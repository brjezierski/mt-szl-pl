<doc id="172334" url="https://pl.wikipedia.org/wiki?curid=172334" title="Rosiczka">
Rosiczka

Rosiczka ("Drosera" L.) – rodzaj roślin owadożernych z rodziny rosiczkowatych obejmujący ok. 250 gatunków. Rośliny te występują na wszystkich kontynentach z wyjątkiem Antarktydy, przy czym większość gatunków rośnie w Australii, liczne w Afryce i Ameryce Południowej, a stosunkowo nieliczne na półkuli północnej. W Europie (także w Polsce) występują tylko trzy gatunki – rosiczka okrągłolistna "D. rotundifolia", długolistna "D. anglica" i pośrednia "D. intermedia". Rosiczki zasiedlają rozmaite siedliska, zwykle ubogie i przynajmniej okresowo wilgotne. Gatunki europejskie są charakterystycznym elementem flory torfowisk. Rośliny te mają liście pokryte włoskami gruczołowymi, wydzielającymi lepką ciecz wabiącą i unieruchamiającą drobne zwierzęta, które następnie są trawione.
Rośliny tego rodzaju są uprawiane jako ciekawostki botaniczne, wykorzystywane jako lecznicze, a niektóre australijskie gatunki mające spichrzowe organy podziemne spożywane przez aborygenów.
Rozmieszczenie geograficzne.
Rosiczki rosną na wszystkich kontynentach z wyjątkiem Antarktydy, ale brak ich także na rozległych obszarach w strefie klimatu suchego – w północnej Afryce, południowo-zachodniej i środkowej Azji, w południowo-zachodniej części Ameryki Północnej. Centrum zróżnicowania rodzaju stanowi Australia, gdzie rośnie co najmniej 165 gatunków, z czego 153 są jej endemitami. Ogromna większość tych roślin (113 gatunków) skupia się w południowo-zachodniej części kraju, pozostałe rosną głównie na obrzeżach kontynentu – 26 gatunków występuje w środkowej części północnego wybrzeża, 7 w północnej części stanu Queensland, 12 na południowym wschodzie, 11 na Tasmanii. W Nowej Zelandii obecnych jest 7 gatunków (w tym 1 endemit). Liczne gatunki występują także w Ameryce Południowej (42, z czego 39 to endemity tego kontynentu), z lokalnymi centrami zróżnicowania w Brazylii, gdzie obecne są 32 gatunki (największe ich zróżnicowanie jest we wschodniej części kraju) oraz na Wyżynie Gujańskiej, gdzie rośnie 16 gatunków. Kolejnym obszarem wyróżniającym się bogactwem gatunków jest południowa Afryka, gdzie obecnych jest 29 gatunków, z czego 24 są endemitami regionu. Na Madagaskarze rośnie 12 gatunków, z czego 7 jest endemitami tej wyspy. Pojedyncze gatunki rosną w strefie tropikalnej w Afryce i Azji, w Ameryce Centralnej, na Antylach i w południowej części Ameryki Południowej. W Chinach rośnie 6 gatunków, w północnych Filipinach 5, na Tajwanie i w Japonii po 4. Dwa gatunki rosną w północnej Azji, a w Europie trzy. W Ameryce Północnej (w Stanach Zjednoczonych i Kanadzie) obecnych jest 8 gatunków, występujących głównie we wschodniej części tego regionu.
Do flory Polski należą wszystkie trzy gatunki europejskie (oraz naturalny mieszaniec rosiczki okrągłolistnej i długolistnej):
Nie podano dotąd z Polski mieszańca rosiczki okrągłolistnej i pośredniej – "Drosera × eloisiana", obecnego w różnych krajach Europy i Ameryki Północnej i opisywanego jako częsty w miejscach występowania obu gatunków rodzicielskich.
Biologia.
Rozwój.
Większość rosiczek to byliny, tylko 16 gatunków to rośliny jednoroczne (są nimi gatunki z sekcji "Coelophylla", "Thelocalyx" i "Arachnopus" oraz dwa gatunki z sekcji "Lasiocephala"). Około 1/3 bylin to geofity. Grupa ta obejmuje rosiczki z podziemnymi, bulwiastymi pędami (ok. 70 gatunków z sekcji "Ergaleium"), z podziemnymi bulwkami tworzonymi ze spichrzowych nasad ogonków liściowych (ok. połowy gatunków z sekcji "Lasiocephala") oraz z mięsistymi korzeniami palowymi (ok. 20 gatunków południowo- i północnoamerykańskich z sekcji "Ptycnostigma", "Brasiliae" i "Drosera"). Pozostałe gatunki mają wierzchołki wzrostu spędzające cały rok nad powierzchnią gruntu i klasyfikowane są jako hemikryptofity (należą do nich wszystkie rosiczki rosnące w Polsce) lub chamefity. Większość z nich wchodzi w fazę spoczynku tworząc specyficzne organy przetrwalne w niekorzystnym do wegetacji okresie suchym lub zimie – mające postać pąków przetrwalnych lub silnie zredukowanych, przetrwalnych rozetek liściowych. Czas życia poszczególnych roślin wynosić może dziesiątki lat (w przypadku "D. erythrorhiza" stwierdzono wiek ponad 50 lat). Wzrost rosiczek jest generalnie wolny, co wynika z zajmowanych przez nie siedlisk ubogich w substancje odżywcze i mineralne.
Europejskie rosiczki tworzą pod koniec okresu wegetacji szczytowe pąki przetrwalne w środkowej części rozetek, chronione okrywą z nasad liści. Po zimie z pączków tych rozwija się nowy pęd rosnący w górę, który po osiągnięciu powierzchni darni mszystej wytwarza nową rozetkę liściową. Zeszłoroczne rozetki, przerośnięte zwykle przez torfowce, ulegają rozkładowi.
Występujące w Europie rosiczki kwitną w okresie letnim, mając w pełni rozwinięte liście. Kwiaty otwierają się przed południem i zamykają późnym popołudniem, nieliczne gatunki rosiczek zakwitają jednak nocą. Przynajmniej u części gatunków kwitnienie jest indukowane przez wcześniejsze schwytanie i strawienie ofiar. Kwiaty 2/3 gatunków rosiczek są wyniesione na stosunkowo wysokich głąbikach, co często tłumaczone jest potrzebą zapewnienia bezpieczeństwa dla owadów zapylających. Bardzo prawdopodobne jest jednak to, że przynajmniej dodatkowo chodzi o ekspozycję kwiatów w celu zwiększenia szans ich zapylenia – wyższe kwiatostany mają bowiem często rośliny rosnące w gęstej darni. Około 1/3 gatunków ma kwiaty w pobliżu liści pułapkowych, czasem siedzące tuż przy nich. Unikanie łowienia owadów zapylających związane jest często z różnicami chemicznymi bodźców wabiących owady do kwiatów i liści pułapkowych. Nierzadko (np. u bulwiastych rosiczek) występuje rozdzielenie kwitnienia od fazy rozwoju liści pułapkowych. Około 50 gatunków rosiczek ma kwiaty samopylne. Do samozapylenia dochodzi pod koniec kwitnienia, gdy nie dojdzie do zapylenia krzyżowego, rzadko (u gatunków strefy umiarkowanej półkuli północnej, w tym występujących w Polsce przedstawicieli rodzaju) wykształcają się kwiaty klejstogamiczne – do zapylenia dochodzi w kwiecie zamkniętym w pąku. Na ogół jednak kwiaty rosiczek zapylane są przez owady. Zapach je wabiący wydzielany jest przez pyłek i u nielicznych tylko gatunków jest on wyczuwalny dla człowieka. Nie jest wydzielany nektar. Zapylaczami są bardzo różnorodne owady, głównie: błonkoskrzydłe (zwłaszcza smuklikowate), muchówki (zwłaszcza bzygowate), chrząszcze. Dla różnych gatunków rosiczek potwierdzono, że owady zapylające rzadko są ich ofiarami.
Rosiczki mają drobne nasiona rozprzestrzeniane barochorycznie, poza tym przez wiatr (zwłaszcza część gatunków o nasionach nitkowato wydłużonych) i wodę, w tym u niektórych gatunków z rozchylającymi się klapami owocu ombrochorycznie – za pomocą uderzających kropli deszczu. Nasiona rosiczek z klimatu umiarkowanego półkuli północnej dla przerwania spoczynku wymagają stratyfikacji chłodnej, zaś u wielu gatunków z Australii – stratyfikacji ciepłej. Nasiona tworzą trwały bank nasion.
W obrębie rodzaju bardzo dużą rolę odgrywa rozmnażanie wegetatywne. Gatunki z sekcji "Bryastrum" tworzą ze zmodyfikowanych liści drobne bulwki (gemmy). Gatunki z sekcji "Ergaleium" tworzą bulwki potomne. Różne gatunki z różnych sekcji tworzą nowe rośliny potomne rozwijające się z korzeni lub liści, u niektórych gatunków rozmnóżki powstają nawet w obrębie kwiatostanu.
Anatomia i fitochemia.
Liście rosiczek pozbawione są miękiszu palisadowego, chloroplasty występują we wszystkich komórkach liścia (włącznie ze skórką), a aparaty szparkowe występują po obu stronach blaszki liściowej. Na całej powierzchni liści (także na ogonku i spodniej stronie blaszki) występują siedzące gruczoły wydzielnicze – na skraju blaszki i wzdłuż jej brzegów znajdują się długie włoski gruczołowe zdolne do ruchu, podczas gdy w środkowej części górnej strony blaszki liściowej usytuowane są krótsze i nieruchome włoski gruczołowe.
Włoski składają się z wielokomórkowego trzonka i główki z gruczołami wydzielniczymi. Lepka wydzielina pokrywająca główkę powstaje w aparatach Golgiego komórek wydzielniczych. W obrębie rodzaju występuje zróżnicowanie budowy i funkcji włosków, włącznie z redukcją funkcji wydzielniczej (np. u "D. glanduligera" występują gwałtownie składające się włoski). Przez trzonek włoska przebiega wiązka przewodząca stanowiąca odgałęzienie użyłkowania blaszki, otoczona komórkami miękiszowymi i skórką okrytą grubą warstwą kutykuli. W obrębie główki wiązka kontaktuje się ze skupieniem cewek, pochwiasto okrytych warstwą komórek miękiszowych, poprzez które zaopatrywane są komórki wydzielnicze tworzące zewnętrzne warstwy główki. Komórki te cechują się dużymi jądrami. Od zewnątrz otoczone są kutykulą z licznymi otworami, przez które z zewnątrz docierają do nich bodźce, a na zewnątrz trafiają ich wydzieliny. Lepkość wydzielanej cieczy powodowana jest przez kwaśne polisacharydy, głównie D-glukurono-D-mannan. Wydzieliny trawiące ofiary zawierają pakiet enzymów rozkładających ich ciała: deoksyrybonukleazy i rybonukleazy, proteazy cysteinowe i aspartylowe, fosfatazę kwaśną, chitynazy, esterazy, glukozydazy i galaktozydazy. Badanie roślin karmionych owadami zawierającymi znakowane izotopy azotu pozwoliło stwierdzić, że od kilkunastu do 64, czy nawet 87% (w zależności od gatunku) azotu w różnych organach rosiczek ma pochodzenie zwierzęce. W przypadku rosiczki okrągłolistnej najwięcej azotu pochodzenia zwierzęcego wykorzystywanego jest w kwiatach (63%), a najmniej w korzeniach (29%).
Do metabolitów wtórnych rosiczek należą naftochinony, flawonole, antocyjany i antocyjanidyny. Spośród naftochinonów do najczęściej spotykanych należy plumbagina i metylojuglon. Poszczególne gatunki różnią się składem naftochinonów (np. u "D. rotundifolia" dominują ramentaceon i plumbagina stanowiące do 1% suchej masy, u "D. ramentacea" dominuje ramentaceon, a u "D. peltata" plumbagina i droseron). Inne naftochinony zarejestrowane u rosiczek to: 3-chloroplumbagina, hydroksydroseron, rossolid, biramentaceon, mamegakinon, pochodne glikozydowe wcześniej wymienionych. Spośród flawenoli najbardziej rozpowszechnione są: mirycetyna, kwercetyna i kemferol wraz z pochodnymi glikozydowymi, a poza tym występują: ramnetyna, gossypetyna, fizetyna. Z antocyjanidyn obecne są cyjanidyna, pelargonidyna, a z leukoantocyjanidyn leukocyjanidyna, leukopelargonidyna i leukodelfinidyna.
Genetyka.
Większość gatunków rosiczek zawiera chromosomy w liczbie 2n = 20 lub 40 (podstawowa liczba chromosomów x = 10), do wyjątków należy bazalny gatunek "D. regia", u którego 2n = 34, co nawiązuje do blisko spokrewnionych rodzajów "Dionaea" (2n = 30 lub 32) i "Aldrovanda" (2n = 38). W australijskich kladach rosiczek częste są aneuploidia i poliploidalność, co tłumaczone jest obecnością w tych grupach chromosomów holocentrycznych, o rozproszonych centromerach (rejestrowanych w całej rodzinie rosiczkowatych).
Ekologia.
Wymagania siedliskowe.
Rosiczki rosną na różnych glebach, aczkolwiek ogromna ich większość rozwija się na glebach bardzo ubogich troficznie i kwaśnych. Na zasadowych glebach węglanowych (choć także oligotroficznych) rozwijać się mogą tylko trzy gatunki: "D. linearis" (Ameryka Północna), "D. anglica" (Ameryka Północna i Europa) oraz "D. schmutzii" (Wyspa Kangura). Gleby powstające z serpentynów zasiedlają dwa gatunki "D. neocaledonica" i "D. ultramafica", z kolei "D. arcturi" rozwijać się może na glebach zasobnych w metale ciężkie. Większość gatunków jest światłolubna, część jest cienioznośna, a cieniolubne są nieliczne gatunki rosnące w runie równikowych lasów deszczowych ("D. adelae", "D. prolifera", "D. schizandra").
W centrum zróżnicowania rodzaju, w południowo-zachodniej Australii, rosiczki rosną w bardzo różnorodnych siedliskach – na stałych lub okresowych mokradłach, na nieprzepuszczalnych glebach gliniastych, ale i na glebach piaszczystych, żwirowych i torfowych, na wychodniach skał granitowych, glebach szkieletowych, na zboczach wzniesień i równinach, w rynnach dawnych odpływów wód i na brzegach słonych jezior – zawsze jednak w miejscach przynajmniej okresowo wilgotnych, często z deszczami panującymi w okresie zimowym. W południowej Afryce liczne gatunki zasiedlają siedliska stale zwilżane przez mgły wzdłuż wybrzeży morskich kształtujące się na glebach przepuszczalnych i nieprzepuszczalnych, a nawet na wychodniach skalnych, inne rosną na trwałych lub okresowych mokradłach, na brzegach strumieni i rzek, wzdłuż obniżeń z okresowymi spływami wód i w okresowo wysychających gliniastych nieckach przy wychodniach piaskowców. Rosiczki strefy międzyzwrotnikowej rosną w miejscach stale lub okresowo wilgotnych na glebach laterytowych, na glebach gliniastych na nizinach zalewanych w porze deszczowej, wzdłuż strumieni, przy wodospadach i na siedliskach efemerycznych przy brzegach jezior, także w wilgotnych lasach równikowych. W Ameryce Południowej rosiczki występują głównie w górskich formacjach zaroślowych i trawiastych campos rupestres, na ubogich glebach powstających z piaskowców i granitów przy okresowych lub stałych strumieniach, źródłach oraz na zboczach, gdzie głównym źródłem wilgoci poza okresem deszczowym są mgły. Część gatunków rozwija się także w miejscach zacienionych w lasach nadrzecznych. Na Wyżynie Gujańskiej rosiczki rosną na stoliwach, gdzie deszcze padają regularnie i obficie przez cały rok, zasiedlając w takich warunkach niemal nagie skały i kieszenie skalne. W Andach rosiczki związane są z glebami torfowymi i powstającymi na piaskowcach, gdzie rosną wśród dominujących tam roślin poduszkowych. Na półkuli północnej w strefie umiarkowanej rosiczki występują na stale lub okresowo wilgotnych mokradłach w pobliżu wybrzeży oraz na torfowiskach, z reguły mszarnych, z torfowcami, rzadziej ("D. anglica") źródliskowych i nawapiennych.
Drapieżnictwo.
Owadożerność rekompensuje braki składników odżywczych w ubogich glebach – w szczególności w zakresie przyswajalnego azotu, fosforu i potasu.
Rosiczki wabią swoje ofiary błyszczącymi kroplami lepkiej cieczy, która jest wydzielana przez maczugowate włoski porastające górną powierzchnię i brzegi liści – połyskujące krople wyglądają jak rosa i krople nektaru. Poza zwabionymi owadami latającymi ofiarami rosiczek padają też owady poruszające się na powierzchni ziemi, bowiem rozetkowate liście u wielu gatunków rozpostarte są na jej powierzchni. Liście niektórych gatunków rosiczek wydzielają też (z osmoforów u nasad liści lub bezpośrednio z blaszki) zapach wabiący owady, podobny do aromatu miodu lub cytrusów. Wabieniu owadów służyć ma według niektórych autorów czerwone zabarwienie antocyjanami włosków wydzielniczych na liściach. Badania eksperymentalne nie potwierdziły, by pułapki koloru czerwonego przyciągały więcej owadów niż inaczej zabarwione. Przypuszcza się, że czerwone zabarwienie może pełnić funkcję odstraszającą od pułapek owady zapylające, ewentualnie jest wynikiem ekspozycji na silne światło i skutek stresu związanego z ubogim podłożem – w analogicznych warunkach wiele roślin zwiększa produkcję antocyjanów.
Ofiara po znalezieniu się na liściu jest unieruchamiana przez lepką substancję wydzielaną z gruczołów. Próbując się uwolnić, dotyka kolejnych gruczołów i coraz bardziej oblepia ją śluz. U niektórych rosiczek włoski marginalne (na obrzeżach liścia) w ciągu 3–20 minut dodatkowo pochylają się w stronę podrażnienia, pokrywając ofiarę swoją wydzieliną i dociskając ją do gruczołków znajdujących się w środkowej części blaszki (ruch w kierunku bodźca wywołuje każdy obiekt o masie ponad 0,0008 g, aczkolwiek przy braku dodatkowego bodźca chemicznego tj. obecności białek, tylko przy podrażnieniu mechanicznym, włoski ponownie się prostują). Ruch włosków powodowany jest różnym tempem wzrostu komórek po ich dwóch stronach, co regulowane jest przez hormony roślinne. Przy większych ofiarach wpukla się także sama blaszka liściowa, zwiększając kontakt gruczołów z owadem, a u niektórych gatunków liść zwija się. Pozwala to nie tylko na skuteczniejsze strawienie ofiary, ale też przy okazji chroni wydzieliny liścia przed spłukiwaniem lub rozcieńczaniem przez deszcz. U "D. glanduligera" występują włoski nie pokryte wydzieliną, które składają się w sposób nieodwracalny i gwałtowny (w czasie krótszym niż 0,1 s), przerzucając owada w kierunku środka blaszki liściowej.
Schwytany owad oblepiony cieczą dusi się z powodu pozatykania przetchlinek. Z gruczołów (zarówno w główkach włosków, jak i siedzących w blaszce liścia) zaczynają być wydzielane kwasy (zwłaszcza mrówkowy), które, częściowo rozpuszczając owada, dają sygnał chemiczny (w postaci uwolnienia białek) powodujący silniejsze wygięcie włosków i wydzielanie enzymów trawiennych zmieniających ciało owada w pożywny płyn, wchłaniany następnie przez gruczoły. W przypadku braku bodźca chemicznego – np. z powodu samego tylko podrażnienia mechanicznego liścia – do procesu trawienia nie dochodzi i włoski się prostują, zwykle jeszcze tego samego dnia. Proces trawienia trwa około 3 godzin. Liść po strawieniu ofiary otwiera się, a jej pozostałości zwykle są zdmuchiwane przez wiatr. Prostowanie włosków gruczołowych i ich powrót do pełni funkcji wydzielniczych trwa po udanych łowach od jednego do dwóch tygodni. Poszczególne włoski gruczołowe mogą 3–4 razy wykonać cykl wabienia, chwytania i trawienia ofiar, natomiast cały liść pułapkowy może schwytać kilka owadów więcej, ponieważ nie wszystkie włoski uczestniczą w chwytaniu poszczególnych ofiar. Ponieważ ruchy włosków związane są z przyrastaniem ich na długość, po każdej akcji chwytania owada włoski wydłużają się, aczkolwiek stopniowo coraz wolniej (po raz pierwszy o 0,43 mm, po raz drugi o 0,37, a za trzecim razem już tylko o 0,24 mm).
Ofiarami rosiczek padają zwykle niewielkie owady – muchówki, w tym komary, i mrówki, większe zwykle potrafią się oderwać od lepkich liści. Czasem jednak do liści przylepiają się także motyle – np. na 1 ha siedliska zajmowanego przez rosiczkę długolistną naliczono 6 milionów bielinków rzepników schwytanych tylko jednego rana. Motyle chwytane są przez najbardziej okazałe rosiczki, na przykład takie jak rosiczka rozłogowa.
Systematyka.
Pozycja systematyczna i pochodzenie.
W ujęciu współczesnych systemów klasyfikacyjnych (np. systemu APG IV z 2016) rodzaj należy do rodziny rosiczkowatych, która wraz z kilkoma rodzinami roślin owadożernych tworzy klad bazalny w obrębie rzędu goździkowców "Caryophyllales" należących do dwuliściennych właściwych. Podobnie lub tak samo rodzaj był ujmowany w starszych systemach, aczkolwiek dawniej do tej rodziny włączano zwykle także rodzaj rosolistnik "Drosophyllum" (np. w systemie Cronquista z 1981), a całą grupę taksonów drapieżnych wyłączano w rząd "Nepenthales" (co zachowane zostało jeszcze w systemie Takhtajana z 2009 i postulowane jest przez niektórych współczesnych autorów).
W obrębie rodziny rodzaj "Drosera" zajmuje pozycję siostrzaną względem rodzajów muchołówka "Dionaea" i aldrowanda "Aldrowanda", od których oddzielił się 53,4 milionów lat temu. Cała ta grupa z kolei oddzieliła się jako klad bazalny od rodzin dzbanecznikowate "Nepenthaceae", rosolistnikowate "Drosophyllaceae", "Ancistrocladaceae" i "Dioncophyllaceae" 76,8–84,8 milionów lat temu.
W materiale kopalnym znajdowany jest charakterystyczny pyłek rosiczkowatych, przy czym najstarsze znaleziska z eocenu i miocenu identyfikowane są jako wymarłe rodzaje "Fischeripollis", "Droseridites", "Droserapollis" i "Droserapites". Pyłek z rodzaju "Drosera" znaleziony został w skałach z młodszego miocenu w Nowej Zelandii.
Podział rodzaju.
Podrodzaje i sekcje występujące we współczesnej florze w obrębie "Drosera" różnicowały się od 46,5 milionów lat temu, przy czym duże grupy wyodrębniły się 10–13 milionów lat temu.
W roku 2021 znanych jest ok. 250 gatunków rosiczek, przy czym gwałtowny wzrost ich liczby nastąpił pod koniec XX wieku i na początku XXI wieku. Jeszcze w latach 80. XX wieku znano tylko ok. 100 gatunków, przy 84 opisanych do początków XX wieku.
Podział rodzaju na podrodzaje i sekcje oraz gatunki do nich klasyfikowane:
podrodzaj "Regiae" – obejmuje jeden gatunek z południowej Afryki, wyróżnia się m.in. pyłkiem z aperturami przykrytymi wieczkiem jak w rodzajach "Aldrowanda" i "Dionaea";
podrodzaj "Arcturia" – obejmuje dwa gatunki z Australii i Nowej Zelandii, także z pyłkiem opatrzonym w wieczka;
podrodzaj "Ergaleium" – obejmuje ok. 140 gatunków związanych głównie z Australią, tylko pojedyncze gatunki z niektórych sekcji występują w Nowej Zelandii, na Nowej Gwinei, w Ameryce Południowej lub Azji; mają pyłek bez wieczek;
sekcja "Coelophylla" 
sekcja "Bryastrum" 
sekcja "Lasiocephala" 
sekcja "Phycopsis" 
sekcja "Ergaleium" 
podrodzaj "Drosera" – obejmuje ok. 110 gatunków; większość przedstawicieli sekcji bazalnych w obrębie podrodzaju związanych jest z Australią; sekcja "Drosera" obejmuje 28 diploidalnych gatunków występujących w Eurazji i Ameryce Północnej, sekcja "Brasiliae" skupia 21 południowoamerykańskich gatunków tetraploidalnych, sekcja "Ptycnostigma" liczy 38 gatunków rosnących w Afryce i na Madagaskarze. Pyłek tych roślin nie ma wieczek.
sekcja "Thelocalyx" 
sekcja "Prolifera" 
sekcja "Stelogyne" 
sekcja "Arachnopus" 
sekcja "Psychophila" 
sekcja "Drosera" 
sekcja "Brasiliae" 
sekcja "Ptycnostigma" 
Incertae sedis:
Mieszańce:
Rosiczki łatwo tworzą mieszańce i znanych jest ich wiele dziesiątek, tak z natury, jak i zwłaszcza z hodowli. Poniższe zestawienie obejmuje mieszańce spotykane w naturze, noszące własne nazwy naukowe.
Klasyfikacja sztuczna rosiczek.
Ze względu na dużą liczbę gatunków, zróżnicowanie biologii rozwoju, wymagań ekologicznych i pochodzenia rosiczki dzielone są ze względów praktycznych na kilka sztucznych grup. Poza niżej wymienionymi, częściej wyróżnianymi grupami, w niektórych ujęciach wyróżnia się także: rozetkowe rosiczki południowoafrykańskie ("D. aliciae", "D. cuneifolia", "D. natalensis"), łodygowe rosiczki południowoafrykańskie ("D. cistiflora", "D. regia"), rosiczki Ameryki Południowej i Środkowej. Za osobną grupę uznawana bywa rosiczka dwudzielna "D. binata" wraz z szeregiem swych odmian oraz "D. petiolaris" z kompleksem gatunków o podobnych liściach z niewielkimi blaszkami, tworzącymi niewielkie bulwy.
Rosiczki strefy umiarkowanej tworzące pąki przetrwalne.
Należą tu wszystkie gatunki europejskie ("D. rotundifolia", "D. anglica", "D. intermedia") i północnoamerykańskie (poza ww. "D. brevifolia", "D. capillaris", "D. filiformis", "D. linearis", "D. tracyi"). U roślin tych wraz z jesiennym spadkiem temperatur i skróceniem długości dnia nowe liście w środku rozety pozostają w początkowej formie rozwoju, tworząc pąki przetrwalne, przyczepione do zamierających zimą korzeni, podobnie zamierają liście letnie (zwane są one "hibernaculum"). Do grupy tej bywają zaliczane niektóre gatunki strefy umiarkowanej południowej, także o zamierających pędach zimą w przypadku wyraźnego spadku temperatur ("D. arcturi", "D. binata").
Rosiczki bulwiaste.
Rośliny spędzają okres spoczynku – w tym wypadku suszy letniej, często też pożarów – w postaci bulw z zamierającymi pędami nadziemnymi (do wyjątków należą rośliny bulwiaste z pędem rosnącym przez cały rok – "D. peltata", "D. auriculata"). Rośliny te często mają mniejszą liczbę liści, ale za to o większych rozmiarach od innych rosiczek. Poza bulwami często tworzą zgrubiałe kłącza, z których w kolejnych sezonach mogą wyrastać nowe pędy nadziemne i bulwy potomne. Występują w Australii, w Azji i południowej Afryce. Nie są łatwe w uprawie, do stosunkowo najmniej wymagających zalicza się "D. peltata", "D. macrantha", "D. whittakeri", "D. auriculata" i "D. stolonifera". Należą tu poza tym z gatunków uprawianych: "D. erythrorhiza", "D. gigantea", "D. hamiltonii", "D. heterophylla", "D. huegelii", "D. macrophylla", "D. menziesii", "D. modesta", "D. platypoda", "D. ramellosa", "D. sulphurea", "D. zonaria".
Rosiczki lasu równikowego z Queenslandu.
Trzy gatunki ("D. adelae", "D. schizandra", "D. prolifera") rosnące w wilgotnym lesie równikowym w północnym Queenslandzie. Mają nieduże wymagania świetlne, przez cały rok wymagają jednak dużej wilgotności i stałej temperatury. Rozmnażają się głównie wegetatywnie za pomocą rozetek potomnych. W niektórych ujęciach grupa jest rozszerzana o inne gatunki strefy tropikalnej, które mogą być uprawiane cały rok bez wyraźnego spadku temperatury w okresie zimowym: "D. burkeana", "D. burmannii", "D. schizandra", "D. spathulata".
Rosiczki maleńkie.
Pochodzą z Australazji, rosną w warunkach klimatu okresowo suchego i są niewielkimi roślinami o liściach tworzących zwykle drobne rozety, przy czym nierzadko mają względnie okazałe kwiaty. Charakterystyczne dla tej grupy jest tworzenie rozmnóżek (gemm), co ma miejsce zwykle pod koniec sezonu suchego. Rozmnóżki często są łuskowate, zwężone u nasady (rozwijają się na liściach, zwłaszcza ogonkach) i łatwo są odrywane od rośliny macierzystej, np. przez krople deszczu. Grupa ta obejmuje m.in. "D. androsacea", "D. dichrosepala", "D. drummondii", "D. glanduligera", "D. leucoblasta", "D. miniata", "D. nitidula", "D. occidentalis", "D. omissa", "D. palacea", "D. platystigma", "D. pulchella", "D. pycnoblasta", "D. pygmaea", "D. scorpioides", "D. sewelliae".
Nazewnictwo i historia.
Nazwę naukową "Drosera" utworzył w końcu XVI wieku Matthias de l’Obel (Lobelius) z greckiego δροσιά ("drosiá") znaczącego „rosa” lub δροσερός” ("droserós") znaczącego „zroszony”. Nazwa ta została adaptowana przez Karola Linneusza w Species Plantarum – w publikacji stanowiącej pierwszy ważny opis taksonomiczny rodzaju. Nazwa rodzaju nawiązuje do charakterystycznych kropelek płynu na włoskach gruczołowych przypominających rosę. Stąd też pochodzi m.in. nazwa polska (rosiczka), angielska ("sundew"), niemiecka ("Sonnentau") oraz łacińska – "Ros Solis". Znamienne jest to (i utrwalone w tych nazwach), że dawniej uznawano, że rosiczka pokrywa się rosą pod wpływem słońca – tak tłumaczył wygląd rosiczki m.in. inny XVI-wieczny botanik – Henry Lyte. Charakterystyczne liście rosiczek uznawano za obronę przed żerowaniem owadów – tak m.in. Erasmus Darwin uzasadniał obecność włosków pokrywających się „lepką rosą”. William Bartram opisał jako jeden z pierwszych owady chwytane przez liście rosiczek, ale dopiero wnuk wspomnianego Erasmusa – Charles Darwin – udowodnił, że rośliny te żywią się owadami, co opisał w dziele "Insectivorous Plants" wydanym w 1875 roku. Odkrycie owadożerności rosiczek nie od razu i nie przez wszystkich zostało zaakceptowane. Między innymi Eduard von Regel pisał o odkryciu Darwina, że „teoria ta należy do tych, z których śmiałby się każdy rozumny botanik”.
Przed ustaleniem zwyczajowej nazwy rodzajowej w starszych źródłach w języku polskim obecne są też nazwy „rośnik”, „rosieniec”, na Mazowszu używano nazwy „rosicka”. Eliza Orzeszkowa odnotowała nazwę ludową „zahartuszka”.
Zagrożenia i ochrona.
Wiele gatunków ze względu na rozległe zasięgi nie jest uznawanych w skali globalnej za zagrożone (status gatunków najmniejszej troski LC mają m.in. wszystkie trzy gatunki spotykane w Polsce). Bardzo liczne gatunki występują jednak na bardzo niewielkich obszarach i na specyficznych, rzadko występujących siedliskach. Należy do tej grupy wiele gatunków zachodnioaustralijskich i występujących w Queenslandzie, na Madagaskarze, w Ameryce Południowej, także "D. linearis" w Ameryce Północnej. Gatunki te wymierają z powodu utraty i przekształcania siedlisk, wkraczania gatunków inwazyjnych i zmian warunków wodnych. Wiele gatunków jest zagrożonych z powodu pozyskiwania ich do upraw z natury. Podobnie m.in. z powodu zapotrzebowania na torf ze strony ogrodnictwa (w tym do uprawy rosiczek) eksploatowane są torfowiska, stanowiące siedliska rosiczek strefy umiarkowanej.
Na wielu obszarach rozpoznanie rodzaju nie jest pełne i liczne gatunki nie są dostatecznie reprezentowane na regionalnych i krajowych listach gatunków zagrożonych i objętych ochroną. Do priorytetów ochrony należy pełniejsze rozpoznanie rozmieszczenia, zasobów, ekologii gatunków, identyfikacja zagrożeń i określanie statusu gatunków.
Na Czerwonej liście gatunków zagrożonych publikowanej przez Międzynarodową Unię Ochrony Przyrody (IUCN) do gatunków krytycznie zagrożonych (CR) należą: "D. allantostigma", "D. insolita", "D. katangensis", "D. leioblastus", "D. oreopodion", do zagrożonych (EN): "D. dichrosepala", "D. patens", do narażonych (VU): "D. bequaertii", "D. bicolor", "D. bindoon", "D. bulbigena", "D. depauperata", "D. graniticola", "D. lasiantha", "D. leucostigma", "D. orbiculata", "D. nivea", "D. salina".
W skali regionalnej status gatunków niezagrożonych globalnie może być istotnie odmienny. Na przykład w Polsce rosiczka długolistna "D. anglica" i pośrednia "D. intermedia" oceniane są jako zagrożone, a okrągłolistna "D. rotundifolia" za bliską zagrożenia. Wszystkie gatunki rodzime w Polsce podlegają ochronie prawnej od 1946 roku.
Zastosowanie.
Rośliny lecznicze.
Rosiczki wykorzystywane są jako rośliny lecznicze, głównie do leczenia dolegliwości układu oddechowego z powodu zawartości chinonów. Lokalnie stosowane były w ziołolecznictwie tradycyjnym do różnych celów, np. w leczeniu brodawek, stanów zapalnych oczu, kiły, miażdżycy, stosowano je przy bólach wątroby, zębów i uszu, wykorzystywano jako afrodyzjak, stanowiły też istotny składnik „Aqua auri” uważanej za panaceum (lek na wszelkie choroby). Najbardziej znanym i udokumentowanym gatunkiem o leczniczym wykorzystaniu jest rosiczka okrągłolistna "D. rotundifolia", ale także inne są użytkowane w Indiach, Tybecie i Chinach (głównie "D. peltata") oraz we wschodniej Afryce i na Madagaskarze (głównie "D. madagascariensis" i "D. ramentacea"). Surowcem leczniczym są wysuszone całe rośliny, przy czym z powodu często problematycznej identyfikacji materiału surowiec zbiorczo określany jest mianem "Droserae herba". Surowiec stosowany jest zwykle do wytwarzania preparatów złożonych, np. z tymiankiem i anyżem.
Aczkolwiek pierwotnie to oryginalny wygląd wiązano z mistycznymi właściwościami leczniczymi tych roślin, to z czasem stwierdzono w nich szereg substancji czynnych faktycznie mających działanie lecznicze, takich jak: naftochinony, flawonoidy i pochodne kwasów fenolowych (przy czym nie są one specyficzne dla tego rodzaju – spotykane są także w wielu innych roślinach). Rosiczki wpisane są w efekcie do Farmakopei i poświęcono im monografię pozytywną Komisji Europejskiej. Ekstrakty, głównie wodne i alkoholowe, z wielu gatunków rosiczek mają zbadane i dowiedzione "in vivo" lub "in vitro" działania: antybakteryjne, przeciwgrzybicze, antyoksydacyjne, przeciwskurczowe i przeciwzapalne. Naftochinony mają działanie przeciwkaszlowe, broncholityczne i sekretolityczne. Najbardziej rozpowszechniony spośród nich – plumbaginina – w małych dawkach działa antybiotycznie, a w dużych cytotoksycznie. Mimo to stopień poznania wpływu na zdrowie substancji czynnych zawartych w rosiczkach oceniany jest jako daleki od dobrego, podkreśla się w szczególności brak badań nad działaniem synergicznym różnych związków. Preparaty z rosiczki współcześnie stosowane są głównie w leczeniu dzieci w przypadku zapalenia oskrzeli i krztuśca.
Ze względu na ograniczone zasoby naturalne postulowane jest uprawianie rosiczek do celów produkcji surowca wykorzystywanego do celów leczniczych.
Rośliny uprawne.
Liczne gatunki rosiczek są uprawiane (co najmniej 100 gatunków, a według innego źródła prawie wszystkie), głównie jako botaniczne ciekawostki. Często stanowią część kolekcji obejmujących różne gatunki roślin mięsożernych, fascynujących ze względu na swą biologię, która została poznana i zaakceptowana z dużymi oporami i niedowierzaniem dopiero w końcu XIX wieku. Zaskakujące właściwości tych roślin skutkowały ogromnym nimi zainteresowaniem trwającym przez cały początek XX wieku, przygaszonym w czasie II wojny światowej. Powolny rozwój uprawy kolekcjonerskiej rosiczek i innych roślin mięsożernych ogromnie rozwinął się od końca XX wieku w wyniku ułatwienia kontaktów i wymiany materiału roślinnego za pomocą Internetu.
Biotechnologia.
Elastyczne właściwości śluzu wytwarzanego przez gruczoły rosiczek spowodowały zainteresowanie tymi roślinami badaczy poszukujących nowych, atrakcyjnych biomateriałów. Badana jest struktura przestrzenna i skład chemiczny śluzu, w szczególności sieć jego nanowłókien i nanocząstek decydujących o jego lepkości. Wskazuje się na doskonałe właściwości klejące śluzu w kontakcie z żywymi komórkami, co może być wykorzystane w inżynierii tkankowej, do zwiększania przyczepności implantów chirurgicznych i przeszczepianych narządów. Jego wykorzystanie mogłoby ułatwić i przyśpieszyć powrót do zdrowia pacjentów zmniejszając ryzyko odrzucenia takich implantów i narządów. Biomateriały na bazie śluzu rosiczek mogą znaleźć zastosowanie także przy leczeniu ran i produkcji klejów syntetycznych.
Uprawa.
Rosiczki ze względu na duże zróżnicowanie wymagań siedliskowych dzielone są na kilka grup ekologicznych istotnie różniących się warunkami uprawy. Do stosunkowo łatwych w uprawie należą: rosiczka maleńka "D. pygmaea", indyjska "D. indica", Burmanna "D. burmanni". Do bardziej rozpowszechnionych w uprawie należą także: rosiczka tarczowata "D. peltata" i nadobna "D. pulchella".
Różne gatunki mają zbliżone wymagania świetlne, wilgotnościowe i w odniesieniu do podłoża. Niemal wszystkie wymagają stanowisk słonecznych i doświetlania zimą. Wyjątkiem są gatunki z lasów równikowych i te ze stref umiarkowanych, z reguły spędzających okres zimowy w postaci pąków przetrwalnych. Wszystkie rosiczki wymagają podłoża wilgotnego, z wyjątkiem gatunków bulwiastych, wymagających przesuszenia w okresie spoczynku. Podobnie wszystkie wymagają dużej wilgotności powietrza wynoszącej od 60 do 80%, a gatunki z lasów równikowych od 80 do 100%. Wszystkie rosiczki uprawiane są w podłożu torfowym, ew. torfowym z domieszką gruboziarnistego piasku.
Gatunki stref umiarkowanych wymagają w okresie zimowym spadku temperatur do 3–7 °C. Szczególnie wrażliwa i wymagająca równomiernego skracania okresu dostępu do światła w ciągu dnia i spadku temperatur jesienią oraz odpowiednio ich wzrostu wiosną jest "D. linearis".
Gatunki tworzące bulwy przetrwalne wymagają wysokich pojemników – minimum 20 cm lub 25 cm, niekoniecznie natomiast szerokich. Nie mogą być przesadzane w okresie wzrostu. Wymagają zwykle podłoża o odwróconych proporcjach piasku i torfu w stosunku do innych grup rosiczek – z przewagą piasku w stosunku 2:1, tylko nieliczne, rzadziej spotykane w uprawie wymagają podłoża mniej przepuszczalnego, z większym udziałem torfu. Podłoże w okresie spoczynku, który w naturze następuje w okresie suchego, gorącego lata, musi być przesuszone, aczkolwiek pojemniki dobrze jest utrzymywać w wilgotnym powietrzu (niektórzy hodowcy umieszczają bulwy w tym czasie w temperaturze pokojowej w workach foliowych). Wyjątkiem jest alpejski gatunek – "D. whittakeri" – rosnący latem i odpoczywający zimą. W okresie zimowym rosiczki bulwiaste wymagają słonecznego stanowiska i ciepła. Okres wegetacji powinien trwać 6 miesięcy, w tym okresie rośliny muszą być utrzymywane w wilgoci, doświetlane i w razie potrzeby zasilane nawozami.
Grupa gatunków z lasów tropikalnych może być utrzymywana cały rok w temperaturze pokojowej, aczkolwiek za optymalne wskazywane są temperatury 16–21 °C w okresie zimowym i 21–35 °C w okresie letnim.

</doc>
<doc id="172335" url="https://pl.wikipedia.org/wiki?curid=172335" title="Lars Onsager">
Lars Onsager

Lars Onsager (ur. 27 listopada 1903 w Oslo, zm. 5 października 1976 w Coral Gables) – amerykański chemik, fizyk i matematyk pochodzenia norweskiego.
Jest laureatem Nagrody Nobla w dziedzinie chemii w 1968 za badania termodynamiki procesów nieodwracalnych, w szczególności za sformułowanie relacji przemienności Onsagera. W 1925 ulepszył teorię elektrolitów Debye'a-Hückela, przez uwzględnienie chaotycznych ruchów Browna jonów w roztworze. W 1944 podał analityczne rozwiązanie dwuwymiarowego modelu Isinga. W 1945 otrzymał tytuł profesora chemii teoretycznej na Uniwersytecie Yale.

</doc>
<doc id="172338" url="https://pl.wikipedia.org/wiki?curid=172338" title="Filodendron">
Filodendron

Filodendron ("Philodendron" Schott) – rodzaj roślin z rodziny obrazkowatych, obejmujący ponad 700 gatunków (w tym 465 opisanych), występujących w tropikalnej Ameryce, od Meksyku i Antyli do Paragwaju i Argentyny. Jest to drugi co do liczności, po anturium, rodzaj w rodzinie obrazkowatych.
Systematyka.
Pierwszy podział rodzaju został zaproponowany w 1832 r. przez Heinricha Wilhelma Schotta, który rozpoznał w ramach rodzaju cztery nieformalne grupy: "Euphilodendron", "Calostigma", "Meconostigma" i "Sphincterostigma". Po 28 latach Schott w "Prodromus systematis Aroidearum" zaproponował podział 135 gatunków filodendronów na 6 nienazwanych sekcji i 22 nazwane "grexy". Kolejnym badaczem, który dokonał rewizji rodzaju, był Adolf Engler, który w 1899 roku opublikował w "Botanische Jahrbucher für Systematik, Pflanzengeschichte und Pflanzengeographie" podział rodzaju na dwa podrodzaje: "Euphilodendron" (podzielony dalej na 9 sekcji) i "Meconostigma". W roku 1913 Kurt Krause, opisując w "Das Pflanzenreich" 181 gatunków filodendronów, podtrzymał podział zaproponowany przez Englera, dodając do podrodzaju "Euphilodendron" jedną sekcję. Opracowany na przełomie XIX i XX wieku podział rodzaju obowiązywał do czasu opublikowania przez Simona Mayo w latach 1986 i 1988 r. wyników badań filogenetycznych i analiz fenetycznych, które wykazały istnienie trzech odrębnych podrodzajów, różniących się przede wszystkim morfologią i anatomią kwiatów: "Meconostigma" (najbardziej prymitywny), "Pteromischum" i jego klad siostrzany "Philodendron" (najbardziej zaawansowany). Klucz do oznaczania podrodzajów, zaproponowany przez Mayo w 1991 r.:
Podział ten jest nadal aktualny i był utrzymywany przy późniejszych rewizjach poszczególnych podrodzajów (Mayo 1991, Grayum 1996, Croat 1997). Filogenetyka molekularna rodzaju, opublikowana w roku 2008, potwierdziła monofiletyczność podrodzajów zaproponowanych przez Mayo oraz prawidłowość ich dalszego podziału.
Zagrożenie i ochrona.
14 gatunków filodendronów znajduje się w Czerwonej księdze gatunków zagrożonych.

</doc>
<doc id="172340" url="https://pl.wikipedia.org/wiki?curid=172340" title="Linus Carl Pauling">
Linus Carl Pauling



</doc>
<doc id="172342" url="https://pl.wikipedia.org/wiki?curid=172342" title="Strumień pola">
Strumień pola

Strumień pola – wielkość skalarna opisująca pole wektorowe oraz jego źródłowość.
Definicję formalną strumienia pola wektorowego opisywanego wektorem formula_1 przechodzącego przez daną powierzchnię "S" przedstawia wzór
gdzie 
Definicja ta jest zgodna z intuicyjnym pojęciem strumienia. Na przykład, jeżeli jako pole wektorowe weźmiemy iloczyn gęstości wody i jej prędkości w danym punkcie (pole prędkości), to strumień takiego pola będzie opisywał ilość (masę) wody przechodzącą przez zadaną powierzchnię w jednostce czasu, czyli to co intuicyjnie jest rozumiane jako strumień wody.
Szczególnie ważnym pojęciem jest strumień przechodzący przez powierzchnię zamkniętą
Jeżeli wartość tego strumienia jest różna od zera, to pole jest polem źródłowym (posiada wewnątrz tej powierzchni "źródło"). Gdy strumień jest dodatni - oznacza to, że np. dla pola elektrycznego powierzchnia zamyka wewnątrz ładunek dodatni. Jeżeli wartość ta jest ujemna, wewnątrz powierzchni znajduje się ładunek ujemny. W przypadku pola prędkości wody odpowiada to sytuacji występowania źródła wody i odpływu.
W różniczkowym ujęciu źródłowości odpowiada operator dywergencji.

</doc>
<doc id="172344" url="https://pl.wikipedia.org/wiki?curid=172344" title="Mieńszewicy">
Mieńszewicy



</doc>
<doc id="172345" url="https://pl.wikipedia.org/wiki?curid=172345" title="Rewolucja 1905">
Rewolucja 1905



</doc>
<doc id="172347" url="https://pl.wikipedia.org/wiki?curid=172347" title="Anarchiści">
Anarchiści



</doc>
<doc id="172349" url="https://pl.wikipedia.org/wiki?curid=172349" title="Eleusis (organizacja)">
Eleusis (organizacja)

Eleusis – stowarzyszenie o zabarwieniu religijno-filozoficznym (nawiązujące w nazwie do greckiego miasta Eleusis, słynnego z misteriów kultu Demeter i Persefony), założone przez Wincentego Lutosławskiego oraz Sołtysa w 1902 roku. Miało duży wpływ ideowy na powstałe później harcerstwo.
Członkowie Eleusis nazywali się elsami (od greckich słów: "Eleutheroi laon soteres" – wolni wybawicielami ludów).
Ideologia Eleusis.
Eleusis było stowarzyszeniem, szerzącym poczwórną wstrzemięźliwość od alkoholu, tytoniu, hazardu i rozpusty, nawiązującym pośrednio do Koła Sprawy Bożej Andrzeja Towiańskiego. Ideowym celem była odnowa narodu polskiego, poprzez przygotowane w Eleusis elity. Dla tego celu członkowie:
W początkowej fazie rozwoju ruchu, jego założyciel Wincenty Lutosławski pełnił wobec członków funkcję porównywalną do indyjskiej roli guru. Wraz ze wzrostem liczebności elsów, funkcje "bardziej indywidualnego przewodnictwa duchowego" sprawowali „starsi bracia”.
Działalność Eleusis.
„Eleusis” działający głównie wśród studentów lwowskich i krakowskich uczelni przez kilka lat skupiał się wokół osoby prof. Wincentego Lutosławskiego – filozofa o międzynarodowej sławie. Organizował on min. coroczne "eleuzynia" – spotkania dyskusyjne w Zakładzie Leczniczym dr. Tarnawskiego w Kosowie. „Eleusis” próbowało tworzyć swoje komórki wśród młodzieży gimnazjalnej tworząc „Związki Nadziei”.
"Eleusis to ruch religijny, katolicki. Nie ma w nim miejsca dla manowierców czy niekatolików, choć Eleusis popiera zawieranie podobnych towarzystw np. wśród Żydów, czy socjalistów (np. Towarzystwo Trzeźwości). „Eleusis” to ruch narodowy – „bo taka jednolitość ducha zwiększa siły tych, co służą jednej sprawie.”"
Eleuzys.
Z ruchu abstynencji alkoholowej Eleuterja w 1903 roku wyłonił się bardziej skrajny odłam „Eleusys”, szerzący poczwórną wstrzemięźliwość od alkoholu, tytoniu, kart i rozpusty. Elsowie ze Lwowa inicjatorzy ruchu, już w 1902 proponowali próbę wstrzemięźliwości na rok. Koło krakowskie uznało to za kompromis nie do przyjęcia. Dla odmiany elsowie krakowscy nazwali się „Eleusis”. Różnice te widać na przykładzie statutów „Eleuzys” i „Eleusis”.
"Hasło poczwórnej wstrzemięźliwości ma służyć nadto, by zjednoczyć elitę narodu w zwarte szeregi, a z ludzi wstrzemięźliwych wybierać tych, co ważniejsze funkcje wychowawcze pełnić winni. Jedyny sposób utrudnienia przystępu lichym charakterom, jest żądanie zobowiązania od razu i na całe życie, i nadanie temu zobowiązaniu formy uroczystej przysięgi publicznej (...). To ludzi niezdecydowanych i niepowołanych odstraszy – a ludzi pewnych i czujących powołanie do służby narodowej przyciągnie (...)Eleusis jest także zakonem, nie zaś zwykłym jakimś towarzystwem. Bo cechą zakonu są dożywotnie śluby. Els składa ślub wstrzymania się przez całe życie od czterech nałogów, które dziś panują w ludzkości i narody całe o upadek przyprawiają. Aby wytrwać w takiej wstrzemięźliwości, trzeba powołania".
Członkowie Eleusis.
Do bardziej znanych elsów należeli:
a z kobiet:
Członkowie Eleusis mieli duży wpływ na oblicze ideowe tworzącego się w latach 1910–1911 harcerstwa (polskiej odmiany skautingu). To za sprawą instruktorów pochodzących z Eleusis wprowadzono zapis w 10. punkcie polskiego Prawa Harcerskiego: "Harcerz (...) nie pali tytoniu, nie pije napojów alkoholowych", który jakkolwiek jest ewenementem w skali światowego ruchu skautowego, pozostaje zbieżny z opinią twórcy skautingu Roberta Baden-Powella dotyczącą szkodliwości alkoholu i jego zaleceniami niepalenia przez skautów tytoniu.
Elsowie stanowili naturalną przeciwwagę dla militarystycznych i gimnastycznych wpływów Zarzewia i Sokoła w młodym ruchu harcerskim. Przejawiało się to m.in. w powołaniu na przełomie 1911/1912 na Zjeździe w Krakowie grupy „Gniazdo”, która zrzeszyła Elsów pracujących w harcerstwie. Krzyż harcerski – najważniejszy symbol polskiego skautingu jest również tworem elsa – ks. dr. Kazimierza Lutosławskiego, młodszego brata przyrodniego założyciela Eleusis.
W 1912 nastąpił rozłam w towarzystwie Eleusis, w trakcie którego część studentów postanowiła odłączyć się od działalności przywódcy, a sam Lutosławski założył Towarzystwo Kowali.
Polskie Eleusis na Górnym Śląsku.
Najaktywniejsze koła towarzystwa działały w latach 1903–1914 w Gliwicach, Zabrzu i Rybniku. Władze pruskie uważały elsów za działaczy wywrotowych. W styczniu i listopadzie 1905 osądzono i skazano 47 członków towarzystwa. Oskarżenia dotyczyły działalności propolskiej. Śląskie Eleusis stawiało sobie za cel wychowanie kadry działaczy polskich. Jego członków Niemcy oskarżyli o przynależność do tajnego związku, zdradę stanu i działalność zmierzającą do oderwania części ziem od Rzeszy. Pomimo stanowczych działań organów władzy pruskiej ruch nie upadł. W latach 1907–1914 w 44 śląskich miejscowościach istniały koła elsów, przygotowujące grupę przyszłych działaczy polskiego ruchu narodowego na Śląsku.

</doc>
<doc id="172350" url="https://pl.wikipedia.org/wiki?curid=172350" title="Czystki w Armii Czerwonej">
Czystki w Armii Czerwonej



</doc>
<doc id="172351" url="https://pl.wikipedia.org/wiki?curid=172351" title="Tarwid">
Tarwid



</doc>
<doc id="172353" url="https://pl.wikipedia.org/wiki?curid=172353" title="Michał Karaszewicz-Tokarzewski">
Michał Karaszewicz-Tokarzewski



</doc>
<doc id="172354" url="https://pl.wikipedia.org/wiki?curid=172354" title="6. Dywizja Piechoty Lwów">
6. Dywizja Piechoty Lwów



</doc>
<doc id="172356" url="https://pl.wikipedia.org/wiki?curid=172356" title="Eleusys">
Eleusys



</doc>
<doc id="172358" url="https://pl.wikipedia.org/wiki?curid=172358" title="Eleuzys">
Eleuzys



</doc>
<doc id="172361" url="https://pl.wikipedia.org/wiki?curid=172361" title="Brescia">
Brescia

Brescia [] – miasto i gmina miejska ("comune") w północnych Włoszech. Jest stolicą prowincji Brescia. Drugie po Mediolanie pod względem populacji miasto Lombardii.
Monumentalny teren Forum Romanum oraz klasztorny kompleks San Salvatore-Santa Giulia zostały wpisane na Listę Światowego Dziedzictwa UNESCO i są częścią zespołu zabytków o nazwie „Longobardowie we Włoszech. Ośrodki władzy (568–774 n.e.)”.
W XVI wieku w Brescii tworzył malarz renesansowy Moretto da Brescia.
W 1921 r. odbyło się tu pierwsze w historii Grand Prix Włoch. Rok później wyścig przeniesiono na tor miejscowości Monza.
W miejscowości znajduje się stacja kolejowa Brescia.
Historia.
Brescia została założona przez Celtów ok. roku 390 p.n.e. Następnie znalazła się w Imperium Rzymskim (I wiek p.n.e. – V wiek n.e.), a po jego upadku była jednym z centrów państwa Longobardów (VI – VIII wiek n.e.).
W nocy z 17 na 18 sierpnia 1769 w wyniku uderzenia pioruna doszło do eksplozji 90 tys. ton prochu, zgromadzonego w prochowni przez Republikę Wenecką. W efekcie wybuchu zniszczonych zostało 210 domów.

</doc>
<doc id="172362" url="https://pl.wikipedia.org/wiki?curid=172362" title="Lago di Como">
Lago di Como

Lago di Como, Lago Lario (niem. "Comosee") () – jezioro w północnych Włoszech (Lombardia), w Alpach.
Geografia.
Lago di Como jest trzecim co do wielkości jeziorem Włoch (po Lago di Garda i Lago Maggiore). Zarazem jest to najgłębsze jezioro Alp i jedno z najgłębszych w Europie; tworzy kryptodepresję. Jego rozczłonkowanie powoduje, że linia brzegowa swoją długością przekracza linie brzegowe jezior Garda i Maggiore razem wziętych. Kształt jeziora na mapie przypomina odwróconą literę Y.
Jedyna wyspa na jeziorze nazywa się Isola Comacina. Była ona zamieszkana już w starożytności, lecz istniejące na niej osady zostały zniszczone w XII wieku.
Jezioro ma 3 części: "Ramo di Como", "Lago di Lecco", "Ramo di Colico".
Klimat.
Ze względu na łagodny klimat roślinność wokół jeziora jest bardzo zróżnicowana i bujna.
W górnej części jeziora praktycznie zawsze (oprócz miesięcy zimowych) wieje termiczny wiatr – breva. Zaczyna on wiać ok. godz. 10.00 z siłą 1-3 B, aby w porze popołudniowej osiągnąć 3-6 B.
Jakość wody w jeziorze w niektórych miejscach pozostawia wiele do życzenia; spowodowane jest to brakiem oczyszczalni ścieków.
Turystyka.
Każdego dnia po Lago di Como kursują promy i inne łodzie, dzięki którym sprawnie można osiągnąć nadbrzeżne miejscowości bez konieczności objeżdżania jeziora lądem.
Lago di Como jest również celem wielu turystów; znane jest z licznych ośrodków wypoczynkowych i parków, leżących nad jego brzegiem. Okres od czerwca do września jest najlepszym czasem na uprawianie windsurfingu i kitesurfingu. Jezioro słynie także ze znajdujących się tutaj ekskluzywnych willi. W willi La Gaeta nad jeziorem Como nagrywano sceny do filmu z Casino Royale. Nad jeziorem Como swoje posiadłości mają gwiazdy kina - George Clooney, Brad Pitt, czy Sylvester Stallone. Najważniejsze kurorty nad Lago di Como to Varenna, Bellagio i Menaggio.

</doc>
<doc id="172364" url="https://pl.wikipedia.org/wiki?curid=172364" title="Stanisław Estreicher">
Stanisław Estreicher

Stanisław Ambroży Estreicher (ur. 26 listopada 1869 w Krakowie, zm. 28 grudnia 1939 w Sachsenhausen) – polski historyk prawa, bibliograf, profesor i rektor Uniwersytetu Jagiellońskiego, założyciel Unii Narodowo-Państwowej w 1922 roku.
Życiorys.
Był synem Karola Józefa (wybitnego bibliografa, dyrektora Biblioteki Jagiellońskiej) i Stefanii z Grabowskich. Należał do znanej rodziny uczonych krakowskich Estreicherów i kontynuował jej tradycje – czego symbolem stało się miejsce jego urodzenia, służbowe mieszkanie ojca w "Collegium Maius UJ". Pierwsze nauki pobierał w domu rodzinnym i Seminarium Nauczycielskim w Krakowie; w latach 1879–1887 był uczniem krakowskiego Gimnazjum Św. Anny. Studiował następnie na UJ historię prawa i historię literatury (1887–1892, 1892 doktorat), słuchał również wykładów z ekonomii politycznej, etnografii i socjologii. Uzupełniał studia na uniwersytecie w Wiedniu (1892). Zainteresowania historią i prawem zawdzięczał lekturze dzieł Józefa Szujskiego i Michała Bobrzyńskiego. Niezależnie od studiów interesował się sztuką, sympatyzował z modernizmem, nawiązał przyjaźnie ze Stanisławem Wyspiańskim, Józefem Mehofferem i Henrykiem Opieńskim. Po studiach odbył praktykę sądową w Krakowie (1892–1893), po czym wyjechał do Berlina i przez rok uzupełniał wykształcenie w dziedzinie prawa na tamtejszym uniwersytecie. W 1895 przedstawił na UJ pracę habilitacyjną "Studya nad historyą kontraktu kupna w prawie niemieckim epoki frankońskiej" (przygotowaną po kierunkiem Franciszka Piekosińskiego i Bolesława Ulanowskiego) i został docentem w Katedrze Prawa Niemieckiego. W 1902 mianowany profesorem nadzwyczajnym, objął zarazem kierownictwo tej Katedry (które zachował do wybuchu II wojny światowej), a w 1906 został profesorem zwyczajnym. Wykładał na UJ historię prawodawstw najstarszych cywilizacji i prawodawstw zachodnioeuropejskich. Pełnił funkcję dziekana Wydziału Prawa (1911/1912, 1918/1919, 1926/1927), rektora (1919–1921), prorektora (1921/1922), wchodził w skład Komisji Egzaminacyjnej Oddziału Prawno-Historycznego.
W 1914 został członkiem korespondentem AU (późniejsza PAU), w 1930 członkiem czynnym Akademii; od 1937 był dyrektorem Wydziału II PAU. W 1896 należał do grona współzałożycieli Towarzystwa Miłośników Historii i Zabytków Krakowa. W latach 1903–1906 blisko współpracował z pismem „Ognisko”, gdzie kontaktował się z Henrykiem Sienkiewiczem, Felicjanem Faleńskim i Włodzimierzem Spasowiczem. W pismach „Świat” i „Czas” propagował twórców Młodej Polski (poza Przybyszewskim), zwłaszcza Wyspiańskiego. W polityce sympatyzował z liberałami, propagował idee Władysława Sikorskiego, potępił natomiast przewrót majowy i proces brzeski (wcześniej występował przeciwko monarchii habsburskiej). Był członkiem prezydium Komitetu Obrony Państwowej w Krakowie w 1920 roku.
Od 1899 roku związany był z konserwatywnym krakowskim dziennikiem "Czas", gdzie początkowo odpowiadał za artykuły dotyczące literatury i sztuki współczesnej, a za czasów prowadzenia redakcji przez Rudolfa Starzewskiego stopniowo stawał się jednym z czołowych kreatorów linii politycznej pisma. Zerwał z nim współpracę dopiero w momencie przeniesienia redakcji z Krakowa do Warszawy, którą ze względów finansowych, politycznych i organizacyjnych przeforsował ówczesny przywódca obozu konserwatywnego, Janusz Radziwiłł.
Dzięki szerokiemu zakresowi oraz wykorzystaniu metod porównawczych i socjologicznych w badaniach naukowych udało mu się zgromadzić w prowadzonej katedrze grono wybitnych uczniów; byli to m.in. Konstanty Grzybowski (przyszły zięć Estreichera), Feliks Gross, Bogusław Leśnodorski, Bronisław Malinowski, Ksawery Pruszyński, Adam Vetulani. Jako rektor i prorektor UJ powołał do życia nowe katedry i zakłady oraz pozyskał tereny pod rozbudowę uczelni; dokonał także reorganizacji Archiwum UJ. W 1920 odegrał znaczącą rolę w walce o szeroką autonomię, przyznaną wyższym uczelniom; w 1933, po reformach ministra Janusza Jędrzejewicza zorganizował z innymi profesorami uniwersytetu tzw. poufny komitet obrony w sprawie autonomii UJ (z Władysławem Natansonem, Stanisławem Kotem, Michałem Godlewskim i Konstantym Michalskim).
Po wybuchu II wojny światowej został aresztowany przez Niemców 6 listopada 1939 w trakcie Sonderaktion Krakau; więziony w Krakowie, Wrocławiu i obozie koncentracyjnym Sachsenhausen, zmarł w obozie w wyniku nieleczonej mocznicy. Pochowany został w grobowcu rodzinnym na Cmentarzu Rakowickim w Krakowie (kwatera BA, płd.).
Praca naukowa.
W pracy naukowej zajmował się historią prawa niemieckiego i polskiego, historią doktryn politycznych i prawnych, a także bibliografią i edytorstwem. Badał instytucje i zwyczaje sądowe domniemanego pochodzenia frankońskiego (opole, prawiedlnik), interesował się wpływem prawa niemieckiego na Polskę średniowieczną. Wykazał odrębność niektórych zwyczajów prawnych, ukształtowanych w Polsce pod wpływem prawa magdeburskiego (np. frymarku). W pracy "Początki prawa umownego" (1908) przedstawił genezę i rozwój prawa umownego i proces jego przekształcania się w prawo świeckie. Na podstawie analizy prawodawstwa Bliskiego Wschodu III i II wieku p.n.e. przedstawił próbę przedstawienia ciągłości rozwoju cywilizacji ("Najstarsze kodeksy prawne świata", 1931), dokonał porównania prawa asyryjskiego, babilońskiego i hetyckiego. Zajmował się także lokacją miasta Krakowa (1257) i początkami samorządu miejskiego ("Kraków i Magdeburg w przywileju fundacyjnym Krakowa", 1911), ale również znaczeniem kulturalnym miasta w XIX wieku ("Znaczenie Krakowa dla życia narodowego polskiego w ciągu XIX wieku", 1931).
Kładł szczególny nacisk na metodę porównawczą w badaniach naukowych; wykorzystywał ją m.in. w analizie doktryn politycznych Andrzeja Frycza-Modrzewskiego, Łukasza Górnickiego, Piotra Skargi, Jana Zamoyskiego, Williama Ockhama, Jana Jakuba Rousseau, Monteskiusza. Wykazał podstawy tomistyczne poglądów Stanisława Orzechowskiego.
Kontynuował wielkie dzieło ojca – "Bibliografię Polską"; w latach 1908–1939 opracował tomy XXIII-XXXIII, poszerzył sposób zapisu danych. Był także redaktorem wydawanej przez PAU "Encyklopedii Polskiej". Odnalazł i opublikował "Najstarszy zbiór przywilejów i wilkierzy miasta Krakowa" (1939), wydał "Acta Rectoralia Almae Universitatis Studii Cracoviensis" (1908) oraz "Opinie prawnicze profesorów Uniwersytetu Krakowskiego w XV stuleciu" (1939). Przygotował również edycję pamiętników Kazimierza Władysława Wójcickiego, biskupa Adama Krasińskiego, księgarza Ambrożego Grabowskiego (dziada ze strony matki). Zajmował się twórczością Adama Asnyka, Juliusza Słowackiego, Michała Bobrzyńskiego; sam napisał kilka wierszy (niepublikowanych), był autorem przekładów wierszy Johanna Wolfganga Goethego, Heinricha Heinego, Alfreda de Musseta.
Jego syn Karol był historykiem sztuki, profesorem Uniwersytetu Jagiellońskiego, kontynuatorem "Bibliografii Polskiej"; córka Krystyna (zamężna z Konstantym Grzybowskim, profesorem historii państwa i prawa na UJ) została pisarką, autorką książek dla młodzieży oraz "Kroniki rodzinnej" rodu Estreicherów.
Niektóre inne prace Stanisława Estreichera:

</doc>
<doc id="172365" url="https://pl.wikipedia.org/wiki?curid=172365" title="Józef Feldman (historyk)">
Józef Feldman (historyk)

Józef Feldman, pseudonim „Józef Sokołowski” (ur. 1 lipca 1899 w Przemyślu, zm. 16 czerwca 1946 w Krakowie) – polski historyk, profesor Uniwersytetu Jagiellońskiego.
Życiorys.
Był synem Wilhelma (pisarza, dramaturga, krytyka literackiego) i Marii z Kleinmanów (tłumaczki literatur zachodnich). Ukończył IV gimnazjum w Krakowie (1917), następnie studiował prawo (1917–1919) i historię (1919–1922) na UJ, m.in. pod kierunkiem Władysława Konopczyńskiego i Stanisława Kota. W latach 1918–1920 ochotniczo służył w WP. W 1922 został asystentem w Seminarium Historycznym UJ, rok później obronił pracę doktorską "Polska w dobie wielkiej wojny północnej 1704–1709" (przygotowaną pod opieką S. Kota). W 1927 habilitował się na UJ na podstawie pracy "Polska a sprawa wschodnia 1709–1714" i został docentem w Katedrze Historii Powszechnej; od 1937 profesor nadzwyczajny, objął jednocześnie kierownictwo Katedry Historii Nowożytnej (był jej szefem do wybuchu II wojny światowej oraz po wojnie). Wykładał historię powszechną i historię dyplomacji XIX i XX wieku; od 1929 dodatkowo – jako docent w Katedrze Historii – wykładał te same przedmioty w Szkole Nauk Politycznych w Krakowie. Gościnnie prowadził zajęcia ze stosunków polsko-europejskich od XVIII do XX wieku na uniwersytecie w Paryżu; angażował się w prace Międzynarodowych Zjazdów Historyków w Warszawie (1933) i Zurychu (1938), był jednym z inicjatorów powstania Międzynarodowego Instytutu Historii Rewolucji Francuskiej w Paryżu.
Po wybuchu wojny był poszukiwany przez gestapo; przez pewien czas pracował jako archiwista w Zakładzie Narodowym im. Ossolińskich we Lwowie, następnie ukrywał się w klasztorze franciszkanów w Hanaczowie koło Lwowa. Później przeniósł się do Warszawy; brał udział w tajnym nauczaniu (wykładał w Tajnym Uniwersytecie Warszawskim oraz w warszawskim Instytucie Pedagogicznym). Przeżycia wojenne i prowadzone równolegle studia nad filozofią chrześcijańską uczyniły go głęboko wierzącym katolikiem; podczas powstania warszawskiego, niezdolny do walki ze względu na chorobę serca i krótkowzroczność, pozostawał w szeregach Wojskowej Straży Ochrony Powstania. Po upadku powstania mieszkał w klasztorze bernardynów w Kalwarii Zebrzydowskiej. W 1945 wrócił do pracy na UJ; został w tym samym roku członkiem korespondentem PAU, rok później członkiem honorowym Polskiego Towarzystwa Historycznego. Zmarł w czerwcu 1946 w Krakowie. Został pochowany na Cmentarzu Rakowickim w Krakowie.
Jako historyk zajmował się głównie dziejami stosunków polsko-niemieckich, dyplomatyki międzynarodowej oraz historią Polski i Francji w XVIII wieku. W pracy "Sprawa polska w roku 1848" (1933) przedstawił zarys polityki pruskiej i rosyjskiej wobec sytuacji na ziemiach polskich w okresie Wiosny Ludów. Wiele uwagi poświęcił polityce Bismarcka wobec Polaków; jego praca "Bismarck a Polska" (1938, wznawiana 1947, 1966, 1980) odegrała znaczącą rolę polityczną – Feldman przedstawił w niej obszerną, krytyczną analizę Bismarcka, a echa pracy znalazły się w opinii publicznej oraz m.in. w polityce szefa polskiej przedwojennej dyplomacji Józefa Becka; okupanci niemieccy tępili książkę z zaciętością. Feldman był również autorem tezy, że okres saski w historii Polski charakteryzował się nie tylko upadkiem kraju, ale był także początkiem myśli postępowej i wewnętrznego odrodzenia narodu. Jako źródło antagonizmów polsko-niemieckich określił walkę o dostęp do Bałtyku.
Badał twórczość naukową Michała Bobrzyńskiego, Szymona Askenazego i Wacława Tokarza; był redaktorem "Cambridge History of Poland" (1941), przygotował wydanie pracy ojca Wilhelma Feldmana "Dzieje polskiej myśli politycznej 1864–1914" (1933). Przyjaźnił się z Władysławem Konopczyńskim, Stanisławem Kotem, Marianem Kukielem (który był jednym z jego kontrkandydatów do objęcia Katedry Historii Nowożytnej UJ), Stanisławem Kutrzebą oraz uczonymi zagranicznymi.
Cenił realizm w prowadzeniu polityki zagranicznej, opisywał zarówno zbytnie w jego mniemaniu zaufanie pokładane w mocarstwach zachodnich (Francji, Wielkiej Brytanii, Austrii i Austro-Węgrzech), jak i potem zbytnie wyolbrzymianie rzekomo zawiedzionych nadziei.
Publikacje.
Ogłosił ponad 160 prac, m.in.:

</doc>
<doc id="172366" url="https://pl.wikipedia.org/wiki?curid=172366" title="Franciszek Fiedler">
Franciszek Fiedler

Franciszek Fiedler, właśc. Efroim Truskier, pseud. "Berent", "Dżek", "Leon Markiewicz", "A. Szwarc", "Keller", "Winkler" (ur. 12 września 1880 w Warszawie, zm. 27 listopada 1956 w Warszawie) – polski historyk ruchu robotniczego pochodzenia żydowskiego, profesor Uniwersytetu Warszawskiego, członek rzeczywisty PAN, poseł na Sejm PRL I kadencji, członek Komitetu Centralnego Komunistycznej Partii Polski, Polskiej Partii Robotniczej i Polskiej Zjednoczonej Partii Robotniczej, przewodniczący Komisji Biura Politycznego KC PZPR ds. Nauki, Budowniczy Polski Ludowej.
Życiorys.
Pochodził z bogatej żydowskiej rodziny mieszczańskiej, burżuazyjnej, był synem Beniamina Truskiera i Ewy Honsikalin; w młodości przyjął nazwisko Fiedler. Ukończył gimnazjum J. Pankiewicza w Warszawie (1898); w 1900 podjął studia w dziedzinie historii na Uniwersytecie Fryderyka Wilhelma w Berlinie. Za działalność w polskich organizacjach narodowych i udział w demonstracji przeciwko wykładom jednego z profesorów, został usunięty z uczelni w 1901 i wydalony z Niemiec; w Warszawie aresztowany, został osadzony w X Pawilonie Cytadeli Warszawskiej. Ponownie studiował na Uniwersytecie Zuryskim w Zurychu w latach 1903–1905 i 1906–1909. W 1905 został członkiem Socjaldemokracji Królestwa Polskiego i Litwy; działał w Wydziale Zawodowym SDKPiL i w Komisji Socjaldemokratycznych Związków Zawodowych, brał udział w rewolucji 1905–1907. Współpracował z warszawskim pismem „Trybuna”, a także był współzałożycielem pisma „Młot”, lata 1911–1912 spędził w więzieniu. W 1912 wyjechał za granicę Nadwiślańskiego Kraju, po powrocie działał w Warszawie i w Petersburgu, był redaktorem „Naszej Trybuny” w Petersburgu. W 1915 przebywał przez pewien czas we Włoszech, gdzie leczył chorobę płuc. Od 1916 wchodził w skład Zarządu Głównego SDKPiL, prowadził rozmowy nad zjednoczeniem tej partii oraz PPS-Lewicy. Od 1917 był redaktorem centralnego organu prasowego SDKPiL, „Czerwonego Sztandaru”. W czasie I wojny światowej od kwietnia do listopada 1917 był więziony przez władze niemieckie w obozach w Lubaniu i w Havelbergu.
W odrodzonej Polsce działał w Komunistycznej Partii Robotniczej Polski (KPRP), wchodził w skład jej Komitetu Centralnego (1918–1924). Aresztowany w lutym 1920 był więziony kolejno w więzieniu na Mokotowie, w X Pawilonie, we Wronkach, obozie w Dąbiu i na Pawiaku. Po wyjściu z więzienia w 1921 opracowywał politykę rolną KPRP. „Tezy agrarne”, których był jednym z autorów, zostały przyjęte przez II Zjazd KPRP. W 1924 usunięto go z partii pod zarzutem działalności prawicowej. Wyjechał wówczas do Moskwy, dwa lata później do Gdańska; w kolejnych latach przebywał w Berlinie (1928–1933), Brukseli (1933), Paryżu (1933–1935). Od 1935 kierował działalnością wydawniczą Komunistycznej Partii Polski. W 1938 osiedlił się we Francji, mieszkał początkowo we Paryżu, następnie na południu kraju i od 1942 w Grenoble. Był jednym z organizatorów kół PPR we Francji, współpracował z antyniemieckim ruchem oporu, wcześniej pomagał uchodźcom z wojny domowej w Hiszpanii.
Powrócił do Polski w 1945; wykładał historię ruchu robotniczego w Centralnej Szkole Partyjnej w Warszawie (1945–1948), później na Uniwersytecie Warszawskim (w 1953 Rada Państwa nadała tytuł profesora zwyczajnego). Był redaktorem naczelnym „Trybuny Wolności” (1945–1947) i „Nowych Dróg” (1947–1952); w latach 50 XX w. uczestniczył w pracach nad Konstytucją PRL. W 1945 został członkiem Komitetu Centralnego PPR, w 1948 – PZPR. Od 1952 pełnił mandat posła na Sejm. Brał udział w organizacji Polskiej Akademii Nauk i Instytutu Historii PAN, w 1952 został członkiem rzeczywistym PAN oraz członkiem Prezydium PAN. Uniwersytet Warszawski nadał mu "doktorat honorowy" (1951). W listopadzie 1949 został członkiem Ogólnokrajowego Komitetu Obchodu 70-lecia urodzin Józefa Stalina.
Został pochowany z honorami partyjnymi i wojskowymi 30 listopada 1956 w Alei Zasłużonych na cmentarzu Wojskowym na Powązkach (kwatera A27-tuje-6/7). W uroczystościach pogrzebowych uczestniczyli m.in. członkowie Biura Politycznego KC PZPR przewodniczący Rady Państwa Aleksander Zawadzki, premier Józef Cyrankiewicz, Stefan Jędrychowski i Roman Zambrowski, a także prezes Polskiej Akademii Nauk prof. Jan Dembowski.
Tablica pamiątkowa znajdująca się na jego grobie została uroczyście odsłonięta 27 listopada 1957.
Wybrane publikacje.
W pracy naukowej zajmował się dziejami ruchu robotniczego, historią gospodarczą średniowieczną i nowożytną, teorią myśli marksistowskiej oraz historią i teorią spółdzielczości. Ogłosił wiele prac historycznych, m.in.:

</doc>
<doc id="172367" url="https://pl.wikipedia.org/wiki?curid=172367" title="Zarodziec">
Zarodziec

Zarodziec ("Plasmodium") – rodzaj jednokomórkowego pierwotniaka pasożytniczego. Przedstawiciele rodzaju "Plasmodium" wywołują malarię u gadów, ptaków i ssaków (w tym ludzi). Wszystkie gatunki są przenoszone przez komary.
Inwazyjna postać zarodźca (sporozoit) rozpoczyna cykl życiowy w śliniankach komara. Gdy komar ugryzie żywiciela zarodźca (np. człowieka), sporozoit przedostaje się do jego układu krwionośnego. Następnie wędruje do wątroby i śledziony, gdzie rozmnaża się bezpłciowo, tworząc kryptozoity, które dostają się do erytrocytów. Tam namnażają się i rosną, aż erytrocyt się rozerwie. Uwolnione w ten sposób merozoity atakują kolejne krwinki. Temu etapowi malarii towarzyszy gorączka i dreszcze. Z części merozoitów tworzą się gametocyty, które po ugryzieniu żywiciela przez komara przedostają się do przewodu pokarmowego tego ostatniego. Tam gametocyty przekształcają się w gamety i następuje rozmnażanie płciowe. Powstałe zygoty przenikają przez ścianę jelita i tworzą sporozoity, które przedostają się do ślinianek komara.
Sześć gatunków atakujących człowieka i wywołujących różne postacie malarii:
Inne gatunki:

</doc>
<doc id="172369" url="https://pl.wikipedia.org/wiki?curid=172369" title="Flaga Armenii">
Flaga Armenii

Flaga Armenii () składa się z trzech horyzontalnie ułożonych pasów – czerwonego, błękitnego i pomarańczowego.
Czerwony oznacza przelaną krew ormiańskich bohaterów za wolność. Błękitny to kolor nieba, symbolizuje także nadzieję. Pomarańczowy symbolizuje bogactwa pochodzące z ciężkiej pracy.
Historycznie flaga wywodzi się z flagi używanej przez Instytut Ormiański w Wenecji pod koniec XIX w. (na której wszakże zieleń zastępowała błękit). Czerwono-błękitno-żółtej flagi używała Armenia w okresie niepodległości (1920-22). 
Wzór i barwy flagi Rada Najwyższa Armenii przyjęła w drodze ustawy z 24 sierpnia 1990 o fladze państwowej Republiki Armenii. Ostatecznie została przyjęta 1 września 1991. Jej barwy są identyczne z pierwszą flagą Armenii, wprowadzoną 22 kwietnia 1918, inne są tylko jej proporcje.
Flaga ta zastąpiła używaną w okresie ZSRR flagę Armeńskiej SRR.

</doc>
<doc id="172370" url="https://pl.wikipedia.org/wiki?curid=172370" title="Surowiec">
Surowiec

Surowiec – materiał przeznaczony do dalszej przeróbki. Surowce są produktami przemysłu wydobywczego, rolnictwa, leśnictwa lub powstają w wyniku przerobu odpadów.
Szczególne rodzaje surowców:
Wyczerpywanie się zasobów surowców stanowi coraz większy problem dla światowej gospodarki. Przypuszcza się, że w ciągu najbliższych kilku dziesięcioleci, zasoby niektórych surowców (np. ropy naftowej) mogą się całkowicie wyczerpać. Dlatego też podjęto próby, mające na celu zmniejszenie ewentualnych efektów tego zdarzenia np. próby wprowadzania na rynek pojazdów elektrycznych lub powstawanie elektrowni napędzanych mocą odnawialnych źródeł energii np. pływów wodnych.
W północno-wschodniej Polsce występują niewydobyte złoża rud żelaza. Ich obecna eksploatacja mogłaby zaburzyć równowagę ekologiczną ekosystemu Podlasia, jak również wymagałaby znacznych nakładów finansowych.

</doc>
<doc id="172371" url="https://pl.wikipedia.org/wiki?curid=172371" title="Przesunięcie Lamba">
Przesunięcie Lamba

 
Przesunięcie Lamba lub przesunięcie poziomów Lamba – niewielka rozbieżność między obserwowanymi doświadczalnie poziomami energetycznymi atomów wodoru a przewidywaniami równania Diraca, odkryta w 1947-1952 przez Willisa Lamba i jego studenta Roberta C. Retherforda. 
Równanie Diraca przewiduje, że poziomy energetyczne elektronu w atomie o takich samych liczbach kwantowych n (główna) i j (opisująca całkowity kręt układu) są jednakowe. W rzeczywistości obserwuje się rozszczepienie tych poziomów (zniesienie degeneracji ze względu na "j").
Zjawisko to możliwe jest do wyjaśnienia dopiero na gruncie elektrodynamiki kwantowej (ang. QED), za efekt ten odpowiadają zjawiska: wzajemne oddziaływanie atomu wodoru i wirtualnych fotonów oraz polaryzacja próżni.

</doc>
<doc id="172373" url="https://pl.wikipedia.org/wiki?curid=172373" title="Augustianie-eremici">
Augustianie-eremici



</doc>
<doc id="172374" url="https://pl.wikipedia.org/wiki?curid=172374" title="Mechanika ośrodków ciagłych">
Mechanika ośrodków ciagłych



</doc>
<doc id="172375" url="https://pl.wikipedia.org/wiki?curid=172375" title="Mieszczanin">
Mieszczanin



</doc>
<doc id="172376" url="https://pl.wikipedia.org/wiki?curid=172376" title="Przemysł wydobywczy">
Przemysł wydobywczy



</doc>
<doc id="172377" url="https://pl.wikipedia.org/wiki?curid=172377" title="Konstytucja Królestwa Polskiego">
Konstytucja Królestwa Polskiego

Konstytucja Królestwa Polskiego, właściwie Ustawa konstytucyjna Królestwa Polskiego – konstytucja Królestwa Polskiego nadana przez cesarza Rosji i króla Polski Aleksandra I, będąca wypełnieniem postanowień kongresu wiedeńskiego. Zaliczana jest do najbardziej liberalnych w pokongresowej Europie. Przy jej redakcji pracował kilkuosobowy zespół, z księciem Adamem Jerzym Czartoryskim na czele. Ostateczny tekst uwzględniał uwagi króla, który 27 listopada 1815 konstytucję podpisał, przez co uzyskała moc prawną. Była to tzw. konstytucja oktrojowana, czyli nadana odgórnie, nie zaś zatwierdzona przez Sejm. Obowiązywała w Królestwie Polskim do 26 lutego 1832, gdy Mikołaj I wprowadził w jej miejsce Statut Organiczny dla Królestwa Polskiego.
Ustawa Konstytucyjna Królestwa Polskiego liczyła 165 artykułów zgrupowanych w 7 tytułach.
13 lutego 1825 król Aleksander I znowelizował Konstytucję dodając Artykuł Dodatkowy wprowadzający tajność obrad Sejmu.
Postanowienia konstytucyjne.
Królestwo Polskie było monarchią konstytucyjną, połączoną unią personalną z Cesarstwem Rosyjskim, ze wspólną polityką zagraniczną. Każdorazowy cesarz Rosji stawał się królem Polski.
Odrębne pozostawały:
Rada Stanu.
Rada Administracyjna.
Jako Rząd krajowy od 1826 roku, W składzie 5 ministrów (Wyznań Religijnych i Oświecenia Publicznego, Sprawiedliwości, Spraw Wewnętrznych i Policji, Wojny, Przychodów i Skarbu) oraz osób powołanych przez króla, była najwyższą władzą wykonawczą i administracyjną w kraju.
Zgromadzenie Ogólne Rady Stanu.
W jej skład wchodzili:
Sejm.
System wyborczy.
System wyborczy był oparty na podziale kraju na:
Senat.
w składzie:

</doc>
<doc id="172381" url="https://pl.wikipedia.org/wiki?curid=172381" title="Kanonicy Regularni">
Kanonicy Regularni



</doc>
<doc id="172384" url="https://pl.wikipedia.org/wiki?curid=172384" title="Św. Franciszek">
Św. Franciszek



</doc>
<doc id="172387" url="https://pl.wikipedia.org/wiki?curid=172387" title="Nagi kretoszczur">
Nagi kretoszczur



</doc>
<doc id="172388" url="https://pl.wikipedia.org/wiki?curid=172388" title="Trunking">
Trunking

Trunking – pojęcie z dziedziny techniki radiowej, telefonicznej i informatycznej. We wszystkich trzech przypadkach oznacza łączenie danych w jeden wspólny kanał, w którym przesyłane są dane.
Tranking (trunking) to metoda używania niewielkiej liczby kanałów telekomunikacyjnych przez dużą liczbę potencjalnych użytkowników.
Idea trunkingu jest od dawna wykorzystywana w publicznej sieci telefonicznej. Jeżeli dzwoni się do innego miasta lub dzielnicy, rozmowa jest przekazywana przez dowolną linię, ale jako abonenci nie wybiera się jej. Wszystko, co trzeba zrobić, to tylko wybrać odpowiedni numer, a centrala telekomunikacyjna sama przydzieli nam wolną linię. Kiedy zakończy się rozmowę, linia jest przyznawana innemu dzwoniącemu. Innymi słowy, system automatycznie rozdziela ograniczoną liczbę linii pomiędzy dużą liczbę abonentów. Kolejnym przykładem jest używanie jednego pasa startowego przez wiele samolotów wielu linii lotniczych lądujących na danym lotnisku. Można by znaleźć wiele przykładów systemów trunkingowych w codziennym życiu.
Obecnie pojęcie "trunking" najczęściej używane jest w odniesieniu do techniki stosowanej w przełącznikach umożliwiających tworzenie VLAN (Virtual Local Area Network). Polega ono na skonfigurowaniu portu jako wspólnego ("trunk") i przypisaniu do niego wszystkich lub odpowiednich VLAN-ów. Spowoduje to, w zależności od zastosowanej technologii, oznaczenie ("tagowanie") lub kapsułkowanie ramek ethernetowych. Dzięki temu komunikacja między przełącznikami, która z powodu utworzenia sieci wirtualnych, musiałaby się odbywać za pośrednictwem kilku portów, może zachodzić z użyciem jednego kanału fizycznego podzielonego na kilka kanałów logicznych. Przykładowo zatem, dzięki takiemu rozwiązaniu, gdy używa się czterech VLAN-ów, można oszczędzić po trzy porty na każdym przełączniku.
Ramki w połączeniach "trunk" są specjalnie oznaczane jedynie w połączeniach między przełącznikami obsługującymi ten protokół. Informacje o VLAN-ie dodawane są na porcie wejściowym przełącznika stacji nadającej i zdejmowane na porcie wychodzącym przełącznika stacji docelowej.

</doc>
<doc id="172389" url="https://pl.wikipedia.org/wiki?curid=172389" title="Trunk">
Trunk



</doc>
<doc id="172390" url="https://pl.wikipedia.org/wiki?curid=172390" title="Sześć Jog Naropy">
Sześć Jog Naropy

Sześć jog Naropy – cykl głębokich praktyk medytacyjnych buddyzmu Diamentowej Drogi:

</doc>
<doc id="172397" url="https://pl.wikipedia.org/wiki?curid=172397" title="Proste zadanie kinematyki">
Proste zadanie kinematyki

Proste zadanie kinematyki polega na obliczeniu pozycji i orientacji członu roboczego względem układu odniesienia podstawy dla danego zbioru współrzędnych konfiguracyjnych. Zadanie to można traktować jako odwzorowanie opisu położenia manipulatora w przestrzeni współrzędnych konfiguracyjnych na opis przestrzeni współrzędnych kartezjańskich.

</doc>
<doc id="172398" url="https://pl.wikipedia.org/wiki?curid=172398" title="Żar">
Żar



</doc>
<doc id="172399" url="https://pl.wikipedia.org/wiki?curid=172399" title="Odwrotne zadanie kinematyki">
Odwrotne zadanie kinematyki

Odwrotne zadanie kinematyki polega na wyznaczeniu wszystkich możliwych zbiorów wartości przemieszczeń kątowych i liniowych (współrzędnych konfiguracyjnych) w połączeniach ruchowych, które umożliwią manipulatorowi osiągnięcie zadanych pozycji lub orientacji członu roboczego chwytaka lub narzędzia. Jest to podstawowe zadanie programowania i sterowania ruchu manipulatora, gdy trzeba znaleźć jak poszczególne współrzędne konfiguracyjne powinny zmieniać się w czasie w celu realizacji pożądanego ruchu członu roboczego.
Mając dane pozycję i orientację należy obliczyć wszystkie możliwe zbiory współrzędnych konfiguracyjnych tak, aby osiągnąć pożądaną pozycję i orientację. Jest to zadanie trudniejsze od prostego zadania kinematyki ze względu na wielokrotność rozwiązań i ich nieliniowość.
W bardziej skomplikowanych przypadkach konieczne jest zastosowanie algorytmu jakobianowego.

</doc>
<doc id="172401" url="https://pl.wikipedia.org/wiki?curid=172401" title="Afryka Południowa">
Afryka Południowa

Afryka Południowa – region Afryki obejmujący południową część kontynentu. Zwykle do krajów Afryki Południowej zaliczane są:
Religia.
Struktura religijna w 2015 roku, według "The Association of Religion Data Archives":

</doc>
<doc id="172402" url="https://pl.wikipedia.org/wiki?curid=172402" title="Chwytak (robotyka)">
Chwytak (robotyka)

Chwytak – jest to oprzyrządowanie technologiczne manipulatorów robotów przeznaczone do manipulowania przedmiotami. Zadaniem tych narzędzi jest uchwycenie detalu, utrzymanie go podczas transportu oraz jego zwolnienie w miejscu docelowym.
Budowa chwytaka.
Chwytaki składają się z zespołu napędowego, przeniesienia napędu i końcówek chwytnych. Kształt i parametry poszczególnych zespołów zależą od materiału, kształtu detalu, środowiska pracy oraz zastosowania.

</doc>
<doc id="172403" url="https://pl.wikipedia.org/wiki?curid=172403" title="Otello">
Otello

Otello () – tragedia Williama Shakespeare’a napisana prawdopodobnie ok. 1602–1604. Maur Otello żeni się z córką weneckiego senatora Desdemoną. Za sprawą intryg – mimo że żona jest mu wierna – Otella ogarnia obsesyjna zazdrość.
Sztuka została po raz pierwszy wystawiona przez trupę Jego Królewskiej Mości w pałacu Whitehall dla króla Jakuba I 1 listopada 1604. W kwietniu i wrześniu 1610 w Globe Theatre odbyły się dwa kolejne z trzech znanych wystawień za życia Szekspira.
Po raz pierwszy "Otella" opublikowano w 1622 r.
Adaptacji filmowej dokonali William V. Ranous (1908), Orson Welles (1952), Siergiej Jutkiewicz (1955), Stuart Burge (1965), Franco Zeffirelli (1986), Oliver Parker (1995), Tim Blake Nelson (2001).
Fabuła.
Dowódca weneckiej armii Maur Otello poślubia Desdemonę. Demoniczny Jago, rozczarowany swymi niespełnionymi nadziejami, zaczyna podsuwać Otellowi myśl o zdradach Desdemony. Zarzuty są bezpodstawne, ale Jago umiejętnie roznieca zazdrość Otella. Na konsekwencje nie trzeba długo czekać. Szczery i bezpośredni Otello, dręczony nieustannymi podejrzeniami, nie wierzy w wierność Desdemony. Dusi żonę, po czym popełnia samobójstwo. Jago, którego wina wychodzi na jaw, zostaje ukarany.
Otello jest dość nietypowym dramatem w dorobku Szekspira; jest jednowątkowy choć charakterystyczne dla autora są konstrukcje wielowątkowe, nie zawiera elementów „kosmicznych”, które tworzą specyficzną atmosferę dzieł twórcy. Otello stanowi studium dramatycznych, wielkich uczuć – niepohamowanej zazdrości (Otello) i paranoicznej żądzy zemsty (Jago).

</doc>
<doc id="172407" url="https://pl.wikipedia.org/wiki?curid=172407" title="Andrzej I węgierski">
Andrzej I węgierski

Andrzej I Biały lub Katolik (węg. "Endre, Fehér/ Katolikus András/ Endre"; ur. ok. 1015, zm. w 1060 lub 1061) – pochodzący z dynastii Arpadów król Węgier od 1046/1047 roku do swojej śmierci. Wywodził się z młodszej gałęzi dynastii Arpadów. Po piętnastoletnim pobycie na wygnaniu powrócił do kraju i wstąpił na tron w czasie potężnego buntu pogańskiego. Spacyfikował ów bunt i umocnił pozycję wiary chrześcijańskiej. Próbował zapewnić następstwo po sobie swojemu synowi Salomonowi, co wywołało opór ze strony jego braci, którzy siłą pozbawili Andrzeja tronu.
Stryjeczny bratanek Stefana I Świętego. Po 1031 roku opuścił Węgry. Z ruską pomocą powrócił na Węgry w 1046 roku. Z pomocą Vaty, przywódcy pogańskiego powstania, pokonał króla Piotra Orseolo i w 1047 roku objął rządy. Następnie stłumił powstanie Vaty. Skutecznie odpierał najazdy cesarza Henryka III. Po narodzinach syna Salomona w 1057 roku popadł w konflikt ze swoim bratem Belą. Pokonany przez brata w 1060 roku w bitwie pod Mosony został wzięty do niewoli, w której zmarł.
Pochodzenie i młodość.
Był najstarszym synem Vazula i nieznanej kobiety z rodu Tátonyego; bratem Beli I i Leventego. W starszej literaturze historycznej pojawiał się pogląd, że Andrzej, Bela i Levente mogli być synami Władysława Łysego; obecnie literatura jednogłośnie przyjmuje, że ojcem braci był Vazul.
Między 1031 a 1038 roku Vazul został oślepiony na polecenie swojego brata stryjecznego, króla Stefana I Świętego, a Andrzej, Bela i Levente zostali wygnani bądź sami uciekli z Węgier. Przez pewien czas bracia przebywali w Czechach, gdzie schronienia udzielił im książę Brzetysław I.
Na wygnaniu.
Po śmierci Stefana I Świętego rządy na Węgrzech w 1038 roku objął jego niepopularny siostrzeniec Piotr Orseolo. Walki o tron były kwestią czasu. W 1042 roku niemiecki cesarz Henryk III doprowadził do tego, że część Węgier otrzymał jeden z przedstawicieli dynastii Arpadów - był to przypuszczalnie Andrzej. Nie utrzymał się w swoich posiadłościach - po odejściu niemieckiej armii ponownie został wygnany do Czech.
Później losy synów Vazula rozeszły się. Bela osiadł w Polsce, gdzie poślubił córkę króla Mieszka II Lamberta, zaś Andrzej i Levente udali się na Ruś.
Nie udzielił im schronienia książę wołyński (przypuszczalnie Igor Światosławowic), później szukali pomocy u Pieczyngów, aż trafili do Kijowa na dwór Jarosława Mądrego. Tam Andrzej przyjął chrzest. Między 1039 a 1046 rokiem Andrzej ożenił się z Anastazją, córką Jarosława.
Walka o tron.
Wypędzenie Piotra Orseolo, śmierć jego następcy Samuela Aby i reakcja pogańska wpłynęły destabilizującą na węgierską monarchię, co było szansą dla Andrzeja. W 1046 roku wkroczył na Węgry z ruską pomocą. Popierał go Vata, przywódca pogańskiego powstania. W 1047 Andrzej został koronowany na króla Węgier. Na początku 1047 roku stłumił pogańską rebelię i wydał dekret, przewidujący surowe kary dla zwolenników starej religii. Po śmierci Leventego, w 1048 roku sprowadził z Polski swojego młodszego brata Belę, któremu nadał trzecią część królestwa i uczynił następcą tronu.
Rządy Andrzeja i wojna z cesarzem.
Andrzej I kontynuował proces chrystianizacji, który po pogańskim buncie Vata musiał trwać dalej. Po objęcie władzy Andrzej przywrócił zarządzenia wydane przez Stefana I sprowadził do kraju duchownych z zagranicy, gdyż w wyniku pogańskich wystąpień śmierć poniosło wielu przedstawicieli Kościoła na Węgrzech.
Stosunki z cesarzem Henrykiem III pozostały napięte. Piotr Orseolo w zamian za pomoc w odzyskaniu tronu w 1044 r. uznał się wasalem niemieckiego władcy. Jednak Andrzej I zrzucił zwierzchnictwo lenne Henryka III i rozpoczął przygotowania do wojny z Cesarstwem. Na króla zaproszenie wrócił na Węgry jego brat Béla, który w Polsce wyrósł na świetnego dowódcę wojskowego. Przybyły na dwór Béla otrzymał trzecią część Królestwa Węgier.
W 1051 r. Henryk III zaatakował Królestwo Węgier, jego wojska zostały jednak rozgromione w okolicach gór Vértes. Pod koniec roku rozpoczęły się rokowania między obu władcami, ale cesarz nie zgodził się na zawarcie pokoju. W roku następnym skierował swe wojska przeciw Pozsony (ob. Bratysława), ale ponownie poniósł klęskę. Negocjacji mediacji między Henrykiem a Andrzejem podjął się papież Leon IX, ale cesarz nadal nie akceptował propozycji pokojowych węgierskiego króla. W 1053 r. Andrzej zawarł sojusz z księciem Bawarii Konradem II i tym samym wsparł opozycję przeciwko Henrykowi III i jego rządom w Rzeszy.
W 1055 r. Andrzej założył klasztor Benedyktynów w Tihany nad Balatonem.
Kryzys sukcesyjny.
W 1057 r. Andrzej koronował na króla swojego pięcioletniego syna, Salomona. Wywołało to ostrą reakcję księcia Béli, który spodziewał się, że to jego władca wyznaczy na swojego następcę. Rozgniewany brat Andrzeja opuścił dwór. We wrześniu 1058 r. Andrzej I odbył w Marchfeld spotkanie z nowym niemieckim władcą Henrykiem IV. Zawarli oni między sobą pokój formalnie kończący wojnę rozpoczętą za panowania Henryka III, który przypieczętowały zaręczyny Salomona z siostrą Henryka, Judytą Szwabską.
Po zawarciu pokoju z Cesarstwem Andrzej usiłował nakłonić swojego brata, aby zaakceptował Salomona jako następcę tronu. Na nic zdała się jednak ta perswazja. Książę Béla udał się do Polski celem uzyskania pomocy przeciwko swojemu bratu.
Kiedy Andrzej dowiedział się o zamiarach Béli wysłał swoją rodzinę do Austrii i zaczął przygotowywać się do wojny. Wkrótce potem Béla wspierany orężnie przez polskie wojska powrócił na Węgry i odniósł zwycięstwo nad bratem w pod bitwie pod Mosony. Andrzej próbował uciec do Austrii, ale spadł z konia podczas bitwy na przełęczy Theben. Został schwytany przez ludzi Béli i przewieziony do Zirc, gdzie zakończył swoje życie.
Małżeństwa i potomstwo.
Starsza literatura przyjmowała, że Andrzej I miał tylko jedną żonę (Anastazję). Później pojawił się pogląd, że był dwukrotnie żonaty. Według zwolenników pierwszej teorii Andrzej I poślubił Anastazję, córkę ruskiego księcia Jarosława Mądrego, około 1039 roku i ich pierwszym dzieckiem była córka Adelajda. Według zwolenników drugiej małżeństwo zostało zawarte około 1046 roku, a Adelajda pochodziła z pierwszego bliżej nieznanego małżeństwa Andrzeja.
Dziećmi Andrzeja I były:

</doc>
<doc id="172408" url="https://pl.wikipedia.org/wiki?curid=172408" title="Dawid węgierski">
Dawid węgierski

Dawid węgierski (zm. po 1094) – królewicz węgierski z dynastii Arpadów.
Życiorys.
Był młodszym synem Andrzeja I, króla Węgier, i jego żony Anastazji, córki księcia ruskiego Jarosława Mądrego.

</doc>
<doc id="172409" url="https://pl.wikipedia.org/wiki?curid=172409" title="Anastazja Jarosławówna">
Anastazja Jarosławówna

Anastazja Jarosławówna (ukraiński: Анастасія Ярославна; ok. 1023 - 1074/1096) - księżniczka ruska z dynastii Rurykowiczów, królowa Węgier. 
Życiorys.
Córka wielkiego księcia kijowskiego - Jarosława Mądrego i szwedzkiej królewny - Ingegardy, a tym samym siostrą m.in. francuskiej królowej Anny Jarosławówny i norweskiej królowej Elżbiety Jarosławówny. Około 1038 roku poślubiła księcia Andrzeja Węgierskiego, który osiadł w Kijowie po tym jak jego ojciec Vazul wziął udział w nieudanym zamachu na króla Węgier Stefana I. Ok. 1040 roku Anastazja urodziła córkę - Adelajdę. W 1046r. jej mąż wrócił na Węgry i wstąpił na tron ​​po pokonaniu króla Piotra Orseolo. Anastazja podążyła za mężem do królestwa, gdzie to prawdopodobnie ona namówiła go, aby w Tihany urządził ławrę dla pustelników przybyłych na Węgry z Rusi Kijowskiej. 
Para królewska nie miała syna aż do 1053 roku, kiedy królowa Anastazja urodziła Salomona. Jednak narodziny i późniejsza koronacja Salomona spowodowały ostry konflikt między królem Andrzejem I a jego młodszym bratem, księciem Belą, który wcześniej był następny w kolejce do tronu. Kiedy w 1060 roku książę Bela powstał w otwartym buncie przeciwko królowi Andrzejowi, król wysłał swoją żonę i dzieci na dwór margrabiego Austrii, Adalberta I. Król Andrzej został pokonany i wkrótce potem zmarł, a jego brat został koronowany na króla 6 grudnia 1060. 
Anastazja zwróciła się o pomoc do króla Niemiec Henryka IV Salickiego, którego siostra Judyta została zaręczona z Salomonem w 1058 r. Zanim wojska niemieckie zdążyły wkroczyć jednak na Węgry, by udzielić pomocy Salomonowi, król Bela I zmarł (11 września 1063 r.), a jego synowie Gejza, Władysław i Lambert uciekli do Polski. 
Dziesięcioletni Salomon został koronowany 27 września 1063 r. Z okazji koronacji syna, Anastazja podarowała księciu Bawarii i dowódcy wojsk niemieckich Ottonowi II rzekomy miecz Attyli. W latach 1060-1073 król Salomon rządził swoim królestwem we współpracy z kuzynami, książętami Gejzą, Władysławem i Lambertem, którzy powrócili na Węgry i zaakceptowali jego władzę. Jednak w 1074 zbuntowali się przeciwko niemu i 14 marca 1074r. pokonali go. Król Salomon uciekł na zachodnie granice Węgier, gdzie zdołał utrzymać swoje panowanie tylko nad hrabstwami Moson i Pozsony. 
Anastasia podążyła za Salomonem, jednak ich relacje zaczęły się pogarszać. Przeprowadziła się więc do opactwa Admont w Styrii, gdzie mieszkała jako zakonnica aż do śmierci. Została pochowana w opactwie. 
Matka Salomona, Dawida, Eufemii i Adelajdy.

</doc>
<doc id="172410" url="https://pl.wikipedia.org/wiki?curid=172410" title="Autokorelacja">
Autokorelacja

Autokorelacja – narzędzie matematyczne często używane w przetwarzaniu sygnałów do analizowania funkcji lub serii wartości. Mniej formalnie jest to statystyka opisująca, w jakim stopniu dany wyraz szeregu zależy od wyrazów poprzednich w szeregu czasowym. Autokorelacja jest funkcją, która argumentowi naturalnemu formula_1 przypisuje wartość współczynnika korelacji Pearsona pomiędzy szeregiem czasowym a tym samym szeregiem cofniętym o formula_1 jednostek czasu.
Definicja.
Statystyka.
W statystyce funkcja autokorelacji opisuje korelację procesu w różnych punktach czasu. Załóżmy, że formula_3 jest wartością procesu w czasie formula_4 Jeśli formula_3 ma wartość oczekiwaną równą formula_6 i wariancję równą formula_7 wówczas wzór ma postać:
gdzie formula_9 jest wartością oczekiwaną.
Definiuje się również autokorelację jako funkcję jednej zmiennej – różnicy formula_10
Na przykład autokorelacja cen akcji dla formula_12 tydzień będzie korelacją cen akcji z cenami tych samych akcji sprzed tygodnia.
Przetwarzanie sygnałów.
W przetwarzaniu sygnałów poniższa definicja jest często stosowana bez normalizacji, to znaczy bez odejmowania średniej oraz dzielenia przez wariancję.
gdzie formula_14 jest opóźnieniem, a formula_15 liczbą sprzężoną.

</doc>
<doc id="172411" url="https://pl.wikipedia.org/wiki?curid=172411" title="Eufemia węgierska">
Eufemia węgierska

Eufemia węgierska (zm. 2 kwietnia 1111) – królewna węgierska, księżna morawska z dynastii Arpadów.
Życiorys.
Córka Andrzeja I, króla Węgier, i ruskiej księżniczki Anastazji. Dawniej uchodziła za córkę Beli I, młodszego brata Andrzeja. 
Została wydana za mąż za morawskiego księcia Ottona I Pięknego. 
Nieliczne późne i bałamutne źródła błędnie przypisywały jej za męża Ottona zmarłego w niemowlęctwie lub dzieciństwie syna Kazimierza I Odnowiciela. Tę absurdalną hipotezę obalił ostatecznie w 1895 roku Oswald Balzer.

</doc>
<doc id="172412" url="https://pl.wikipedia.org/wiki?curid=172412" title="Byczyna">
Byczyna

Byczyna () – miasto w Polsce, w województwie opolskim, w powiecie kluczborskim, siedziba gminy miejsko-wiejskiej Byczyna.
W latach 1975–1998 miasto administracyjnie należało do starego woj. opolskiego.
Według danych z 30 czerwca 2008 r. miasto liczyło 3655 mieszkańców. Według stanu na 31 grudnia 2010 miasto zamieszkiwało 3656 osób, w tym 1890 kobiet i 1766 mężczyzn.
Gminą partnerską jest Gmina związkowa Deidesheim w Niemczech.
Dane ogólne.
Miasto leży na Wysoczyźnie Wieruszowskiej, około 15 km na północ od Kluczborka. Lokalny ośrodek handlowo-usługowy. Drobny przemysł: materiałów budowlanych, drzewnego i odzieżowego. Miejsce dorocznych mistrzostw Polski oldboyów w piłce nożnej, plenerów malarskich i turniejów rycerskich.
Nazwa.
Pierwsza wzmianka o miejscowości w formie "Byscina" pochodzi z 1228 roku. Nazwa była później notowana także w formach "Bychina" (1268), "Bitsina" (1283), de "Pitschin" (1283), "Bytschin" (1294), circa "Biczinam" (ok. 1300), "Byzina" (1312), "Bitschin" (1331), "Bitschin" (1449), "Pitschen" (1460), circa "Bitczinam" (1488), "Pitschen" (1587), "Biczinensi" (1599), "Pitschen" (1783), "Pitschen", "Byczyna" (1845), "Byczyna", niem. "Pitschen" (1880), "Byczyna", "Pitschen" (1939), "Pitschen" – "Byczyna, -y, byczyński" (1946). W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Bicina".
Nazwa pochodzi od wyrazu pospolitego "byczyna" oznaczającego miejsce hodowli i wypasu byków lub od nazwy osobowej "Bycza", która pochodzi od wyrazu "byk". Nazwa "Byczyna" została zniemczona jako "Bitschin", później "Pitschen". Nazwę "Pitschen" odnotowano po raz pierwszy w dokumencie handlowym książąt Ludwika II i Henryka IX z 31 maja 1400 roku.
W 1945 roku po objęciu miasta przez polską administrację w 1946 roku uwprowadzono aktualną nazwę.
Legenda powstania nazwy miasta.
Jednym z dominujących w okolicy pagórków jest położone na wschód od Byczyny tzw. Wzgórze Krzyżowe, nad którym od niepamiętnych czasów miały krzyżować się drogi handlowe. Legenda głosi, że w miejscu tym, z którego widok rozciąga się na wiele kilometrów, pewnego razu zatrzymali się wędrowcy, podróżujący wraz z dobytkiem. Tutaj czuli się bezpieczni, bowiem dzięki korzystnemu usytuowaniu wzgórza nie mogli być znienacka zaskoczeni przez wroga. Wówczas to byczek ze stada owych wędrowców, grzebiąc racicą w ziemi natrafił na naczynie wypełnione złotymi monetami. Wędrowcy, uznawszy to za dobry i szczęśliwy znak, postanowili się osiedlić w tej okolicy, a założoną osadę nazwać Byczyną. Inna legenda mówi, że w pobliżu Wzgórza Krzyżowego odbywały się wielkie targi mięsem wołowym, które wówczas nazywano bykowiną, i stąd pobliską osadę nazwano Byczyną.
Historia.
Jan Długosz wymieniał Byczynę w swej kronice jako miasto. Dokument biskupa Jana z Pomezanii, z 1433 potwierdza jego lokalizację. Kronikarze potwierdzają wiadomość, że przed 1054 miasto było przejściowo siedzibą biskupa wrocławskiego, gdyż za czasów Mieszka I sufragania biskupia miała znajdować się w Smogorzowie, skąd przeniesiona została do Byczyny, zaś dopiero później do Wrocławia.
Mimo dość licznie zachowanych dokumentów zawierających wzmianki o mieście, data nadania praw miejskich nie jest znana. Według niepewnych danych miał je nadać Henryk I Brodaty w 1228, z tego też roku zachował się dokument sporządzony zapewne na polecenie księcia, zawierający taki oto zapis na temat Byczyny, świadczący, że mogła ona być już wtedy miastem: "... i abyśmy nie musieli ściągać ciężkiej grzywny z kramów i szynków w Byczynie, mianowany opat ustąpił nam część dochodów pochodzących z kościoła w Zarzysku koło Olesna." Przyjmuje się, że Byczyna została lokowana na prawie zachodnim przed 1268.
Pierwotnie miasto należało do Księstwa Wrocławskiego. W 1293 w okresie walk o sukcesję po Henryku IV Probusie, zostało odebrane Henrykowi V Brzuchatemu przez księcia Henryka III głogowskiego. W latach 1341-1348 było we władaniu króla Kazimierza Wielkiego, który w 1356 wraz z Kluczborkiem wymienił je na Księstwo płockie, oddając Byczynę królowi czeskiemu Karolowi IV.
W bitwie pod Byczyną 24 stycznia 1588 wojska Jana Zamoyskiego zwyciężyły armię arcyksięcia austriackiego Maksymiliana, pretendenta do tronu polskiego.
Po śmierci ostatniego księcia legnicko-brzeskiego Jerzego Wilhelma w 1675 r., Byczyna przeszła pod bezpośredni zarząd władców Austrii, a od 1742 znalazła się w granicach Prus. Miasto odgrywało również znaczącą rolę w handlu śląskim, bowiem do 1736 odbywały się tu trzy, a po tej dacie sześć jarmarków rocznie. W spisie z 1771 wymienia się w mieście 268 domów i 1191 mieszkańców. Rozwijało się też rzemiosło, zrzeszone było ono w siedmiu cechach: piekarskim, rzeźniczym, krawieckim, poszewniczym, szewskim, kuśnierskim i kowalsko-ślusarskim.
Byczyna ulegała wielokrotnie pożarom, największe z nich odnotowano w latach: 1407, 1512, 1617, 1655, 1719, 13 lipca 1757. Klęski miastu niosły też zarazy i wojny. Dotkliwe straty zadali mu husyci w 1430, nie oszczędziła go także wojna trzydziestoletnia, ani II wojna światowa.
Topograficzny opis Górnego Śląska z 1865 roku notuje stosunki ludnościowe w mieście: w 1861 roku w mieście żyło 2128 mieszkańców z czego 1850 osób mówiło po niemiecku, a 278 po polsku. Według spisu powszechnego z 1910 r. 2500 mieszkańców miasta deklarowało jako ojczysty język niemiecki, a 224 polski.
Podczas plebiscytu w marcu 1921, na obszarze miasta z 2211 uprawnionych (w tym 985 niemieckich emigrantów), za Polską głosowało 59, zaś za Niemcami 2103 głosujących (5 głosów było nieważnych).
W 1925 miasto liczyło 2639 mieszkańców, w 1933 zaś 3007 mieszkańców. W okresie międzywojennym działały dwa tartaki, którego właścicielami byli Otto Locke i Gustaw Gebauer, browar Dalibor-Bräutmann, niewielki zakład ceramiczny Paula Seifferta. W mieście funkcjonowało ponadto wiele małych warsztatów rzemieślniczych: najwięcej szewskich i krawieckich.
19 stycznia 1945 roku wojska niemieckie zostały wyparte z miasta przez oddziały 56 brygady pancernej i 23 brygady piechoty zmechanizowanej gwardii 7 korpusu pancernego 3 armii pancernej gwardii 1 Frontu Ukraińskiego. W walkach poległo 38 żołnierzy radzieckich. Ku ich czci wzniesiono po wojnie Pomnik Wdzięczności. W 2022 roku z inicjatywy mieszkańców został on zlikwidowany.
Od 1945 miasto należy do Polski. Byczyna jest określana jako jedno z najstarszych miast Śląska.
Zabytki.
Miasto zachowało wiele ze swego pierwotnego wyglądu, dlatego też jest określane jako jedno z ciekawszych miast województwa opolskiego.
Do wojewódzkiego rejestru zabytków wpisane są:
inne zabytki:
Imprezy.
Dwukrotnie każdego roku odbywa się w Byczynie Międzynarodowy Turniej Rycerski, przeważnie na początku maja oraz września. We wrześniu 2007 r. towarzyszyło turniejowi otwarcie nowo wybudowanego grodu rycerskiego stylizowanego na średniowieczny Ostrów.
W tym mieście odbywają się zloty piłkarzy-weteranów. Wśród biorących udział w tych imprezach byli m.in.: Kazimierz Górski, Antoni Piechniczek, Grzegorz Lato.
Od 2004 roku w sierpniu odbywa się w Byczynie Konwent Miłośników Fantasy Jaskini Behemota, w ramach którego ma miejsce turniej Areny Heroes of Might and Magic III.
Sport.
Klubami sportowymi w mieście są:
Wspólnoty wyznaniowe.
Kościół Ewangelicko-Augsburski
Kościół katolicki
Świadkowie Jehowy

</doc>
<doc id="172413" url="https://pl.wikipedia.org/wiki?curid=172413" title="Brian Śmiały">
Brian Śmiały

Brian Śmiały, irl. Brian Bóruma mac Cennétig, ang. Brian Boru (ur. prawdopodobnie 941; zm. 23 kwietnia 1014) – król Munsteru od 978 i Irlandii od 1002 roku. Święty męczennik kościoła katolickiego, wspominany 12 marca.
Syn Cennétiga mac Lorcáin, irlandzkiego króla Tuadmuman, i Bé Binn. W 978 roku pokonał i zabił Máela Muada, króla Munster, i został jego następcą. W 999 w bitwie pod Glen Mama pokonał króla Leinsteru. Później zdobył Dublin, gdzie spalił największą świętość wikingów – Drzewo Thora. 1002 roku został królem Irlandii jako następca Máela Sechnailla. 23 kwietnia 1014 roku odniósł wielkie zwycięstwo nad wikingami pod Clontarf, jednak poległ w bitwie .
Małżeństwa i potomstwo.
Jego żonami były:
Z pierwszego małżeństwa pochodzili synowie:
Z drugiego małżeństwa pochodził:
Z trzeciego małżeństwa pochodził:
Brian miał jeszcze czworo dzieci (syna i trzy córki), jednak źródła nie przekazały informacji, z którego związku króla pochodziły. Te dzieci to:

</doc>
<doc id="172416" url="https://pl.wikipedia.org/wiki?curid=172416" title="Włodzimierz Dworzaczek">
Włodzimierz Dworzaczek

Włodzimierz Dworzaczek (ur. 15 października wg kal. jul. / 28 października 1905 w Mińsku, zm. 23 września 1988 w Poznaniu) – polski historyk, heraldyk, genealog, profesor Uniwersytetu Adama Mickiewicza w Poznaniu.
Życiorys.
W obliczu ofensywy bolszewickiej 1920 przerwał naukę w gimnazjum i opuścił Mińsk z rodziną, przenosząc się do Łodzi, a następnie do Poznania, gdzie w 1925 zdał egzamin maturalny w Gimnazjum im. Karola Marcinkowskiego. Studiował nauki historyczne w Poznaniu, w 1932 obronił przygotowaną pod kierunkiem Adama Skałkowskiego rozprawę doktorską o życiu i działalności Ksawerego Działyńskiego. W 1928 przejął materiały heraldyczne zmarłego Artura Reiskiego i kontynuował jego (oraz wcześniej Adama Bonieckiego) prace nad "Herbarzem polskim"; opracował tom XVII dzieła, ale nie zdążył go opublikować – w 1944 rękopis wraz z archiwum Bonieckiego i Reiskiego spłonął w Bibliotece Krasińskich w czasie powstania warszawskiego. Dworzaczek stracił wówczas również jedyny egzemplarz przygotowanej do druku pracy doktorskiej. Podczas okupacji niemieckiej wiosną i latem 1943 prowadził badania w warszawskim Archiwum Głównym Akt Dawnych.
Od 1945 pracował na Uniwersytecie Adama Mickiewicza w Poznaniu, początkowo bezpłatnie, ale już od 1946 jako młodszy asystent seminarium historycznego i w kilka miesięcy później adiunkt. W 1947 habilitował się, ale ze względów politycznych habilitacja nie została zatwierdzona przez władze centralne.
W 1955 otrzymał Srebrny Krzyż Zasługi "za zasługi w pracy naukowej i dydaktycznej". Od 1955 zajmował stanowisko docenta, od 1957 profesora nadzwyczajnego, a od 1968 profesora zwyczajnego. W latach 1958–1975 kierował Zakładem Historii Kultury Polskiej (do 1969 Katedra). W 1959 roku wydał pierwszy w literaturze polskiej podręcznik "Genealogia", do którego dołączył 183 tablice genealogiczne polskich rodów monarszych i państw ościennych oraz polskich rodów możnowładczych.
Był jednym z redaktorów edycji "Liber chamorum" Waleriana Nekandy Trepki (1963). Pracował nad nowoczesnym herbarzem "Materiały historyczno-genealogiczne do dziejów wielkiej własności w Wielkopolsce". Nie zdołał go ukończyć, ale pozostawił ponad 200 tysięcy rejestrów źródłowych, które znajdują się w Bibliotece Kórnickiej Polskiej Akademii Nauk i zostały wydane w formie elektronicznej jako "Teki Dworzaczka".
Dnia 30 września 1975 profesor Dworzaczek przeszedł na emeryturę. W 70-lecie urodzin otrzymał tytuł Zasłużonego Nauczyciela PRL. Został pochowany na cmentarzu Miłostowo w Poznaniu (pole 44, kwatera 2, rząd 12, grób 19).
Jego żoną była Jolanta Dworzaczkowa, znawczyni dziejów reformacji i kontrreformacji, specjalistka od braci czeskich.
Upamiętnienie.
15 października 2007 w Archiwum Państwowym w Poznaniu odsłonięta została tablica pamiątkowa w hołdzie Włodzimierzowi Dworzaczkowi oraz zorganizowana została poświęcona jego osobie wystawa. Pobliski skwer nazwano jego imieniem w 2014.

</doc>
<doc id="172417" url="https://pl.wikipedia.org/wiki?curid=172417" title="Jerzy Stelmach (filozof prawa)">
Jerzy Stelmach (filozof prawa)

Jerzy Marian Stelmach (ur. 25 lutego 1954 w Krakowie) – polski teoretyk i filozof prawa, profesor nauk prawnych, profesor zwyczajny Uniwersytetu Jagiellońskiego, radca prawny, kolekcjoner sztuki.
Życiorys.
W 1973 rozpoczął studia prawnicze na Wydziale Prawa Uniwersytetu Jagiellońskiego, które ukończył w 1977. Następnie podjął studia doktoranckie na Katedrze Teorii i Filozofii Prawa, studiując jednocześnie filozofię, której absolwentem został w 1981. W 1983 na podstawie pracy pt. "Normatywne problemy interpretacji teorii prawa" napisanej pod kierunkiem profesora Kazimierza Opałka uzyskał stopień doktora nauk prawnych. Habilitował się w 1991 w oparciu o dorobek naukowy oraz rozprawę zatytułowaną "Hermeneutyczne ujęcie filozofii prawa". W 1996 otrzymał tytuł profesora nauk prawnych.
Zawodowo związany z macierzystą uczelnią jako wykładowca teorii prawa, wstępu do prawoznawstwa i sztuki negocjacji prawniczych. Od 1996 na stanowisku profesora (od 2003 profesor zwyczajny), został także kierownikiem Katedry Teorii i Filozofii Prawa, a następnie Katedry Filozofii Prawa i Etyki Prawniczej. W latach 1993–1999 był prodziekanem, a w latach 1999–2002 dziekanem Wydziału Prawa i Administracji UJ. Powołany w skład Komitetu Nauk Prawnych Polskiej Akademii Nauk. Członek Komisji Prawniczej Polskiej Akademii Umiejętności.
Podjął także praktykę w zawodzie radcy prawnego. Zajął się też kolekcjonowaniem dzieł sztuki.
Odznaczenia i wyróżnienia.
W 2012, "za wybitne osiągnięcia w pracy naukowo-badawczej i działalności dydaktycznej, za zasługi na rzecz rozwoju nauki", został odznaczony przez prezydenta Bronisława Komorowskiego Krzyżem Oficerskim Orderu Odrodzenia Polski. W 2000 otrzymał Krzyż Kawalerski tego orderu. Wyróżniony tytułami doctora honoris causa uniwersytetów w Heidelbergu (2007) i Augsburgu (2011).

</doc>
<doc id="172418" url="https://pl.wikipedia.org/wiki?curid=172418" title="Ryszard Sarkowicz">
Ryszard Sarkowicz

Ryszard Stanisław Sarkowicz (ur. 2 listopada 1952 w Rzeszowie, zm. 15 stycznia 2021 w Krakowie) – polski prawnik, etyk i dyplomata w stopniu ambasadora tytularnego.
Życiorys.
W 1977 ukończył prawo na Wydziale Prawa i Administracji Uniwersytetu Jagiellońskiego, a w 1979 filozofię na tej samej uczelni. W 1977 rozpoczął pracę naukowo-dydaktyczną na WPiA UJ. W 1993 został doktorem nauk prawnych, w 1995 doktorem habilitowanym w zakresie teorii prawa na podstawie rozprawy "Poziomowa interpretacja tekstu prawnego". Przebywał jako stypendysta Humboldta na Uniwersytecie Monachijskim (1994–1995). W latach 2004–2009 był profesorem nadzwyczajnym UJ.
W służbie dyplomatycznej od 1991 – był konsulem do spraw prawnych (1991–1993), a później konsulem generalnym RP w Chicago (1997–2001), zastępcą dyrektora Protokołu Dyplomatycznego ds. prawnych, konsulem generalnym w Sydney (2004–2009), dyrektorem Departamentu Prawno-Traktatowego w MSZ (2010–2012), stałym przedstawicielem RP przy ONZ w Nowym Jorku (2012–2014) i ambasadorem w Irlandii (2015–2018).
W 2010 za zasługi w działalności na rzecz służby zagranicznej odznaczony Złotym Krzyżem Zasługi. Członek Komisji Języka Prawnego Rady Języka Polskiego. Znał angielski i niemiecki.
Życie prywatne.
Z żoną Anną miał córkę Marię. Pochowany na Cmentarzu Salwatorskim w Krakowie.

</doc>
<doc id="172421" url="https://pl.wikipedia.org/wiki?curid=172421" title="Laetitia Casta">
Laetitia Casta

Laetitia Marie Laure Casta (ur. 11 maja 1978 w Pont-Audemer) – francuska supermodelka i aktorka.
Życiorys.
Wczesne lata.
Urodziła się w Pont-Audemer jako drugie z trojga dzieci Laury Blin i Dominique’a Casty. Jej matka pochodzi z Normandii, a ojciec pochodzi z Korsyki. Casta ma starszego brata Jean-Baptiste i młodszą siostrę Marie-Ange. Dzieciństwo spędziła w Normandii i na Korsyce.
Kariera.
W wieku 15 lat została odkryta na korsykańskiej plaży i rozpoczęła karierę w Paryżu jako modelka. Wkrótce znalazła się w Londynie, Mediolanie i Nowym Jorku. Była twarzą takich firm jak: L’Oréal, Dior i Chanel. Na wybiegu prezentowała kolekcje: Vivienne Westwood, Yves’a Sainta Laurenta, Lolity Lempickiej, Jeana-Paula Gaultiera i Chanel. Pojawiła się na okładce katalogu Victoria’s Secret (1996). Była na okładkach magazynów takich jak „Vanity Fair”, „Ocean Drive”, „Paris Match”, „Seventeen”, „FHM”, „Elle”, „Mademoiselle”, „Vogue”, „Rolling Stone”, „Grazia”, „Cosmopolitan”, „Marie Claire”, „Glamour”, „Madame Figaro”, „Harper’s Bazaar”, „L’express Styles”, „Gala”, „Acqua &amp; Sapone” i „GQ”.
Brała udział w kampaniach reklamowych jeansów marki Guess oraz firmy odzieżowej Tommy Hilfiger. Ponadto trzy razy z rzędu pojawiła się w wydaniu bikini pisma „Sports Illustrated” (1997–1999). W 1999 jej zdjęcie znalazło się na stronach ekskluzywnego kalendarza Pirelli. Gościła na ponad stu okładkach magazynów dla pań. Przypisano jej także zasługę przywrócenia motywu kształtnej modelki, stawiając ją obok Tyry Banks i kilku innych modelek.
W 1998 została twarzą firmy kosmetycznej L’Oréal. W 1999 rząd francuski zdecydował, że Casta będzie pozować do odlewu popiersia Marianny, symbolu Republiki Francuskiej, której popiersie stoi we wszystkich urzędach miejskich we Francji. Tym samym została następczynią projektantki Inès de La Fressange. Wkrótce po tym zdarzeniu wśród Francuzów wybuchło niemałe zamieszanie po ujawnieniu informacji, że Casta przeprowadziła się do Londynu. I chociaż modelka broniła się, że jej decyzją powodowały wyłącznie motywy zawodowe, tygodnik „Le Point” doniósł, że chciała ona uniknąć wysokich podatków, „pociągając za sobą 250 tysięcy innych zamożnych Francuzów, którzy wyemigrowali do Wielkiej Brytanii”.
Casta występowała we francuskojęzycznych filmach i produkcjach telewizyjnych. W filmie "Asterix i Obelix kontra Cezar" (1999) zagrała niespełnioną miłość Obeliksa (granego przez Gerarda Depardieu). W 1999 została uhonorowana nagrodą Bambi. W 2001 była nominowana do Teen Choice Awards jako modelka roku wybrana przez publiczność. Kreacja Brigitte Bardot w dramacie biograficznym Joanna Sfara "Gainsbourg" (2010) przyniosła jej nominację do Cezara dla najlepszej aktorki w roli drugoplanowej. Wystąpiła w teledysku do piosenki Chrisa Isaaka pt. „Baby Did a Bad, Bad Thing” (1999) i wideoklipie do piosenki Rihanny pt. „Te Amo” (2010). Zasiadała w jury konkursu głównego na 69. MFF w Wenecji (2012).
Życie prywatne.
Ze związku ze Stéphane’em Sednaouim ma córkę Satheene (ur. 19 października 2001). Obecnie związana z włoskim aktorem Stefanem Accorsim, z którym ma syna Orlanda (ur. 21 września 2006) i córkę Athenę (ur. 29 sierpnia 2009).

</doc>
<doc id="172422" url="https://pl.wikipedia.org/wiki?curid=172422" title="Obiekt transneptunowy">
Obiekt transneptunowy

Obiekty transneptunowe, transneptuny lub transneptunowce ( – TNO) – planetoidy obiegające Słońce po orbitach, znajdujących się poza trajektorią Neptuna. Należą do nich ciała wielkości Plutona oraz mniejsze. Obszar ich występowania dzielony jest na Pas Kuipera i dysk rozproszony; niektóre jeszcze odleglejsze ciała określa się jako obiekty odłączone.
Charakterystyka.
Poza orbitą Neptuna krąży zapewne wiele milionów planetoid; według stanu na dzień 1 stycznia 2023 roku odkryto 4210 takich obiektów, z czego 913 miało nadane numery, w tym 39 miało nadane nazwy własne.
Ważnym składnikiem tych ciał, podobnie jak lodowych księżyców krążących wokół gazowych olbrzymów, jest lód. Obiekty te charakteryzują się często czerwoną barwą powierzchni, co tłumaczy się faktem, że są wystawione na silne oddziaływanie promieniowania kosmicznego, wywołującego przemiany fizyczne i chemiczne powierzchni.
Klasy obiektów transneptunowych.
Wśród obiektów transneptunowych można wyróżnić:
Ciała krążące w Pasie Kuipera
Obiekty spoza Pasa Kuipera
Największe obiekty transneptunowe, zaliczone do grupy planet karłowatych, nazywa się plutoidami. Mogą one krążyć zarówno w Pasie Kuipera, jak i w dysku rozproszonym. Do tej grupy zalicza się (134340) Pluton, (136199) Eris, (136108) Haumea oraz (136472) Makemake.
Misje badawcze.
19 stycznia 2006 roku w kierunku Plutona wysłano sondę kosmiczną New Horizons, której celem jest także badanie planetoid z Pasa Kuipera. 14 lipca 2015 roku sonda minęła Plutona i jego układ księżyców, przeprowadzając pierwsze obserwacje obiektów transneptunowych z bliska. 1 stycznia 2019 sonda przeleciała w odległości około 3500 km od znacznie mniejszego obiektu (486958) Arrokoth.

</doc>
<doc id="172423" url="https://pl.wikipedia.org/wiki?curid=172423" title="The Mars Volta">
The Mars Volta

The Mars Volta – amerykańska grupa muzyczna wykonująca szeroko pojętą muzykę rockową. Powstała w 2001 roku w El Paso w stanie Teksas. Nazwa zespołu według jego członków wywodzi się z ich fascynacji science fiction (Mars) i filmami Federico Felliniego, który używa terminu "volta" na zmieniające się sceny w filmie. Teksty The Mars Volta są śpiewane/recytowane po angielsku i hiszpańsku oraz łacinie.
24 stycznia 2013 r. lider zespołu, Cedric Bixler-Zavala, ogłosił oficjalnie zakończenie działalności na swoim profilu na Twitterze.
Historia.
Zespół został założony w 2001 przez dwóch muzyków zespołu At the Drive-In, Cedrica Bixlera i Omara Rodrígueza-Lópeza (początkowo pod nazwą "De Facto"), do których dołączyli: Jeremy Ward i Isaiah "Ikey" Owens. Wkrótce At the Drive-In się rozpadło i muzycy skupili się już tylko na pracy nad pierwszym albumem The Mars Volta. Wcześniej jednak wydali EP "Tremulant", zawierającą trzy utwory. 
Album zatytułowany "De-Loused in the Comatorium" ukazał się 24 czerwca 2003 roku. Zawierał trudną do określenia muzykę stworzoną pod wpływem bardzo wielu stylów muzycznych; od punka przez hardcore, jazz, dub do rocka latynoskiego. Najczęściej zespół określa się jako przedstawicieli rocka alternatywnego. Pierwszy Album Mars Volty był po części kontynuacją działalności At the Drive-in (ostre brzmienie gitar, ten sam wokal Bixlera), a instrumentarium zostało poszerzone przez Owensa (organy) i Warda (sampler, komputery). Teksty wszystkich utworów łączy w całość motyw przewodni albumu - opowieść w pierwszej osobie człowieka, który zapada w śpiączkę i podróżuje przez nierzeczywiste światy. Według zespołu, ten pomysł jest oparty na prawdziwych wydarzeniach - śpiączki pod wpływem narkotyków i samobójczej śmierci ich znajomego, Julio Venegasa.
Album okazał się dużym sukcesem (szczególnie, jeśli brać pod uwagę niszowość zespołu). Sprzedało się ponad 500 tysięcy egzemplarzy, a zespół koncertował między innymi z Red Hot Chili Peppers. Podczas tego tournée Jeremy Ward zmarł po przedawkowaniu narkotyków, pozostałe koncerty odwołano.
1 marca 2005 ukazał się długo oczekiwany drugi album zespołu zatytułowany "Frances the Mute". Wcześniej do Internetu wyciekły robocze wersje wszystkich utworów, co oczywiście nie zachwyciło muzyków. Tym razem motywem przewodnim tekstów są fragmenty dzienników znalezionych i opowiadanych reszcie zespołu przez Jeremy'ego Warda - historia człowieka poszukującego swoich korzeni, biologicznych rodziców. Wpływy muzyczne są jeszcze bardziej zróżnicowane, do instrumentarium dołączono instrumenty dęte, a tylko jeden utwór trwa krócej niż 10 minut. Wszystkie są podzielone na podutwory.

</doc>
<doc id="172426" url="https://pl.wikipedia.org/wiki?curid=172426" title="Pietro Capuano (zm. 1214)">
Pietro Capuano (zm. 1214)

Pietro Capuano, Piotr z Kapui (zm. 30 sierpnia 1214) – włoski teolog, filozof, kardynał, legat papieski w Polsce.
Życiorys.
Pochodził z Amalfi i został mianowany kardynałem w 1193 roku przez papieża Celestyna III. W 1195-96 był gubernatorem Benewentu i legatem w królestwie Sycylii. Pod koniec 1196 Celestyn III wysłał go z misją legacką do Czech i Polski. Do Polski przybył ponieważ "Prócz domowych kłótni i klęsek, hańbiło się królestwo ostygłością religii a zepsutemi obyczajami duchowieństwa. Przeszła do Polski ta zaraza z dalszych krajów a mianowicie z Niemiec". W 1197 nakazał w Polsce stosować kościelną formę zawierania małżeństwa oraz wprowadził celibat dla duchowieństwa. Do Rzymu powrócił na początku 1198 roku, gdzie w międzyczasie wybrany został nowy papież Innocenty III. Niedługo potem kardynał został przez niego wysłany do Francji w celu doprowadzenia do rozejmu francusko-angielskiego, który miał umożliwić udział możliwie dużej liczby wojsk z tych krajów w planowanej krucjacie. Misja zakończyła się zawarciem 5-letniego rozejmu. W 1202 roku wraz z kardynałem Soffredo został ustanowiony legatem papieskim przy wojskach IV krucjaty, nie zyskał jednak autorytetu wśród Wenecjan. Nie był obecny przy zdobyciu przez krzyżowców Konstantynopola, gdyż w pewnym momencie odłączył się od głównej armii i udał bezpośrednio do Lewantu, gdzie uczestniczył w rozwiązywaniu wielu lokalnych problemów, zarówno politycznych jak i kościelnych. Po upadku Konstantynopola wywiózł relikwie św. Andrzeja do rodzinnego miasta Amalfi. W 1211 wybrano go na patriarchę Konstantynopola jednak elekcja ta nie zyskała aprobaty papieża. Zmarł w Viterbo.

</doc>
<doc id="172428" url="https://pl.wikipedia.org/wiki?curid=172428" title="Zapowiedzi">
Zapowiedzi

Zapowiedzi – publiczne ogłoszenie przez proboszcza parafii, zamiaru wstąpienia w związek małżeński danych członków wspólnoty wiernych. Zapowiedzi stanowią jeden z elementów tak zwanego dochodzenia przedślubnego.
Cel zapowiedzi.
Zapowiedzi mają na celu:
Nazwa.
W przypadku omawianej instytucji kanonicznej teksty łacińskie, będące wiążącymi dla prawodawstwa kościelnego, na ogół zawierają jednoczłonowe określenie "denuntiatio", "publicatio", "edicto", "crida" lub "bannum­"  bez dodatkowych dookreśleń, a jedynie incydentalnie używają rzeczownika "matrimonium" lub przymiotnika "matrimonialis". Idąc tym śladem najpoprawniejsze byłoby używanie bardzo mocno osadzonego w polskiej literaturze kanonistycznej zwrotu „zapowiedzi” z ewentualnym dodatkiem „małżeńskie” lub „małżeństwa”. Pozostałe formy, używane przez polskich kanonistów (ślubne, ślubu, przedślubne, przedmałżeńskie) są niepoprawne pod względem traduktologicznym i semantycznym.
Historia.
Pierwszej wzmianki o zapowiedziach małżeńskich można upatrywać w pochodzącym z około 207 roku traktacie "O wstydliwości" ("De pudicita)" Tertuliana. Tertulian relacjonuje (jako praktykę już zastaną), że projektowane związku małżeńskie są wcześniej ogłaszane w kościołach.
Pod koniec VII wieku, w Mszale z Reuen (zawierającym przepisy o charakterze liturgicznym, a nie prawnym) nakazuje się duchownemu zapytanie nupturientów oraz, jeśli są, ich rodziców, czy związek ten chcą zawrzeć zgodnie z prawem.
W 791 roku w Forojulii Ojcowie synodalni postanowili, by nupturientów za pośrednictwem ich sąsiadów i przodków, zbadać na okoliczność zachodzenia przeszkody pokrewieństwa.
W 802 roku kościelną instytucję zapowiedzi małżeńskich wzmocniła swym autorytetem władza świecka. Przepisy zawarte w Kapitularzu Karola Wielkiego nakazywały, by proboszcz zbadał, czy nie zachodzi między narzeczonymi jakaś przeszkoda kanoniczna, ze szczególnym uwzględnieniem przeszkody pokrewieństwa, węzła małżeńskiego, a także narzeczeństwa oraz cudzołóstwa z inną osobą.
Kluczowym dla rozwoju prawa o stwierdzeniu kanonicznej zdolności stron do zawarcia małżeństwa, szczególnie zaś dla rozwoju zapowiedzi, jest pochodzący z synodu paryskiego z 1197 roku, przepis Odona z Sully (zwanego także Odem de Soliaco – kwestia tłumaczenia). Wprowadzone przez Odona przepisy nakazywały, by każdy związek małżeński poprzedzony został trzykrotnym pytaniem kapłana skierowanym do parafian, o praworządność nupturientów. Kapłan miał o to pytać w trzy niedziele lub inne dni świąteczne. Za niewypełnienie tego obowiązku synod nakładał karę ekskomuniki.
Kolejnym przepisem ważnym dla rozwoju dochodzenia przedślubnego, jest fragment postanowień synodu londyńskiego z 1200 r. Synod londyński postanawiał, by zamiar zawarcia małżeństwa był trzykrotnie głoszony w parafii.
Postanowienia Soboru laterańskiego IV z 1215 roku było przełomowe dla prawa o stwierdzeniu kanonicznej zdolności stron do zawarcia małżeństwa. Były one pierwszymi postanowieniami o charakterze powszechnym związanymi z dochodzeniem przedślubnym. Postanowienia laterańskie pełne luk prawnych bogato lecz i niejednorodnie uzupełniało prawo partykularne.
Unifikacji bogatego zasobu przepisów lokalnych dokonali w 1563 roku, Ojcowie Soboru trydenckiego w Dekrecie "Tametsi". Przepisy zawarte w tym dekrecie wraz z odpowiedziami i decyzjami tak zwanej Kongregacji Soboru, mającej za zadanie autentyczne tłumaczenie postanowień trydenckich, normowały zawieranie małżeństw w Kościele katolickim, a w tym stwierdzenie zdolności stron do jego zawarcia.
Historia zapowiedzi w Polsce.
Pierwsze wzmianki o zapowiedziach małżeńskich w Polsce spotykamy w tekście synodu wrocławskiego przeprowadzonego za legata papieskiego Jakuba (Jacques Pantaleon, późniejszy papież Urban IV) w 1248 roku. W roku 1406 na zjeździe w Piotrkowie szlachta polska wystąpiła przeciw głoszeniu zapowiedzi. Powodem tego było  przede wszystkim niezadowolenie wynikające ze zrównania możnych z poddanym im ludem. Drogę do zniesienia obowiązku głoszenia zapowiedzi rodzin szlacheckich, utorowały statuty biskupa płockiego Jakuba z Korzkwi z 1398 roku, które zwalniały z tego obowiązku rodziny panujące. Duchowieństwo polskie czyniło w tym kierunku spore ustępstwa wobec szlachty, jednocześnie przekonując stan szlachecki do tego, że zapowiedzi służą stronom, gdyż mają zapobiegać małżeństwom zawieranym nieważnie. Liczne ustępstwa poczynione na rzecz szlachty ostatecznie doprowadziły do konieczności ujednolicenia stanowiska Kościoła Polskiego w materii zapowiedzi. Takowego dokonały synody gnieźnieński i łęczycki z 1512 roku oraz włocławski z 1516 roku, które nakazały trzykrotne głoszenie zapowiedzi wszystkich małżeństw nawet w dni powszednie w czasie jednego tygodnia, zaś co do związków szlacheckich można było się uchylić od tego obowiązku, mając  jednak świadomość ujemnych tego skutków. Ostatecznie wielowiekowy spór o głoszenie zapowiedzi małżeńskich zakończył się na korzyść szlachty. Jednak zwycięstwo to było krótkotrwałe, gdyż już w 1563 roku dekret "Tametsi" Soboru trydenckiego nakazał głosić zapowiedzi trzykrotnie, nie wyłączając przy tym małżeństw rodzin szlacheckich. Dekret ten został ogłoszony na  synodzie w Piotrkowie w 1577 roku i wtedy zaczął obowiązywać na ziemiach polskich. Wtedy też wszelka opozycja musiała zamilknąć. Podobne problemy związane z głoszeniem zapowiedzi małżeńskich miały miejsce również w innych krajach. Szczególnie głośno wybrzmiały jednak w Polsce, gdzie szlachta cieszyła się "złotą wolnością". Wśród przyczyn pchających szlachtę do uchylania się spod prawa o zapowiedziach należy wymienić trzy: oficjalną – nieopóźnianie ślubu; faktyczną – buta szlachecka uważająca zapowiedzi za akt upokorzenia (jako że małżeństwa plebsu również były zapowiadane, szlachta była traktowana na równi ze swoimi podwładnymi); dodatkową – chciwość duchowieństwa liczącego na hojniejszą zapłatę za obrzęd ślubny dokonywany przeciw przepisom Kościoła.
Aktualnie obowiązujący stan prawny w Polsce.
Konferencja Episkopatu Polski, zgodnie z Kodeksem Prawa Kanonicznego, postanowiła w 1986 roku, że każde zamierzone małżeństwo musi być podane do publicznej zapowiedzi nawet wówczas, gdy duszpasterz jest moralnie przekonany o stanie wolnym narzeczonych. Zapowiedzi mają być głoszone w parafiach stałego i tymczasowego miejsca zamieszkania każdej ze stron. Wygłasza się dwie zapowiedzi. Episkopat pozwala na wygłoszenie zapowiedzi przez ich umieszczenie na tablicy ogłoszeń (szczególnie w dużych, miejskich parafiach). Mają tam być widoczne przez osiem dni, w czasie których przypadają dwa dni świąteczne. W mniejszych parafiach, szczególnie wiejskich, pozostaje aktualna dawna forma, mianowicie ustnego wygłaszania zapowiedzi przez dwa dni świąteczne (niedziela lub uroczystość obowiązująca). Gdyby narzeczeni w ciągu sześciu miesięcy od daty wygłoszenia zapowiedzi nie zawarli związku małżeńskiego, należałoby je powtórzyć przy ponownym przygotowywaniu się do tego sakramentu. Jedna ze stron (jeśli jest z innej parafii) ma dostarczyć do kancelarii parafialnej, gdzie ma być ślub, zaświadczenie o wygłoszeniu zapowiedzi. 
Należy zauważyć, w dobie powszechnej anonimowości wiernych, szczególnie w wypadku parafii wielkomiejskich i miejskich, zapowiedzi małżeńskie nie spełniają już swoich funkcji. 
Małżeństwa wolne od zapowiedzi.
Do nich należy dodać małżeństwa, które uzyskały dyspensę od zapowiedzi.

</doc>
<doc id="172429" url="https://pl.wikipedia.org/wiki?curid=172429" title="Zmówiny">
Zmówiny

Zmówiny – umowa przedślubna zawierana między rodzinami nupturientów. Określała termin zawarcia małżeństwa i warunki majątkowe. Przy zmówinach ważną rolę odgrywał dziewosłęb.
W kościelnej formie małżeństwa przekształciły się w zaręczyny.

</doc>
<doc id="172430" url="https://pl.wikipedia.org/wiki?curid=172430" title="Magistrala">
Magistrala



</doc>
<doc id="172431" url="https://pl.wikipedia.org/wiki?curid=172431" title="Szczebrzuch">
Szczebrzuch

Szczebrzuch (wyprawa) – w polskim małżeńskim majątkowym prawie zwyczajowym był to majątek osobisty żony, wnoszony przez nią do gospodarstwa małżonków, który składał się z ruchomości przeznaczonych do jej osobistego użytku (np. odzieży) oraz przedmiotów gospodarstwa domowego. W trakcie trwania małżeństwa szczebrzuch powiększał się.
Według Księgi elbląskiej jako szczebrzuch córki rycerzy otrzymywały niewolne służki czy bydło, chłopki – pościel.

</doc>
<doc id="172433" url="https://pl.wikipedia.org/wiki?curid=172433" title="Troparion">
Troparion



</doc>
<doc id="172434" url="https://pl.wikipedia.org/wiki?curid=172434" title="Wiano (majątek)">
Wiano (majątek)

Wiano – zabezpieczenie posagu przez męża i odwzajemnienie za niego. Celem wiana było majątkowe zabezpieczenie żony-szlachcianki na wypadek śmierci męża. Składało się z dwóch równych części: oprawy posagu (części wiana zabezpieczającej posag) i przywianku (równego co do wartości posagowi wnoszonemu przez żonę). Zwykle wiano wynosiło podwójną wysokość posagu i zapisywano je specjalnym listem wiennym. 

</doc>
<doc id="172436" url="https://pl.wikipedia.org/wiki?curid=172436" title="Oprawa posagu">
Oprawa posagu



</doc>
<doc id="172437" url="https://pl.wikipedia.org/wiki?curid=172437" title="Przywianek">
Przywianek



</doc>
<doc id="172438" url="https://pl.wikipedia.org/wiki?curid=172438" title="Dawność">
Dawność

Dawność – zbiorcza nazwa dla instytucji prawa cywilnego polegających na utracie, osłabieniu bądź nabyciu prawa wskutek (1) upływu czasu i (2) zaniechania osoby uprawnionej. Na dawność w aktualnym polskim prawie składają się: 
Przedawnienie i prekluzja wiążą się odpowiednio z osłabieniem i wygaśnięciem prawa. Przemilczenie i zasiedzenie powodują nabycie własności i niektórych innych praw rzeczowych w następstwie upływu czasu.
Instytucja dawności pojawiła się, już rozbudowana, w statutach Kazimierza Wielkiego. Najczęstszy termin to 3 lata (lub 3 lata i 3 miesiące). Prawo mazowieckie i praktyka koronna ustaliły termin do żądania skupu z tytułu prawa bliższości na 1 rok i 6 tygodni. W XV wieku skrócono go do 6 tygodni.

</doc>
<doc id="172440" url="https://pl.wikipedia.org/wiki?curid=172440" title="Tylko ty możesz uratować ludzkość">
Tylko ty możesz uratować ludzkość

Tylko ty możesz uratować ludzkość (ang. "Only You Can Save Mankind") – powieść Terry’ego Pratchetta adresowana do młodszych czytelników, wydana w 1992 roku (tłumaczenie wydania polskiego Jarosław Kotarski). Jest to pierwsza z książek składających się na cykl opowiadań o Johnnym Maxwellu.
W powieści po raz pierwszy spotykamy się z Johnnym – nastoletnim chłopcem mieszkającym w małym angielskim miasteczku. Johnny wiedzie spokojne życie aż do czasu, gdy kosmici z komputerowej gry "Tylko ty możesz uratować ludzkość" postanawiają zmienić reguły i dla odmiany zamiast walczyć, chcą się poddać. A ponieważ tylko Johnny zwraca uwagę na ich dziwaczne zachowanie i przyjmuje kapitulacje, tym samym staje się Wybrańcem i musi zapewnić kosmitom spokojny przelot przez granicę świata gry.

</doc>
<doc id="172441" url="https://pl.wikipedia.org/wiki?curid=172441" title="Własność podzielona">
Własność podzielona

Własność podzielona – utworzona przez glosatorów odmiana własności, przysługującej jednocześnie więcej niż jednemu podmiotowi. Funkcjonuje (choć w odmiennym zakresie) do dziś.
Sensu stricto.
Instytucja historyczna. Jej wzorcem była emfiteuza. Była gospodarczą podstawą ustroju feudalnego, dzieliła prawo własności według poszczególnych uprawnień. Dotyczyła wiejskich, a także miejskich nieruchomości gruntowych, które miały dwóch współwłaścicieli: zwierzchniego ("dominus eminens", mającego prawo podmiotowe "dominium directum") i użytkowego ("dominus utilis", mającego "dominium utile").
Właściciel użytkowy miał prawo do dziedzicznego posiadania, użytkowania, czerpania korzyści z nieruchomości gruntowej oraz zbierania z niej pożytków, zaś właściciel zwierzchni do pobierania części pożytków (co w praktyce oznaczało pobieranie od właściciela użytkowego określonych świadczeń czynszowych, danin itp.). Właściciel użytkowy miał pełne prawo własności do całego swojego wyposażenia, wszelkich owoców swojej własnej pracy, budynków i innych urządzeń oraz ulepszeń wzniesionych na gruncie oddanym w dziedziczną używalność, co sprawiało, że jego położenie było zbliżone do pełnego właściciela ziemi, podobnie jak w przypadku emfiteuty. Nie tylko zostawiał gospodarstwo w spadku, ale zapisywał je w testamencie lub miał prawo je sprzedać. Do zatwierdzania zawieranych kontraktów i umów związanych z użytkowanym gruntem było potrzebne pośrednictwo właściciela zwierzchniego danego terytorium, który przeważnie wpisywał je do księgi ziemskiej.
Własność podzielona "sensu stricto" zanikła wraz z zanikiem feudalizmu w XIX wieku i została zastąpiona przez typową dla gospodarki kapitalistycznej jednolitą własność ziemską.
W prawie obecnie obowiązującym.
Własność może być podzielona: 

</doc>
<doc id="172442" url="https://pl.wikipedia.org/wiki?curid=172442" title="Prawo nadbrzeżne">
Prawo nadbrzeżne

Prawo nadbrzeżne – zespół przepisów prawnych, zwyczajowych lub pisanych, regulujących sytuację rozbitego statku, samych rozbitków oraz towarów z takiego statku. Tak pojęte prawo nadbrzeżne (w znaczeniu szerokim) mogło i może nadal jeszcze istnieć w każdym niemal graniczącym z morzem kraju. W znaczeniu ścisłym prawo nadbrzeżne ("ius naufragii") to prawo osoby spoza grona dotychczasowych właścicieli do rozbitków i ich mienia. Na tle użycia kaszubskiego słowa "strąd" określającego "wybrzeże", "brzeg", prawo nadbrzeżne bywa nazywane również "prawem strądowym".
Istota prawa nadbrzeżnego.
Przedmiotem zainteresowania prawa nadbrzeżnego nie są zbierane na wybrzeżu rzeczy, które nie były jeszcze niczyją własnością, np. ryby, muszle, kamienie ("res nullius"). Takie rzeczy mogą zostać zawłaszczone przez objęcie ich w posiadanie samoistne zgodnie z art. 181 polskiego kodeksu cywilnego.
Prawo nadbrzeżne zawsze rodziło kontrowersje, mimo to zabór mienia rozbitków uważano za istotne prawo, a nie nadużycie, dodając jednak, że "ius naufragii" "bezcześci najświętszą nazwę prawa". Prawo nadbrzeżne jest odróżniane od "prawa brzegowego" ("Grundruhrrecht") obowiązującego na brzegach rzek (najczęściej chodziło o drzewo z rozerwanych tratew lub o rzeczy naniesione przez rzekę w czasie powodzi) oraz na drogach (stawiając zasadę "co z wozu spadło, to przepadło", zgodnie z którą seniorzy zawłaszczali towar z rozbitego lub przewróconego wozu). Często jednak prawo nadbrzeżne jest mieszane i łączone z prawem brzegowym, pomimo tego, że prawo nadbrzeżne obowiązywało u wybrzeży morskich, a prawo brzegowe u wybrzeży rzecznych i na drogach. Podobnym w skutkach do prawa nadbrzeżnego jest "prawo załamania mostu", zgodnie z którym towary z wozów znajdujących się w chwili załamania mostu na nim, przechodziły na własność pana gruntu. We wszystkich tych przypadkach zachodzą dwa istotne momenty: katastrofa i fakt znalezienia się rzeczy na ziemi należącej do seniora. Ten kontakt z ziemią powodował niejako "przyrastanie" do niej rzeczy. Niekiedy powyższe prawa postrzegano jako szczególne rodzaje znalezienia. W przeciwieństwie jednak do znalezienia prawo nadbrzeżne mogło być wykonane nawet w obecności właściciela (np. gdy ten ocalał z katastrofy i razem ze swoim towarem znalazł się na wybrzeżu) czy też wówczas, gdy było powszechnie wiadome do kogo należą rzeczy wyrzucone na wybrzeże przez morze (w dawnych czasach kupcy morscy oznaczali każdą skrzynię lub beczkę towaru swoim znakiem własnościowym).
Historia prawa nadbrzeżnego.
Starożytni Grecy chronili rozbitków, a zwyczajowo-prawne praktyki rabowania rozbitków (np. u Traków) uznawali za przejawy barbarzyństwa. Rzeczy z rozbitych statków były w tamtych czasach uważane za rzeczy bezpańskie albo wrogie, a nie należne właścicielowi wybrzeża. Na tle wczesnego prawa rzymskiego rozbitków traktowano jak cudzoziemców, nie mieli zatem żadnych praw i chroniło ich jedynie prawo gościnności. Nie oznacza to, że ich mienie przepadało na rzecz znalazcy czy właściciela wybrzeża. Późniejsze prawo rzymskie obejmowało szczegółowe regulacje chroniące rozbitków, m.in. stanowiąc, że rzeczy wyrzucone do morza przez żeglarzy dla ulżenia statkowi nie mogą zostać zawłaszczone, gdyż pozostają własnością tych, którzy musieli je wrzucić. System prawa rzymskiego nie uznawał zatem żadnej formy prawa nadbrzeżnego. Niektórzy odnajdują jednak prawo nadbrzeżne w prawie rodyjskim ("Lex Rhodia de iactu"), twierdząc, że miało ono wpływ na prawo rzymskie. 
Najstarsza znana wyraźna wzmianka o prawie nadbrzeżnym pochodzi z Anglii z VII w. Wynika z niej, że wszystko co morze na brzeg wyrzuca, także statek, ładunek i ludzie znajdujący się na statku - winni należeć do "gentiles", przy czym ludzi należy uważać za niewolnych, a w razie oporu zabić. Kolejne wzmianki pochodzą z VIII i IX w. z krajów zachodnioeuropejskich. W XII w. zwyczaj zabierania rozbitkom rzeczy staje się już powszechny. Prawo nadbrzeżne ukształtowało się jako prawo zwyczajowe, któremu w owej opoce przyznawano wyższość nad prawem pisanym. Rozwój własności feudalnej w prawie germańskim doprowadził do uznania wybrzeży morskich za przedmiot praw prywatnych (odmiennie niż w prawie rzymskim). Wykształciła się zasada prawa nadbrzeżnego głosząca, że "żeglarz, który rozbił się ze statkiem stracił ciało i dobytek". Pod słowem ciało ("Leib") rozumiano osobistą zależność, poddaństwo, a nawet niewolę. 
Władca wybrzeży roszcząc sobie prawa do rzeczy wyrzuconych przez morze nie pozostawiał ich jako rzeczy niczyich do swobodnego zawłaszczenia przez znalazcę, ani też nie pozostawiał ich własnemu losowi. Nakaz ujawniania znalezionych na wybrzeżu przedmiotów dopomógł początkowo władcom do uchwycenia dochodów; następnie jednak pomógł miastom do dochodzenia zwrotu. Prawo nadbrzeżne wiązało się zasadniczo z posiadaniem nadmorskiej ziemi. Jednak na północy Europy wyodrębniło się na tyle, iż można było być właścicielem prawa nadbrzeżnego nie posiadając wybrzeży morskich. Pojmowano je przeto jako jedno z praw rzeczowych, rodzaj służebności czy ciężaru gruntowego. 
Ustaliła się zasada, że prawo to przysługuje (jako regale) władcy - księciu lub królowi. Jednak pretensje do prawa nadbrzeżnego rościli sobie również panowie feudalni oraz ludność wybrzeży. Następowały więc nadania regale nadbrzeżnego. Przykładowo w 1236 r. Świętopełk nadając kościołowi św. Wojciecha w Gdańsku pewne prawa we wsiach nadmorskich wyraźnie wyłączył z nadania "naufragia" rezerwując je dla siebie. Jednak dokument ten zainteresowani sfałszowali skutkiem czego klasztor św. Wojciecha (a raczej bracia zakonni) mieli jakoby pełne prawo nadbrzeżne. Z kolei w potwierdzeniu darowizny dokonanej przez Świętopełka na rzecz klasztoru w Dargun, zawartym w dokumencie wystawionym w 1253 r. przez książąt zachodniego Pomorza Barnima I i Warcisława III czytamy, że "prawo, które książęta na rozbitych statkach dla siebie mają zwyczaj rezerwować" pozostaje w wolnym posiadaniu mnichów, jeżeli katastrofa wydarzy się w granicach klasztornych posiadłości. Dnia 29 maja 1557 r. Zygmunt August, zapewniając kasztelanowi gdańskiemu Janowi Kostce i jego małżonce Jadwidze z Przerębskich dożywocie na Starostwie Puckim oraz zabezpieczając na tymże starostwie pożyczoną sumę 10.000 czerwonych złotych, nadał im zarówno to, co może przypaść w razie uwięzienia przy kraju statków wodnych, jak i to, coby już z morza uniesione czyli "zbargowane", innymi słowy z rozbicia ocalone i na brzeg morski uwiezione zostało.
Z drugiej strony przyznawano też przywileje wyłączające albo ograniczające prawo nadbrzeżne. Przykładowo mieszkańcy Szczecina zostali wyłączeni spod prawa nadbrzeżnego przywilejem Świętobora III, księcia pomorskiego w 1407 r. Kupcy otrzymali prawo zbierania swych rzeczy z rozbitych statków na zalewie szczecińskim, Odrze lub na wybrzeżach morza. Elbląg został uwolniony od prawa nadbrzeżnego przez Mestwina, księcia pomorskiego już w 1293 r. Zgodnie z treścią przywileju kupcy nie mieli podlegać żadnym opłatom w razie katastrofy. Przywilej ten zatwierdził rok później Przemysław II, ks. Wielkopolski w dosłownym brzmieniu, a następnie Władysław Łokietek w 1298 r. Gdańsk otrzymał od Kazimierza Jagiellończyka w 1457 r. prawo sądownictwa w sprawach związanych z posiadaniem wybrzeży morskich. Już uprzednio (1454 r.) król zniósł zupełnie prawo nadbrzeżne w odniesieniu do wszystkich rozbitków i ich rzeczy, zastrzegając dla siebie tylko to mienie, do którego nie zgłosił roszczeń ani właściciel ani jego spadkobierca.
W XVII i XVIII w. prawo nadbrzeżne - przynajmniej "na papierze" - wszędzie było poważnie ograniczone, a często zupełnie zniesione. Mimo obowiązywania we wszystkich krajach europejskich praw biorących pod opiekę rozbitków, jeszcze w XVIII i XIX w. w traktatach międzynarodowych zamieszczano klauzulę o wzajemnym zniesieniu prawa nadbrzeżnego. Postanowienia zawieranych umów są do siebie podobne: rzeczy rozbitków pozostają nadal ich własnością lub ich spadkobierców; za udzielenie pomocy należy się niezbyt wygórowana zapłata, często taka sama od statku cudzoziemskiego jak i od krajowego. Określony jest również termin, w ciągu którego właściciel lub spadkobiercy mogą zgłaszać swe roszczenia. Najczęściej jest to tradycyjny okres roku i jednego dnia. Układy międzynarodowe z XVIII i XIX w. ustaliły, że termin biegnie od dnia katastrofy, a niektóre z nich przewidziały początek terminu na dzień publikacji o znalezieniu rzeczy z rozbitych statków (lub nawet na dzień trzeciej publikacji, jeżeli przewidziano trzykrotne ogłoszenie).
Regulacje prawne ratownictwa morskiego.
Począwszy od XVII w. wszystkie niemal państwa europejskie wydawały ustawy regulujące postępowanie w razie udzielenia pomocy rozbitkom lub w wypadku znalezienia rzeczy z rozbitego statku. Przyjęcie zasady, iż rozbitkowie pozostają wolni, a rzeczy ich nie podlegają żadnym opłatom, wyjąwszy wynagrodzenie dla ludzi, którzy rzeczywiście udzielili im pomocy - nie daje się pogodzić z istotą feudalnego prawa nadbrzeżnego, opartego na założeniu, że rozbicie się statku u wybrzeży zmienia stan prawny ludzi i rzeczy. Jeżeli nawet w danym porządku prawnym przyjęto, że od rzeczy znalezionych na wybrzeżu pobiera się opłatę w formie znaleźnego - nie jest to już prawo nadbrzeżne. 
Z drugiej strony wskazuje się, że to właśnie dawne prawo nadbrzeżne ("ius naufragii") stanowi źródło idei odpłatności czynności ratowniczych. Zgodnie z polskim kodeksem morskim ratownictwem morskim jest udzielanie pomocy statkowi znajdującemu się w niebezpieczeństwie na jakichkolwiek wodach oraz ratowanie znajdującego się na nim lub z niego pochodzącego mienia, jak również ratowanie innego mienia znajdującego się na morzu i niepołączonego trwale i celowo z wybrzeżem (art. 231 KM). Za ratownictwo morskie należy się wynagrodzenie (art. 232 § 1 KM), przy czym nie należy się wynagrodzenie za ratownictwo morskie, które nie dało pożytecznego wyniku (art. 233 KM). Ponadto nie ma prawa do wynagrodzenia ten, kto przedsięwziął działania ratownicze wbrew wyraźnemu i uzasadnionemu sprzeciwowi armatora lub kapitana statku albo właściciela innego mienia znajdującego się w niebezpieczeństwie, które nie znajduje się i nie znajdowało się na statku (art. 234 KM).

</doc>
<doc id="172443" url="https://pl.wikipedia.org/wiki?curid=172443" title="Krk (miasto)">
Krk (miasto)

Krk – miasto w Chorwacji, w żupanii primorsko-gorskiej, siedziba miasta Krk. Jest położone na południu wyspy o tej samej nazwie. W 2011 roku liczyło 3730 mieszkańców. Krk leży nad Morzem Adriatyckim.
Jest to ośrodek turystyczny – zachowały się fragmenty budowli z czasów rzymskich, stare miasto: mury obronne i baszty, kościoły, dawny dwór biskupi z galerią malarstwa (XVI-XVIII w.).
Miasto jest siedzibą biskupa diecezji Krk.

</doc>
<doc id="172444" url="https://pl.wikipedia.org/wiki?curid=172444" title="Czwarcina">
Czwarcina

Czwarcina – rodzaj ograniczenia praw kobiet w dziedziczeniu dóbr nieruchomych.
Dobra ojczyste dziedziczyli synowie w 3/4, a córki w 1/4 całości dóbr. Córki miały jednak zapewnioną swoją część nawet wtedy, gdy ich bracia utracili przed podziałem cały majątek. Pod wpływem prawa węgierskiego w XVII wieku prawo to przyjęło się w Rzeczypospolitej szlacheckiej.

</doc>
<doc id="172445" url="https://pl.wikipedia.org/wiki?curid=172445" title="Gerada">
Gerada

Gerada – instytucja w prawie miejskim. Tworzyły ją przedmioty wniesione w wyprawie przez żonę i uzupełnione w czasie trwania małżeństwa przedmiotami osobistego użytku. Dziedziczyły ją córki i synowie, którzy wybrali stan duchowny – a w razie ich braku najbliższa krewna.
Wartość gerady, do której należały kosztowności i klejnoty, wielokrotnie przekraczała wartość hergewetu, co było przyczyną wielu sporów sądowych.

</doc>
<doc id="172446" url="https://pl.wikipedia.org/wiki?curid=172446" title="Hergewet">
Hergewet

Hergewet - instytucja w dawnym prawie spadkowym. Obejmował odzież męską, konie z uprzężą, broń i zbroję i mógł być odziedziczony tylko przez krewnych męskich.

</doc>
<doc id="172447" url="https://pl.wikipedia.org/wiki?curid=172447" title="System rezerwy spadkowej">
System rezerwy spadkowej

System rezerwy spadkowej, lub też rezerwa – instytucja prawa spadkowego niewystępująca obecnie w Polsce, której celem jest zabezpieczenie interesów majątkowych rodziny spadkodawcy. System rezerwy spadkowej polega na podziale spadku, z mocy przepisów prawa, na co najmniej dwie części, z których co najmniej jedna - zwana nierozporządzalną - nie podlega zasadzie swobody testowania. Wyodrębniona w ten sposób część masy spadkowej nazywana jest rezerwą, a sposób jej podziału jest uregulowany przez prawodawcę, niezależnie od woli testatora.
Istnienie rezerwy ma na celu zabezpieczenie interesów najbliższej rodziny zmarłego, która przy zachowaniu zasady pełnej swobody rozporządzania majątkiem na wypadek śmierci, mogłaby nie uzyskać żadnych korzyści ze spadku, a taki stan rzeczy nie jest społecznie akceptowany.
W obowiązującym obecnie w Polsce (stan prawny na 16.01.2019 r.) Kodeksie cywilnym z dnia 23 kwietnia 1964 r. przyjęto alternatywny sposób ochrony interesów najbliższych osób spadkodawcy – zachowek. W związku z tym instytucja rezerwy spadkowej w Polsce nie występuje (porównaj: księga IV, tytuł IV Kodeksu cywilnego).
Porównanie systemu rezerwy spadkowej z zachowkiem.
System rezerwy spadkowej polega na zabezpieczeniu ułamkowej części masy spadkowej (rezerwy) na rzecz określonych osób. Osoby te stają się dziedzicami zmarłego, nawet wbrew jego woli. W związku z tym przysługują im prawa i obowiązki związane ze statusem dziedzica.
Zachowek natomiast jest jedynie wierzytelnością pieniężną oszacowaną na podstawie wartości masy spadkowej, która przysługuje osobie, która stałaby się spadkobiercą z mocy ustawy, gdyby testament w którym nie została powołana do dziedziczenia, nie był podstawą sukcesji. Oznacza to, że w sensie formalnym, uprawniony do zachowku nie jest spadkobiercą a jedynie wierzycielem właściwego spadkobiercy, który może domagać się spełnienia świadczenia w postaci zapłaty sumy pieniężnej.
Pochodzenie instytucji.
W prawie rzymskim, stanowiącym filar kultury europejskiej, swoboda testowania była bardzo rygorystycznie przestrzegana. Jednak nawet już Rzymianie znali pewne jej ograniczenia. Początkowo pater familias (głowa rodziny) mógł wydziedziczyć wszystkie osoby, które mogłyby zostać uznane za spadkobierców ustawowych i nie wymagało to żadnego uzasadnienia. W późniejszym okresie możliwość wydziedziczenia zaczęto ograniczać, gdyż często służyło to wyprowadzaniu majątku zmarłego poza krąg rodziny. Jednym z przejawów tego ograniczania było uznawanie testatora, który sporządził taki testament, za „zamroczonego umysłowo”, co stanowiło wadę oświadczenia woli i podstawę obalenia testamentu. Jednak skarga (actio) prowadząca do obalenia testamentu mogła być wytoczona tylko przez dziedzica rzymskiego prawa cywilnego (ius civile). W późniejszym czasie umożliwiono wszystkim najbliższym krewnym (więc nie tylko dziedzicom ius civile) wytoczenie takiej skargi. Przesłanką było nieuzyskanie pars legitima, czyli wartości minimalnego udziału, jaki przysługiwałby w przypadku dziedziczenia beztestamentowego.
Dorobek prawa rzymskiego w zakresie ograniczenia swobody testowania jest uważany raczej za pierwowzór zachowku niż rezerwy. Argumentem przemawiającym za takim rozumieniem tej instytucji prawa rzymskiego jest to, że rezerwa zbytnio ingeruje w zasadę swobody testowania, do czego Rzymianie z racji poszanowania woli zmarłego by nie dopuścili. Rezerwa z kolei pochodzi z prawa germańskiego (prawo zwyczajowe), gdzie nie znano testamentów a silnie zakorzeniona była solidarność rodzinna. Jednakże ze względu na cel systemu rezerwy spadkowej jej źródła należy upatrywać właśnie w prawie rzymskim.
System rezerwy spadkowej pojawił się w nowożytnej Europie wraz z recepcją prawa rzymskiego. Od tego momentu zaczął kształtować się podział na koncepcję rezerwy spadkowej i zachowek.
Największe zasługi miało na tym polu prawo francuskie. To właśnie ono wykształciło znany dziś system rezerwy spadkowej, który uwzględniał interesy tzw. dziedziców koniecznych. Spadek dzielony był z mocy ustawy na część rozporządzalną i rezerwę. Powodowało to włączenie w krąg dziedziców również osób, których zmarły nie powołał. Osoby te dziedziczyły określoną, co najmniej minimalną część spadku. System ten jednak prowadził do rozdrabniania majątków, co stanowiło jago największą wadę w tamtym czasie.
System rezerwy spadkowej na ziemiach polskich.
Wraz z upadkiem polskiej państwowości, na ziemiach polskich zaczęły obowiązywać regulacje państw zaborczych. Jednak w roku 1807 na mocy traktatu z Tylży, utworzono z części ziem zaboru pruskiego Księstwo Warszawskie, które pozostawało w zależności od Francji. Księstwu została nadana konstytucja, która w artykule 69 stanowiła: „Kodeks Napoleona będzie prawem cywilnym Księstwa Warszawskiego.” Oznaczało to, że na ziemiach Księstwa w odniesieniu do prawa spadkowego obowiązywały zasady tego kodeksu. De facto było to przyjęcie systemu rezerwy spadkowej.
Taki system obowiązywał również w Królestwie Polskim powstałym na mocy porozumień między Imperium Rosyjskim a Królestwem Prus i Cesarstwem Austrii podczas Kongresu wiedeńskiego. Królestwo obejmowało swoim zasięgiem większość ziem rozwiązanego Księstwa Warszawskiego. 
Po odzyskaniu przez Polskę niepodległości w roku 1918, aż do rozpoczęcia II wojny światowej, nie udało się ujednolicić rozwiązań prawnych w zakresie prawa spadkowego. Oznaczało to, że w różnych częściach Polski obowiązywały różne regulacje. System rezerwy wciąż zatem obowiązywał na ziemiach byłego Królestwa Polskiego.
Dopiero od roku 1946, gdy wydany został dekret Prawo spadkowe, na obszarze całego kraju (już w nowych granicach) zaczął obowiązywać system zachowku. Wraz z wydaniem dekretu nastąpił definitywny koniec istnienia w Polsce systemu rezerwy spadkowej. Było to rozwiązanie szeroko krytykowane w środowisku prawniczym.
Podczas prac nad Kodeksem cywilnym, który ostatecznie uchwalono 23 kwietnia 1964 roku, silnie postulowano przyjęcie systemu rezerwy, jednak ostatecznie przeważyła koncepcja zachowku. Argumentem, który okazał się kluczowy, było utrudnienie podziału gospodarstw rolnych w drodze dziedziczenia spadku. Istnienie wielu gospodarstw kwalifikowanych jako karłowate było niekorzystne z ekonomicznego punktu widzenia. Ograniczono więc możliwość dziedziczenia gospodarstw rolnych, a przyjęcie instytucji zachowku czyniło system bardziej spójnym. Osoba uprawniona mogła jedynie domagać się zapłaty sumy pieniężnej, natomiast samo gospodarstwo rolne stawało się wyłączną własnością jednego dziedzica, który dodatkowo musiał spełniać wymagane przesłanki ustawowe.
Rezerwa spadkowa w innych systemach prawnych.
Hiszpania.
Rezerwa spadkowa - zgodnie z definicją - polega na podziale spadku na co najmniej dwie części. Nie ma więc przeszkód, aby części tych było więcej. I tak w prawie hiszpańskim spadek podlega podziałowi na trzy części. Pierwsza, legitima stricta, jest dziedziczona tak, jakby nastąpiło dziedziczenie ustawowe. Druga – mejora - ma ustalony krąg uprawnionych do dziedziczenia podmiotów (spadkobiercy ustawowi), ale to sam testator decyduje o ułamkowym podziale tej części. Trzecia natomiast może być swobodnie rozporządzana – bez ograniczeń.
Francja.
Z kolei we francuskim porządku prawnym, instytucja rezerwy spadkowej zdefiniowana została w artykule 912 kodeksu cywilnego. Artykuł ten brzmi następująco (stan prawny na 16.01.2019 r.): „Zastrzeżoną częścią jest ta część dziedzicznych aktywów i praw, których otrzymanie prawo przyznaje określonym dziedzicom zwanym dziedzicami koniecznymi, jeśli są oni powołani do spadkobrania i jeśli się na to zgadzają. Częścią rozporządzalną jest tą częścią aktywów i praw spadku, która nie jest zastrzeżona przez ustawodawcę i którą spadkodawca może swobodnie rozporządzać i darować”. Jak wynika z treści przytoczonego artykułu, spadek podzielony jest na dwie części, z których jedna przypada dziedzicom koniecznym. Oznacza to, że stają się oni sukcesorami spadkodawcy, nawet wbrew jego woli, co stanowi istotę rezerwy spadkowej.

</doc>
<doc id="172448" url="https://pl.wikipedia.org/wiki?curid=172448" title="Jakub Przyłuski">
Jakub Przyłuski

Jakub Przyłuski inna forma nazwiska: "Jacobus Priluscius", ps.: „Jessovius, Jeżowita, Jeżowita bakałarz” (ur. ok. 1512, zm. początek 1554 w Szczucinie nad Wisłą) – polski prawnik, pisarz polityczny, poeta i tłumacz, pisarz grodzki przemyski, pisarz ziemski krakowski. W 1603 roku jako autor trafił do pierwszego polskiego Indeksu Ksiąg Zakazanych powstałego z inicjatywy biskupa Bernarda Maciejowskiego.
Życiorys.
O jego pochodzeniu, młodości i miejscach, gdzie pobierał naukę, wiadomo niewiele. Prawdopodobnie był szlachcicem. Posiadał spore wykształcenie humanistyczne: prawnicze i filologiczne, mimo że nie uczęszczał do Akademii Krakowskiej ani na uniwersytety zagraniczne. Władał językami starożytnymi: greckim i łaciną oraz hebrajskim. Rówieśnik i przyjaciel S. Orzechowskiego i M. Krowickiego, przebywał z nimi jako sekretarz na dworze protektora, wojewody krakowskiego Piotra Kmity (najpóźniej od lat 40. wieku XVI), gdzie zaznajomił się z formalistyką prawną i spotkał z przedstawicielami nowych prądów umysłowych, wyznających podobne hasła jak Przyłuski. Oskarżony przed królem o nowinkarstwo, znalazł obrońcę w Mikołaju Reju. Przyjął niższe święcenia kapłańskie, lecz zawsze wygłaszał radykalne poglądy. Przez 8 lat (od kwietnia 1540) pełnił urząd pisarza grodzkiego w Przemyślu. Później został proboszczem w Mościskach. Wkrótce przeszedł na kalwinizm i w roku 1550 ożenił się z Barbarą Dębieńską (Dembińską). W roku 1551 objął stanowisko pisarza ziemi krakowskiej. W Krakowie należał do kręgu intelektualistów, do którego należał m.in. Andrzej Frycz Modrzewski. W tym samym okresie założył własną drukarnię w Szczucinie, którą wkrótce przeniósł do Krakowa celem drukowania swego największego dzieła pt. "Leges seu statuta ac privilegia Regni Poloniae". Zmarł na początku roku 1554 w Szczucinie nad Wisłą, której to wioski był właścicielem i gdzie mieszkał.
Twórczość.
Autor prywatnego kompendium polskiego prawa spisanego po łacinie pt. "Leges seu statuta ac privilegia Regni Poloniae" (Ustawy, statuty i przywileje Królestwa Polskiego). Dzieło to, dedykowane królowi Zygmuntowi Augustowi, zostało wydane w 1553 roku. Składało się z 6 ksiąg: I – o ustroju państwa i stanach; II – o skarbowości; III – prawo karne i prywatne; IV – o procesie; V – o stosunku ziem do Korony; VI – o wojnie.

</doc>
<doc id="172449" url="https://pl.wikipedia.org/wiki?curid=172449" title="Emnilda słowiańska">
Emnilda słowiańska

Emnilda (ur. pomiędzy 970 a 975, zm. 1016 lub 1017) – córka Dobromira, być może władcy z książęcego rodu z Moraw (Ołomuńca) lub zachodnich krańców Słowiańszczyzny (Łużyce lub Milsko), trzecia żona księcia polskiego Bolesława I Chrobrego.
Emnilda – polska księżna.
Ślub z Bolesławem odbył się w latach 987–989. Podobno miała wielki wpływ na męża, a być może także na sprawy państwowe. Możliwe jest bowiem, że księżna brała udział, towarzysząc mężowi, w zjeździe w Merseburgu 23 maja 1013 r. Być może czyniła tam zabiegi mające na celu uznanie swego syna Mieszka za lennika cesarskiego z obszaru państwa morawskiego. Nie wiadomo dokładnie kiedy Emnilda zmarła – można jedynie stwierdzić, że stało się to najpóźniej w 1017 r., lub, co bardziej prawdopodobne, jeszcze pod koniec 1016 r., skoro 3 lutego 1018 r. Bolesław wstąpił po raz czwarty w związek małżeński.
Kronikarze o Emnildzie.
Przez kronikarzy była uznawana za kobietę mądrą i bardzo łaskawą. Gall Anonim opisał (prawdopodobnie) ją następującymi słowy:
Nawet niechętnie nastawiony do Bolesława Chrobrego Thietmar z Merseburga napisał o niej:
Rodzina.
Małżeństwo i potomstwo.
Z małżeństwa z Bolesławem Chrobrym (ur. 967, zm. 17 VI 1025) pochodziło przynajmniej pięcioro dzieci:

</doc>
<doc id="172451" url="https://pl.wikipedia.org/wiki?curid=172451" title="Johnny i zmarli">
Johnny i zmarli

Johnny i zmarli (ang. "Johnny and the Dead") – powieść Terry’ego Pratchetta adresowana do młodszych czytelników, wydana w 1993 roku. Druga część cyklu opowiadającego o przygodach Johnnyego Maxwella.
Johnny widzi zmarłych ludzi, co powoduje że jego przyjaciele zaczynają go podejrzewać o chorobę umysłową. Okazuje się, że Johnny widzi zmarłych, którzy proszą go o pomoc w misji ratowania cmentarza, który już niedługo ma zostać rozebrany. W tej sytuacji Johnny robi wszystko, by jego martwi przyjaciele nie stracili swojego domu.
W Polsce powieść została wydana przez Rebis w 1997 w tłumaczeniu Jarosława Kotarskiego.

</doc>
<doc id="172452" url="https://pl.wikipedia.org/wiki?curid=172452" title="Jan Tristan">
Jan Tristan

Jan Tristan, fr. "Tristan de Damiette" (ur. 8 kwietnia 1250 w Damietcie, obecnie w Egipcie - zm. 3 sierpnia 1270 w Tunisie) – hrabia Nevers od 1265 i Valois od 1269.
Życiorys.
Syn króla Francji Ludwika IX i Małgorzaty Prowansalskiej. 1 czerwca 1265 poślubił Jolantę, córkę i dziedziczkę hrabiego Nevers. Towarzyszył swojemu ojcu, w VII wyprawie krzyżowej, ale francuska armia padła ofiarą epidemii - Jan Tristan i jego ojciec zmarli. Wdowa po Janie Tristanie w 1272 poślubiła Roberta III Flandryjskiego.

</doc>
<doc id="172453" url="https://pl.wikipedia.org/wiki?curid=172453" title="Corpus Iuris Civilis">
Corpus Iuris Civilis

Corpus Iuris Civilis (łac. 'Ciało prawa cywilnego') – określenie całości wielkiej kompilacji prawa rzymskiego podjętej przez cesarza Justyniana I Wielkiego.
Nazwa ta powstała w średniowieczu, dla odróżnienia od Corpus Iuris Canonici, użyta po raz pierwszy w druku w 1583 przez Dionizego Godefroy.
Części składowe
Wyciąg z całości ustawodawstwa Justyniana w tłumaczeniu na grecki kazał sporządzić Leon VI Filozof (Opus Basilicon).

</doc>
<doc id="172454" url="https://pl.wikipedia.org/wiki?curid=172454" title="Libri Feudorum">
Libri Feudorum

Libri Feudorum – zbiór longobardzkiego prawa lennego, spisany w Italii w XI i XII wieku. Praca prywatna, która trafiła później do Corpus Iuris Civilis, tym samym wpływając na niemieckie prawo lenne. Znana jest także pod nazwą "Consuetudines Feudorum".
Zawiera prawo zwyczajowe północnych Włoszech (zwłaszcza Lombardii i Mediolanu), ustawy cesarzy niemieckich dotyczące spraw lennych (Konrada II, Lotara III i Fryderyka I), a także orzeczenia sądów lennych (Mediolanu, Pawii, Piacenzy oraz Cremony).
Z różnych redakcji tego spisu najbardziej znana była "Vulgata", ułożona przez znanego prawnika Accursiusa.

</doc>
<doc id="172455" url="https://pl.wikipedia.org/wiki?curid=172455" title="Sylwin (minerał)">
Sylwin (minerał)

Sylwin – minerał z gromady halogenków. Minerał rozpowszechniony tylko w pewnych rejonach Ziemi.
Nazwa pochodzi od nazwiska holenderskiego chemika i lekarza Franciscusa Silvusa (François Deleboe) zwanego Sylwiuszem (XVII wiek).
Właściwości.
Najczęściej tworzy skupienia ziarniste, igiełkowe, zbite. Kryształy mają postać sześcianów, ośmiościanów bądź ich kombinacji. Często występują zbliźniaczenia. Jest kruchy, przezroczysty, przeświecający, bardzo dobrze rozpuszcza się w wodzie, jest higroskopijny. Ma słono-gorzki smak.
Występowanie.
Jest minerałem typu ewaporatu; powstaje głównie wskutek odparowywania słonych zbiorników wodnych m.in. mórz, zatok, słonych jezior itp., rzadziej podczas ekshalacji wulkanicznej. Współcześnie powstaje w Morzu Martwym.
Współwystępuje z halitem, karnalitem.
Miejsca występowania: Niemcy, Ukraina, Wielka Brytania, Kanada – Saskatchewan, USA – Utah, Teksas, Indie, Włochy – okolice Etny i Wezuwiusza. Duże złoża tej soli znajdują się w Rosji – Ural, Hiszpanii – Cardonie Suria i Francji – Alzacja.
W Polsce występuje na Kujawach w Kłodawie i Inowrocławiu. Obecność stwierdzono w Zatoce Puckiej (w otworach wiertniczych).

</doc>
<doc id="172456" url="https://pl.wikipedia.org/wiki?curid=172456" title="Sąd Kameralny Rzeszy">
Sąd Kameralny Rzeszy

Sąd Kameralny Rzeszy (niem. "Reichskammergericht", łac. "Camerae Imperialis Judici") – najwyższa instancja sądownictwa I Rzeszy w epoce nowożytnej. Został ustanowiony przez cesarza Maksymiliana I Habsburga i Sejm Rzeszy obradujący w Wormacji w 1495 roku. Zbierał się w Spirze, a od końca XVII wieku w Wetzlarze.
Postulat utworzenia tej instytucji był elementem programu reformy Rzeszy ("Reichsreform") wysuwanego przez niektórych książąt niemieckich, dążących do ograniczenia władzy cesarskiej. W efekcie władza sądowa cesarza znacznie zmalała.
Kompetencje Sądu obejmowały:
W praktyce Sąd rozpatrywał głównie sprawy o naruszenie pokoju ziemskiego ("Landfried"), naruszenie aktów banicji cesarskiej i przestępstwa skarbowe.
Sąd Kameralny Rzeszy składał się z 28 członków: przewodniczącego mianowanego przez cesarza, dwóch prezydentów i dwudziestu pięciu asesorów. Z tych ostatnich pięciu mianował cesarz, dwudziestu stany Rzeszy; połowa musiała mieć pochodzenie szlacheckie, a połowa doktorat nauk prawnych.
Jako podstawę wyrokowania przyjmował prawo zwyczajowe, ustawy Rzeszy oraz prawo rzymskie traktowane jako powszechne. To ostatnie stosowano posiłkowo (subsydiarnie), gdy brakło norm w pozostałych prawach. Stosowanie prawa rzymskiego na terytorium całej Rzeszy przyczyniło się do szybkiej jego recepcji.

</doc>
<doc id="172457" url="https://pl.wikipedia.org/wiki?curid=172457" title="Prawo kościelne">
Prawo kościelne



</doc>
<doc id="172458" url="https://pl.wikipedia.org/wiki?curid=172458" title="Johnny i bomba">
Johnny i bomba

Johnny i bomba (ang. "Johnny and the Bomb") – powieść Terry’ego Pratchetta adresowana do młodszych czytelników, wydana w 1996 roku (tłumaczenie wydania polskiego Jarosław Kotarski). Ostatnia z cyklu opowieści o Johnnym Maxwellu.
Fabuła.
Johnny ratuje panią Tachyon, którą ktoś pobił i zostawił w zaułku. Johnny opiekuje się też jej nieznośnym kotem i wózkiem pełnym worków. Na tym jednak historia się nie skończy – Johnny odkryje sposób, by wrócić w przeszłość i uratować mieszkańców Blackbury, którzy zginęli w bombardowaniu w 1941 roku.

</doc>
<doc id="172459" url="https://pl.wikipedia.org/wiki?curid=172459" title="Jelcz (miasto)">
Jelcz (miasto)



</doc>
<doc id="172460" url="https://pl.wikipedia.org/wiki?curid=172460" title="Korektura Taszyckiego">
Korektura Taszyckiego

Korektura Taszyckiego. "Correctura Iurium", zwana też Korekturą praw (pełna nazwa "Statuta inclyti Regni Poloniae recens recognita et emendata" "Statuty sławnego Królestwa Polskiego nowo przejrzane i poprawione"). Projekt opracowany przez komisję sejmową w 1532. Komisja składała się z 6 deputowanych (4 szlacheckich i 2 duchownych), po 3 z obu prowincji koronnych; zwana komisją Taszyckiego od jednego z członków, Mikołaja Taszyckiego (?-1545). Wedle ustawy sejmu krakowskiego z 20 I 1532 (Volumina Legum tom I str. 247 – 253) Wielkopolskę reprezentowali Stanisław Niemojewski sędzia inowrocławki, Mateusz Krzyżanowski podsędek poznański i Mikołaj Zamojski kanonik łęczycki, Małopolskę Jan Pieniążek sędzia krakowski, Bernard Maciejowski sędzia sandomierski, referendarz królewski i Jerzy Myszkowski kanonik krakowski, sekretarz królewski. Komisja podjęła i ukończyła pracę w innym składzie. Jan Pieniążek zmarł a z pozostałych zostali tylko Maciejowski i Myszkowski.
Nowymi członkami, jak wynika z dedykacji dla Zygmunta Starego, byli Mikołaj Taszycki sędzia krakowski (Małopolska), Wojciech Policki pisarz ziemski poznański, Mikołaj Koczanowski miecznik inowrocławski i Benedykt Izdbieński kanonik gnieźnieński (Wielkopolska). 
Projekt ten miał charakter całościowej kodyfikacji prawa o zasięgu ogólnopaństwowym, a opierał się na Statucie Łaskiego, późniejszych konstytucjach, edyktach oraz na spisanym prawie zwyczajowym ziemi krakowskiej. Twórcom chodziło głównie o usunięcie sprzeczności i powtórzeń oraz ujednolicenie i rozbudowę dotychczasowych norm. Celem było także ujednolicenie wyroków sądów do przypadków w nim przedstawionych. Zawierał on też wiele nowelizacji.
"Correctura iurium" zawierała 930 artykułów. Została podzielona na 5 ksiąg:
Zawierała też regulacje dotyczące ustroju państwa i prawa stanów. Ogólnie objęła całość ziemskiego prawa sądowego oraz wybrane przepisy z prawa stanowego. Wyraźny jest w niej podział na prawa polityczne (publiczne) i sądowe.
Była to udana próba ujednolicenia prawa w Rzeczypospolitej, świadcząca o wysokim poziomie polskiej myśli prawnej. Traktowała obronę konieczną kazuistycznie, zaliczyła ją do przedmiotowej strony przestępstwa, wyraźnie odróżniając ją od okoliczności wyłączających winę. Przewidywała wspólną, wzajemnie zależną i równą odpowiedzialność i taką samą karę dla sprawcy głównego, podżegacza i pomocnika. Kara była bezwzględnie nieokreślona. Podstawą penalizacji były kary majątkowe.
Projekt został odrzucony, mimo częściowego poparcia, przez szlachtę (przede wszystkim przez zwolenników tzw. ruchu egzekucyjnego, którzy widzieli w nim zamach na demokrację szlachecką) zebraną na sejmie w Piotrkowie w końcu 1534 roku.
W tych czasach oprócz tego projektu istniały też prywatne projekty kodyfikacyjne, jak i dzieła prawniczo-pisarskie. Myśl kodyfikacji powracała w późniejszych latach u Jakuba Przyłuskiego ("Leges seu statuta ac privilegia Regni Poloniae" 1563) czy Jana Herburta ("Statua Regni Poloniae in ordinem alphabeti digesta" 1563). Posiłkową rolę w prawie koronnym odgrywały III Statut Litewski (1588) oraz Korektura pruska (1598).

</doc>
<doc id="172461" url="https://pl.wikipedia.org/wiki?curid=172461" title="Codex Maximilianeus Bavaricus Civilis">
Codex Maximilianeus Bavaricus Civilis

Codex Maximilianeus Bavaricus Civilis – kodeks cywilny powstały w 1756 roku w Bawarii za panowania elektora Maksymiliana III Józefa. Kodeks obowiązywał do 1 stycznia 1900, kiedy to zastąpiony został przez Bürgerliches Gesetzbuch.

</doc>
<doc id="172464" url="https://pl.wikipedia.org/wiki?curid=172464" title="Allgemeines bürgerliches Gesetzbuch">
Allgemeines bürgerliches Gesetzbuch

Allgemeines Bürgerliches Gesetzbuch, w skrócie ABGB, w polskiej literaturze czasami jako Powszechny kodeks obywatelski – austriacki kodeks cywilny z 1811 roku, opracowany przez Franza Zeillera. Sankcję cesarską uzyskał 1 czerwca 1811 roku. Utworzony został na bazie Kodeksu cywilnego zachodniogalicyjskiego i opierał się na prawonaturalnych zasadach wolnej własności oraz swobodzie umów. Stanowił jedną z tzw. wielkich kodyfikacji XIX wieku. Oprócz regulacji typowych dla kapitalizmu zawierał wiele reliktów feudalnych. 
Oprócz krótkiego wstępu ABGB obejmował trzy działy: prawo osobowe, prawo rzeczowe i przepisy wspólne prawu osobowemu i rzeczowemu. W ABGB pojawiły się m.in. domniemanie żywego urodzenia i instytucja uznania za zmarłego osoby zaginionej. W zakresie prawa zobowiązań ABGB przewidywał m.in., że pracodawca mógł udzielać pracownikowi wiążących zaleceń i wskazówek. Przewidywał instytucję zachowku. Regulował dziedziczenie kontraktowe i przewidywał nieodwołalność kontraktu o dziedziczenie.
Powstał pod silnym wpływem doktryny prawa natury i niektórych ujęć wcześniej wydanego kodeksu francuskiego z 1804 r. Pod względem techniki ustawodawczej, jak i zawartości przewyższał on o wiele feudalny Landrecht pruski. Silne były również wpływy prawa rzymskiego. Kodeks ten w wysokim stopniu odpowiadał już ówczesnym potrzebom i dlatego przetrwał bez większych zmian do XX wieku. Dopiero w czasie I wojny światowej poddano go poważniejszej nowelizacji: I nowela 1914 – zmiany w dziedzinie prawa osobowego, spadkowego i rzeczowego, II nowela 1915 – zawierała sprostowania dotyczące zmiany granic, III nowela 1916 – zmieniała niektóre przepisy prawa zobowiązań.
Na obszarze Galicji przyłączonym do Polski jego ostatnie postanowienia utraciły moc obowiązującą z dniem 1 stycznia 1947 r. W Austrii i w Liechtensteinie obowiązuje do dziś.

</doc>
<doc id="172465" url="https://pl.wikipedia.org/wiki?curid=172465" title="Zivilgesetzbuch">
Zivilgesetzbuch

Zivilgesetzbuch, ZGB – szwajcarski Kodeks cywilny. Uchwalony w 1907, wszedł w życie w 1912. Opracowany przez Eugena Hubera. ZGB uchodzi za modelową kodyfikację prawa cywilnego, był wielokrotnie recypowany w krajach kodyfikujących prawo cywilne. Autorzy potrafili pogodzić tradycje rodzimego sięgającego jeszcze średniowiecza prawa ze zdobyczami XIX- wiecznej nauki recypowanego prawa rzymskiego. Mimo że rozwiązania kodeksu są dostosowane do sytuacji społeczno-gospodarczej kapitalizmu w dobie powszechnej industrializacji uwzględniają jednak interesy drobnych posiadaczy. Kodeks jest napisany prostym wręcz familiarnym językiem, artykuły są krótkie i dają tylko ogólne wskazówki (każdy artykuł jest opatrzony notą na marginesie). Kodeks nie nadużywa też klauzul generalnych. Pod wpływem szkoły wolnego prawa kodyfikacja ta nakazuje sędziemu, w wypadku luki w prawie, orzekać według zasad, które sam by ustanowił, będąc prawodawcą. W praktyce jednak sędziowie szwajcarscy nie korzystają z tej "furtki interpretacyjnej". ZGB zamyka epokę tzw. wielkich kodyfikacji, będąc najdoskonalszą z nich.
Systematyka.
ZGB przyjął systematykę będącą połączeniem schematu "personae-res-actiones" oraz systemu pandektowego. Przypomina pod tym względem BGB i podobnie jak on posiada również pięć ksiąg:

</doc>
<doc id="172466" url="https://pl.wikipedia.org/wiki?curid=172466" title="Śmierć cywilna">
Śmierć cywilna

Śmierć cywilna – instytucja prawa cywilnego wprowadzona przez Kodeks karny Napoleona, funkcjonująca w postępowaniu karnym. Oznaczała utratę zdolności prawnej i była skutkiem najcięższych kar. Została zniesiona w 1825 roku w Królestwie Polskim, a w 1854 roku we Francji.
Obecnie uważa się, że śmierć cywilna jest sprzeczna z podstawowymi zasadami europejskiego porządku prawnego, dlatego jeżeli przewiduje ją prawo obce, na podstawie którego – zgodnie z prawem międzynarodowym prywatnym – wydaje wyrok polski sąd, zastosowanie śmierci cywilnej na terenie Polski jest wyłączone.
W publicystyce "śmierć cywilna" to często spotykane potoczne określenie na ubezwłasnowolnienie całkowite.

</doc>
<doc id="172467" url="https://pl.wikipedia.org/wiki?curid=172467" title="San Antonio Spurs">
San Antonio Spurs

San Antonio Spurs – amerykański klub koszykarski uczestniczący w rozgrywkach ligi NBA (Dywizja Południowo-zachodnia w Konferencji Zachodniej). Pięciokrotni mistrzowie NBA z: 1999, 2003, 2005, 2007 i 2014 – wszystkie tytuły wygrali pod wodzą Gregga Popovicha, który jest trenerem nieprzerwanie od 1996. Członkiem każdego ze zwycięskich zespołów był również najlepszy punktujący, zbierający i blokujący w historii klubu – Tim Duncan.
Spurs to jeden z czterech klubów ABA, które dołączyły do NBA w wyniku fuzji tych lig w 1976 roku, oraz jedyny były klub ABA, który wygrał mistrzostwo NBA.
W maju 2015 Spurs osiągneli najlepszy procent zwycięstw do wszystkich rozgrywanych meczów w całej NBA, w maju 2017 roku zaś najlepszy procent zwycięstw w amerykańskim i kanadyjskim zawodowym sporcie w ostatnich trzech dekadach. Od sezonu 1999/00 do 2016/17 Spurs wygrywali co najmniej 50 spotkań w sezonie, co stanowi rekord NBA. W sezonie 2018/19 Spurs wyrównali rekord NBA w liczbie awansów do play-off z rzędu (22).
Mecz domowe klub ten rozgrywa w hali AT&amp;T Center położonej w San Antonio.
Historia.
1967–70: Dallas Chaparrals (ABA).
W lutym 1967 roku grupa inwestorów z Dallas nabyła od nowo tworzącej się ligi ABA prawa do drużyny, której nadano nazwę Chaparrals. W premierowym meczu (16 października 1967) Dallas Chaparrals pokonali u siebie Anaheim Amigos 129–125, a grający trener Cliff Hagan (były mistrz NBA z St. Louis Hawks) zdobył dla gospodarzy 35 punktów.
Sezon 1967–68 Chaparrals zakończyli z 46 wygranymi i 32 porażkami, zajmując drugie miejsce w Dywizji Zachodniej. W półfinale dywizji pokonali Houston Mavericks 3–0, by następnie przegrać z New Orleans Buccaneers 1–4. Najlepszymi statystycznie graczami Chaparrals byli: Bob Verga (najlepszy punktujący drużyny), John Beasley (najlepszy zbierający), Cincinnatus Powell oraz wspomniany Hagan (najlepszy punktujący).
W kolejnym sezonie Chaparrals zanotowali bilans 41–37 i zajęli 4. miejsce w Dywizji Zachodniej. W półfinałach dywizji przegrali jednak ponownie z New Orleans Buccaneers 3–4.
W połowie trzeciego sezonu istnienia drużyny z funkcji trenera zwolniony został Hagan, a jego miejsce zajął generalny menedżer Max Williams. Chaparrals odnieśli 45 zwycięstw w 84 meczach, kończąc sezon regularny na 2. miejscu w dywizji. Swoją grę w playoffs znów zakończyli w półfinałach Dywizji Zachodniej, przegrywając tym razem z Los Angeles Stars 2–4.
1970–71: Texas Chaparrals (ABA).
W związku z małym zainteresowaniem fanów grą drużyny w Dallas, w sezonie 1970–1971 zmieniono jej nazwę na Texas Chaparrals, co wiązało się z pomysłem rozgrywania niektórych meczów w mniejszych miastach stanu. Pomysł ten okazał się jednak chybiony i w kolejnym sezonie drużyna ta ponownie występowała pod nazwą Dallas Chaparrals.
Sezon ten był dla teksańskiej drużyny nieudany również sportowo. Z zespołu do Kentucky Colonels odszedł Cincinnatus Powell, a w trakcie sezonu do Utah Stars wytransferowano Rona Boone’a i Glena Combsa (w ich miejsce przybyli Donnie Freeman i Wayne Hightower). W listopadzie 1970 roku, po kilkunastu meczach, do dymisji podał się dotychczasowy trener – Williams, którego zastąpił Bill Blakeley. Ostatecznie Chaparrals wygrali tylko 30 z 84 meczów, przez co, aby wystąpić w playoffs, w meczu o ostatnie wolne miejsce musieli pokonać Denver Rockets. W potyczce dwóch najsłabszych drużyn w lidze górą byli Chaparrals, i to oni awansowali dalej. Ponownie odpadli jednak w półfinałach Dywizji Zachodniej, przegrywając z późniejszymi mistrzami – Utah Stars 4–0. Najlepszym zawodnikiem zespołu w sezonie 1970–1971 był pozyskany ze Stars Freeman, który to wystąpił w Meczu Gwiazd ABA, a następnie został także wybrany do drugiej piątki najlepszych zawodników sezonu.
1971–73: Dallas Chaparrals (ABA).
Jeszcze przed rozpoczęciem sezonu 1971–1972, w dniu 21 września 1971 roku rozegrany został pierwszy mecz towarzyski pomiędzy zespołami konkurujących: NBA i ABA, zwiastujący późniejszą fuzję obu tych lig. W spotkaniu tym Millwaukee Bucks z Kareemem Abdulem-Jabbarem w składzie mierzyli się właśnie z Chaparrals, których pokonali 106–103.
W sezonie 1971–72 nowym trenerem zespołu został Tom Nissalke, który poprowadził zespół do 42 zwycięstw (w 84 meczach) oraz 3. miejsca w dywizji, gwarantującego udział w fazie playoffs. Za ów wynik Nissalke nagrodzony został tytułem najlepszego trenera sezonu. W playoffs Chaparrals ponownie ulegli Utah Stars 4–0, i jak sezon wcześniej, najlepszym zawodnikiem zespołu znów był Donnie Freeman, wybrany do pierwszej piątki sezonu.
Przed kolejnymi rozgrywkami z ławki trenerskiej odszedł Nissalke, a nowym szkoleniowcem został Babe McCarthy. Odszedł również Freeman i Chaparrals zagrali najsłabszy sezon w historii swoich występów w ABA, wygrywając tylko 28 z 84 meczów. Zajęli przy tym ostatnie miejsce w dywizji i po raz pierwszy nie awansowali do fazy playoffs. Przy bilansie 24–48 McCarthy został zwolniony, a w jego miejsce na kilka ostatnich meczów zatrudniono Dave’a Browna. Wyróżniającą się postacią w drużynie Cahpprals był, wybrany do najlepszej piątki debiutantów, James Silas, którego numer – 13 – w późniejszych latach zastrzeżono.
1973–76: San Antonio Spurs (ABA).
Po katastrofalnym sezonie i z powodu regularnie spadającej frekwencji latem 1973 roku właściciele Chaparrals zdecydowali się oddać drużynę w trzyletni leasing grupie inwestorów z San Antonio, która przeniosła ją do swojego miasta i przemianowała na Spurs (pierwotnie – Gunslingers). Gdy niewielkie na początku zainteresowanie występami Ostróg zaczęło wraz ze zwycięstwami wzrastać, strony doszły do porozumienia i po kilku miesiącach dokonano całkowitego przejęcia klubu.
Pierwszym mecz pod nowym szyldem San Antonio Spurs rozegrali 10 października 1973 roku, ulegając we własnej hali prowadzonym z ławki trenerskiej przez Wilta Chamberlaina San Diego Conquistadors 106-121, a spotkanie w HemisFair Arena obejrzało 5 879 widzów.
Mistrzowie NBA.
Pierwsze mistrzostwo w historii klub zdobył w 1999, kiedy to, będącego u szczytu kariery Davida Robinsona wsparł nowy nabytek – Tim Duncan. Spurs zdominowali ligę, kończąc sezon regularny z dorobkiem 37-13 (sezon był skrócony z powodu lokautu). W play-offach osiągnęli wynik 15-2, pokonując kolejno Minnesota Timberwolves 3-1, Los Angeles Lakers 4-0, Portland Trail Blazers 4-0 i w finale New York Knicks 4-1.
Cztery lata później, w sezonie 2002-2003 Spurs rozpoczęli rozgrywki w nowej hali SBS Center. W trakcie sezonu Podpora „Ostróg”, David Robinson, ogłosił, że będzie to jego ostatni sezon w lidze. Zmotywowani tym faktem Spurs osiągnęli znakomity wynik w sezonie zasadniczym 60-22. Po zaciętych pojedynkach w finałach – kolejno Phoenix Suns, mistrz w latach 2000–2002 Los Angeles Lakers, Dallas Mavericks – spotkali się w finale ligi z, prowadzonymi przez Jasona Kidda, New Jersey Nets. Po zaciętych, acz mało efektownych pojedynkach, Spurs wygrali 4-2.
W 2005 zespół grał trzeci raz w finale NBA. Wcześniej w pierwszej rundzie play-off zespół pokonał Seattle SuperSonics w stosunku 4-2. W kolejnej fazie ich przeciwnikiem był zespół Phoenix Suns – rewelacja sezonu 2005. Rywalizacja była bardzo zacięta, jednak zwycięzcami okazali się zawodnicy Spurs, którzy wygrali tę serię 4-1. W finale Spurs pokonali mistrzów poprzedniego sezonu Detroit Pistons 4-3. Kolejny raz MVP finałów został lider drużyny San Antonio – Tim Duncan.
Czwarte mistrzostwo NBA zdobyli w 2007. Gładko wygrali rywalizację w finale z Cleveland Cavaliers nie ponosząc porażki. Zwyciężali kolejno: 85:76, 103:92, 75:72 i 83:82. MVP finałów tym razem został francuski rozgrywający, Tony Parker.
Spurs zdobyli kolejne mistrzostwo ligi w sezonie 2013/14, pokonując w Finale Miami Heat 4–1.
Zawodnicy.
Kadra w sezonie 2022/23.
"Stan na 10 lutego 2023"
Włączeni do Koszykarskiej Galerii Sławy.
12 osób związanych ze Spurs zostało włączonych do Basketball Hall of Fame. (10 graczy i 2 trenerzy)
Nagrody indywidualne.
ABA All-Star Weekend.
MVP meczu gwiazd ABA
Nominowani do meczu gwiazd ABA
Statystyczni liderzy wszech czasów klubu.
Pogrubienie – oznacza ciągle aktywnego zawodnika, występującego nadal w zespole.
(*) – oznacza, że statystyka uwzględnia występy w lidze ABA.
"Kursywa" – oznacza ciągle aktywnego zawodnika, nie występującego aktualnie w zespole.

</doc>
<doc id="172468" url="https://pl.wikipedia.org/wiki?curid=172468" title="Śmierć klasztorna">
Śmierć klasztorna

Śmierć klasztorna - występowała w prawie niemieckim, francuskim i angielskim. Wstępującego do klasztoru traktowano jako "umarłego dla społeczeństwa" (dotyczyło głównie zakonów klauzurowych).

</doc>
<doc id="172472" url="https://pl.wikipedia.org/wiki?curid=172472" title="Qurban Qurbanov">
Qurban Qurbanov

Qurban Qurbanov (ros. Гурбан Гурбанов, "Gurban Gurbanow"; ur. 13 kwietnia 1972) – azerski trener piłkarski i piłkarz grający na pozycji napastnika. Obecnie pełni funkcję trenera klubu Qarabağ Ağdam.
Kariera sportowa.
Qurbanov w reprezentacji swego kraju zadebiutował 17 września 1992 w meczu z Gruzją. Dla kadry narodowej rozegrał 65 meczów. Strzelił 12 goli, co jest najlepszym wynikiem w historii reprezentacji Azerbejdżanu.
Piłkarz jest wychowankiem klubu Daşqın Zaqatala. Jego kolejne drużyny w karierze to: Kür-Nur Mingeczaur, Mercchali Ozurgeti, Turan Tovuz, Neftçi Baku, Dinamo Stawropol, Bałtika Kaliningrad, Fakieł Woroneż i obecnie po raz kolejny Neftçi PFK.

</doc>
<doc id="172473" url="https://pl.wikipedia.org/wiki?curid=172473" title="Port lotniczy Zielona Góra-Babimost">
Port lotniczy Zielona Góra-Babimost

Port lotniczy Zielona Góra-Babimost (kod IATA: IEG, kod ICAO: EPZG) – port lotniczy w województwie lubuskim, ok. 4 km od centrum miasta Babimost. Obszar oddziaływania portu liczy około 3 mln osób mieszkających w zachodniej Wielkopolsce oraz na ziemi lubuskiej. Stanowi 14. najruchliwszy polski port lotniczy (przedostatnie miejsce).
Położenie.
Port lotniczy jest położony przy wsi Nowe Kramsko, na północny wschód od aglomeracji zwanej Lubuskim Trójmiastem (Sulechów, Zielona Góra, Nowa Sól – łącznie ok. 290 tys. mieszkańców). Jest połączony drogowo z Zieloną Górą (140 tys.), leżącą 34 km na południowy zachód, do której dotrzeć można drogą szybkiego ruchu.
Port znajduje się w pobliżu granicy z województwem wielkopolskim, około 95 km od Poznania. 30 km od lotniska znajduje się węzeł na autostradzie A2. Około 6 km od portu znajduje się stacja kolejowa Babimost.
Wyposażenie.
Port lotniczy posiada terminal lotniczy o przepustowości 50 tys. pasażerów rocznie, a pozostała zabudowa portu to m.in. terminal cargo, budynki technicznego zabezpieczenia oraz 16 hangarów samolotowych (każdy o powierzchni 320 m²). Teren portu zajmuje 450 ha. 
Na lotnisku działa lotnicze przejście graniczne. W porcie funkcjonuje Lotniskowy Komisariat Policji. Port jest strzeżony przez całą dobę. Nie jest objęty normami hałasu, co powoduje, że port może być użytkowany całodobowo.
Lotnisko może obsłużyć różne typy samolotów pasażerskich i transportowych, m.in. Boeing 737/B757/B767/B787, Airbus A320, Tu-154, ATR 42/ATR 72, Embraer 170, Ił-62/Ił-76, C-17.
Lotnisko posiada pomoc nawigacyjną w postaci bezkierunkowego nadajnika NDB (częstotliwość 390 kHz) oraz od kwietnia 2014 system wspomagania lądowania ILS kategorii I.
Historia.
Port lotniczy był wojskowym lotniskiem po II wojnie światowej.
Od 25 marca 2001 do 1 września 2004 istniało stałe połączenie pasażerskie z Warszawą z międzylądowaniem w Poznaniu. Po 15 miesiącach przerwy wznowiono loty 28 listopada 2005, dwa razy dziennie.
Następnie, po ograniczeniach wprowadzonych przez Polskie Linie Lotnicze LOT 25 marca 2007, zakontraktowane przez LOT samoloty linii JetAir (w 2011 roku przemianowane na OLT Express) typu BAe Jetstream 31 odlatywały rano i przylatywały wieczorem raz dziennie (brak odlotu w niedziele; brak przylotu w soboty), a podróż trwała około 75 minut (brak międzylądowania w Poznaniu). Przez pewien czas, niezależnie od LOT-u, Jet Air obsługiwał te loty jako własne.
W czerwcu 2007 samorządy Zielonej Góry i województwa lubuskiego podpisały wstępną umowę z zarządcą portu, Przedsiębiorstwem Państwowym „Porty Lotnicze” (PPL) mającą na celu przekształcenie części istniejącej infrastruktury portu w znaczący lotniczy port towarowy (ang.: "cargo") dla zachodniej Polski i wschodnich Niemiec. W styczniu 2011 zawieszono wszystkie loty do Warszawy. Lotnisko obsługiwało od tamtej pory jedynie samoloty prywatne i od czasu do czasu transporty żołnierzy. Od czerwca 2011 zostały wznowione bezpośrednie loty do Warszawy. Trasę tę do 2016 obsługiwały linie Sprint Air, a od marca 2017 Polskie Linie Lotnicze LOT.
24 czerwca 2019 odbył się pierwszy w historii lotniska lot czarterowy. Miejscem docelowym tego lotu była turecka Antalya. Organizatorem było biuro podróży Coral Travel Poland. Przewoźnikiem w 2019 roku zostały tureckie linie lotnicze Onur Air, później Freebird Airlines (2021) i Pegasus Airlines (2022).
Podczas lata 2021 (04.07-05.09) zostało uruchomione połączenie z Rijeką obsługiwane przez PLL LOT.
Od 9 grudnia 2021 roku PLL LOT uruchomiły bezpośrednie połączenie ze Lwowem. Natomiast w 2022 roku 10 lipca zainaugurowano połączenie z Gdańskiem a 13 lipca z bułgarskim Burgas.

</doc>
<doc id="172478" url="https://pl.wikipedia.org/wiki?curid=172478" title="Złotniki Kujawskie">
Złotniki Kujawskie

Złotniki Kujawskie – wieś w Polsce położona w województwie kujawsko-pomorskim, w powiecie inowrocławskim, w gminie Złotniki Kujawskie.
W latach 1975–1998 miejscowość administracyjnie należała do województwa bydgoskiego.
Miejscowość jest siedzibą gminy Złotniki Kujawskie.
Złotniki Kujawskie położone są na trasie Inowrocław – Bydgoszcz. 
Znajdują się tu: Urząd Gminy, Bank Spółdzielczy, Publiczny Ośrodek Zdrowia, Prywatny Ośrodek Zdrowia, Ośrodek Sportu i Rekreacji, Szkoła Podstawowa im. Karola Urbańskiego (patron szkoły był lekarzem, który zasłużył się mieszkańcom Złotnik), oczyszczalnia ścieków (powstała przed inowrocławską oczyszczalnią ścieków).
Drużyna piłkarska: Gminny Ludowy Klub Sportowy Piast Złotniki Kujawskie. Klub powstał 2 lipca 1946 roku.
Historia.
Pierwsza pisana wzmianka o Złotnikach Kujawskich pochodzi z 1362, choć sama wieś musiała istnieć długo przedtem. Szybszy rozwój wsi datuje się od 1872, gdy niedaleko poprowadzono linię kolejową i wybudowano stację. Pod koniec XIX wieku wieś zamieszkiwało około 300 mieszkańców.
Najważniejsze ulice to: Szosa Bydgoska i Dworcowa. Szosa Bydgoska przecina Złotniki na dwie części.
Mieszkańcy Złotnik zapisali się w dziejach powstania wielkopolskiego. Podczas walki o Inowrocław, 5 - 6 stycznia 1919 r., oddział kawalerii pod dowództwem St. Chełmickiego operował wzdłuż linii kolejowej między Jaksicami a Złotnikami Kujawskimi, zabezpieczając walczących powstańców na kierunku spodziewanej odsieczy niemieckiej. Tuż po zajęciu Inowrocławia, oddziały Cymsa, wspomagane mieszkańcami Złotnik Kujawskich, w dniach 7 - 10 stycznia toczyły krwawy bój o wyzwolenie tej wsi. Już następnego dnia powstańcy ze Złotnik Kujawskich wzięli udział w operacji szubińskiej, dopomagając w wyzwoleniu Pałuk.

</doc>
<doc id="172480" url="https://pl.wikipedia.org/wiki?curid=172480" title="Projekt Lutostańskiego">
Projekt Lutostańskiego

Projekt Lutostańskiego – opracowany w roku 1929 projekt uregulowania polskiego prawa małżeńskiego osobowego oparty na nowoczesnych zasadach. Opracowała go podkomisja z Karolem Lutostańskim na czele.
Przewidywał całkowite równouprawnienie żony i męża. Dopuszczał unormowanie majątkowych stosunków na zasadzie umowy. Systemem ustawowym był system podziału dorobku, który polegał na tym, że w trakcie trwania małżeństwa majątek zarówno wniesiony, jak i dorobkowy stanowił indywidualną własność każdego z małżonków, którzy mogli - każdy samodzielnie - nim rozporządzać. Po ustaniu małżeństwa cały majątek dorobkowy łączono w jedną masę i dzielono na dwie równe części, z których w razie śmierci jednego z małżonków połowa majątku przypadała żyjącemu, a druga spadkobiercom zmarłego; w razie rozwodu każdy ze współmałżonków zatrzymywał połowę, bez względu na wysokość swego wkładu w majątek dorobkowy.

</doc>
<doc id="172483" url="https://pl.wikipedia.org/wiki?curid=172483" title="Czystka tożsamości">
Czystka tożsamości

Czystka tożsamości to termin używany do opisu strategii, stosowanej przez Serbów wobec ludności albańskiej Kosowa w czasie wojny w 1999. W jej ramach siły bezpieczeństwa konfiskowały wszystkie dokumenty tożsamości uciekającej z prowincji ludności. Celem strategii było zablokowanie powrotu do prowincji ludności, która z niej wcześniej uciekła. Brak dokumentów tożsamości powodował, że powracających można było oskarżyć o to, że nie są rdzennymi mieszkańcami Kosowa, a Albańczykami z sąsiadujących państw – Albanii i Macedonii. Było to możliwe, gdyż wszystkich Albańczyków w regionie łączy wspólny język albański, Serbów zaś język serbsko-chorwacki. W ten sposób wiele osób można było pozbawić obywatelstwa istniejącej wówczas Republiki Jugosławii.
Ponadto, w Kosowie stosowano również taktykę niszczenia dokumentów archiwalnych, zawierających informacje o datach i miejscach narodzin i śmierci obywateli prowincji, którymi zarządzały informacje państwowe. Taktykę tę nazywa się nieraz czystkami archiwalnymi.
Działania te zostały potępione przez liczne postępowania Trybunału Zbrodni Wojennych w Hadze, które podjęto po interwencji NATO.
Czystka tożsamości (historycznej).
W szerszym znaczeniu termin ten można odnosić także w odniesieniu do działań mających na celu zafałszowanie historii regionu poprzez usunięcie z jego obszaru pozostałości kultury materialnej świadczących o jego historycznej przynależności do pokonanej strony. Takie działania od roku 1999 obserwuje się także na obszarze Kosowa, gdzie albańscy nacjonaliści niszczą zabytki sztuki prawosławnej (serbskiej) w celu udowodnienia autochtoniczności własnego osadnictwa (w rzeczywistości sięgającego dopiero XVIII w.). Innym przykładem podobnych działań mogą być kroki podejmowane przez władze komunistyczne na ziemiach wschodniej Polski pomiędzy rokiem 1948 a 1989 oraz zachodniej Ukrainy w okresie rządów ZSRR (niszczenie świątyń katolickich i prawosławnych utożsamianych z narodowością polską i ukraińską).

</doc>
<doc id="172485" url="https://pl.wikipedia.org/wiki?curid=172485" title="Pracownik">
Pracownik

Pracownik – jedna ze stron stosunku pracy (drugą jest pracodawca): osoba fizyczna wykonująca określonego rodzaju pracę na rzecz pracodawcy, pod jego kierownictwem, w wyznaczonym przez niego miejscu i czasie, za co przysługuje mu wynagrodzenie.
Polskie prawo pracy.
W prawie polskim pojęcie pracownika zostało zdefiniowane w Kodeksie pracy. Oznacza osobę fizyczną zatrudnioną na podstawie umowy o pracę, powołania, wyboru, mianowania lub spółdzielczej umowy o pracę. Tym samym ustawodawca zdefiniował pojęcie pracownika poprzez wskazanie aktów kreujących stosunek pracy, a także zespół cech, które warunkują istnienie stosunku pracy
Pracownikiem jest tylko osoba wykonująca pracę w ramach stosunku pracy, zatem nie może nim być osoba, która świadczy pracę w ramach przepisów prawa cywilnego, na przykład na podstawie umowy o dzieło, umowy zlecenia lub innego rodzaju umowy cywilnoprawnej (nienazwanej). Wykonywanie pracy w warunkach odpowiadających stosunkowi pracy może jednak zostać uznane za stosunek pracowniczy, nawet jeśli strony stosunku zawarły umowę o innej nazwie. Pracownikiem w rozumieniu prawa pracy może być osoba pełnoletnia, a pod pewnymi warunkami także osoba młodociana, natomiast nie może być pracownikiem osoba prawna (np. spółka kapitałowa, fundacja, stowarzyszenie) ani jednostka organizacyjna nieposiadająca osobowości prawnej.

</doc>
<doc id="172486" url="https://pl.wikipedia.org/wiki?curid=172486" title="Stanislav Grof">
Stanislav Grof

Stanislav Grof (ur. 1 lipca 1931 w Pradze) – amerykański psycholog czeskiego pochodzenia, jeden z twórców psychologii transpersonalnej, nurtu zwanego „czwartą siłą w psychologii” (obok psychoanalizy, behawioryzmu oraz orientacji humanistycznej); pionier w dziedzinie badań nad terapeutycznym zastosowaniem odmiennych stanów świadomości.
Zasłynął swymi badaniami nad wpływem LSD na umysł, poddając pacjentów kuracji nazwanej przez siebie „turbopsychoanalizą”. Będący niegdyś psychoanalitykiem Grof, podawał pacjentom LSD, po czym przeprowadzał sesję psychoanalityczną. Mawiał ponoć, że już po kilku spotkaniach osiąga efekty, które klasyczna psychoanaliza daje dopiero po latach terapii. Po zdelegalizowaniu tej substancji wraz z żoną opracował metodę niefarmakologiczną wywoływania odmiennych stanów świadomości, analogiczną w swym potencjale terapeutycznym. Metoda ta, wykorzystująca techniki oddechowe, znana jest jako "oddychanie holotropowe".
Stanislav Grof swoją pracę badawczą nad terapeutycznym zastosowaniem psychodelików rozpoczął w Pradze. Od 1967 roku kontynuuje badania w USA na Uniwersytecie Johnsa Hopkinsa i w Marylandzkim Ośrodku Badań Psychiatrycznych, gdzie pracuje nad wykorzystaniem psychodelików w terapii nerwic i uzależnień oraz u osób umierających na raka. Obecnie pracuje w Instytucie Esalen (Kalifornia), gdzie opracowuje założenia terapii holotropowej.
Jest autorem takich głośnych książek jak „LSD Psychoteraphy” czy „Beyond Death”, a także dostępnych na polskim rynku „Obszary nieświadomości”, „Poza Mózg”, „Przygoda odkrywania samego siebie” oraz „Najdalsza podróż”.
Grof twierdzi, że potencjalnie potrafimy uzyskać informację o wszystkim, co działo się, dzieje się i będzie dziać we Wszechświecie – wystarczy podłączenie pod odpowiednią falę.
Badania i praktyki Grofa zaowocowały stworzeniem teorii matryc okołoporodowych, mających według niego wyjaśniać, w jaki sposób nasze wzorce mają swoje źródło w doświadczeniach okołoporodowych.

</doc>
<doc id="172487" url="https://pl.wikipedia.org/wiki?curid=172487" title="Agilent Technologies">
Agilent Technologies

Agilent Technologies, Inc. – amerykańskie przedsiębiorstwo z siedzibą w Santa Clara, Kalifornia, zajmujące się produkcją instrumentów naukowych, półprzewodników, urządzeń dla sieci optycznych i sprzętu pomiarowo-badawczego dla telekomunikacji. W 1999 roku wydzielone zostało z Hewlett-Packard jako samodzielne przedsiębiorstwo. W 2004 roku przedsiębiorstwo zatrudniało 28 tysięcy pracowników i miała przychody 7,2 mld dolarów, z czego dwie trzecie zostało wytworzone poza granicami Stanów Zjednoczonych.
Agilent Technologies prowadzi rozbudowany program badawczo-rozwojowy, w organizacyjnych ramach Agilent Laboratories, zajmując się między innymi technologiami mikroukładów elektromechanicznych i nanotechnologią. Grupa inwestycyjna Agilent Ventures inwestuje również w przedsiębiorstwa typu "startup".
W 2001 roku Agilent Technologies sprzedał swój dział produktów medycznych przedsiębiorstwu Philips Medical Systems. HP Medical Products był drugim najstarszym (po Test &amp; Measurement) działem Hewlett-Packarda, nabytym jeszcze w latach 50. XX wieku.
Klientami firmy są inni producenci elektroniki, największe laboratoria badawczo-rozwojowe, ośrodki naukowe, normalizacyjne, NASA, DARPA, wojsko.

</doc>
<doc id="172488" url="https://pl.wikipedia.org/wiki?curid=172488" title="Accenture">
Accenture

Accenture – przedsiębiorstwo zajmujące się doradztwem biznesowym, dostarczające usługi w obszarach strategy &amp; consulting (doradztwo biznesowe i strategiczne), interactive (strategie medialne i marketingowe), technology (doradztwo technologiczne, chmurowe i cyberbezpieczeństwo) i operations (transformacje istniejących modelów biznesowych).
Opis.
Spółka ma siedzibę w Irlandii. W 1989 wydzieliło się z Arthur Andersen &amp; Co. 1 stycznia 2001 przedsiębiorstwo zmieniło formalnie nazwę na Accenture, zaś 19 lipca 2001 stało się spółką giełdową notowaną na nowojorskiej New York Stock Exchange (NYSE).
Accenture realizuje projekty z ponad 40 branż, zgrupowanych w 5 obszarach: komunikacja, media i technologia, usługi finansowe, zdrowie i usługi publiczne, produkty i zasoby naturalne. Około 28 mld $ (65%) całkowitych przychodów globalnych w 2019, przy około 20% wzroście stanowią usługi cyfrowe, chmurowe i bezpieczeństwa.
Accenture na świecie zatrudnia ponad 710 000 pracowników w ponad 120 krajach.
Accenture w Polsce.
W Polsce Accenture jest obecne od 1990. Zatrudnia 8600 pracowników w 8 biurach w 5 miastach Polski. Prezesem zarządu Accenture sp. z o.o. jest Jarosław Kroc.
Nagrody i wyróżnienia.
Accenture regularnie zdobywa nagrody w konkursach i rankingach.

</doc>
<doc id="172489" url="https://pl.wikipedia.org/wiki?curid=172489" title="Wang Laboratories">
Wang Laboratories

Wang Laboratories - amerykańska firma informatyczna z siedzibą w Lowell, Massachusetts (początkowo w Cambridge, potem w Tewksbury), założona w 1951 r. przez dr. An Wang, amerykańskiego inżyniera chińskiego pochodzenia, która odegrała znaczącą rolę we wcześniejszych latach rozwoju informatyki. 
Firma produkowała sprzęt i oprogramowanie (m.in. kalkulatory i minikomputery Wang VS) - w szczytowym momencie, w 1980 r., miała obroty 3 mld USD i zatrudniała ok. 30 tys. osób. Po śmierci założyciela w 1990 r., wskutek trudności rynkowych, 18 sierpnia 1992 przeszła pod ochronę amerykańskiej ustawy o bankructwie, wychodząc z kryzysu po dwóch latach. Później zmieniła nazwę na Wang Global, a w 1999 r. została wykupiona przez holenderski koncern Getronics N.V.

</doc>
<doc id="172490" url="https://pl.wikipedia.org/wiki?curid=172490" title="Merowech">
Merowech



</doc>
<doc id="172491" url="https://pl.wikipedia.org/wiki?curid=172491" title="DOMELRE">
DOMELRE

DOMELRE (DOMestic ELectric REfrigerator) – nazwa pierwszej na świecie elektrycznej chłodziarki sprężarkowej, przeznaczonej do użytku domowego.
Została ona wyprodukowana przez Freda W. Wolfa i trafiła do sprzedaży w Chicago (Stany Zjednoczone) w 1913 roku. Był to agregat chłodniczy przeznaczony do montażu na górze szafy. Wewnątrz tak powstałej lodówki znajdował się parownik, który chłodził powietrze, natomiast silnik, sprężarka i skraplacz pozostawały na zewnątrz. Jako czynnik chłodniczy użyty został toksyczny dwutlenek siarki (R 764).
Urządzenie nie odniosło sukcesu rynkowego, ponieważ było dość duże i kosztowało ok. 900$, co przekraczało możliwości finansowe potencjalnych klientów. Również w 1913 roku firma AEG z Norymbergi wyprodukowała pierwszą chłodziarkę sprężarkową w Europie.

</doc>
<doc id="172496" url="https://pl.wikipedia.org/wiki?curid=172496" title="ATP Finals">
ATP Finals

ATP Finals – doroczny turniej w tenisie ziemnym z udziałem 8 tenisistów i 8 par deblowych z czołówki rankingu ATP Race zamykający sezon rozgrywek męskich. Jest rozgrywany od 1970 roku. Obecnie turniej odbywa się w Turynie.
Początkowo zawody gry pojedynczej i gry podwójnej rozgrywane były oddzielnie, w innych miejscach. Od 2003 roku singliści i debliści rywalizują w tym samym mieście.
Rekordzistami w liczbie wygranych zawodów tej rangi w grze pojedynczej są Roger Federer i Novak Đoković, którzy triumfowali sześciokrotnie.

</doc>
<doc id="172497" url="https://pl.wikipedia.org/wiki?curid=172497" title="Filon z Bizancjum">
Filon z Bizancjum

Filon z Bizancjum ( "Philon ho Byzantios") – grecki pisarz i mechanik, żył w III w p.n.e.
Przypisuje się mu wynalezienie katapulty.
Jest autorem:

</doc>
<doc id="172498" url="https://pl.wikipedia.org/wiki?curid=172498" title="Herb województwa mazowieckiego">
Herb województwa mazowieckiego

Herb województwa mazowieckiego – symbol województwa mazowieckiego. Herb województwa mazowieckiego przedstawia w polu czerwonym białego orła, o dziobie i szponach złotych.
Herb został ustanowiony uchwałą sejmiku w dniu 29 maja 2006 r.
Autorem projektu był Andrzej Heidrich.
Historia.
Herb województwa mazowieckiego został przyjęty uchwałą Nr 50/02 Sejmiku Województwa Mazowieckiego z dnia 13 maja 2002 roku. Przedstawiał w polu czerwonym białego orła o dziobie i szponach złotych oraz złotym pierścieniu spinającym ogon.
W roku 2006 działająca przy Ministerstwie Spraw Wewnętrznych i Administracji komisja heraldyczna, opiniująca projekty herbów, flag, medali i odznaczeń, uznała, że orzeł w herbie Mazowsza nie ma nic wspólnego z regionalną tradycją. Przy ustanawianiu herbu eksperci twierdzili, że jest on wzorowany na orle z pieczęci z 1371 r. należącej do Siemowita III, księcia czerskiego, rawskiego, wiskiego i płockiego. Później uznano, że jest to jednak orzeł łudząco podobny do widniejącego w herbie Obornik .
Uchwałą Sejmiku Województwa Mazowieckiego z dnia 29 maja 2006 roku herb został zmieniony. Nowy wzorowany jest na historycznym herbie książąt mazowieckich z dynastii Piastów, w wersji używanej przez 200 lat od momentu inkorporacji Mazowsza do Korony, aż do III rozbioru Polski. Jest jego współczesną interpretacją, a nie wierną kopią.

</doc>
<doc id="172499" url="https://pl.wikipedia.org/wiki?curid=172499" title="Dżazirat an-Nabatat">
Dżazirat an-Nabatat

Dżazirat an-Nabatat (arab. جزيرة النباتات "Geziret an-Nabatat" - „wyspa roślin”; w językach europejskich znana też jako "Wyspa Kitchenera") – mała (ok. 750 m długości), owalna wysepka na Nilu w bezpośrednim sąsiedztwie Asuanu w Egipcie.
Historia.
Wyspa ta została podarowana Lordowi Kitchenerowi w podzięce za jego usługi w czasie Kampanii Sudańskiej w latach 1896–1898.
Z pomocą Ministerstwa Irygacji, Kitchener szybko przekształcił tę małą wyspę w ogród pełen egzotycznych drzew i roślin, wśród których poprowadzone zostały chodniki. W późniejszym okresie wyspa stała się własnością rządu egipskiego i była używana jako stacja badawcza, której celem było testowanie różnych rodzajów zbóż. W chwili obecnej stacja badań biologicznych znajduje się na południowym skrawku wyspy, który jest niedostępny dla zwiedzających.
Lokalizacja.
Dżazirat an-Nabatat jest jedną z dwóch większych wysp na Nilu w okolicy Asuanu. Ta druga to Elefantyna. Elefantyna jest dużo większa niż Dżazirat an-Nabatat i jednocześnie znajduje się pomiędzy Dżazirat an-Nabatat a miastem Asuan, położonym na wschodnim brzegu Nilu. Dlatego też trudno jest zobaczyć mniejszą Dżazirat an-Nabatat z samego miasta.
W dzisiejszych czasach wyspa, jako całość, stanowi ogród botaniczny. Jest on szczególnie popularny wśród lokalnej ludności, a także turystów, jako miejsce, gdzie można spędzić weekendowy piknik lub popołudnie z dala od hałasów miasta. Na wyspę można dotrzeć feluką, łodzią motorową, bądź też za pomocą lokalnych promów.

</doc>
<doc id="172500" url="https://pl.wikipedia.org/wiki?curid=172500" title="Ron Welty">
Ron Welty

Ron Welty (ur. 1 lutego 1971 roku w Long Beach w Kalifornii), amerykański perkusista, kojarzony przede wszystkim z muzyką punkrockową i zespołem The Offspring.
Kariera muzyczna.
Do zespołu Ron dołączył w wieku 15 lat zastępując Jamesa Lilję, co budziło sprzeciw jego rodziców. Jest muzykiem - samoukiem, znanym ze świetnej techniki i bezbłędnej gry w czasie koncertów. W marcu 2003 roku, po 16 latach gry w The Offspring, Welty przeszedł do rockowego zespołu Steady Ground, gdzie jest perkusistą i współproducentem. Opuścił The Offspring, gdy ten był w połowie nagrywania "Splintera", wydanego w grudniu 2003 roku. Welty udzielił w życiu tylko jednego wywiadu - dla magazynu The Drums. Oprócz perkusji, Ron potrafi grać na flecie i saksofonie.

</doc>
<doc id="172502" url="https://pl.wikipedia.org/wiki?curid=172502" title="Wasilij Nikiticz Tatiszczew">
Wasilij Nikiticz Tatiszczew



</doc>
<doc id="172503" url="https://pl.wikipedia.org/wiki?curid=172503" title="Moritz Cantor">
Moritz Cantor



</doc>
<doc id="172508" url="https://pl.wikipedia.org/wiki?curid=172508" title="IEG">
IEG



</doc>
<doc id="172513" url="https://pl.wikipedia.org/wiki?curid=172513" title="Gąbin">
Gąbin

Gąbin – miasto w Polsce w województwie mazowieckim, w południowej części powiatu płockiego, siedziba gminy miejsko-wiejskiej Gąbin. Miasto położone jest nad rzeką Nidą, niedaleko Wisły, w odległości około 100 km od Warszawy i Łodzi.
Krzyżują się tu drogi wojewódzkie z Płocka i Żychlina (574) oraz z Łącka i Sochaczewa (577). W latach 1975–1998 miasto administracyjnie należało do województwa płockiego.
Prawa miejskie uzyskał około 1322 roku, potwierdzone przez księcia Ziemowita V w 1437 roku, potwierdzone w 1462 i 1530 roku. Był miastem królewskim Korony Królestwa Polskiego w starostwie gąbińskim w ziemi gostynińskiej województwa rawskiego w 1792 roku.
Według danych GUS z 31 grudnia 2019 r. miasto miało 4121 mieszkańców.
Demografia.
Dane z 31.12.2017 roku 
Największą populację Gąbin odnotował w 1997 r. – według danych GUS 4348 mieszkańców.
Media.
W Gąbinie wydawana jest gazeta o zasięgu lokalnym:
Gazety pochodzące z innych miast, posiadające gąbiński dodatek:
Lokalny portal internetowy – terazgabin.pl. Na portalu umieszczane są informacje i relacje z wydarzeń mających miejsce na terenie miasta i gminy Gąbin. 

</doc>
<doc id="172514" url="https://pl.wikipedia.org/wiki?curid=172514" title="Nizina Panońska">
Nizina Panońska



</doc>
<doc id="172515" url="https://pl.wikipedia.org/wiki?curid=172515" title="Wspólna polityka zagraniczna i bezpieczeństwa">
Wspólna polityka zagraniczna i bezpieczeństwa

Wspólna polityka zagraniczna i bezpieczeństwa (WPZiB, ang. "Common Foreign and Security Policy", CFSP) – stanowi jeden z obszarów działalności Unii Europejskiej, który obejmuje wszelkie dziedziny polityki zagranicznej i ogół kwestii dotyczących bezpieczeństwa Unii, w tym stopniowe określanie wspólnej polityki obronnej, która może prowadzić do wspólnej obrony. Została powołana na mocy traktatu z Maastricht, podpisanego 7 lutego 1992 roku, a następnie rozwinięta przez traktaty z Amsterdamu (1997 r.), z Nicei (2001 r.) oraz z Lizbony (2007 r.). Jej podstawowym zadaniem jest koordynowanie polityki zagranicznej oraz bezpieczeństwa zewnętrznego państw członkowskich Unii Europejskiej w celu ochrony wspólnych wartości, podstawowych interesów, niezawisłości i integralności Unii. Współpracując w jej ramach, państwa członkowskie starają się wspólnie skuteczniej wpływać na globalną politykę i umacniać pozycję Europy na arenie międzynarodowej, dbając o pokój, przestrzeganie praw człowieka i rządów prawa na całym świecie.
Historia WPZiB.
Lata 1945–1969.
Po II wojnie światowej państwa Europy Zachodniej zaczęły szukać sposobu zabezpieczenia się przed ewentualnym atakiem w przyszłości. Pierwszy układ zawarły Francja i Wielka Brytania 3 marca 1947 r. w Dunkierce, podpisując traktat o sojuszu i wzajemnej pomocy. Powstał on głównie z myślą o obronie przed Niemcami, jednak szybko się okazało, że zagrożenie jest związane z ekspansją komunizmu. W związku z wybuchem zimnej wojny Stany Zjednoczone naciskały na państwa Europy Zachodniej do zawiązania skuteczniejszej współpracy. 17 marca 1948 r. Francja, Wielka Brytania, Holandia, Belgia i Luksemburg zawarły Traktat Brukselski, który dotyczył m.in. kolektywnej samoobrony. Przetarł on drogę do utworzenia NATO w 1949 roku, jednak sojusz początkowo nie zawierał RFN, przez co wspólna obrona przed ewentualnym atakiem ze strony ZSRR wyglądała mało wiarygodnie. Poczucie zagrożenia nową wojną światową wzmógł dodatkowo wybuch wojny koreańskiej w czerwcu 1950 r. W takich warunkach do tej pory niechętna wzmacnianiu Niemiec Francja przedstawiła plan utworzenia Europejskiej Wspólnoty Obronnej, który przeszedł do historii jako Plan Plevena. Pomimo że podpisany w jego wyniku traktat o EWO (1952 r.) nie wszedł w życie, sprawił on iż w Europie Zachodniej narodziła się myśl stworzenia skoordynowanej polityki zagranicznej i bezpieczeństwa.
Zwolennicy Europy federalnej dostrzegli możliwość wznowienia realizacji tej idei, wskutek czego w marcu 1953 r. Tymczasowe Zgromadzenie EWWiS opracowało i przedstawiło projekt "Traktatu o Europejskiej Wspólnocie Politycznej". Miała ona polegać na połączeniu EWWiS i EWO oraz na koordynacji zewnętrznej polityki państw członkowskich. Wskutek osłabnięcia napięć zimnej wojny oraz wzrostu wzajemnych francusko-niemieckich niechęci do integracji polityczno-wojskowej, francuskie Zgromadzenie Narodowe odmówiło ratyfikacji traktatu o EWO.
Idea unii politycznej okazała się jeszcze nierealna, jednak podpisane w 1957 roku traktaty rzymskie, ustanawiając unię gospodarczą, dały podwaliny pod integrację w kierunku politycznym. W 1961 r. w wyniku francuskiej inicjatywy, zwołano do Paryża spotkanie szefów rządów i ministrów spraw zagranicznych państw WE. Powołano na nim grupę studyjną, pod przewodnictwem Christiana Foucheta, która opracowała projekt układu ws. unii politycznej w Europie Zachodniej, znany jako Plan Foucheta. Nie został on jednak zrealizowany, gdyż Belgia i Holandia obawiały się czy integracja polityczna nie osłabi NATO, a wniesione przez Francję poprawki zostały odrzucone. Francja nie poprzestała jednak na próbach zbliżenia państw EWG i w 1962 r. przedstawiła drugi plan Foucheta, który lansował gaullistowską koncepcję Europy ojczyzn, jednak również i on został odrzucony.
W drugiej połowie lat 60. panował zastój w integracji spowodowany różnicami zdań we Wspólnotach, głównie indywidualnym stanowiskiem Francji w pewnych kwestiach. Nie chciała ona zmieniać międzyrządowego charakteru integracji, ani zwiększać kompetencji Komisji EWG. Była także przeciwna wprowadzeniu procedury głosowania większościowego. Zerwała ona obrady Rady Ministrów i przyczyniała się do bojkotu jej prac, prowadząc tzw. "politykę pustego krzesła". Problemy te zostały uregulowane kompromisem luksemburskim w 1966 r. W międzyczasie, wskutek zawarcia traktatu fuzyjnego (1965) państwa członkowskie EWG, były mocno pochłonięte realizacją integracji gospodarczej, co hamowało rozwój prac nad wspólną polityką zagraniczną.
Lata 1970–1992.
W grudniu 1969 r. na spotkaniu państw Szóstki w Hadze, prezydent Francji Georges Pompidou zaproponował odbywanie regularnych spotkań ministrów spraw zagranicznych członków Wspólnot Europejskich w celu zharmonizowania polityki zagranicznej. W jego wyniku w 1970 r. prace rozpoczęła grupa urzędników pod przewodnictwem belgijskiego dyplomaty Étienne Davignona. Opracowała ona dokument, zwany Raportem luksemburskim (lub "Raportem Davignona"), który powołał Europejską Współpracę Polityczną. W jej ramach nastąpiła koordynacja polityki zagranicznej państw WE. Odtąd wspólnie ustalały one stanowiska w różnych kwestiach międzynarodowych.
Na spotkaniu w Paryżu 19–21 października 1972 r. szefowie państw Szóstki oświadczyli, że są gotowi przekształcić wszystkie wzajemne relacje w Unię Europejską. Sprawy integracji, którymi do tamtej pory zajmowali się ministrowie spraw zagranicznych, zostały powierzone instytucjom Wspólnoty. Postanowiono również wyraźnie rozdzielić rozwój EWG i EWP, by nie wiązać ze sobą spraw gospodarczych i politycznych. Efektem dyskusji nad reformą EWP było przyjęcie 23 lipca 1973 następnego raportu wypracowanego przez Komitet Polityczny Étienne Davignona – Raportu kopenhaskiego, zwanego również "drugim Raportem Davignona". Nie wprowadził on większych zmian, ale znacząco usprawnił funkcjonowanie EWP.
15 grudnia 1973 r. w Kopenhadze odbyło się spotkanie głów państw i rządów, podczas którego wypracowano "Dokument o tożsamości europejskiej". Podkreślił on konieczność integracji w Europie, by jej głos liczył się w świecie. Rok później, w dniach 9–10 grudnia 1974 r. na szczycie państw Dziewiątki w Paryżu, postanowiono zinstytucjonalizować dotychczasowe nieformalne spotkania głów państw i utworzono Radę Europejską. Była ona krokiem w kierunku połączenia funkcjonowania Wspólnoty i EWP, co miało być wspomagane przez obecność ministrów spraw zagranicznych państw członkowskich na jej spotkaniach. Wówczas podjęto także decyzję o wzmocnieniu roli prezydencji.
W następstwie szczytu paryskiego premier Belgii, Leo Tindemans przygotował raport nt. przyszłej Unii Europejskiej, który opublikowano 7 stycznia 1976 r. Postulował on całkowite zniesienie różnicy między spotkaniami ministrów w ramach EWP i Wspólnoty, by ujednolicić system decyzyjny, tworząc jedno miejsce, gdzie by podejmowano decyzje w najważniejszych kwestiach. Tindemans zaproponował także, by w ramach EWP państwa członkowskie były zobowiązane trzymać się wspólnych postanowień na mocy obligacji prawnych, a nie tylko politycznych, jak to miało miejsce do tamtej pory. Ważnym punktem w raporcie było stwierdzenie, że Unia "pozostanie dziełem niepełnym tak długo, jak długo nie będzie miała wspólnej polityki obronnej". Rada Europejska dyskutowała na temat raportu na spotkaniach w 1976 r., jednak ostatecznie zdecydowano jedynie o obowiązku składania przez ministrów spraw zagranicznych corocznych sprawozdań ws. postępów prac nad tworzeniem Unii Europejskiej.
Na przełomie lat 70. i 80. rola EWP była bardzo niewielka i "de facto" ograniczała się do zapewnienia państwom członkowskim możliwości wzajemnej wymiany poglądów. W obliczu kryzysowych sytuacji na świecie, jak radziecka interwencja w Afganistanie czy irańska rewolucja islamska, państwa Dziewiątki nie potrafiły wypracować wspólnego stanowiska. Próbę reform EWP zainicjowała w 1981 r. Wielka Brytania. W wyniku dyskusji wypracowano Raport londyński, który został przyjęty 13 października 1981 r. Na skutek jego postanowień utworzony został Sekretariat Trójki, a Komisja Wspólnot Europejskich uzyskała wpływ na wszelkiego rodzaju kwestie związane z EWP. Państwa członkowskie zostały również zobowiązane do "konsultowania się z partnerami przed przyjęciem ostatecznego stanowiska lub wystąpieniem z inicjatywą narodową we wszystkich ważnych kwestiach polityki zagranicznej, które są przedmiotem zainteresowania Dziesiątki jako całości". Brak sposobu egzekwowania tego przepisu sprawił jednak, że nie miał on pełnego wpływu na działania Wspólnoty i jego wykonywanie zależało tylko od dobrej woli państw członkowskich. Raport londyński wprowadził również procedurę kryzysową, która polegała na możliwości zwołania w ciągu 48 godzin Komitetu Politycznego bądź spotkania ministrów, jednak pierwsza próba zastosowania tego mechanizmu w obliczu wprowadzenia stanu wojennego w Polsce okazała się nieudana i dopiero po inwazji Izraela na Liban w czerwcu 1982 r. po raz pierwszy go uruchomiono.
Wraz z bezpośrednimi zmianami w strukturach EWP miały miejsce próby utworzenia Unii Europejskiej. Ich pierwszym efektem był sformułowany 12 grudnia 1981 r. plan autorstwa ministrów spraw zagranicznych RFN i Włoch – Hansa-Dietricha Genschera i Emilia Colombo. Zawierał on propozycje nadania Parlamentowi Europejskiemu prawa debatowania nad sprawami EWP, a Radzie Europejskiej statusu formalnoprawnego, by mogła kierować zarówno Wspólnotą, jak i EWP. Obie te instytucje miały być wspomagane przez poszerzony Sekretariat EWP. Plan był krytykowany, jednak proponowany w nim "Akt Europejski" został ostatecznie przekształcony w "Uroczystą Deklarację o Unii Europejskiej", którą podpisano 19 czerwca 1983 r. w Stuttgarcie. Nie zawierała ona jednak większości propozycji Genschera i Colombo, jedynie rozszerzała zobowiązania EWP do koordynacji w sprawach politycznych aspektów bezpieczeństwa także o ekonomiczne.
Następnym projektem, który proponował zmiany w funkcjonowaniu polityki zagranicznej był raport przedstawiony przez irlandzkiego senatora, Jamesa Dooge’a, zwany od jego nazwiska Raportem Dooge’a. Zapowiedział on stopniowe likwidowanie osobnego traktowania Wspólnoty i EWP oraz zaproponował, by konsultacje na tematy bezpieczeństwa zewnętrznego objęły także wymianę strategii i technologii wojskowych oraz tworzenie wspólnych standardów zbrojeniowych. Proponował również utworzenie stałego sekretariatu, jednak jego kompetencje miały się ograniczać do wspierania prezydencji jedynie w zakresie EWP.
W toku nasilających się przygotowań do utworzenia Unii Europejskiej w czerwcu 1985 r. Wielka Brytania przedłożyła projekt porozumienia odnośnie do EWP, jednak wprowadzał on bardzo niewielkie zmiany w porównaniu z Raportem Dooge’a. W odpowiedzi na niego Francja i RFN wspólnie przedstawiły własny "Projekt Traktatu o Unii Europejskiej", który proponował "przekształcenie bez zwłoki całości stosunków między państwami w Unię Europejską", co miało się stać w oparciu o podstawy prawne Wspólnoty i EWP. Projekt zakładał również utworzeniu Sekretariatu Generalnego Rady Unii Europejskiej, który miał zastąpić Radę Europejską, a jego zadaniem byłoby kierowanie EWP. Z tego właśnie powodu projekt ten został skrytykowany przez pozostałe państwa, które obawiały się, że zbytnia uwaga zostanie skupiona na EWP, przy zaniedbaniu postępów w ramach Wspólnoty.
Na Konferencji Międzyrządowej w Luksemburgu, odbywającej się we wrześniu 1985 r. podjęto dalsze decyzje w sprawach integracji europejskiej, których efektem było podpisanie 17 lutego 1986 r. Jednolitego Aktu Europejskiego. Rewidował on postanowienia traktatów rzymskich, regulując działania Wspólnoty i EWP. W kwestiach polityki zagranicznej najważniejszymi regułami ustanowił zgodność i solidarność działań, które miały chronić wspólne interesy Europy, a także obronę pokoju, demokracji i praw człowieka na świecie. Zakres działań EWP został określony jako "wszelkie sprawy z dziedziny polityki zagranicznej, stanowiące przedmiot ogólnego zainteresowania". Podstawowymi instrumentami EWP uczyniono wspólne stanowiska i wspólne działania. JAE usankcjonował wspólne prowadzenie EWP i Wspólnotami, powierzając Komisji oraz Prezydencji obowiązek dbania o zgodność obu dziedzin. Ważną zmianą w sferze instytucjonalnej EWP było wprowadzenie stałego sekretariatu z siedzibą w Brukseli. Otrzymał on kompetencje w kwestiach administracyjnych i jako wsparcie dla prezydencji, nie miał jednak udziału w procesie legislacyjnym i nie mógł on reprezentować Dwunastki. Jednolity Akt Europejski stanowił kolejny krok w ujednolicaniu dotychczasowych praktyk i instytucji, jednak zabrakło w nim jednoznacznego określenia na czym miałaby polegać spójność działań Wspólnot i EWP, co czasami prowadziło do zakłóceń w procesie decyzyjnym.
Rozwój sytuacji politycznej na świecie na przełomie lat 80. i 90., m.in. Jesień Ludów i wojna w Zatoce Perskiej postawiły państwa Dwunastki w obliczu nowych wyzwań. Potrzeba umacniania EWP przyspieszała prace nad tworzeniem Unii Europejskiej. 19 kwietnia 1990 r. prezydent Francji François Mitterrand oraz kanclerz Niemiec Helmut Kohl zaproponowali zwołanie międzynarodowej konferencji ws. utworzenia Unii Europejskiej. Jednym z proponowanych jej celów było ustanowienie wspólnej polityki zagranicznej i bezpieczeństwa, która stanowiłaby rozwinięcie EWP, by Unia mogła skuteczniej działać w obliczu niestabilnej sytuacji politycznej na świecie. Projekt został skrytykowany przez premier Wielkiej Brytanii Margaret Thatcher, która sprzeciwiała się tworzeniu unii politycznej. W dniach 14–15 grudnia 1990 na drugim posiedzeniu Rady Europejskiej w Rzymie rozpoczęto konferencję ws. utworzenia Unii Europejskiej. Wśród najbardziej spornych kwestii był dylemat czy w skład wspólnej polityki zagranicznej i bezpieczeństwa włączyć kwestie obronne, co rozstrzygnęło spotkanie ministrów spraw zagranicznych i obrony w Vianden 27 czerwca 1991 r., na którym ustalono, że sprawy obrony powinny być włączone do zakresu działania UE, a Unia Zachodnioeuropejska powinna stanowić jej uzupełnienie. W kwietniu 1991 r. Luksemburg przedstawił projekt zbudowania Unii Europejskiej w oparciu o 3 filary, z których drugi miała stanowić wspólna polityka zagraniczna i bezpieczeństwa. Po długich negocjacjach Radzie Europejskiej udało się na spotkaniu w Maastricht 9–10 grudnia ustalić ostateczną wersję Traktatu o Unii Europejskiej, który podpisano 7 lutego 1992 r., a wszedł w życie 1 listopada 1993 r.
Traktat z Maastricht.
Traktat z Maastricht został podpisany 7 lutego 1992 r., a wszedł w życie 1 listopada 1993 r. Jego "Tytuł V Postanowienia dotyczące wspólnej polityki zagranicznej i bezpieczeństwa", artykuł J ustanowił wspólną polityką zagraniczną i bezpieczeństwa, której celami określił:
WPZiB stanowi wyraz dążeń Unii do podniesienia jej pozycji na świecie, o czym mówi artykuł B, definiujący, że jednym jej celów jest "potwierdzanie swej tożsamości na arenie międzynarodowej, zwłaszcza poprzez realizację wspólnej polityki zagranicznej i bezpieczeństwa, obejmującej docelowo określanie wspólnej polityki obronnej, która mogłaby prowadzić do wspólnej obrony".
Od wejścia w życie traktatu decyzje w sprawach polityki zagranicznej są podejmowane przez Radę, przez państwa członkowskie oraz instytucje państwowe. W ten sposób ujednolicono zasady funkcjonowania polityki, które do tej pory były różniły Wspólnotę i Europejską Współpracę Polityczną. Traktat przyznał także większe uprawnienia Komisji i Parlamentowi Europejskiemu. Dostały one udział w tworzeniu i wykonywaniu WPZiB, choć ograniczony.
Traktat z Maastricht uznał Unię Zachodnioeuropejską za zbrojne ramię UE, co jednak nie stanowiło zmian de facto, jedynie zinstytucjonalizowało już istniejący stan.
Traktat amsterdamski.
Traktat amsterdamski został podpisany 2 października 1997 r., a wszedł w życie 1 maja 1999 r. W znaczący sposób zmienił tekst Traktatu o Unii Europejskiej, jednak wprowadził niewiele zmian merytorycznych. Dokonał pogrupowania istniejących przepisów, dzięki czemu całość nabrała przejrzystości.
Najważniejsze zmiany w zakresie II filaru, jakie wprowadził to:
Traktat nicejski.
Traktat nicejski został podpisany 26 lutego 2001 r., a wszedł w życie 1 lutego 2003 r. W zakresie WPZiB wprowadził niewiele zmian, m.in.:
Traktat lizboński i przyszłość WPZiB.
Traktat lizboński został podpisany 13 grudnia 2007 r. Miał on wejść w życie 1 stycznia 2009 r., jednak z uwagi na odrzucenie go przez Irlandię podczas referendum w 2008 roku i przyjęcie dopiero w roku 2009, ostatnie państwo – Czechy – ratyfikowało go dopiero w listopadzie 2009, w wyniku czego traktat wszedł w życie 1 grudnia 2009. Zniósł on system filarowy, jednak pozostawił WPZiB, wprowadzając w niej duże zmiany:
Instytucje WPZiB.
Rada Europejska.
Rada Europejska jest najważniejszym organem Unii Europejskiej, będącym spotkaniami głów i rządów państw członkowskich oraz przewodniczącego Komisji. Powstała ona z nieformalnych spotkań głów państw EWG, odbywających się od 1974 r. Status formalnoprawny uzyskała na mocy Jednolitego Aktu Europejskiego w 1987 r., a w 1993 r. przepisami w Traktacie o Unii Europejskiej stała się organem unijnym. Początkowo miała się zbierać dwa razy do roku, a zgodnie z decyzją podjętą w Sewilli 26 czerwca 2002 r. spotyka się na rutynowych spotkaniach cztery razy do roku, a jeśli zajdzie potrzeba, także na nadzwyczajnych. W jej skład wchodzą szefowie państw lub rządów Państw Członkowskich, jak również jej przewodniczący oraz przewodniczący Komisji. W jej pracach uczestniczy także wysoki przedstawiciel Unii do spraw zagranicznych i polityki bezpieczeństwa. Jej obradom przewodniczy państwo aktualnie sprawujące urząd prezydencji. Decyzje podejmuje na zasadzie konsensusu, o ile Traktaty nie stanowią inaczej. Rada Europejska wraz z Radą, stanowiąc jednomyślnie, określa i realizuje WPZiB, o ile Traktaty nie stanowią inaczej. Jej zadaniem jest nadawanie Unii impulsów do rozwoju oraz określanie kierunków politycznych, w jakich Unia będzie się rozwijać. Rada Europejska ustala zasady i ogólne wytyczne, jakimi będzie się kierować WPZiB. Może doprowadzić do stworzenia wspólnej obrony, jeżeli jednomyślnie podejmie taką decyzję. W ramach Rady Europejskiej bądź Rady wszystkie państwa muszą się konsultować przed podjęciem wszelkich decyzji lub zobowiązań mających wpływ na interesy Unii. Rada Europejska może wówczas określić wspólne podejście UE w danej sprawie. Do kompetencji Rady Europejskiej należy również mianowanie wysokiego przedstawiciela Unii do spraw WPZiB; może ona również zakończyć jego kadencję. W przypadku zajścia takiej potrzeby, przewodniczący Rady Europejskiej może zwołać nadzwyczajne posiedzenie Rady Europejskiej w celu określenia strategicznych kierunków polityki Unii w obliczu takiej sytuacji. Przewodniczący Rady Europejskiej pełni również funkcje reprezentowania Unii na zewnątrz w sprawach dotyczących wspólnej polityki zagranicznej i bezpieczeństwa, bez uszczerbku dla uprawnień wysokiego przedstawiciela Unii do spraw WPZiB.
Rada Unii Europejskiej.
Rada Unii Europejskiej w zakresie WPZiB pełni funkcje określania polityki i koordynacji. Składa się z przedstawicieli szczebla ministerialnego państw członkowskich (po jednym z każdego), którzy mają upoważnienie do zaciągania zobowiązań w imieniu rządu ich państwa.
W ramach Rady funkcjonują Rada do Spraw Ogólnych i Rada do Spraw Zagranicznych. Rada do Spraw Ogólnych ma za zadanie zapewniać spójność prac różnych składów Rady. Przygotowuje także posiedzenia
Rady Europejskiej i zapewnia ich ciągłość, w powiązaniu z przewodniczącym Rady Europejskiej i Komisją. Do zadań Rady do Spraw Zagranicznych należy opracowywanie działań zewnętrznych Unii na podstawie strategicznych kierunków określonych przez Radę Europejską oraz zapewnianie spójności działań Unii.
Posiedzenia Rady zwołuje jej przewodniczący, z własnej inicjatywy lub na wniosek jednego z członków Rady albo Komisji. Spotkania odbywają się zazwyczaj raz na miesiąc. Do najważniejszych funkcji Rady w zakresie WPZiB należą:
Decyzje w Radzie są na ogół podejmowane kwalifikowaną większością głosów, jeżeli Traktaty nie stanowią inaczej. Jeżeli przyjęcie uchwały wymaga zwykłej większości, Rada stanowi większością członków wchodzących w jej skład. Jeżeli jakieś państwo wstrzyma się od głosu, nie stanowi to przeszkody w przyjęciu uchwały, która wymaga jednomyślności. Posiedzenia Rady są jawne, kiedy obraduje i głosuje ona nad projektem aktu prawodawczego. Posiedzenia takie składają się z dwóch części, poświęconych odpowiednio: obradom nad aktami prawodawczymi Unii i działaniom o charakterze nieprawodawczym. Podczas głosowania każdy członek Rady może otrzymać pełnomocnictwo od innego z pozostałych, ale tylko od jednego.
Prezydencja Rady Unii Europejskiej nie stanowi instytucji Unii Europejskiej. Od wejścia w życie Traktatu lizbońskiego ma ona bardzo niewielkie kompetencje, a jej znaczenie jest głównie honorowe. Urząd prezydencji (z wyjątkiem Rady do Spraw Zagranicznych) sprawują wszystkie państwa członkowskie na zasadzie równej rotacji przy uwzględnieniu ich różnorodności i równowagi geograficznej i demograficznej w ramach Unii. Reprezentant w Radzie Europejskiej państwa pełniącego urząd prezydencji może zastępować przewodniczącego Rady Europejskiej w sytuacji gdy nie może on sprawować funkcji z powodu choroby, w przypadku jego śmierci lub w przypadku pozbawienia go mandatu.
Komisja Europejska.
Wspólna polityka zagraniczna i bezpieczeństwa jest jedyną dziedziną, w której Komisja nie reprezentuje Unii na zewnątrz. W wielu kwestiach pełni ona jedynie funkcje pomocnicze.
Przewodniczący Komisji wchodzi w skład Rady Europejskiej; jeżeli wymaga tego porządek obrad, może mu towarzyszyć inny członek Komisji. Jednym z jej wiceprzewodniczących jest wysoki przedstawiciel UE ds. WPZiB, który jako jedyny spośród nich nie jest mianowany przez przewodniczącego Komisji.
W ramach swoich zadań i kompetencji w zakresie WPZiB Komisja:
Parlament Europejski.
Parlament Europejski posiada funkcje głównie prawodawcze, kontrolne i doradcze. Jego kompetencje:
Organy WPZiB.
Wysoki przedstawiciel Unii do spraw zagranicznych i polityki bezpieczeństwa.
Urząd wysokiego przedstawiciela do spraw wspólnej polityki zagranicznej i bezpieczeństwa nie stanowi instytucji Unii Europejskiej, jednak jest on najważniejszym organem UE w zakresie WPZiB. Został on powołany na mocy Traktatu amsterdamskiego. Zadaniem tego organu, zwanego potocznie "Monsieur PESC", jest dowodzenie unijną dyplomacją. Działa on z upoważnienia Rady. Jest mianowany przez Radę Europejską, która wybiera go kwalifikowaną większością głosów, za zgodą przewodniczącego Komisji. Jego wybór musi zostać zatwierdzony przez Parlament Europejski. Jego kadencja może zostać zakończona w ten sam sposób. W wykonywaniu jego obowiązków wspiera go Europejska Służba Działań Zewnętrznych, która współpracuje ze służbami dyplomatycznymi państw członkowskich. Składa się ona z urzędników właściwych służb Sekretariatu Generalnego Rady i Komisji oraz osób wyznaczonych przez krajowe służby dyplomatyczne. Stanowisko wysokiego przedstawiciela UE ds. WPZiB od 1 listopada 2014 roku do 30 listopada 2019 piastowała Federica Mogherini, którą 1 grudnia 2019 zastąpił Josep Borrell.
Kompetencje:
Instrumentarium WPZiB.
Zgodnie z artykułem 25. Traktatu o Unii Europejskiej Unia prowadzi wspólną politykę zagraniczną i bezpieczeństwa poprzez:
Ogólne wytyczne.
Od czasów traktatu z Maastricht ogólne wytyczne dla Unii określa Rada Europejska. Traktat amsterdamski do wcześniejszych jej kompetencji, dotyczących decydowania w sprawach politycznych, dodał także kwestie wspólnej obronności. Sprawiło to, iż WPZiB otrzymała bardziej dynamiczny charakter, gdyż głowy państw Unii mogą ustalać kierunki rozwoju działalności dyplomatycznej, a nie tylko podejmować działania wobec zaistniałych wydarzeń, jak to miało miejsce za czasów EWP. Na podstawie wytycznych, ustalonych przez Radę Europejską, Rada UE podejmuje decyzje służące określeniu i wprowadzaniu w życie WPZiB.
Działania.
Traktat z Maastricht wprowadził tzw. wspólne działania i uczynił z nich wiążący dla państw członkowskich instrument spajania WPZiB. Traktat lizboński zlikwidował nazwę "wspólne działania", jednak pozostawił je nazywając "przyjmowanie decyzji określających działania, które powinny być prowadzone przez Unię". O podjęciu tych decyzji decyduje Rada UE w sytuacjach, w których niezbędne jest podjęcie działań operacyjnych. Wówczas przyjmuje ona niezbędne decyzje, które określają zasięg działań, cele, zakres i środki, jakie mają być oddane do dyspozycji Unii, warunki wprowadzania ich w życie oraz – w razie potrzeby – czas ich trwania. Państwa członkowskie muszą zastosować się do podjętych decyzji przy określaniu krajowej polityki zagranicznej. Państwa członkowskie muszą także informować Radę o działaniach, jakie podejmują w sprawie realizacji ustanowionych wspólnych działań Unii. Nie dotyczy to prostych środków stanowiących jedynie wykonanie decyzji podjętych przez Radę. W przypadku zmiany sytuacji na świecie w kwestii, do której odnoszą się wspólne działania, Rada UE dokonuje rewizji sytuacji, modyfikując zasady i cele działania. Dopóki jednak tego nie zrobi, w mocy pozostaje dotychczas ustalone działanie. Jeżeli gwałtowny rozwój zdarzeń wymusi podjęcie natychmiastowych działań, wobec których nie ma jeszcze ustaleń Rady, państwo członkowskie może zastosować samodzielnie ustalone środki, które będą uwzględniać ogólne założenia wspólnego podejścia Unii do danej sprawy. W takim przypadku państwo to musi niezwłocznie poinformować o tym Radę. W przypadku, gdy któreś z państw członkowskich ma problemy z wykonywaniem decyzji, informuję o tym Radę, która poszukuje rozwiązania. Nie mogą być ono sprzeczne z celami decyzji ani szkodzić jego skuteczności. W razie sytuacji wymagających szybkiej decyzji wysoki przedstawiciel może zwołać, z inicjatywy własnej albo na wniosek państwa członkowskiego, w ciągu 48 godzin lub – w razie bezwzględnej potrzeby – w krótszym terminie, nadzwyczajne posiedzenie Rady.
Stanowiska.
Podobnie jak w przypadku działań, "stanowiska, które powinny być podjęte przez Unię" do czasu wejścia w życie traktatu lizbońskiego, były nazywane wspólnymi stanowiskami. W ramach kompetencji Rady wchodzi przyjmowanie decyzji, które "określają podejście Unii do danego problemu o charakterze geograficznym lub przedmiotowym". W jej ramach wszystkie państwa członkowskie wspólnie uzgadniają wszelkie kwestie polityki zagranicznej i bezpieczeństwa, stanowiące przedmiot ogólnego zainteresowania, w celu określenia wspólnego podejścia. Państwa członkowskie muszą zapewnić zgodność swych polityk krajowych ze stanowiskami Unii. Zobowiązane są także popierać je na forach organizacji i konferencji międzynarodowych. Francja i Wielka Brytania, jako stali członkowie Rady Bezpieczeństwa ONZ są dodatkowo zobowiązani do działania wewnątrz tego organu wedle wytycznych Unii i bronić jej interesów, przestrzegając jednocześnie Karty Narodów Zjednoczonych. Muszą również informować wysokiego przedstawiciela o wszelkich działaniach. Jeżeli Unia określi stanowisko w kwestii wpisanej do porządku obrad Rady Bezpieczeństwa ONZ, państwa członkowskie, które w niej zasiadają (stali i niestali członkowie), wnoszą o zaproszenie wysokiego przedstawiciela do przedstawienia stanowiska Unii. W razie sytuacji wymagających szybkiej decyzji, podobnie jak przypadku działań, wysoki przedstawiciel może zwołać nadzwyczajne posiedzenie Rady UE.
Zasady wykonania działań i stanowisk.
Przed podjęciem jakichkolwiek działań na arenie międzynarodowej lub zaciągnięciem wszelkich zobowiązań, które mogłyby wpłynąć na interesy Unii, każde państwo musi konsultować się z pozostałymi w ramach Rady Europejskiej lub Rady. Państwa w ten sposób, poprzez zbieżne działania, zapewniają możliwość realizacji przez Unię jej interesów i wartości na arenie międzynarodowej. Wszelkie placówki dyplomatyczne i konsularne państw członkowskich oraz delegatury Unii w państwach trzecich i na konferencjach międzynarodowych, a także ich przedstawicielstwa w organizacjach międzynarodowych również muszą współpracować ze sobą tak, aby zapewnić poszanowanie i wykonanie decyzji określających stanowiska i działania. Umacniają one współpracę, wymieniając informacje i dokonując wspólnych ocen. Ponadto do określania polityk Unii przyczynia się także Komitet Polityczny i Bezpieczeństwa, który wydaje opinie dla Rady. Zajmuje się on również wprowadzaniem w życie uzgodnionych polityk i sprawuje pod kierunkiem Rady i wysokiego przedstawiciela, kontrolę polityczną i kierownictwo strategiczne nad operacjami zarządzania kryzysowego.
Umacnianie systematycznej współpracy.
Traktat z Maastricht jako jeden z instrumentów działania Unii wymienił systematyczną współpracę, co traktat amsterdamski zmienił na umacnianie systematycznej współpracy. Instrument ten, w przeciwieństwie do pozostałych, nie przybiera żadnej konkretnej formy, dlatego bywa różnie rozumiany. Niektórzy uważają, iż chodzi tu o ogólne sposoby osiągania celów Unii, inni widzą w nim bliski związek z wypracowywaniem wspólnych stanowisk. W kwestii praktycznego umacniania współpracy Traktat o Unii Europejskiej zawiera przepisy nakazujące państwom członkowskim do aktywnego, solidarnego i lojalnego poparcia bez zastrzeżeń polityki zewnętrznej i bezpieczeństwa Unii. Są one zobowiązane do działania na rzecz umacniania współpracy i powstrzymywania się od działań, które mogłyby zaszkodzić skuteczności siły Unii polegającej na spójności. Muszą się one także wzajemnie informować na forum Rady UE i uzgadniać tam kwestie polityki zagranicznej i bezpieczeństwa, by przez zgodne działania zapewnić jak największy wpływ Unii na bieżące wydarzenia. Jeżeli Rada Europejska lub Rada określą wspólne podejście Unii, wysoki przedstawiciel i ministrowie spraw zagranicznych państw członkowskich koordynują swoją działalność w Radzie.
Finansowanie WPZiB.
Finansowanie wspólnej polityki zagranicznej i Bezpieczeństwa od początku rodziło spory, zwłaszcza że jej koszty ciągle rosną. Traktat o Unii Europejskiej mówi, że wydatki związane z administracją są pokrywane z budżetu Unii, natomiast wydatki na cele operacyjne są pokrywane albo również z budżetu Unii, albo, w przypadku jednomyślnej decyzji Rady UE, z budżetu państw członkowskich według kryterium produktu krajowego brutto, chyba że Rada, stanowiąc jednomyślnie, postanowi inaczej. Państwa członkowskie, których przedstawiciele w Radzie złożyli formalne oświadczenie o wstrzymaniu się od udziału, nie są zobowiązane do wnoszenia wkładu w finansowanie operacji mających wpływ na kwestie wojskowe lub polityczno-obronne.
Brak jednoznacznego określenia, co jest wydatkami administracyjnymi, a co operacyjnymi, spowodował, że Rada UE wolała jak najszerzej pojmować te pierwsze. Wprawdzie Parlament zobowiązał się do nieingerowania w wydatki administracyjne Rady UE, od początku między tymi dwoma instytucjami powstawały rozdźwięki w kwestiach finansowania WPZiB z budżetu UE. Parlament nie był jednak spójny pod względem stanowiska i zarysowały się w nim różnice w zdaniach Komisji Budżetowej i Komisji Spraw Zagranicznych i Bezpieczeństwa. Problemy powstawały również poza organami Unii. Państwa członkowskie wiele razy zwlekały z przekazaniem środków na cele operacyjne, przez co powstawały opóźnienia. By zapobiec dalszym problemom, na Konferencji Międzyrządowej w 1996 r. ustalono, że wydatki na cele operacyjne także będą pokrywane z budżetu Unii, z wyjątkiem tych operacji, które mają implikacje wojskowe lub obronne. Państwa członkowskie mogą ponieść koszty działań także w przypadku jednomyślnej decyzji Rady.
Nowe problemy związane z finansowaniem WPZiB powstały na początku 2003 r., gdy rozpoczęto misje petersberskie. Wzrost kosztów operacji, których nie można było pokrywać z budżetu UE, stał się zagrożeniem dla ich skuteczności. Z tego powodu w lutym 2004 r. Rada Unii Europejskiej stworzyła mechanizm ATHENA, którego zadaniem jest administracja nad wspólnymi kosztami operacji mających implikacje wojskowe lub obronne. Jest sterowany przez Komitet Specjalny, który zarządza każdą operacją od zaplanowania po zakończenie działań. W finansowaniu mogą brać udział także państwa spoza Unii, jednak nie mają wtedy prawa głosu w Komitecie.
Żeby zagwarantować szybki dostęp do środków budżetowych Unii przeznaczonych na natychmiastowe finansowanie inicjatyw w ramach WPZiB, a zwłaszcza działań przygotowawczych do misji utrzymania pokoju, zapobiegania konfliktom i wzmacniania międzynarodowego bezpieczeństwa Rada podejmuje decyzje po konsultacji z Parlamentem Europejskim. Działania przygotowawcze do tych misji, które nie obciążają budżetu Unii są finansowane z funduszu początkowego utworzonego ze składek państw członkowskich. W razie zaistnienia potrzeby utworzenia takiego funduszu wysoki przedstawiciel przedstawia Radzie wniosek, a ta wówczas przyjmuje większością kwalifikowaną decyzje ustanawiające:
Jeżeli misja tego typu nie może być finansowana z budżetu Unii, Rada upoważnia wysokiego przedstawiciela do wykorzystania tego funduszu. Wysoki przedstawiciel musi później złożyć Radzie sprawozdanie z wykonania tego upoważnienia.
Wspólna polityka bezpieczeństwa i obrony.
Wspólna polityka bezpieczeństwa (do 1 grudnia 2009 jako Europejska Polityka Bezpieczeństwa i Obrony) i obrony stanowi integralną część WPZiB. Obejmuje stopniowe określanie wspólnej polityki obronnej Unii. Może ona doprowadzić do stworzenia wspólnej obrony, jeżeli Rada Europejska tak zadecyduje. Zobowiązania państw UE w WPBiO nie mają wpływu na ich przynależność do NATO. Decyzje odnośnie do WPBiO są podejmowane przez Radę stanowiącą jednomyślnie na wniosek wysokiego przedstawiciela lub z inicjatywy państwa członkowskiego.
Artykuł 42 ustęp 7. Traktatu lizbońskiego wprowadził w Unii Europejskiej zasadę analogiczną do tej, zawartej w art. 5 Traktatu Waszyngtońskiego, o solidarności wszystkich państw w przypadku zbrojnej napaści na którekolwiek z nich:
Co jednak nie zmieniło faktu, że podstawą wspólnej obrony państw należących do NATO pozostaje właśnie ono.
Misje zagraniczne.
WPBiO zapewnia Unii zdolność operacyjną opartą na środkach cywilnych i wojskowych. Unia może z nich korzystać w przeprowadzanych poza swoimi granicami misjach utrzymania pokoju, zapobiegania konfliktom i wzmacniania międzynarodowego bezpieczeństwa. Mogą one obejmować wspólne działania rozbrojeniowe, misje humanitarne i ratunkowe, misje wojskowego doradztwa i wsparcia, misje zapobiegania konfliktom i utrzymywania pokoju, misje zbrojne służące zarządzaniu kryzysowemu, w tym misje przywracania pokoju i operacje stabilizacji sytuacji po zakończeniu konfliktów. Wszystkie te misje mogą przyczyniać się do walki z terroryzmem, w tym poprzez wspieranie państw trzecich w zwalczaniu terroryzmu na ich terytoriach.
Decyzje dotyczące misji przyjmuje Rada, określając ich cel i zakres, jak również ogólne warunki ich przeprowadzania. Wysoki przedstawiciel, pod kierunkiem Rady oraz w ścisłym i stałym porozumieniu z Komitetem Politycznym i Bezpieczeństwa, czuwa nad koordynacją cywilnych i wojskowych aspektów tych misji. Misja tak może zostać powierzona grupie państw członkowskich, które wyrażą taką wolę i które dysponują zdolnościami wymaganymi dla tej misji. Państwa te, wspólnie z wysokim przedstawicielem, uzgadniają między sobą sposób zarządzania misją. W trakcie wykonywania misji muszą regularnie informować Radę o jej przebiegu. W przypadku komplikacji, wymagających zmiany warunków misji, również informują one Radę, która podejmuje odpowiednie decyzje.
Środki potrzebne do realizacji zadań są zapewniane przez państwa członkowskie. Państwa wspólnie powołujące siły wielonarodowe mogą również przekazać je do dyspozycji WPBiO.
Europejska Agencja Obrony.
Traktat lizboński nadał Europejskiej Agencji Obrony prawne umocowanie w Traktacie jako "Agencja do spraw Rozwoju Zdolności Obronnych, Badań, Zakupów i Uzbrojenia". Jest otwarta dla wszystkich państw członkowskich pragnących uczestniczyć w jej pracach. W ramach Agencji tworzy się specjalne grupy skupiające państwa członkowskie uczestniczące we wspólnych projektach. Wykonuje ona swoje działania, w miarę potrzeby, w powiązaniu z Komisją. Agencja ma za zadanie:
Stała współpraca strukturalna.
Między państwami, które spełniają kryteria zdolności wojskowej i które zaciągnęły w tej dziedzinie dalej idące zobowiązania mając na względzie najbardziej wymagające misje, ustanawiana jest stała współpraca strukturalna w ramach Unii. Aby wziąć w niej udział dane państwo musi przedstawić swój zamiar Radzie i wysokiemu przedstawicielowi. Wówczas Rada po konsultacji z wysokim przedstawicielem w ciągu trzech miesięcy podejmuje decyzję o ustanowieniu stałej współpracy strukturalnej, podając listę państw w niej uczestniczących. W późniejszym terminie również możliwe jest przystąpienie do tej współpracy. Państwo takie, jeżeli spełnia odpowiednie kryteria, musi poinformować Radę o chęci przyłączenia się, a ona po konsultacji z wysokim przedstawicielem podejmuje decyzję w tej sprawie. W takim przypadku w głosowaniu biorą udział tylko członkowie Rady reprezentujący państwa już uczestniczące w stałej współpracy strukturalnej. Wyłączenie państwa ze stałej współpracy strukturalnej możliwe jest w dwóch przypadkach:
Wspólna polityka bezpieczeństwa w latach 90..
Na mocy traktatu z Maastricht polityka obronna UE miała być wykonywana przez Unię Zachodnioeuropejską. Na początku lat 90. XX w. rozpoczęto prace mające na celu ustanowienie wspólnej polityki obronnościowej. 19 czerwca 1992 r. Rada Ministerialna UZE zadecydowała o utworzeniu europejskich sił zbrojnych o nazwie Forces Answerable to WEU (FAWEU), które miały służyć wspólnej obronie w razie zaistnienia potrzeby oraz prowadzeniu misji petersberskich. Skład sił został ustalony 19 maja 1993 r. w Rzymie i zatwierdzony 22 listopada 1993 r. przez UZE. Wojska te składały się z ponad 2000 jednostek i mogły być używane także przez NATO. Ich realne wykorzystanie było jednak niewielkie: w latach 1992–1995 siły morskie nadzorowały wody Adriatyku, egzekwując embargo na dostawy broni do byłej Jugosławii i sankcje ekonomiczne przeciwko Federacyjnej Republice Jugosławii; w latach 1993–2001 prowadzono operacje policyjne kolejno: na Dunaju, w Mostarze, i w Albanii; w latach 1998–1999 prowadzono obserwacje stanu bezpieczeństwa w Kosowie, a w latach 1999–2001 rozminowywano pola w Chorwacji. Traktat amsterdamski, mimo zmian, nie usprawnił znacząco funkcjonowania polityki obronnej UE. Ustanowił wysokiego przedstawiciela ds. WPZiB i Komórkę Planowania i Wczesnego Ostrzegania, zawarł w TUE postanowienie o stopniowym określaniu wspólnej polityki obronnej, by podnieść znaczenie UE oraz ustanowił misje petersberskie. Unii wciąż jednak brakowało spójności do skuteczności działań operacyjnych.
W październiku 1998 r. na szczycie UE w Pörtschach premier Wielkiej Brytanii, Tony Blair, zaproponował zmianę obecnego kształtu WPZiB poprzez m.in. ustanowienie europejskiej zdolności obronnej, by można prowadzić wspólne operacje wojskowe. Kilka tygodni później odbył się szczyt Wielkiej Brytanii i Francji, podczas którego przywódcy obu państw wydali deklarację podkreślającą konieczność niezależnych działań UE w oparciu o solidne siły zbrojne przy jednoczesnym liczeniu się z rolą NATO.
W 1996 r. Niemcy zaproponowały włączenie UZE do UE, a w 1999 r. podczas przewodnictwa obu tych organizacjach włączyły do swojego programu rozważania nad europejską polityką obronną. Francja wówczas popierała niemieckie propozycje, jednak w opozycji stała Wielka Brytania, która nie chciała włączać UZE do UE, lecz ustanowić w ramach NATO specjalny europejski filar, będący do dyspozycji UE.
Na spotkaniu Radu Europejskiej w Kolonii w dniach 3–4 czerwca 1999 r. przywódcy państw UE przyjęli deklarację o umacnianiu "wspólnej europejskiej polityki w dziedzinie bezpieczeństwa i obrony", w której oświadczono, że UE musi móc w pełni decydować o prowadzeniu operacji zapobiegania konfliktom i zarządzania kryzysowego, dlatego powinna dysponować swoimi siłami, które będą działać niezależnie od NATO. UE miała przejąć od UZE funkcje operacyjne, m.in. misje petersberskie, jednak również potwierdzono rolę NATO jako najważniejszego elementu wspólnej obrony.
Ustanowienie Wspólnej Europejskiej Polityki Bezpieczeństwa i Obrony.
W dniach 10–11 grudnia 1999 r. w Helsinkach odbył się kolejny szczyt Rady Europejskiej, na którym oficjalnie ogłoszono ustanowienie Europejskiej Polityki Bezpieczeństwa i Obrony. Jej celami stały się przede wszystkim zwiększenie zdolności UE do prowadzenia samodzielnych działań operacyjnych i podejmowania decyzji w razie zaistnienia kryzysu. Chociaż postanowienia te miały na celu uniezależnienie się od tego, czy NATO podejmuje decyzję w danej sprawie, Sojusz Północnoatlantycki pozostał podstawą wspólnej obronności. Zadeklarowano zwiększenie współpracy z NATO, lepsze wykorzystanie potencjału, jakim UE dysponuje i zwiększenie szybkości reakcji na kryzysy. By móc lepiej realizować misje petersberskie, proklamowano tzw. Europejski Cel Operacyjny/Zasadniczy. Zakładał on, że do końca 2003 r. zostanie utworzony korpus liczący 50-60 tysięcy żołnierzy, który będzie zdolny w ciągu 60 dni przeprowadzić dowolną misję petersberską, trwającą przynajmniej rok. Wojska te miały obejmować siły lądowe, morskie i lotnicze. Podczas realizacji celu powstały trudności, które sprawiły, że trzeba było wydłużyć docelowy termin i 18 czerwca 2004 r. zastąpiono stary cel Celem Operacyjnym 2010.
Podczas spotkania ministrów obrony UE w Sintrze 28 lutego 2000 r. postanowiono, że wspólne siły zbrojne będą wykorzystywane na większą skalę do prowadzenia operacji w Europie i na jej obrzeżach, a w mniejszych ilościach na całym świecie.
Ostateczna wersja "Raportu prezydencji na temat Wspólnej Europejskiej Polityki Bezpieczeństwa i Obrony" została wraz z dokumentami towarzyszący przyjęta na spotkaniu Rady Europejskiej w Feira 19–20 czerwca 2000 r. Wówczas określono również zasady, na jakich pozaunijne państwa NATO i kandydaci do UE będą mogli współdziałać w misjach UE.
Europejska strategia bezpieczeństwa.
12 grudnia 2003 r. na posiedzeniu w Brukseli Rada Europejska przyjęła dokument określający wspólną strategię bezpieczeństwa o nazwie "Bezpieczna Europa w lepszym świecie: europejska strategia bezpieczeństwa". Określał on strategiczne cele dla UE:
Strategia bezpieczeństwa formułuje także wnioski dla przyszłych działań UE i zapowiada, co Wspólnota zamierza dokonać, by realizować ustalone cele:
Organy EPBiO.
Pierwszą próbę instytucjonalizacji EPBiO podjęto w dniach 14–15 lutego 2000 r., gdy Rada do Spraw Ogólnych podjęła decyzję o ustanowieniu tymczasowych organów: Komitetu Politycznego i Bezpieczeństwa oraz Struktury Wojskowej, a także o przydzieleniu z państw członkowskich grupy ekspertów, którzy mieli pracować dla Sekretariatu Generalnego Rady. Następnie 22 maja ustanowiono również stały Komitet do spraw Cywilnych Aspektów Zarządzania Kryzysowego (CivCom). Na szczycie w Nicei w grudniu 2000 r. Rada Europejska ustaliła wytyczne, na podstawie których 22 stycznia 2001 r. tymczasowe organy przekształcono w Komitet Polityczny i Bezpieczeństwa, Komitet Wojskowy Unii Europejskiej (EUMC), Sztab Wojskowy Unii Europejskiej (EUMS) i Komórka Policyjna.
Praktyka funkcjonowanie EPBiO, w szczególności misji petersberskich, ukazała potrzebę utworzenia dodatkowych instytucji. 12 lipca 2004 r. ustanowiono Europejską Agencję Obrony, której celem jest rozwój przemysłu obronnego UE i dbanie o wyposażenie sił szybkiego reagowania w odpowiednią broń. W styczniu 2005 r. rozpoczęto tworzenie Komórki Cywilno-Wojskowej, posiadającej możliwość tworzenia Centrów Operacyjnych. 3 listopada 2005 r. ustanowiono Stały Zespół Łącznikowy NATO przy Sztabie Wojskowym UE, a 1 marca 2006 r. utworzono zaś Komórkę Planistyczną Unii Europejskiej, znajdującą się w Kwaterze Głównej NATO. By móc lepiej przygotowywać się do operacji zarządzania kryzysowego, UE 18 lipca 2005 r. utworzyła Europejskie Kolegium Bezpieczeństwa i Obrony, które jest złożone ze współpracujących ze sobą krajowych instytucji państw członkowskich UE. Ponadto dla WPBiO działają również agencje WPZiB, przejęte od UZE: Centrum Satelitarne Unii Europejskiej i Instytut Unii Europejskiej Studiów nad Bezpieczeństwem.
Zasoby i zdolności UE w ramach WPBiO.
Wojskowe.
W ramach realizacji Europejskiego Celu Operacyjnego, UE rozpoczęła tworzenie europejskich sił szybkiego reagowania. Ich struktura opiera się na związku niezależnych jednostek narodowych armii, nie stanowią one jednolitej formacji. W latach 2000–2004 r. w Brukseli odbyły się 4 konferencje planistyczne poświęcone rozbudowie europejskich zdolności obronnych:
Państwa członkowskie zadeklarowały na nich udziały, jakie wniosą w tworzenie wspólnych sił.
Po raz pierwszy częściową zdolność do działań operacyjnych Unia osiągnęła pod koniec 2001 r., o czym Rada Europejska poinformowała na spotkaniu w Laeken 15 grudnia. W maju 2002 r. przeprowadzono pierwsze ćwiczenia sztabowe (CME 02), a w listopadzie 2003 r. pierwsze wspólne manewry (CME/CMX 03). Ponadto do wiosny 2003 r. zostały wypracowane zasady koncepcyjne m.in. działania wojskowego planowania strategicznego, procedury reagowania kryzysowego czy program ćwiczeń wojskowych. Ustalono także szczegółowe procedury odnośnie m.in. do współpracy cywilno-wojskowej, logistyki i zasad używania siły. W maju 2003 r. Rada UE przyjęła projekt ćwiczeń wspólnych wojskowych na lata 2004–2008, informując o nim NATO, a w czerwcu 2004 r. zatwierdzono dokument współpracy z ONZ w prowadzeniu wojskowych operacji zarządzania kryzysowego, będący wynikiem wspólnej deklaracji obu organizacji z 24 września 2003 r.
Podczas drugiej konferencji planistycznej Holandia zaproponowała przyjęcie planu, który by skoordynował wszystkie inicjatywy i uzupełnił braki w poziomie dotychczasowych zdolności obronnych. Pomysł ten został zrealizowany w grudniu 2001 r., gdy na szczycie w Laeken przyjęto "Plan działania na rzecz europejskich zdolności obronnych" (ECAP). W jego wyniku rozpoczęto wypełnianie niedoborów w siłach zbrojnych, rozpoczynając od marynarki wojennej i lotnictwa. W siłach lądowych, mimo stwierdzenia 20 braków, opracowano plany jedynie dla trzech, a dla wielu problemowych obszarów nie ustalono żadnej idei działania. Z tego powodu Unia, która do tamtej pory nie osiągnęła pełnej zdolności operacyjnej, nie mogła jeszcze przez jakiś czas samodzielnie prowadzić misji petersberskich wszystkich typów, pozostając zależna od NATO. By temu zaradzić pojawiła się propozycja, by wszystkie państwa powieliły dotychczasową holenderska praktykę, polegającą na oferowaniu możliwości udostępnienia dowolnych własnych jednostek na potrzeby wspólnych działań (tzw. "skrzynka z narzędziami"). Przed trzecią konferencją planistyczną panele robocze ds. likwidacji niedoborów w zasobach przedstawiły raporty ze swoich prac, co umożliwiło przejście do drugiego etapu prac nad ECAP. Na konferencji zostały utworzone grupy projektowe, którym powierzono realizację różnych zadań, m.in.: zakup sprzętu czy koordynacja współpracy. Wówczas oświadczono także, że Unia osiągnęła wreszcie pełną zdolność operacyjną i jest gotowa do prowadzenia misji petersberskich. Od tego czasu UE jest w stanie prowadzić misje humanitarne i ratownicze, choć jej zdolność w zakresie wprowadzania pokoju wciąż jest ograniczona.
Unia Europejska realizuje politykę obronną powoli i z licznymi oporami. Jedną z prób zmienienia tego podjęto w październiku 2003 r. w Rzymie, gdy podczas spotkania ministrów obrony państw UE ustalono rok 2010 jako punkt graniczny, do którego w znaczącym stopniu wypełni się braki w ECAP. "Cel Operacyjny 2003" został zmieniony na "Cel Operacyjny 2010" i przyjęty przez Radę UE 17 maja 2004 r.
W maju 2003 r. podczas posiedzenia Rady UE zakończono pracę nad "Koncepcją Szybkiej Odpowiedzi Militarnej UE". Ustalono potrzebę utworzenia sił szybkiego reagowania, mogących w ciągu najwyżej 5 dni rozpoczynać operacje. Podkreślono przy tym, że nie powinny one dublować kompetencji NATOwskich "Sił Odpowiedzi", choć w praktyce może do tego dojść.
Kolejny pomysł zwiększenia zdolności wojskowych UE zgłosiły w lutym 2004 r. Francja, Niemcy i Wielka Brytania. Dotyczył on utworzenia "Grup bojowych UE", które by służyły do prowadzenia misji petersberskich. Składają się one z maksymalnie 1500 żołnierzy i są zdolne do rozmieszczenia się w ciągu 5–10 dni od podjęcia decyzji o prowadzeniu operacji. Do początku 2007 r. osiągnęły one pełną zdolność operacyjną. Obecnie trwają prace nad nowymi rodzajami sił szybkiego reagowania, m.in. marynarki wojennej i lotnictwa.
Cywilne.
Cywilne zdolności UE do podejmowania działań operacyjnych są tworzone w oparciu o decyzje Rady Europejskiej, podjęte na spotkaniu w Feira w czerwcu 2000 r. Odnoszą się one do czterech dziedzin: policji, umacniania rządów prawa, umacniania administracji cywilnej i ochrony ludności. Największe znaczenie mają siły policyjne, mogące zostać wysłane na misje. Na konferencji planistycznej 19 listopada 2001 r. w Brukseli zdecydowano, że będą one liczyć 5 tys. policjantów, którzy będą mogli być wysyłani od 2003 r. W czerwcu 2004 r. przyjęto "Plan działania na rzecz cywilnych aspektów EPBiO", który zawierał program działań, jakie Unia miała podejmować w celu realizacji swoich postanowień. W listopadzie 2004 r., na drugiej konferencji planistycznej, ogłoszono dotychczasowe ich rezultaty. Na potrzeby misji udało się uzbierać prawie 12 tys. osób, z czego niemal połowę stanowili policjanci, co przekroczyło pierwotne założenia odnośnie do ilości personelu na misje. Mimo to zdolność do rozmieszczenia tych sił oraz ich przygotowanie są niskie i brakuje planów ich użycia.
17 grudnia 2004 r. Rada Europejska ustaliła "Cywilny Cel Operacyjny 2008", który określił jakimi środkami Unia będzie dążyć do realizacji misji zarządzania kryzysowego w całym czasie ich trwania, jakimi zasadami będzie się kierować i do jakich będzie dążyć celów. Realizując jego postanowienia, UE do końca 2006 r. ustanowiła blisko 100-osobowy zespół ekspertów, mogących być wysłanych na misje w ciągu 5 dni. Ponadto Komórka Policyjna i państwa członkowskie ustaliły struktury jednostek policyjnych, które mają działać w terenie. Na ministerialnej konferencji planistycznej, która odbyła się 13 listopada 2006 r. w Brukseli wyznaczono kilka kwestii, na których poprawę UE powinna zwrócić szczególną uwagę. Dotyczyły one głównie braków w personelu sądowniczym i więziennym, policji i kontroli granicznej.
Inną formą realizacji cywilnego aspektu misji operacyjnych UE są "Siły Żandarmerii Europejskiej", powołane na spotkaniu ministrów obrony w Noordwijk 17 września 2004 r. Zostały one założone przez Francję, Włochy, Hiszpanię, Portugalię i Holandię, a ich celem ma być stabilizowanie sytuacji po zakończeniu konfliktów. Mają one liczyć 800-900 osób (z możliwością powiększenia do 2300) i być w stanie rozmieścić się w ciągu 30 dni. Żandarmeria ta nie stanowi sił unijnych, jest jedynie formacją złożoną z żandarmów z wielu państw. Może być wykorzystywana także przez ONZ, NATO i OBWE, oficjalnie są to siły policyjne mające status wojskowy. Mają one strzec porządku po zakończeniu operacji działając pomiędzy kompetencjami wojska i policji.

</doc>
<doc id="172516" url="https://pl.wikipedia.org/wiki?curid=172516" title="Aksjomatyka Hilberta">
Aksjomatyka Hilberta

Aksjomatyka Hilberta – zestaw aksjomatów geometrii euklidesowej podany przez Davida Hilberta w roku 1899 w jego pracy "Grundlagen der Geometrie" ("Podstawy geometrii"). System Hilberta jest podstawą większości współczesnych ujęć geometrii euklidesowej. Podana tu aksjomatyka nie pochodzi z oryginalnej pracy Hilberta (pierwotnie aksjomatów było 21), a z następnych jego prac i liczy 20 aksjomatów.
Hilbert podał swój system aksjomatów po tym, jak pod koniec XIX wieku okazało się, że zestaw pewników Euklidesa podany w Elementach zawiera luki. System Hilberta jest już zupełny.
Pojęciami pierwotnymi (tj. niedefiniowalnymi) są: "punkt, prosta, płaszczyzna, leżeć na, zawierać się w, pomiędzy, przystawać". Aksjomaty, opisujące własności pojęć pierwotnych podzielone są na grupy.
II. Aksjomaty uporządkowania.
Jest to tak zwany "aksjomat Pascha". Jego nazwa pochodzi od nazwiska XIX-wiecznego matematyka niemieckiego Moritza Pascha, który pierwszy zauważył jego konieczność w systemie aksjomatów Euklidesa.
Aksjomat równoległości.
Jest to inne sformułowanie słynnego "piątego pewnika Euklidesa".

</doc>
<doc id="172517" url="https://pl.wikipedia.org/wiki?curid=172517" title="Range Rover">
Range Rover

Range Rover – samochód osobowy typu SUV klasy średniej, a następnie klasy wyższej i klasy aut luksusowych produkowany pod brytyjską marką Land Rover od 1970 roku. Od 2022 roku produkowana jest piąta generacja pojazdu.
Pierwsza generacja.
Range Rover I zaprezentowany po raz pierwszy w 1970 roku.
Prace nad pierwszą generacją pojazdu rozpoczęto w 1966 roku, natomiast pomysł pojazdu pojawił się pod koniec lat 40. Nazwę "Range Rover" wymyślił firmowy stylista, Tony Poole. Rozważano też m.in. Panthera i Leopard. Prototyp modelu nazwano VELAR, co miało oznaczać Vee Eight LAnd Rover, czyli Land Rover z silnikiem V8. Silnik ten, to konstrukcja, którą Rover odkupił od firmy Buick. 
Konstrukcję samochodu oparto na bardzo mocnej ramie, do której montowano trzydrzwiowe nadwozie. Początkowo oferowano skromne wyposażenie a podkreślano walory użytkowe i przydatność w terenie. Aby potwierdzić zdolności do jazdy w terenie, w 1972 roku, dwa Range Rovery wzięły udział w rajdzie przez obie Ameryki. Najtrudniejszym odcinkiem, jak się okazało, był przesmyk Darién, górzysta dżungla, pomiędzy Panamą a Medellín w Kolumbii. Nastąpiły tam awarie skrzyń biegów, które trzeba było wymienić.
Nie licząc limitowanej serii, wypuszczonej przez szwajcarską firmę Monteverdi, model pięciodrzwiowy pojawił się w 1981 roku. W trzy lata później Range Rover przeszedł pierwszy poważny lifting, zarówno nadwozia, jak i wnętrza. Od tej pory wersja trzydrzwiowa stała się modelem podstawowym a pięciodrzwiowa luksusowym. W roku 1986 pojawił się pierwszy silnik Diesla firmy VM, w 1989 roku zastąpiony własną konstrukcją. W tym samym roku pojemność jednostki benzynowej urosła z 3,5 do 3,9 l a w 1993 do 4,2 l. Wraz z pojawieniem się drugiej generacji zakończono produkcję modelu pięciodrzwiowego a model trzydrzwiowy pod nazwą Range Rover Classic schodził z taśm montażowych do lutego 1996 roku.
Pierwszy Range Rover wyprodukowany został pomiędzy 24 listopada a 16 grudnia 1969 roku, a zarejestrowany został 2 stycznia 1970 roku na pół roku przed oficjalną premierą. Pierwszym właścicielem był Michael Furlong, twórca dwóch filmów promujących Range Rovera. Napędzany był 3,5-litrowym silnikiem V8 o mocy 135 KM.
W kulturze.
Range Rover pierwszej generacji jest jedynym pojazdem, który został wystawiony w paryskim Muzeum Luwr jako dzieło sztuki.
Druga generacja.
Range Rover II został zaprezentowany po raz pierwszy w 1994 roku.
Druga generacja Range Rovera o oznaczeniu wewnętrznym P38a, pojawiła się we wrześniu 1994 roku a sprzedaż rozpoczęto w kwietniu 1995 roku. Początkowo były to wersje 4.0 SE i 4.6 HSE. Później dołączył także diesel konstrukcji BMW o pojemności 2,5 l. Konstrukcja samochodu, jak u poprzednika oparta na stalowej ramie o profilu zamkniętym, do której montowano pięciodrzwiowe nadwozie. Mimo wyjątkowo luksusowego charakteru, producent zapewniał, że rama jest w stanie znieść ciężką jazdę w terenie. Standardowo montowano elektronicznie sterowane zawieszenie pneumatyczne o nazwie EAS, czyli Electronic Air Suspension.
W porównaniu do poprzednika wszystkie podstawowe wymiary nieznacznie się zwiększyły. Samochód stał się jeszcze bardziej luksusowy, stając się autem typu SUV. Jego sprzedaż zakończono w czerwcu 2002 roku.
W połowie lat 90. Range Rover był własnością BMW, które opracowywało prototyp z jednostką V12 pochodzącą z BMW serii 7. Auto miało podobno odrobinę dłuższy przód, by pomieścić ten silnik.
Wyposażenie.
Standardowe wyposażenie pojazdu obejmuje m.in. elektryczne sterowanie szyb, elektryczne sterowanie lusterek, poduszki powietrzne, klimatyzację. Klient do wyboru miał welurową lub skórzaną tapicerkę, a opcjonalnie wyposażyć mógł pojazd m.in. w zestaw audio firmy Harman Kardon, nawigację satelitarną, monitory w przednich zagłówkach, dwustrefową klimatyzację, telefon, tempomat, podgrzewaną przednią szybę oraz elektrycznie sterowane fotele.
Trzecia generacja.
Range Rover III został zaprezentowany po raz pierwszy w 2001 roku.
Na początku napęd stanowiły silniki: benzynowy V8 4.4 (4398 cm³) o mocy 286 KM (210 kW) oraz diesel R6 o pojemności 2,9 l (2926 cm³) i mocy 177 KM (130 kW). Obie jednostki to konstrukcje BMW. Standardowo zastosowano zawieszenie niezależne na wszystkie koła, pneumatyczne, regulowane na wysokość. Konstrukcja po raz pierwszy została oparta na nadwoziu samonośnym (pozbawionym ramy).
W 2005 roku benzynowy silnik V8 BMW zastąpiono również jednostką V8, firmy Jaguar, o niemal identycznej pojemności 4,4 l (4394 cm³) i mocy wynoszącej 306 KM (225 kW). Obok niego ofertę rozszerzono o doładowany silnik V8 (także konstrukcji Jaguara) o pojemności 4,2 l (4197 cm³) i mocy 396 KM (291 kW). Pod koniec 2006 wersja Td6 wyposażona w silnik Diesla BMW została zastąpiona przez model TDV8 wyposażony w nowy ośmiocylindrowy silnik wysokoprężny o pojemności 3,6 l (3630 cm³) i mocy 272 KM (200 kW). 
W 2005 i 2009 roku auto przeszło facelifting. W 2005 roku wyposażenie pojazdu wzbogacono o kamerę cofania, dotykowy ekran, 7-głośnikowy system audio marki Harman Kardon, bezprzewodowy system kamer wideo. W 2007 roku zmianie uległo wnętrze. W 2009 roku zmieniono m.in. przednie reflektory, zderzaki, system kamer, który umożliwia obejrzenie tego, co dzieje się pod pojazdem. Drobne zmiany przeprowadzono także w 2006 i 2011 roku.
Czwarta generacja.
Range Rover IV został zaprezentowany po raz pierwszy w 2012 roku.
Czwarta generacja Range Rovera została zaprezentowana oficjalnnie podczas targów motoryzacyjnych w Paryżu jesienią 2012 roku. Samochód jest całkowicie nową konstrukcją, chociaż zdecydowano się na zachowanie dotychczasowej palety jednostek napędowych. Auto otrzymało jednak nową stylizację oraz wykonane z aluminium nadwozie, co pozwoliło na obniżenie masy własnej o 420 kg. W 2013 roku zaprezentowano Range Rovera w wersji hybrydowej.
W październiku 2013 roku Land Rover zaprezentował przedłużoną wersję Range Rovera o nazwie LWB. Auto powstało z myślą o konkurowaniu z nową klasą S Mercedesa - oba pojazdy mają np. nadwozie o długości nieznacznie przekraczającej 5,2 m. W tylnej, wydłużonej o 14 cm, części nadwozia zamontowano dwa indywidualne fotele, każdy wyposażony w elektryczne sterowanie i funkcję masażu. Ich pasażerowie mają do dyspozycji m.in. dwustrefową klimatyzację, lodówkę, elektrycznie sterowane stoliczki oraz monitory o przekątnej 10,2 cala. 
Zestawienie.
Zestawienie danych technicznych poszczególnych generacji Range Roverów w podstawowymi silnikami benzynowymi, z początków ich produkcji.
Objaśnienia do tabeli:

</doc>
<doc id="172520" url="https://pl.wikipedia.org/wiki?curid=172520" title="CFSP">
CFSP



</doc>
<doc id="172521" url="https://pl.wikipedia.org/wiki?curid=172521" title="Rozdrażew">
Rozdrażew

Rozdrażew – wieś (dawniej miasto) w Polsce, położona w województwie wielkopolskim, w powiecie krotoszyńskim, w gminie Rozdrażew. 
Rozdrażew uzyskał lokację miejską przed 1458 rokiem, zdegradowany po 1510 roku. 
We wsi znajdowała się stacja rozebranego odcinka Krotoszyn – Pleszew Krotoszyńskiej Kolei Dojazdowej. Pociąg zakończył bieg 12 stycznia 1986 r. Ośrodek parafii prawdopodobnie od końca XIII, a na pewno od połowy XIV wieku. Drobny przemysł spożywczy.
Miejscowość jest siedzibą gminy Rozdrażew.
Położenie.
Rozdrażew jest położony około 6 km na południowy wschód od Koźmina, około 10 km na północny wschód od Krotoszyna i około 24 km na północny zachód od Ostrowa Wielkopolskiego, przy ujściu Strugi Rozdrażewskiej (zwanej dziś Rów, a na starych mapach sztabowych Czarna Woda lub Santok) do Trzebawy, dopływu Orli, na skrzyżowaniu dróg powiatowych Krotoszyn – Dobrzyca i Ostrów – Koźmin, na wysokości 140–159 m n.p.m. Znajdowała się tu stacja rozebranego odcinka Pleszew – Krotoszyn Pleszewskiej Kolei Wąskotorowej.
Historia.
Z ponad 13 miejscowości tworzących współczesną gminę Rozdrażew najwcześniej, w XIII wieku, wspominany jest w źródłach pisanych jej ośrodek, czyli wieś Rozdrażew, a równocześnie z nim, (gdy idzie o nazwę) Wolenice. Następnie już w XIV wieku wymienione są w nich Dzielice, Trzemeszno, a w XV wieku Dąbrowa, Grębów, Nowa Wieś i Wyki, w XVI wieku Maciejew, a na początku XVII stulecia Budy. Te pierwsze historyczne wzmianki o nich nie są jednak równoznaczne (poza czterema wyjątkami) z faktami założenia tych osiedli. Powstały one (przypadku miejscowości średniowiecznych), co najmniej o kilkadziesiąt lat wcześniej, a przeważnie o 100-200 lat wcześniej. Świadczą o tym odnalezione tam i w okolicy luźne i przeważnie nie publikowane dotychczas drukiem znaleziska osadnictwa pradziejowego i wczesnonośredniowiecznego. 
W czasie wojny trzynastoletniej Rozdrażew wystawił w 1458 roku 2 pieszych na odsiecz oblężonej polskiej załogi Zamku w Malborku.
Do 1510 roku wymieniany był jako miasto. Od XV wieku własność Rozdrażewskich.
Miejscowość leżała w obrębie księstwa krotoszyńskiego (1819-1927), którym władali książęta rodu Thurn und Taxis. W okresie Wielkiego Księstwa Poznańskiego (1815-1848) miejscowość wzmiankowana jako "Rozdrażewo parafia" należała do wsi większych w ówczesnym pruskim powiecie Krotoszyn w rejencji poznańskiej. Rozdrażewo należało do okręgu krotoszyńskiego tego powiatu i stanowiło odrębny majątek, którego właścicielem był wówczas książę Maximilian Karl von Thurn und Taxis. Według spisu urzędowego z 1837 roku wieś liczyła 431 mieszkańców, którzy zamieszkiwali 80 dymów (domostw). Wzmiankowana była również posada Rozdrażewo (3 osoby w jednym domu).
Urodzili się tu Ludwik Begale (prawnik, działacz społeczny i samorządowy) oraz Franciszek Stróżyński (działacz socjalistyczny)
W latach 1975–1998 miejscowość administracyjnie należała do województwa kaliskiego.
Pod koniec 1995 roku Rozdrażew zajmował powierzchnie 1301 ha i liczył 1618 mieszkańców, stanowiąc także pod tymi względami największą miejscowość gminy. W 2000 roku wybudowano tam halę sportową, a w 2004 nowy budynek gimnazjum.

</doc>
<doc id="172527" url="https://pl.wikipedia.org/wiki?curid=172527" title="Regionalizacja fizycznogeograficzna Karpat">
Regionalizacja fizycznogeograficzna Karpat

W nauce polskiej problematyka regionalizacji Karpat (nie tylko zresztą fizycznogeograficznej) podjęta została już w XIX w. Zajmowali się nią m.in. Wincenty Pol i Antoni Rehman. Po 1918 r. temat ten obecny był w pracach m.in. Ludomira Sawickiego, Stanisława Pawłowskiego, czy Włodzimierza Kubijowicza. Propozycję regionalnego podziału Karpat w ówczesnych granicach Polski podali w Krynicy na dorocznym Zjeździe Karpackim wiosną 1936 r. Walery Goetel i Stanisław Leszczycki. Podział ten, z pewnymi drobnymi korektami, opublikowany został w tym samym roku w "Wierchach".
Poniższa regionalizacja fizycznogeograficzna Karpat została opracowana przez Jerzego Kondrackiego ("Karpaty", 1989, Warszawa: WSiP ). Nie jest to ani jedyna, ani też ogólnie przyjęta regionalizacja Karpat i ich części – w poszczególnych krajach „karpackich” funkcjonują inne regionalizacje. Regionalizacja Kondrackiego jest natomiast regionalizacją najczęściej stosowaną w Polsce.
Symbole cyfrowe regionalizacji w odniesieniu do Karpat zostały przedstawione przez J. Kondrackiego w referacie na Konferencji Regionalnej Międzynarodowej Unii Geograficznej w roku 1971 w Budapeszcie, a opublikowane w "Annales Universitas Scientiarum Budapestenesis, Sectio Geografica" w 1973. Propozycja zawierała oznaczenia trzycyfrowe dla jednostek rzędu podprowincji (rozumiane nieco inaczej niż w późniejszych publikacjach).
Megaregion oznaczony numerem 5 – region karpacki – obejmuje oprócz Karpat także obniżenia podkarpackie (w tym Podkarpacie) i wewnątrzkarpackie (w tym Kotlinę Panońską), dlatego też w prowincjach 51-54 brakuje niektórych numerów, które nie odnoszą się do Karpat.
53 Karpaty Południowe.
rum. "Carpaţii Meridionali"

</doc>
<doc id="172532" url="https://pl.wikipedia.org/wiki?curid=172532" title="Elmer Lee Andersen">
Elmer Lee Andersen



</doc>
<doc id="172533" url="https://pl.wikipedia.org/wiki?curid=172533" title="Trybuna (dziennik)">
Trybuna (dziennik)

Trybuna – była gazeta codzienna o orientacji lewicowej, powstała w 1990 jako kontynuacja „Trybuny Ludu”. Wydawana przez spółkę Ad Novum. Powiązana z lewicą: początkowo z Socjaldemokracją Rzeczypospolitej Polskiej, następnie z Sojuszem Lewicy Demokratycznej.
Ukazało się 6009 numerów gazety, ostatni z datą 4 grudnia 2009. W dniu 7 grudnia 2009 zarząd poinformował o zawieszeniu wydawania gazety z przyczyn ekonomicznych. Wcześniej media informowały o zadłużeniu spółki wobec podwykonawców oraz Zakładu Ubezpieczeń Społecznych. 
Bezpośrednim kontynuatorem pisma jest Dziennik Trybuna.
Redaktorzy naczelni w kolejności chronologicznej:

</doc>
<doc id="172537" url="https://pl.wikipedia.org/wiki?curid=172537" title="Trybuna">
Trybuna

Architektura:
Gazety:
Tygodniki:
Miesięczniki:
Inne:

</doc>
<doc id="172543" url="https://pl.wikipedia.org/wiki?curid=172543" title="Jean de La Bruyere">
Jean de La Bruyere



</doc>
<doc id="172544" url="https://pl.wikipedia.org/wiki?curid=172544" title="Ludwik I Wielki">
Ludwik I Wielki



</doc>
<doc id="172548" url="https://pl.wikipedia.org/wiki?curid=172548" title="Port morski Gdynia">
Port morski Gdynia

Port morski Gdynia – handlowy port morski nad Zatoką Gdańską, w woj. pomorskim w Gdyni, położony na Pobrzeżu Kaszubskim. Jest trzecim co do wielkości portem morskim w Polsce (po Gdańsku i Szczecinie). W 2008 roku przeładunek kontenerów obejmował 610 767 TEU, przez co port zajmował 4. miejsce pod tym względem na Morzu Bałtyckim. W 2008 roku obroty ładunkowe portu wynosiły 15,467 mln ton towarów. W 2006 roku wynosiły 14,182 mln, co lokowało port na 2. miejscu pod względem przeładunku w Polsce. Należy do Europejskiej Organizacji Portów Morskich.
Położenie.
Port Gdynia znajduje się w północnej części woj. pomorskiego, we wschodniej części Gdyni, w dzielnicy Śródmieście. Port usytuowany jest nad Zatoką Gdańską.
Położony na Pobrzeżu Gdańskim, a dokładnie we wschodniej części Pobrzeża Kaszubskiego.
Całkowita powierzchnia portu wynosi 972,9508 ha, w tym 621,0680 ha powierzchni lądowej.
Obecne granice portu zostały określone w 2020 roku.
Działalność.
Według ustawy o obszarach morskich RP i administracji morskiej, port Gdynia należy do portów o podstawowym znaczeniu dla gospodarki narodowej. Całkowite obroty ładunkowe portu w 2006 roku wynosiły 14182,7 tys. ton, co stanowiło 23,5% udziału w przeładunkach Polski.
W 2008 roku przeładunek kontenerów obejmował 610 767 TEU, co lokowało port na pierwszym miejscu w Polsce.
W 2015 w porcie przeładowano 3,7 mln ton zbóż i pasz (wzrost o 812 tys. ton w stosunku do 2014, czyli 28%). Przeładunki kontenerów spadły o 19,4%, węgla i koksu o 33%, innych towarów masowych o 8%, a drobnicy o 11%. W tym samym roku zagospodarowano rejon Nabrzeża Bułgarskiego, przebudowano Nabrzeże Szwedzkie oraz intermodalny terminal kolejowy, a na Nabrzeżu Śląskim wybudowano nowy magazyn. W l. 2016–2018 planowana jest przebudowa Nabrzeży Indyjskiego i Helskiego oraz pogłębienie toru podejściowego do 17 m i akwenów wewnętrznych do 16 m, co ułatwi warunki nawigacyjne w porcie. Rozważana jest też budowa publicznego terminalu promowego dla promów o długości 240 m na ok. 1000 pasażerów. Według wstępnych danych zysk netto portu wyniósł 47 mln zł, a rentowność netto ok. 26%.
W 2017 przeładunki w porcie były o 9% wyższe niż rok wcześniej i wyniosły 21,2 mln t, co zapewniło Gdyni 11 miejsce spośród portów na Bałtyku. Stało się to m.in. dzięki znacznemu wzrostowi przeładunków węgla i koksu oraz paliw płynnych i w mniejszym stopniu kontenerów, rudy oraz drewna i drobnicy.
W 2018 wynik roku poprzedniego osiągnięto już 27 listopada.
W II kwartale 2018 planowane jest oddanie w porcie do użytku obrotnicy dla statków kontenerowych o długości 400 m, powstałej kosztem 100 mln zł. Pod koniec 2018 Port Gdynia zawarł umowę z firmą Strabag na modernizację Nabrzeża Słowackiego (koszt 16,5 mln zł). Modernizacja nabrzeży poprzedziła planowane na lata 2022-2023 pogłębienie kanału portowego z 13 do 16 metrów, poszerzenie szerokości wejścia do portu ze 102 do 130 m i przebudowę północnej Ostrogi Pilotowej. Inwestycja umożliwi ruch statków o długości 400 m, szerokości 58 m i zanurzeniu do 14,5 m. Jednocześnie nastąpi rozbudowa portowej obrotnicy nr 2 z przebudową Nabrzeża Gościnnego oraz pogłębienie akwenów wewnętrznych w portach.
W 2019 Korporacja Budowlana Doraco rozpoczęła budowę nowego terminalu promowego. Koszt inwestycji, mający wynieść pierwotnie 235 milionów zł, wzrósł ostatecznie do blisko 300 mln zł. Nowy terminal umożliwia przyjmowanie jednostek o maksymalnej długości 240 m; dotychczasowy terminal przy Nabrzeżu Helskim z lat 90. XX w. pozwalał na zawijanie statków do 175 m długości. Nowy obiekt powstał przy wejściu do portu na terenie Nabrzeża Polskiego u jego styku z Nabrzeżem Fińskim, w basenie im. Marszałka Piłsudskiego, w sąsiedztwie kapitanatu portu i Dworca Morskiego (Muzeum Emigracji), i zajmuje obszar 7 ha. W ramach prac przebudowano 600-metrowy odcinek nabrzeża, powstała galeria pasażerska o długości 166 m, umożliwiająca przejście pasażerów z terminalu na statek; oraz estakada o długości całkowitej 270 m, po której pojazdy będą wjeżdżać na górne pokłady promów. Czas pobytu w terminalu – od rozpoczęcia cumowania do odejścia od nabrzeża – ma ulec skróceniu do 120 minut. Kamień węgielny wraz z aktem erekcyjnym wmurowano uroczyście 9 października 2019, a jego otwarcie, planowane pierwotnie na czerwiec 2021, nastąpiło 23 września 2021, jednak pomimo tego, aż do 17 czerwca 2022 pozostawał on nieużywany. Z terminalu, który umożliwia przyjmowanie 4 promów dziennie korzysta Stena Line; przewidywana jest także obsługa Polferries PŻB.
Na przedłużeniu mola Węglowego w ramach partnerstwa publiczno-prywatnego do 2028 kosztem 4 mld zł przewidywana jest budowa nowego pirsu o powierzchni blisko 150 hektarów, przeznaczonego na głębokowodny terminal kontenerowy o rocznej zdolności przeładunkowej 2,5 mln ton (Port Zewnętrzny). Nowe portowe akweny mają mieć głębokość 17 m wobec obecnie maksymalnej głębokości akwenów portu wynoszącej 13,5 m. Budowa ma być realizowana na podstawie ustawy o inwestycjach w zakresie budowy portów zewnętrznych przyjętej przez Sejm jesienią 2019. Na jej podstawie wyemitowano obligacje o wartości 670 mln zł, które pozwolą na sfinansowanie budowy m.in. falochronu portu zewnętrznego. Projektowaniem, budową i eksploatacją terminalu ma zająć się wyłoniony na 30 lat podmiot zewnętrzny. Na terenie wysuniętego w morze pirsu poza infrastrukturą portową planowane są ścieżka rowerowa i wieża widokowa.
W 2021 ogłoszono przetarg na dzierżawę terenu pod terminal kontenerowy i terminal instalacyjny do budowy farm wiatrowych na Bałtyku; szacowany koszt ich powstania to prawie 2 miliardy złotych.
W 2020 w porcie ustanowiono rekord przeładunków (ponad 24,6 mln ton), które w skali roku wzrosły o 2,9%. Przeładunki zboża wzrosły o 68,6%, a kontenerów o 0,9% w skali roku.
Ruch graniczny w porcie odbywa się poprzez morskie przejście graniczne Gdynia.
Infrastruktura portowa.
W 2006 roku całkowita długość nabrzeży w porcie Gdynia wynosiła 13 071 m, z czego 12 964 m nadawało się do eksploatacji. Łączna długość nabrzeży o głębokości powyżej 10,9 m nadających się do eksploatacji wynosiła 3421 m. Całkowita długość nabrzeży przeładunkowych wynosiła 9544 m.
Historia.
Wraz z wybuchem I wojny światowej zaświtała nadzieja na odrodzenie się państwa polskiego. Jego przyszły kształt był trudny do przewidzenia, ale czołowi politycy – Józef Piłsudski, Roman Dmowski czy Ignacy Jan Paderewski – nawoływali, by było to państwo z dostępem do morza, co w swej 14-punktowej deklaracji ujął w styczniu 1918 roku prezydent Woodrow Wilson. Wkrótce po odzyskaniu niezawisłości, 4 grudnia 1918 roku, Piłsudski, wówczas Naczelnik Państwa, wydał dekret nakazujący utworzenie marynarki wojennej. Konferencja wersalska, na której przeważały niechętne Polsce wpływy angielskie, nie przyznała – mimo opinii biegłych – odrodzonemu państwu portu gdańskiego, skutkiem czego powstał sztuczny twór o nazwie Wolne Miasto Gdańsk, a Polska otrzymała 75-kilometrowy skrawek wybrzeża z dwoma niewielkimi przystaniami w Pucku i Helu.
10 lutego 1920 roku w Pucku odbyły się uroczyste zaślubiny z morzem, ale w zawierusze wojny z bolszewikami nie było czasu na zajmowanie się sprawami morskimi. Dopiero gdy kontruderzenie znad Wieprza odmieniło losy wojny, Departament Spraw Morskich mógł rozwinąć działalność na rzecz wzmocnienia polskiego stanu posiadania nad Bałtykiem, skutkiem czego w październiku 1920 roku rząd polski podjął decyzję o budowie portu w dolinie rzeki Chylonki w osadzie rybackiej Gdynia, którą – 300 lat wcześniej – wskazywał królowi Władysławowi IV hetman Stanisław Koniecpolski. Na ten cel wyasygnował wstępnie 40 mln marek, a kierownikiem budowy został Tadeusz Wenda. Budowę portu w Gdyni rozpoczęto 29 maja 1921 roku.
23 września 1922 – po długich debatach – Sejm RP przyjął ustawę w sprawie budowy „portu morskiego przy Gdyni na Pomorzu”. Budowa ruszyła, ale prowadzono ją początkowo dość ospale, ograniczając się do robót ziemnych i wzniesienia tymczasowej przystani dla okrętów MW i schroniska dla rybaków (uroczyste otwarcie 23 kwietnia 1923), a wreszcie drewnianego mola przeładunkowego, przy którym 13 sierpnia 1923 roku zacumował SS „Kentucky”, pierwszy statek pod obcą banderą.
4 lipca 1924 roku ówczesny minister przemysłu i handlu, Józef Kiedroń podpisał umowę z Konsorcjum Francusko-Polskim, któremu powierzono dalszą rozbudowę portu. Jej koszt miał wynieść 36 mln złotych, a konsorcjum zobowiązywało się oddać do 31 grudnia 1931 roku port o zdolności przeładunkowej 2,5 mln ton i zdolny do przyjęcia 25-30 statków jednocześnie. W roku 1925 Ministerstwo Przemysłu i Handlu zakupiło dwa dźwigi bramowe do przeładunku węgla i rudy, a dwa lata później towarzystwo węglowe Polskarob wywrotnicę mostową zdolną przeładować 300 000 ton węgla miesięcznie oraz cztery dźwigi ruchome o nośności 5 ton każdy. Natomiast Skarb Państwa był właścicielem czterech dźwigów elektrycznych.
5 stycznia 1927 roku odbyła się w Gdyni uroczystość podniesienia bandery na SS Wilno, pierwszym z parowców Żeglugi Polskiej zakupionych we Francji (pozostałe „francuzy” to: SS Kraków, SS Poznań, SS Katowice i SS Toruń). W obchodach uczestniczył minister Eugeniusz Kwiatkowski, któremu – obok inż. Wendy – port gdyński zawdzięczał swój dynamiczny rozwój. W czerwcu tegoż roku weszły do Gdyni dwa niewielkie, zbudowane w Gdańsku statki pasażerskie, SS Gdańsk i SS Gdynia, a 11 marca 1930 roku dokonano otwarcia regularnej linii pasażerskiej z Gdyni do Nowego Jorku.
Szereg wybudowanych modernistycznych budynków w porcie otrzymał patriotyczne akcenty, np. Łuszczarnia Ryżu ma biało-czerwoną elewację, a fronton Dworca Morskiego – rzeźby orłów.
Dynamikę wzrostu wymiany handlowej za pośrednictwem portu w Gdyni obrazuje poniższa tabelka:
Podczas gdy w roku 1926 obroty wynosiły 412 950 ton, to w 1927 zwiększyły się do 1 957 795 ton, a w 1929 roku do 2 923 000 ton, przewyższając tym samym przedwojenne obroty portu gdańskiego, gdzie w roku 1912 przeładowano 2 453 000 ton towarów
Gdy wybuchła II wojna światowa Gdynia, po trwającej do 19 września 1939 roku obronie przed wojskami niemieckimi, została zajęta i przemianowana na Gotenhafen, zaś port gdyński stał się bazą Kriegsmarine, która na skutek bombardowań (największy nalot miał miejsce w nocy 18/19 grudnia 1944 roku; wzięło w nim udział około 600 samolotów RAF-u) i ostrzału w ramach operacji pomorskiej Armii Czerwonej w marcu 1945 roku, uległa kompletnemu zniszczeniu.
Wydarzenia okresu powojennego w postaci kalendarium
Przeładunki.
Statystyki przeładunków.
Port Gdynia odnotował wzrost przeładunków w I kwartale 2020 r. Na pozytywny wynik wpłynęły zwłaszcza przeładunki zbóż. Gdynia zapewnia ciągłość dostaw towarów niezbędną dla funkcjonowania gospodarki w czasie epidemii COVID-19. W pierwszym kwartale 2020 w Porcie Gdynia przeładowano 6,35 mln ton ładunków – o 4,9% więcej niż w pierwszym kw. 2019 r. Największy wzrost przeładunków dotyczy zbóż, których przeładowano 578,7 mln ton (więcej o 87,8% rdr) ropy naftowej (wynik: 161,6 mln ton, wzrost o 26,7%) oraz kategorii inne towary masowe (wzrost o 29,8%). Zmniejszyły się natomiast przeładunki węgla i drewna, na co wpływ miała zapewne ciepła zima. Niewielki spadek odnotowano też w transporcie kontenerowym. W pierwszym kwartale 2020 r. w terminalach na terenie Portu Gdynia przeładowano łącznie 224257 TEU – o 2,2% mniej niż rok wcześniej.
Port Gdynia zakończył pierwsze pięć miesięcy 2021 r. ze wzrostem na poziomie 8,2%. W analizowanym okresie Port Gdynia notuje wzrost przede wszystkim w grupie towarowej ropa i przetwory naftowe +80,2% r/r (a w samym maju 104,5%), węgiel +3,6% r/r, drobnica +12,9% r/r, z uwzględnieniem wzrostu przeładunku kontenerów o +12,6% r/r. Pozytywnym trendem jest wzrost eksportu skonteneryzowanych ładunków w Porcie Gdynia, który wyniósł 15,5%.
Wartości przeładunków w porcie na przestrzeni wybranych lat:

</doc>
<doc id="172550" url="https://pl.wikipedia.org/wiki?curid=172550" title="Ernst Neufert">
Ernst Neufert

Ernst Neufert (ur. 15 marca 1900 we Freyburgu nad Unstrutą, zm. 23 lutego 1986 w Rolle nad Jeziorem Genewskim) – niemiecki architekt, autor monumentalnego dzieła "Podręcznik projektowania architektoniczno-budowlanego" (niem. "Bauentwurfslehre"). Nazwisko autora stanowi w powszechnej świadomości synonim tytułu.
Życiorys.
Neufert uczył się 1914–1917 w szkole zawodowej zawodu murarza, cieśli i betoniarza. W 1919 rozpoczął studia w Bauhausie w Weimarze, lecz już w 1920 opuścił uczelnię i odbył podróż po Hiszpanii. Od 1924 był kierownikiem pracowni projektowej Gropiusa, a od 1925 nauczycielem w Bauhausie w Dessau. Zwolniony w 1929 wraz z całym korpusem nauczycielskim przez nazistów, pracował do 1933 w szkole Johannesa Ittena w Berlinie. 
Zajmował się też opracowaniem systemów modularyzacji i prefabrykacji w budownictwie, zaś w 1936 wydał swój, przetłumaczony następnie na kilkanaście języków podręcznik – "Podręcznik projektowania architektoniczno-budowlanego" (niem. "Bauentwurfslehre"), który aktualizował i rozszerzał aż do śmierci. Nazwisko autora stanowi w powszechnej świadomości synonim tytułu. Dzieło kontynuował następnie syn, Peter Neufert. 
W latach 1936–1944 pracował jako samodzielny architekt w Berlinie. W 1938 Albert Speer zlecił mu opracowanie norm dla budownictwa mieszkaniowego. W 1942 opublikował swój "system oktametryczny", podstawę współczesnego niemieckiego systemu modularnego (moduł 62,5 cm), a w 1943 "Bauordnungslehre, Handbuch für rationelles Bauen nach geregeltem Maß". W 1943 Neufert został kierownikiem komisji normalizacji przemysłowej, zaś po wojnie został powołany na profesora budownictwa do Darmstadt.
Jego nazwisko figurowało na Gottbegnadeten-Liste ("Lista obdarzonych łaską Bożą" w III Rzeszy).

</doc>
<doc id="172551" url="https://pl.wikipedia.org/wiki?curid=172551" title="Anne Bancroft">
Anne Bancroft

Anne Bancroft, właśc. Anna Maria Louise Italiano (ur. 17 września 1931 w Nowym Jorku, zm. 6 czerwca 2005 w Nowym Jorku) − amerykańska aktorka, laureatka Oscara.
Życiorys.
Urodziła się w dzielnicy Bronx w Nowym Jorku w rodzinie włoskich imigrantów. Zadebiutowała w 1952 roku w filmie "Proszę nie pukać". W latach 50. grywała głównie drugoplanowe role. Przełom nastąpił w roku 1962, w którym za główną rolę kobiecą w filmie "Cudotwórczyni" została nagrodzona Oscarem, nagrodą BAFTA oraz nominacją do Złotego Globu. Najsłynniejsze filmy, w których wystąpiła to: "Absolwent" (Złoty Glob, 1968), "84 Charing Cross Road" (BAFTA, 1988), "Zjadacz dyń" (BAFTA, główna nagroda na Festiwalu Filmowym w Cannes oraz Złoty Glob, 1964), "Punkt zwrotny" oraz "Tajemnica klasztoru Marii Magdaleny".
Życie prywatne.
Była dwukrotnie zamężna. W 1953 roku poślubiła Martina Maya. Małżeństwo rozpadło się w 1957 roku. W 1961 roku aktorka poznała Mela Brooksa, z którym wzięła ślub w 1964 roku. W 1972 roku urodziła syna Maximiliana.
Ze swoim drugim mężem zagrała w filmie "Być albo nie być" (1983).
6 czerwca 2005 zmarła w następstwie choroby nowotworowej.

</doc>
<doc id="172552" url="https://pl.wikipedia.org/wiki?curid=172552" title="Tom Clancy’s Rainbow Six (seria)">
Tom Clancy’s Rainbow Six (seria)

Tom Clancy’s Rainbow Six – seria komputerowych gier akcji powstałych na motywach powieści "Rainbow Six" Toma Clancy’ego. Jako komandos dowodzący elitarnym oddziałem "Rainbow Six" gracz stawia czoła najgroźniejszym terrorystom świata.

</doc>
<doc id="172553" url="https://pl.wikipedia.org/wiki?curid=172553" title="Kampania francuska 1940">
Kampania francuska 1940

Kampania francuska 1940 (niem. kryptonim „Fall Gelb”), inaczej zwana I bitwą o Francję – niemiecka ofensywa na Francję połączona z agresją III Rzeszy na Belgię, Holandię i Luksemburg przy złamaniu neutralności tych państw. Ofensywa rozpoczęta 10 maja 1940 roku kończyła definitywnie okres dziwnej wojny na froncie zachodnim. Niemcom skutecznie udało się zrealizować ideę blitzkriegu, w konsekwencji 22 czerwca Francja podpisała rozejm w Compiègne. Kampania była walnym zwycięstwem III Rzeszy nad Francją. Doprowadziła do wyłączenia Francji (wraz z koloniami i marynarką wojenną) – poprzez warunki zawieszenia broni – z koalicji antyniemieckiej, czasowej izolacji Wielkiej Brytanii na kontynencie i oddania zasobów materialnych Francji dla potrzeb gospodarki wojennej III Rzeszy.
Ofensywa w Zagłębiu Saary i „dziwna wojna”.
Francja i Wielka Brytania wypowiedziały wojnę III Rzeszy 3 września 1939 w konsekwencji agresji Niemiec na Polskę i odrzucenia przez rząd niemiecki przedstawionego mu ultimatum brytyjskiego i francuskiego z żądaniem natychmiastowego wycofania Wehrmachtu z terytorium Polski i Wolnego Miasta Gdańska. W konsekwencji, w wykonaniu zobowiązań sojuszniczych wobec Polski oba mocarstwa zachodnie znalazły się w stanie wojny z Niemcami. Belgia, Holandia i Luksemburg pozostawały neutralne. Francja ogłosiła mobilizację powszechną 2 września i rozpoczęła koncentrację oddziałów.
W chwili wybuchu wojny na terenie Francji kontynentalnej stacjonowały 34 dywizje. Na głównym odcinku działań pomiędzy granicą Luksemburga a Renem strona francuska 3 września posiadała 2 Grupę Armii (Armie: 3, 4, 5) i 8 Armię na linii Renu, łącznie w sile jedenastu dywizji (ośmiu dywizji piechoty, dwóch dywizji zmotoryzowanych i jednej dywizji kawalerii – 2 D.Kaw). Do 15 września siły francuskie w tym rejonie zostały zwiększone do 36 dywizji, w tym 4 dywizje zmotoryzowane i 14 samodzielnych batalionów nowoczesnych czołgów. 12 września po stronie niemieckiej na tym samym odcinku znajdowało się: 17 dywizji piechoty (z czego 7 I fali mobilizacji, 4 II fali mobilizacji, 5 III fali mobilizacji i 1 IV fali mobilizacji). Niemcy nie posiadali w tym momencie dywizji pancernej ani zmotoryzowanej, ani jednego batalionu czołgów – wszystkie zaangażowane były w Polsce. W konsekwencji oznaczało to w dniu 12 września, w dacie podejmowania decyzji Sojuszniczej Rady Wojennej o zaniechaniu ofensywy siłami głównymi pięć dni przed jej określonym terminem przynajmniej dwukrotną przewagę armii francuskiej nad Wehrmachtem na kierunku potencjalnej ofensywy, niwelowaną częściowo przez fakt że wojska niemieckie zajmowały pozycje obronne w linii fortyfikacji stałych Linii Zygfryda, osłoniętych przez pola minowe. Wojskom francuskim brakowało w dniu 12 września szczególnie ciężkiej artylerii, którą dopiero przydzielono poszczególnym armiom z odwodu Naczelnego Dowództwa 10 września Rozkazem 109-3/NE. Znajdował się on, podobnie jak najcięższa artyleria kolejowa dopiero w drodze na front i należało doń dostarczyć z zaplecza odpowiednią ilość amunicji. Przedwojenne szacunki oceniały ilość amunicji potrzebnej do przełamania frontu na 70 tys. ton – do jej przewiezienia w pobliże działań potrzeba było według szacunków 149 pociągów.
Front zachodni Wehrmachtu tworzyła Grupa Armii „C” generała von Leeba. Siły niemieckie dysponowały ostatecznie w drugiej połowie września (po zakończeniu mobilizacji) 42 dywizji piechoty. W tej liczbie 23 pierwszoliniowe, 8 drugorzutowych i 11 rezerwowych. Część jednostek niemieckich drugiego rzutu rozpoczęła mobilizację późno, 26 sierpnia, i w momencie wypowiedzenia wojny przez Sprzymierzonych nadal znajdowały się one na poligonach. Siły niemieckie były rozciągnięte wzdłuż granic Niemiec z Holandią, Belgią i Francją, z uwzględnieniem Francji jako głównego przeciwnika. Wehrmacht dysponował też budowanym w latach 1936–1939 systemem umocnień Linii Zygfryda.
Francuskie siły powietrzne (Armée de l’air) posiadały w służbie liniowej 1603 samoloty bojowe – w tym 513 nowoczesnych myśliwców (MS 406, Curtiss H75 i Potez 630/631), oraz 162 nowoczesne samoloty rozpoznawczo-bombowe (Bloch MB 131 i Potez 637) – w sumie 675 nowoczesnych samolotów bojowych Francuzi mogli liczyć na wsparcie 1192 samolotów sojuszniczych brytyjskich Królewskich Sił Powietrznych (RAF), składających się z nowoczesnych konstrukcji myśliwskich – Gloster Gladiator, Hurricane, Spitfire oraz bombowych – Fairey Battle, Vickers Wellesley, Bristol Blenheim, Whitley i Wellington. 2 września przerzucono do Francji dziesięć dywizjonów bombowych na Fairey Battle (12, 15, 40, 88, 103, 105, 142, 150, 218, 226). Oprócz tych sił przerzucono jeszcze trzy dywizjony na Bristol Blenheim, jako dywizjony rozpoznania strategicznego. Łącznie w ciągu września przerzucono ok. 250 samolotów. W sumie od 10 września 1939 roku Sprzymierzeni dysponowali na kontynencie na potrzeby potencjalnej ofensywy minimum 975 nowoczesnymi samolotami francuskimi i brytyjskimi (myśliwcami i bombowcami – nie uwzględniając samolotów rozpoznawczych i samolotów RAF w Anglii i na lotniskowcach brytyjskich). Łączny stan Królewskich Sił Powietrznych (RAF) w Europie wynosił ok. 1500 samolotów, które mogły być sukcesywnie wprowadzane do akcji na kontynencie, lub operować z baz brytyjskich przeciw Rzeszy. W tym czasie Niemcy mogli na froncie zachodnim dysponować siłami 2 i 3 Luftflotte, liczącymi 1231 nowoczesnych samolotów (692 myśliwce i 539 bombowców).
W roku 1939 Francja dysponowała trzecią (po Armii Czerwonej i Wehrmachcie) armią lądową świata i czwartą na świecie (po Royal Navy, US Navy i Cesarską Marynarką Wojenną Japonii) flotą wojenną (przed włoską Regia Marina).
7 września 1939 roku siły francuskich 3 i 4 Armii po przekroczeniu granicy francusko-niemieckiej w Zagłębiu Saary przystąpiły do oczyszczania przedpola i zdobywania dojść do niemieckiej głównej pozycji obrony, przekraczając niemieckie pola minowe i łamiąc opór niemieckich jednostek granicznych. Wcześniej, przed wybuchem wojny, w ramach tzw. operacji „oczyszczenie strefy czerwonej” ("Freimachung der Roten Zone") Niemcy ewakuowali z tych terenów ludność cywilną. Ofensywa kosztowała Francję 1750 żołnierzy i 98 oficerów (zabici, ranni oraz zaginieni w okresie ofensywy, do 16 października 1939 r.) – przykładowo 21 DP straciła do 15 września 76 zabitych, 4 zaginionych, 241 rannych, były to straty porównywalne do tych jakie niemiecka 21 DP poniosła pod Nowogrodem nad Narwią w podobnym okresie, Alianci stracili około 120 samolotów, Niemcy 56. Termin głównego uderzenia został określony, zgodnie z polsko-francuską konwencją wojskową, na piętnasty dzień po rozpoczęciu mobilizacji francuskiej (tzn. 17 września). Do tej chwili Francja zmobilizowała na kontynencie 70 dywizji z których część przerzucono nad granicę.
12 września 1939 roku w Abbeville odbyło się jednak posiedzenie francusko-brytyjskiej Najwyższej Rady Wojennej z udziałem Neville Chamberlaina, Edouarda Daladiera i referującego głównodowodzącego armii francuskiej gen. Maurice Gamelina. W konsekwencji narady podjęto decyzję o „maksymalnym zmobilizowaniu środków zanim zostaną podjęte duże operacje lądowe” oraz „ograniczeniu działań powietrznych” RAF i Armee de l’Air nad Niemcami w celu „minimalizacji niemieckiego odwetu”. Oznaczało to w praktyce wstrzymanie wszystkich działań ofensywnych armii francuskiej na przedpolu Linii Zygfryda i złamanie zobowiązań sojuszniczych wobec Polski podjętych 19 maja 1939 roku w aneksie do konwencji wojskowej polsko-francuskiej z 1921, uzgodnionym przez delegację pod przewodnictwem gen. Tadeusza Kasprzyckiego i ratyfikowanym poprzez podpisanie w Paryżu 4 września 1939 protokołu politycznego do konwencji. Strona francuska zwlekała z podpisaniem protokołu i dokonała tego dopiero pod naciskiem Brytyjczyków już po wybuchu wojny. Protokół ze strony Rzeczypospolitej podpisał ambasador Juliusz Łukasiewicz, ze strony Francji minister spraw zagranicznych Republiki Georges Bonnet. Aneks do konwencji wojskowej zobowiązywał stronę francuską do rozpoczęcia ofensywy głównymi siłami w piętnastym dniu od rozpoczęcia mobilizacji armii francuskiej, a działania powietrzne nad Niemcami od chwili rozpoczęcia działań wojennych przeciw Niemcom. Ambasadorowie Rzeczypospolitej w Wielkiej Brytanii – Edward Raczyński i we Francji – Juliusz Łukasiewicz bezskutecznie próbowali wpłynąć we wrześniu 1939 roku na wykonanie zobowiązań krajów sojuszniczych. Na założeniu ofensywy sojuszniczej w piętnastym dniu od rozpoczęcia francuskiej mobilizacji oparty był plan obrony „Z” i strategia obrony terytorium Polski Edwarda Śmigłego-Rydza.
Wobec zakończenia regularnych działań w Polsce, 6 października 1939 roku w przemówieniu w Reichstagu Adolf Hitler publicznie zaproponował Francji i Wielkiej Brytanii pokój, pod warunkiem uznania przez te kraje podboju Polski i rozbioru jej terytorium pomiędzy III Rzeszę i ZSRR. Propozycja zawarta w mowie Hitlera została odrzucona już 11 października przez Eduarda Daladiera, a następnie, w przemówieniu Neville’a Chamberlaina w Izbie Gmin 12 października. Tego samego dnia Hitler rozpoczął szkicowanie i na ten dzień antydatował ogłoszone 26 października dekrety o aneksji zachodnich województw Rzeczypospolitej i utworzeniu Generalnego Gubernatorstwa.
Była to ostateczna porażka koncepcji Hitlera-Ribbentropa krótkotrwałej izolowanej wojny Niemiec (wspartych sojuszniczo przez ZSRR) z Polską. Koncepcja ta została zreferowana przez Hitlera w przemówieniu do dowódców Wehrmachtu w Berchtesgaden/Obersalzberg 22 sierpnia 1939 roku. Wielka Brytania i Francja zdecydowane były na długotrwałą wojnę z Niemcami przy użyciu rezerw Imperium Brytyjskiego i francuskich kolonii, w potrzebie prowadząc wysiłki dyplomatyczne do stworzenia szerokiej koalicji antyhitlerowskiej (analogicznej do historycznej dla Brytyjczyków wieloletniej koalicji antynapoleońskiej), z perspektywicznym udziałem Stanów Zjednoczonych i ewentualnie ZSRR, który pomimo sojuszu z Rzeszą Brytyjczycy uważali za potencjalnego sojusznika. Pomimo klęski Wojska Polskiego II wojna światowa trwać miała zgodnie z wolą brytyjskiego nadal – do czasu wyeliminowania III Rzeszy jako hegemona na kontynencie europejskim.
Do maja 1940 roku działania na całym froncie były czysto symboliczne. Patrole niemieckie atakowały i porywały załogi posterunków francuskich, to samo robiły patrole francuskie. Dużą wagę przywiązywano do propagandy, a sprawne działanie Abwehry bardzo w tej wojnie pomagało. Dla przykładu, gdy na linii frontu rozlokowano dywizję zorganizowaną we francuskiej Algierii – Niemcy rozpoczęli nadawanie audycji z głośników po arabsku.
Jednocześnie Francuska Partia Komunistyczna po zawarciu paktu Ribbentrop-Mołotow rozpoczęła kampanię antywojenną, posuwając się do wzywania żołnierzy francuskich do dezercji. Deputowani FPK głosowali 2 września przeciw kredytom wojennym. Sekretarz generalny Francuskiej Partii Komunistycznej Maurice Thorez, powołany do wojska zdezerterował, uciekł do ZSRR i został przez sąd wojenny Francji skazany na śmierć za dezercję. Konsekwencją działań FPK była jej oficjalna delegalizacja 26 września 1939 roku jako ugrupowania antypaństwowego. 8 października internowano 33 parlamentarzystów komunistycznych. Propaganda FPK nie pozostała jednak bez wpływu na morale armii francuskiej i postawę wielu żołnierzy w czasie bitwy o Francję.
Okres bierności Francji i Wielkiej Brytanii – członków koalicji antyniemieckiej na froncie zachodnim pomiędzy 17 września 1939 a 9 kwietnia 1940 roku przeszedł do historii pod terminem „dziwna wojna” (fr. "Drôle de guerre", ang. "Phoney War").
Przygotowania.
Fall Gelb – niemiecka strategia inwazji.
"Fall Gelb" (Plan Żółty) był kryptonimem niemieckiego sztabu generalnego dla planu wojny na Zachodzie. Wstępnie Hitler planował uderzyć na zachodnią Europę już w październiku 1939 roku, tuż po zakończeniu kampanii w Polsce. Według niego kluczem do zwycięstwa miało być lotnictwo i wojska pancerne. Uważał, że w przeciągu 3–4 dni Wehrmacht uzyska decydującą przewagę strategiczną co pozwoli na szybkie dojście do kanału La Manche.
Pierwszą dyrektywę w tej sprawie Oberkommando der Wehrmacht wydało 19 października 1939 roku, przewidując rzucenie do walki na zachodnim froncie 75 dywizji. Atak miał być przeprowadzony między 20 a 25 października 1939 roku.
Plan rzucenia wojsk do boju późną jesienią wiązał się z możliwością ugrzęźnięcia wojsk pancernych w błocie, co mogło skutkować załamaniem ofensywy, a w najgorszym razie klęską nowej kampanii. Osobiście u Hitlera w tej sprawie interweniował także Naczelny Dowódca Wojsk Lądowych feldmarszałek Walther von Brauchitsch. Doprowadziło to jedynie do przesunięcia daty uderzenia na 12 listopada. Datę ataku ponownie odwołano. Trwały dalsze prace studyjne. Wówczas to na polecenie Hitlera zmieniono założenia planu natarcia na przedstawione Hitlerowi przez Ericha von Mansteina. Były całkowicie odmienne od tradycyjnego podejścia niemieckiego Sztabu Generalnego (opartego na planie Schlieffena) i stały się podstawą ostatecznego, zrealizowanego planu ofensywy na Zachodzie.
17 i 18 lutego, w trakcie dyskusji Hitlera z gen. von Mansteinem, feldmarszałkiem von Brauchitschem i szefem sztabu generalnego generałem Franzem Halderem nakreślono ogólną koncepcję niemieckiej ofensywy. Według niej pierwsze uderzenie, bez wymaganego wypowiedzenia wojny, miało skierować się na neutralne – zgodnie z – Belgię, Holandię i Luksemburg. Niemiecki Sztab Generalny planował objąć ofensywą tereny od Morza Północnego aż do południowych krańców Luksemburga.
Niemcy podzielili swoje wojska na trzy części. Największe siły (Grupa Armii „A”, dowodzona przez gen. płk. von Rundstedta i rozmieszczona na środku linii frontu) miały uderzać poprzez Ardeny w stronę Sedanu i na północny zachód, w kierunku kanału La Manche. Zadaniem dywizji pancernych było – po przebyciu linii Mozy – zaatakowanie od tyłu broniących się Francuzów. Na północy natarcie miała prowadzić Grupa Armii „B” (dowodzona przez gen. płk. von Bocka), z zamiarem podbicia Holandii i Belgii oraz związania walką spieszących z pomocą Belgom aliantów. Wysunięta najbardziej na południe, stacjonująca naprzeciw Linii Maginota Grupa Armii „C” (dowódca gen. płk von Leeb), składała się wyłącznie z jednostek piechoty, jej zadanie polegało na wiązaniu w pierwszej fazie ofensywy jak największej liczby obrońców.
Do uderzenia 10 maja 1940 roku na froncie zachodnim Niemcy mogli wykorzystać 130 dywizji (w tym 115 dywizji piechoty, 9 dywizji pancernych, 6 dywizji zmotoryzowanych i jedną powietrznodesantową). Na pozycjach wyjściowych znajdowało się niemal 2600 czołgów oraz ponad 3800 samolotów.
Alianci dysponowali na kontynencie 132 dywizjami (89 francuskimi, 22 belgijskimi, 10 brytyjskimi, 9 holenderskimi i 2 polskimi – w tym 6 dywizji pancernych i 17 częściowo zmotoryzowanych), 2400 samolotów i prawie 3400 czołgów. Teoretycznie dawało to przewagę, jednakże ugrupowanie alianckie było rozczłonkowane, nie posiadało jednorodnego dowództwa (w przeciwieństwie do końcowego okresu I wojny światowej – Ferdinand Foch) – i przede wszystkim nie było przygotowane do wymagań nowoczesnego pola walki. Dużą rolę odgrywał zaawansowany wiek generalicji francuskiej i automatyczne przenoszenie doświadczeń I wojny światowej na pole walki roku 1940.
Belgia z powodu braku reakcji Francji na remilitaryzację Nadrenii i wobec złamania w ten sposób układu z Locarno – ogłosiła się krajem neutralnym. W konsekwencji armia belgijska nie była formalnie włączona w alianckie struktury dowodzenia (w których znajdowała się do marca 1936) w chwili agresji niemieckiej w maju 1940. W rezultacie 22 dywizje armii belgijskiej prowadziły walkę praktycznie w oddzielnym ugrupowaniu, obsadzając fortyfikacje stałe na granicy belgijsko-niemieckiej: (Fort Eben Emael, Obóz Warowny Antwerpia). Analogiczna sytuacja wystąpiła wprawdzie podczas agresji na Francję w 1914 r., ale w 1940 r. był to element szerszej bitwy o Flandrię.
O wyniku kampanii rozstrzygnąć miała na korzyść Niemiec niekonwencjonalna strategia i taktyka wojenna i wykorzystanie nowoczesnych (w tym czasie) środków i metod walki.
Francuzi i Brytyjczycy zlekceważyli wnioski wynikające z kampanii wrześniowej na froncie polskim, przypisując przegraną wyłącznie złej organizacji i dowodzeniu Wojska Polskiego.
Plan koalicji francusko-brytyjskiej.
Francuzi za najważniejsze zadanie swojej armii uznali obronę Linii Maginota, będącej – według nich – gwarantem powstrzymania niemieckiego ataku. Zgodnie z przyjętymi założeniami w pobliżu fortyfikacji skoncentrowali główne siły: 2 i 3 Grupę Armii, dowodzone przez gen. Prételata i Bessona. Rozmieszczona na północy 1 Grupa Armii miała wyruszyć naprzeciw Niemcom na teren Belgii, a także bronić północnego przedłużenia Linii Maginota. Wojska francuskie wspierało 9 dywizji brytyjskich, wchodzących w skład Korpusu Ekspedycyjnego (BEF). Ich dowódcą był gen. lord Gort.
Francuscy sztabowcy spodziewali się, że Niemcy powtórzą manewr planu Schlieffena z I wojny światowej i główny ciężar ofensywy skierują poprzez terytorium Belgii po to, by zyskać możliwość ataku z północy i wschodu. Po naruszeniu przez Niemcy neutralności Belgii wojska francuskie i brytyjskie zgrupowane nad granicą belgijsko-francuską miały przejść tę granicę i wesprzeć armię belgijską na osi ataku niemieckiego prognozowanego zgodnie z założeniami planu Schlieffena z 1914 r. Zgodnie z tymi rachubami Belgia miała bronić się wystarczająco długo, by dać wojskom francuskim czas na przegrupowanie. Pierwotny plan OKH istotnie był przewidywany w zbliżonym wariancie, jednak został zmieniony na osobisty rozkaz Hitlera, który przyjął na przełomie 1939/1940 plan opracowany przez von Mansteina. Zrealizowany ostatecznie plan pancernej ofensywy w Ardenach (Grupa Armii A) (uważaną zarówno przez wojskowych francuskich, jak i OKH, z uwagi na górzysty teren za niewykonalną) spowodował odcięcie wojsk francuskich i brytyjskich, które wkroczyły do Belgii od zaplecza na spotkanie nacierającej zgodnie z planem Schlieffena niemieckiej grupy armii B gen. von Bocka. Wojska pancerne Guderiana, posiadające skuteczny systemem łączności radiowej i działające w powiązaniu z Luftwaffe, dokonującą bombardowań bombowcami nurkującymi Ju 87, „ciosem sierpa” 20 maja 1940 dotarły do morza w okolicach Abbeville, okrążając zarówno BEF, jak i najlepsze jednostki armii francuskiej.
Bitwa o Flandrię.
Niemiecka ofensywa na Zachodzie rozpoczęła się 10 maja 1940 roku o godzinie 5:35. W tym dniu premierem gabinetu wojennego Wielkiej Brytanii został dotychczasowy 1. lord Admiralicji, Winston Churchill. Neville Chamberlain, w konsekwencji klęski w Norwegii, ustąpił zmuszony do tego wobec stanowiska Partii Konserwatywnej. Pierwszego dnia urzędowania nowy premier musiał zmierzyć się z wiadomościami z frontu. Już początek natarcia Wehrmachtu był udany. Sukces odniosła Luftwaffe, której bombowce nurkujące Stuka i bombowce Heinkel 111 skutecznie zaatakowały lotniska francuskie, belgijskie i holenderskie, niszcząc wiele samolotów oraz m.in. składowane pod otwartym niebem zapasy paliwa BEF w rejonie Sedanu. Co prawda straty w pierwszym dniu działań były wysokie – Niemcy stracili ponad 300 samolotów, a ok. 50 zostało uszkodzonych – jednak dzięki lepszej taktyce, nowocześniejszym samolotom i uzyskaniu lokalnej przewagi powietrznej Luftwaffe błyskawicznie wywalczyła panowanie nad francuskim niebem. Dzięki temu Niemcy kontrolowali szlaki komunikacyjne, swobodnie atakując przegrupowujące się lub wycofujące siły sojusznicze. Po stronie obrońców zawiodło dowództwo. Gen. Georges zabronił własnemu lotnictwu podejmowania działań zaczepnych i nakazał skupić się wyłącznie na obronie i rozpoznaniu. Prowadzące główne uderzenie niemieckie dywizje pancerne nie stały się więc celem zmasowanego bombardowania lotniczego, co przewidywał wstępny plan obronny Francuzów. Sukcesem zakończyła się także większość powietrznych desantów, dzięki którym napastnicy zajęli punkty strategiczne – mosty czy lotniska – w tym przede wszystkim przemyślany w szczegółach i brawurowy atak niemieckich wojsk powietrznodesantowych na Fort Eben-Emael na styku armii belgijskiej i holenderskiej (na północ od Liège), broniący przepraw na Mozie i kanale Alberta. Natarcie usiłowały spowolnić brytyjskie lekkie bombowce Fairey Battle, atakując punktowo skrzyżowania dróg, a zwłaszcza mosty, jednak źle zaplanowane misje i niedostosowanie tych samolotów do zadań szturmowych przyniosły im olbrzymie straty od ognia OPL, a i tak nie powstrzymały nacierających oddziałów wroga.
Wehrmacht szybko odciął oddziały holenderskie od wsparcia francuskiego. Wykorzystał nie tylko przewagę w liczebności wojsk i sprzętu, ale i nieporównywalnie większe doświadczenie w prowadzeniu działań wojennych na lądzie. Alianci większość swoich sił na północy skierowali przeciwko nacierającym frontalnie na Belgię oddziałom niemieckiej Grupy Armii B Wehrmachtu, starając się przeszkodzić ich marszowi na zachód. Jednocześnie wystawili swoją prawą flankę na niespodziewane uderzenie z południa przez Ardeny przez niemiecką Grupę Armii A.
Kapitulację armii holenderskiej 14 maja (podpisanej przez głównodowodzącego gen. Henriego Winkelmana; królowa Wilhelmina wraz z rządem Królestwa Niderlandów ewakuowała się do Wielkiej Brytanii) przyśpieszył nalot dywanowy Luftwaffe na Rotterdam, niszcząc centrum miasta, co wywołało panikę w Belgii i Francji. Rozpoczęła się masowa, podobnie jak w czasie kampanii wrześniowej w Polsce, ucieczka ludności cywilnej Belgii, a później północnej Francji, blokującej drogi na zapleczu wojsk sojuszniczych. Było to świadome (podobnie jak w Polsce) działanie Hitlera, OKH i OKL sprzeczne z IV konwencją haską – stanowiące zbrodnię wojenną.
O świcie 10 maja niemiecki desant wylądował na terenie neutralnego Luksemburga. Agresorzy nie napotkali zbrojnego oporu, jedyną reakcją ze strony zaatakowanych był sprzeciw żandarmerii. Napastnicy wybudowali umocnienia, zablokowali drogi wylotowe w kierunku Francji. Do starć zbrojnych doszło, dopiero gdy do Luksemburga wkroczyły oddziały francuskie.
Sztab francuski przed rozpoczęciem wojny brał pod uwagę możliwość wyprowadzenia niemieckiego ataku przez lesiste wzgórza Ardenów. Po przeprowadzeniu serii gier wojennych Francuzi doszli jednak do wniosku, że przeprowadzenie ataku pancernego przez ten teren nie jest możliwe. Tymczasem zgodnie z założeniami niemieckiego planu inwazji von Mansteina, natarcie grupy pancernej von Kleista, kierującej się przez wzgórza Ardenów w stronę Mozy miało mieć decydujące znaczenie. Wiosną 1940 roku jednostki pancerne pod dowództwem gen. Heinza Guderiana przeprowadzały ćwiczenia natarcia w terenie pagórkowatym (wykorzystując wzgórza Schwarzwaldu).
Na zlekceważonym kierunku Ardenów (na styku Linii Maginota i grupy ofensywnej francusko-brytyjskiej) dowództwo armii francuskiej pozostawiło siły 9 armii francuskiej (pod dowództwem gen. Corapa), złożonej przeważnie z rezerwistów starszych roczników. W konsekwencji niemieckie wojska pancerne przeszły przez teren Luksemburga, na obszarze Ardenów nie napotkały poważniejszego oporu ze strony 9 armii francuskiej, która de facto porzuciła stanowiska obronne. 12 maja korpus pancerny Guderiana zbliżył się do Mozy, zajmując Sedan i zdobywając przeprawy mostowe na rzece, co umożliwiło mu ofensywę jednostek szybkich w kierunku Kanału La Manche, przeforsowaną ponownie wbrew stanowisku OKH.
Wprowadzone do Belgii wojska francuskie próbowały kontratakować – 14 maja 1 Dywizja Pancerna atakowała nad Mozą, trzy dni później 4 Dywizja Pancerna płk. de Gaulle’a pod Montcornet. Jednak, jeśli nawet udało im się osiągnąć jakieś sukcesy, to były one krótkotrwałe. Głównodowodzący gen. Maurice Gamelin został zdymisjonowany w związku z przełamaniem frontu, jego następca, gen. Maxime Weygand, był dowódcą armii Środkowego Wschodu i z Syrii do Paryża – siedziby kwatery głównej dotarł 19 maja. Był to tydzień decydujący o rezultacie bitwy o Flandrię, w którym armia francuska była pozbawiona jednolitego dowództwa (Gamelin pełnił jedynie obowiązki naczelnego dowódcy).
Natarcie niemieckie było silne i błyskawiczne. Zaledwie dwa dni utrzymał gen. Billotte, głównodowodzący armii francuskiej w Belgii stanowiska w zachodniobelgijskim Dijle. 16 maja zajął je gen. płk. von Bock; dzień później – bez walki – Niemcy zdobyli Brukselę. Armia niemiecka dysponowała olbrzymią przewagą w powietrzu. Błyskawiczne postępy wojsk lądowych były w dużej mierze możliwe dzięki wspieraniu ich przez Luftwaffe. Samoloty osłaniały ruchy jednostek lądowych, uniemożliwiając skuteczną interwencję artylerii francuskiej. Wkrótce siły von Kleista, po przełamaniu francuskiego frontu na zachód od Mozy, mogły ruszyć w kierunku morza. 19 maja 1940 roku, bezzwłocznie po przybyciu z Syrii gen. Maxime Weygand udał się samolotem do północnej grupy wojsk sojuszniczych, będących na granicy okrążenia. Spotkanie z dowódcą BEF lordem Gortem nie doszło do skutku. Jednocześnie gen. Gustave Billotte zginął w wypadku samochodowym bezpośrednio po spotkaniu z gen. Weygandem, nie zdążywszy pozostawić żadnych instrukcji podwładnym ani dokonać koordynacji działań z BEF i armią belgijską.
Niemiecka 6 Armia po zdobyciu Arras spychała Brytyjczyków na północ, z Abbeville zaś w tym samym kierunku nacierał Guderian. 19 maja lord Gort, dowodzący Brytyjskim Korpusem Ekspedycyjnym, zgłosił swoim przełożonym w Londynie, że być może konieczna okaże się ewakuacja jego wojsk przez Dunkierkę – stwierdził, że jego oddziałom grozi otoczenie, zepchnięcie do morza i zniszczenie. Na reakcję czekał tylko kilka godzin. Zapadła decyzja o przygotowaniach do wycofania brytyjskich wojsk z kontynentu. Akcji nadano kryptonim „Dynamo”. 21 maja Brytyjczycy podjęli jeszcze nieudaną próbę przebicia się z niemieckiego okrążenia na zachód. 22 maja rozpoczęła się trwająca ponad dwie doby bitwa pancerna pod Arras, w której wojska francuskie zaangażowały siły dwóch dywizji pancernych, zaś Brytyjczycy dwie kompanie czołgów. Dzięki kontratakowi, podczas którego w bezpośrednim zagrożeniu znalazł się Erwin Rommel, dywizje brytyjskie i część francuskiej 1 Armii zdołały wycofać się na wybrzeże. Brytyjczycy powiadomili dowództwo wojsk francuskich utrzymujących stanowiska obronne wokół Calais i Dunkierki o rozpoczęciu ewakuacji już po jej rozpoczęciu; ewakuacja prowadzona była przez okręty i statki brytyjskie, francuskie i płaskodenne statki holenderskie przejęte z chwilą kapitulacji Holandii przez Brytyjczyków.
Po zajęciu przez Wehrmacht całego terytorium Belgii 28 maja 1940 roku – już po rozpoczęciu przez aliantów ewakuacji Dunkierki – król Belgów Leopold III, działając jako zwierzchnik sił zbrojnych, podpisał kapitulację armii belgijskiej (Leopold III pozostał w Brukseli pod okupacją niemiecką i został przez niemieckie władze okupacyjne – wobec odmowy współpracy – izolowany w swej rezydencji, w areszcie domowym). Rząd Belgii udał się na emigrację do Francji, a po jej klęsce – do Wielkiej Brytanii.
W pierwszej fazie kampanii Holandia broniła się zaledwie 3 dni, Belgia 18, a Luksemburg (nie posiadający sił zbrojnych) poddał się w pierwszym dniu ofensywy.
Dunkierka.
Zdawać się mogło, że wojska alianckie na północnym odcinku frontu są skazane na zniszczenie. Dowodzący Luftwaffe Hermann Göring obiecał Hitlerowi, że okrążone wojska alianckie zdoła zniszczyć samymi uderzeniami lotniczymi. Führer, chcąc oszczędzić siły pancerne na dalszą część kampanii, rozkazał wstrzymanie ofensywy lądowej. Tymczasem Luftwaffe początkowo nie mogło atakować z powodu gęstej mgły. Brytyjczycy zyskali więc czas na ewakuację. Operacja Dynamo rozpoczęła się 27 maja. W ciągu pierwszych trzech dni ewakuacji udało się uratować ok. 70 tys. żołnierzy, z każdym dniem nasilały się jednak ataki niemieckich bombowców na miasto i plaże ewakuacyjne. Wobec stanowiska Churchilla operacja ewakuacji brytyjskich sił ekspedycyjnych została rozszerzona o żołnierzy francuskich. Dzięki ofiarności brytyjskich, francuskich i polskich (ORP Burza) marynarzy i lotników, osłaniających ewakuację, ostatecznie do 4 czerwca kontynent opuściło ok. 338 tys. alianckich żołnierzy. Pod Dunkierką do niewoli dostało się 40 tys. żołnierzy alianckich (przede wszystkim Francuzów broniących Dunkierki i zabezpieczających ewakuację sił alianckich). Straty Brytyjskiego Korpusu Ekspedycyjnego w ludziach wyniosły 15% stanów wyjściowych, jednak znacznie większe Brytyjczycy odnotowali w wyposażeniu – na plażach pozostawiono całość ciężkiego sprzętu (czołgi, artyleria). Front w północnej Francji przebiegał 4 czerwca 1940 roku wzdłuż linii rzek: Sommy, Oise, Aisne i na ich przedłużeniu Linią Maginota.
Druga faza kampanii francuskiej.
5 czerwca, nazajutrz po zakończeniu brytyjskiej ewakuacji, rozpoczął się następny etap kampanii francuskiej. Przygotowania Wehrmachtu do kolejnej fazy ataku, określanej kryptonimem "Fall Rot" (Plan Czerwony), trwały już od ostatnich dni maja, gdy niemieckie oddziały pancerne przegrupowywały się w kierunku południowym, w stronę tzw. Linii Weyganda. Do obrony tej, liczącej ponad 500 km linii, Aliantom zostały 63 dywizje (59 francuskich, 2 polskie oraz 2 brytyjskie). Przeciwnik dysponował teraz znaczną przewagą, Niemcy posiadali 136 dywizji, z czego 10 pancernych, 6 zmotoryzowanych i jedną kawalerii. Plan nowej ofensywy zakładał wyprowadzenie trzech uderzeń. Najpierw 6 dywizji pancernych Grupy Armii „B” miało przełamać front pomiędzy Oise a morzem. Kierunek natarcia – Rouen nad dolną Sekwaną. Cztery dywizje pancerne, wchodzące w skład Grupy Armii „A”, miały uderzyć w kierunku na Rethel w głąb Francji, aż po Langres. Wreszcie Grupa Armii „C” miała próbować przełamania Linii Maginota, główny ciężar natarcia jej oddziałów miał zostać skierowany między miasto Metz a rzekę Ren. Już 8 czerwca niemieckie natarcie osiągnęło Rouen, ale następnie kierunek uderzenia uległ zmianie, poprowadzono je w stronę morza. Dzięki temu manewrowi w St. Valery odcięto brytyjską dywizję Highland oraz jednostki francuskie i zmuszono je do kapitulacji 12 czerwca, bowiem zajęcie wzgórz górujących nad wybrzeżem przez Wehrmacht uniemożliwiło planowaną – jak w Dunkierce – ewakuację. Żołnierze wojsk pancernych von Kleista natknęli się na zaciekły opór Francuzów w okolicach Amiens i Péronne. Znacznie lepiej wiodło się dywizjom Guderiana, które dotarły do Marny pod Châlons. 14 czerwca niemieckie oddziały wkroczyły do Paryża, który został uprzednio ogłoszony przez Francuzów miastem otwartym i nie był broniony. Tego samego dnia Niemcy rozpoczęli operację „Tiger”, w której ich 1 Armia von Witzlebena w składzie trzech korpusów armijnych: XXX (93 i 258 DP), XII (75 i 268 DP) oraz XXIV (60 i 252 DP) uderzyła na słaby odcinek Linii Maginota w Saarze, broniony przez 52 DP i jednostki forteczne, stanowiące ekwiwalent jednej dywizji. W dwudniowych walkach wojska niemieckie poniosły porażkę, nie zdołały przełamać francuskiej obrony. 16 czerwca wojska francuskie, wzmocnione przez polską 1 Dywizję Grenadierów wycofały się na rozkaz w kierunku kanału Marna-Ren, tocząc dalsze walki odwrotowe, zadając wojskom niemieckim poważne straty (między innymi pod Dieuze). Równolegle, zgodnie z Fall Rot, inne jednostki Wehrmachtu kontynuowały natarcie na Normandię i Bretanię, dolinę Rodanu i Plateau de Langers oraz obchodziły od tyłu Linię Maginota. W tym samym czasie, gdy poddawał się Paryż, Grupa Armii „C” przełamywała Linię Maginota na południe od Saarbrücken. Wyszło przy tym na jaw, że nie wszystkie odcinki umocnień są tak potężne, jak powszechnie sądzono. Na całej linii frontu Francuzi oddawali pole napastnikom, stawiając zacięty opór; niemiecki generał von Reichenau określił postawę wojsk francuskich słowami „walczyli jak lwy”.
Zawieszenie broni.
10 czerwca, już po rozstrzygnięciu walnej bitwy nad Sekwaną i Oise, Benito Mussolini w publicznym przemówieniu z balkonu Palazzo Venezia, wypowiedział w imieniu Włoch wojnę Wielkiej Brytanii i Francji. Oznaczało to koniec polityki balansowania dyplomatycznego Włoch pomiędzy III Rzeszą a Wielką Brytanią, uprawianej od sierpnia 1939 przez Galeazzo Ciano z poparciem wojska, króla, części partii faszystowskiej (która później odsunie Duce od władzy) i – do czasu klęski Francji – samego Mussoliniego i utrzymywania neutralności Włoch, określanej wobec formalnego sojuszu polityczno-wojskowego Włoch i Niemiec z maja 1939 mianem „nieuczestniczenia w wojnie” (wł. "nonbelligeranza").
Atak lądowy Włoch, który nastąpił dopiero 21 czerwca 1940, był pozbawiony znaczenia militarnego (lądowe uderzenie zostało zatrzymane przez sześciodywizyjną francuską „Armię Alp” (l’Armée des Alpes) na pograniczu, na głębokości maksymalnie kilkunastu kilometrów, z dużymi stratami włoskimi). Zgrupowana prawie wyłącznie na Morzu Śródziemnym francuska marynarka wojenna posiadała przewagę nad włoską Regia Marina, co wynikało z porozumienia o podziale zadań flot sprzymierzonych: Royal Navy kontrolowała Morze Północne i Atlantyk, francuska marynarka wojenna – Morze Śródziemne (analogicznie jak w roku 1914). Lotnictwo włoskie zaatakowało nieskutecznie flotę francuską w Tulonie i brytyjskie stanowiska w Adenie na Półwyspie Arabskim. Był to cały udział Włoch w kampanii francuskiej. Symboliczny zakres zaangażowania militarnego Włoch spowodował, że Hitler odmówił poparcia jakichkolwiek dalej idących roszczeń Włoch wobec Francji (Tunezja, Korsyka, Nicea), zaś okupacja włoska terytorium francuskiego ograniczała się do rejonów alpejskich i obszaru na wschód od Nicei, na głębokość do kilkunastu kilometrów od granicy (w konsekwencji odrębnie zawartego z Francją 24 czerwca zawieszenia broni).
Prezydent Republiki Albert Lebrun, premier Paul Reynaud, przewodniczący Izby Deputowanych Édouard Herriot i niektórzy ministrowie rządu Francji (m.in. minister spraw wewnętrznych i kolonii Georges Mandel oraz wiceminister wojny Charles de Gaulle) uważali, że w przypadku klęski na rdzennym terytorium Francji, niezbędne jest przeniesienie siedziby prezydenta, rządu i parlamentu do Algierii, ewakuację tam wojska i prowadzenie dalszej wojny z posiadłości zamorskich Francji (przede wszystkim Afryki Północnej). Zostało to storpedowane przez przeważające we francuskiej elicie władzy stronnictwo kapitulacyjne (Camille Chautemps, Édouard Daladier, Pierre Flandin, Philippe Pétain, Maxime Weygand, Paul Baudoin), polityków pozostających poza rządem jak Pierre Laval czy ambasador Francji w Polsce Leon Noël, a rozstrzygnięte faktycznie przez dowódcę francuskiej marynarki wojennej admirała Darlana, który ostatecznie opowiedział się za rozejmem – choć początkowo był mu przeciwny – a w konsekwencji zerwaniem sojuszu z Wielką Brytanią i Polską. Darlan twierdził, że francuska marynarka wojenna nie może zabezpieczyć ewakuacji żołnierzy z Francji kontynentalnej do Algierii wobec zagrożenia ze strony floty włoskiej. Paul Reynaud w obliczu dramatycznej sytuacji kraju i przewagi stronnictwa kapitulanckiego 16 czerwca podał się do dymisji. Winston Churchill zabiegał, by Francuzi nie poddawali swojej marynarki wojennej, gdyż następnym celem ataku III Rzeszy była, wobec odmowy przyjęcia warunków pokojowych Hitlera, Wielka Brytania, zaś Kriegsmarine była za słaba do zabezpieczenia inwazji niemieckiej. Przejęcie floty francuskiej przez Kriegsmarine mogło umożliwić inwazję. Następca Reynauda, marszałek Pétain, wygłosił przemówienie radiowe: "„Ze ściśniętym sercem oświadczam wam, że należy podjąć próbę przerwania walki. Zwróciłem się tej nocy do przeciwnika z prośbą, aby, jeśli jest na to przygotowany, podjął, razem ze mną, jak żołnierz z żołnierzem po honorowej walce, próbę znalezienia sposobu położenia kresu działaniom wojennym”". Nieliczne oddziały francuskie próbowały jeszcze stawiać opór, jednak oświadczenie premiera, bohatera wojennego z czasów poprzedniej wojny, do reszty złamało morale żołnierzy.
22 czerwca 1940 roku, o godzinie 18.50 generał Wilhelm Keitel reprezentujący stronę niemiecką i gen. Charles Huntziger w imieniu Francji podpisali w Compiègne układ o separatystycznym zawieszeniu broni – wbrew warunkom obowiązujących Francję układów sojuszniczych z Wielką Brytanią i Polską.
Epilog.
Zajęcie Francji znacznie poprawiło sytuację strategiczną Niemiec – do dyspozycji miały teraz porty nad Atlantykiem i kanałem La Manche. Niemieckie okręty podwodne zdobyły bazy, które umożliwiły im prowadzenie skuteczniejszych działań przeciwko transportom morskim, będącym głównym źródłem zaopatrzenia dla nadal walczącej Wielkiej Brytanii. Luftwaffe mogło prowadzić działania przeciw Anglii z lotnisk francuskich.
Generał Charles de Gaulle, wiceminister obrony narodowej w rządzie Paula Reynauda, wobec nominacji dotychczasowego wicepremiera w rządzie Reynauda, Philippe’a Pétaina na premiera Francji i jego przemówienia z 17 czerwca z gotowością podpisania rozejmu wobec Rzeszy, przebywając w Londynie, wygłosił 18 czerwca wieczorem za pośrednictwem radia BBC apel do Francuzów, wzywający ich do obywatelskiego nieposłuszeństwa, odmowy uznania rozkazów rządu Francji i kontynuowania walki z Niemcami w sojuszu z Wielką Brytanią. Brytyjczycy przekazali Wolnym Francuzom część okrętów floty francuskiej przejętych w portach angielskich w ramach operacji Catapult, za walką opowiedziała się również część kolonii francuskich (Francuska Afryka Równikowa, Kamerun, Gujana Francuska). Uratowani w trakcie ewakuacji z Dunkierki żołnierze francuscy zostali w ciągu kilku dni przewiezieni do Francji, gdzie zostali wykorzystani do odtwarzania swoich jednostek na początku czerwca 1940 r. Np. czołgiści 1 DLM jako jedni z ostatnich ewakuowali się z Dunkierki, a do 7 czerwca z powrotem byli we Francji, razem z 60 tys. francuskich żołnierzy ponownie przerzuconych po liniach wewnętrznych.
Zebrane w Tuluzie Zgromadzenie Narodowe Republiki (Senat i Izba Deputowanych obradujące łącznie), z pominięciem prezydenta Republiki Alberta Lebrun udzieliło 10 lipca 1940 r. nadzwyczajnych pełnomocnictw premierowi – marszałkowi Pétainowi, który na ich podstawie ogłosił się „głową państwa francuskiego” ("L’ Etat Francais"). Ustawa o pełnomocnictwach została uchwalona przygniatającą większością głosów (569 głosów „za” przy 80 „przeciw”, z czego 62 radykałów i socjalistów, przy 30 wstrzymujących się od głosu).
III Republika dobiegła kresu, rozpoczęła się epoka Francji Vichy i równoległych działań gen. de Gaulle’a – Wolnych Francuzów oraz Resistance. Już 4 lipca francuski wojskowy sąd w Tuluzie skazał zaocznie de Gaulle’a za niesubordynację na 4 lata pozbawienia wolności i grzywnę. 2 sierpnia 1940 roku gen. de Gaulle został – już za „zdradę stanu” – skazany przez sąd francuski na karę śmierci.
W zamiarze uniemożliwienia III Rzeszy przejęcia floty francuskiej Churchill wydał rozkaz przejęcia, lub w razie odmowy przejęcia – zatopienia okrętów francuskiej marynarki wojennej. Eskadra francuska w Aleksandrii podporządkowała się Brytyjczykom, natomiast wobec odmowy pozostałych sił Royal Navy na początku lipca 1940 zaatakowała i częściowo zniszczyła okręty francuskie w Algierii (baza Mers el-Kebir w pobliżu Oranu).
Adolf Hitler wobec zdobycia prawie całej kontynentalnej Europy był przekonany, że Wielka Brytania przyjmie latem 1940 roku warunki pokojowe III Rzeszy sprowadzające się do brytyjskiej zgody na hegemonię Niemiec na kontynencie. Wobec postawy Winstona Churchilla prognozy Hitlera okazały się nierealne. Wkrótce po zakończeniu bitwy o Francję rozpoczęła się bitwa o Anglię.

</doc>
<doc id="172567" url="https://pl.wikipedia.org/wiki?curid=172567" title="THPS">
THPS



</doc>
<doc id="172573" url="https://pl.wikipedia.org/wiki?curid=172573" title="El Cid">
El Cid



</doc>
<doc id="172577" url="https://pl.wikipedia.org/wiki?curid=172577" title="Abeona (mitologia)">
Abeona (mitologia)

Abeona – rzymska bogini chroniąca dzieci, które pierwszy raz opuszczają dom rodzinny. Abeona jest spokrewniona z Adeoną, która chroni dzieci powracające do domów rodzinnych; "ad" jest łacińskim przedrostkiem określającym "do", a "ab" oznacza "od".

</doc>
<doc id="172578" url="https://pl.wikipedia.org/wiki?curid=172578" title="Adeona">
Adeona



</doc>
<doc id="172583" url="https://pl.wikipedia.org/wiki?curid=172583" title="Disciplina">
Disciplina

Disciplina (Discipulina) – jedno z pomniejszych bóstw mitologii rzymskiej, personifikacja dyscypliny.
Łacińskie pojęcie "dyscypliny" obejmowało więcej znaczeń, odnosząc się do wiedzy i wykształcenia, dobrego wyszkolenia i nabycia określonych umiejętności, opanowania i zdecydowania, a także do unormowanego trybu życia. Bogini stanowiła uosobienie tych wartości.
Kult.
Bóstwo cieszyło się szczególną popularnością wśród żołnierzy, zwłaszcza strzegących granic cesarstwa rzymskiego. Jego ołtarze odnaleziono w Wielkiej Brytanii i Afryce Północnej. Poświęcony był mu fort Cilurnum (dzis. Chesters) na Wale Hadriana, o czym miałyby świadczyć odnalezione tam inskrypcje. W strefie Wału odkryto również liczne ołtarze: aż dwa w Corbridge, pojedyncze w Greatchesters, Chester, Castlesteads, Birrens, Bewcastle i Bertha. Wiadomo, że wystawiano je bóstwu oficjalnie i na terenie rzymskiego obozu zwykle umieszczano w budynku kwatery głównej ("praetorium"), gdzie znajdowało się miejsce kultu. Konkretne wyobrażenia Discipliny nie są znane: na pomnikach podawano w inskrypcjach tylko jej miano, poza tym (np. na medalionach, monetach) przedstawiano ją alegorycznie. 
Rola w armii.
Czciciele Discipliny kierowali się zasadami "frugalitas, severitas" i "fides" – gospodarności, surowych wymagań i wierności. Oddany jej żołnierz oszczędzał pieniądze, czas i siły. Był skoncentrowany i zdecydowany, wierny swej jednostce, armii, oficerom, a także ludowi rzymskiemu ("populus Romanus"). Gorliwym kontynuatorem starań Trajana w ożywianiu i podnoszeniu dyscypliny wojskowej był Hadrian. Biograf jego podaje, że „pragnąc bardziej pokoju niż wojny, ćwiczył wojsko, tak jakby zagrażała wojna, kształcąc je na przykładach własnej wytrzymałości. (...) Po cezarze Oktawianie on właśnie wzmógł karność (...) określiwszy dokładnie zarówno obowiązki żołnierzy, jak i wydatki. (...) Przykładem swej cnoty żołnierskiej zachęcał innych: w pełnym uzbrojeniu szedł pieszo nawet dwadzieścia tysięcy kroków...” (tj. ok. 30 km). Dbał także o nominacje odpowiednich ludzi na dowódców, „usuwał zewsząd wszelkie przedmioty zbytku, ulepszał wreszcie broń i sprzęt żołnierski”.
Oprócz ćwiczeń wojskowych rzymskiego żołnierza obowiązywały prace "inżynieryjne": umacnianie obozów i granic, budowa i naprawa dróg o znaczeniu strategicznym, wodociągów i akweduktów oraz związanych z nimi mostów, kanałów i grobli, a nawet osuszanie bagien czy eksploatacja kamieniołomów i kopalń. Działalność ta w czasach pokoju broniła wojsko przed bezczynnością, samoizolacją i demoralizacją. Dzieła takie w znacznej mierze przyczyniły się do zagospodarowania imperium, co odczuwalne było zwłaszcza w odległych prowincjach. W rezultacie powstały również tak ogromne założenia fortyfikacyjne, jak naddunajski limes, Wał Hadriana czy Wał Antonina oraz rozległa sieć dróg cesarstwa istniejąca długo jeszcze po jego upadku. Z kolei podczas wojny dyscyplina w armii umożliwiała tak niesłychany wysiłek żołnierza, jak gigantyczne prace inżynieryjne podczas oblężenia Jerozolimy i Masady w trakcie wojny żydowskiej w latach 70-73 n.e.
Kryzys dyscypliny.
Od schyłku okresu Antoninów zachodziły jednak w armii rzymskiej niepokojące zjawiska, które w przyszłości miały doprowadzić do degeneracji rządów i rozkładu państwowości. Poziom dyscypliny stale obniżał się i jako ostatni potrafił zapewnić sobie karność wojska Septymiusz Sewer, który zresztą sam pochodził z jego szeregów. Narastający wszechstronny kryzys cesarstwa w III wieku, kiedy armia coraz częściej decydowała o wyborze kolejnych panujących, nie sprzyjał zachowaniu w niej dyscypliny. Przesadna surowość Aureliana w traktowaniu żołnierzy była tylko pochodną rozluźnienia, jakie w tej epoce zapanowało wśród wojska. Cesarza tego, który według biografa „odznaczał się wielką surowością i ogromną dyscypliną”, „żołnierze tak się bali, że gdy raz z niebywałą surowością ukarał jakieś obozowe wykroczenie, nikt z jego podwładnych nie popełnił już potem żadnego przestępstwa”. Cytując zaś znamienne przykazania Aureliana o dyscyplinie kierowane do zastępcy, przytacza jego wypowiedź: „Jeśli chcesz zachować życie, powstrzymuj żołnierzy od występków”.
Dlatego to jemu cesarz Walerian miał zlecić nadzór nad obozami armii wraz z zadaniem zaprowadzenia w nich porządku. 
Charakterystyczne, że tragiczną ofiarą nawrotów podobnego rozprzężenia padł jeden z jego następców – cesarz Probus, niezwykle ceniony przez armię, lecz przypadkowo zamordowany przez żołnierzy chwilowo zbuntowanych przeciw wykonywaniu jego rozkazów. Dopiero okres tetrarchii z jego istotną zmianą wizerunku władcy (dominat) przyczyniają się znacznie do zahamowania tych zjawisk. Dioklecjan, który całkowicie poświęcił się zadaniu naprawy i ożywienia podupadłego cesarstwa, w zamian żądał jedynie żelaznej dyscypliny.

</doc>
<doc id="172585" url="https://pl.wikipedia.org/wiki?curid=172585" title="Fryderyk Franciszek Chopin">
Fryderyk Franciszek Chopin



</doc>
<doc id="172586" url="https://pl.wikipedia.org/wiki?curid=172586" title="NIL">
NIL



</doc>
<doc id="172588" url="https://pl.wikipedia.org/wiki?curid=172588" title="Metr sześcienny">
Metr sześcienny

Metr sześcienny (symbol: m³) – jednostka objętości w układzie SI. Jest jednostką pochodną zdefiniowaną jako objętość sześcianu o krawędzi długości jednego metra.
1 m³ = 1 m · 1 m · 1 m
Jednostki wielokrotne są tworzone jako trzecie potęgi jednostek wielokrotnych metra. 
Przykładowo:
1 dm³ jest nazywany litrem.
Przy szacowaniu przestrzeni potrzebnej do transportu towarów stosuje się jednostkę nazywaną sterem.
Popularną nazwą metra sześciennego jest kubik, który ma specyficzne zastosowanie w leśnictwie. Metr sześcienny używany jest również w przewozach morskich ładunków płynnych, gdzie jest miarą objętości ładunku.

</doc>
<doc id="172589" url="https://pl.wikipedia.org/wiki?curid=172589" title="Lara">
Lara

Osoby
Geografia
Mitologia
Także:

</doc>
<doc id="172590" url="https://pl.wikipedia.org/wiki?curid=172590" title="Lares">
Lares

Lares – miasto w Portoryko, w gminie Lares.

</doc>
<doc id="172591" url="https://pl.wikipedia.org/wiki?curid=172591" title="Zespół serotoninowy">
Zespół serotoninowy

Zespół serotoninowy − stan wywołany zbyt dużą ilością serotoniny w mózgu. Najczęściej spowodowany jest interakcjami różnych substancji blokujących wychwyt zwrotny neuroprzekaźnika, m.in. niektórych TLPD (klomipraminy), inhibitorów MAO z SSRI, SSRI z dekstrometorfanem, przedawkowaniem SSRI. ZS może się pojawić również na początku terapii SSRI. Może też być powikłaniem augmentacji terapii SSRI węglanem litu. Może prowadzić do śmierci. Do 1999 roku stwierdzono 23 przypadki śmiertelne.

</doc>
<doc id="172594" url="https://pl.wikipedia.org/wiki?curid=172594" title="Wysoka Tama Asuańska">
Wysoka Tama Asuańska



</doc>
<doc id="172596" url="https://pl.wikipedia.org/wiki?curid=172596" title="Monkey Linux">
Monkey Linux

Monkey Linux - historyczna dystrybucja Linuksa, która pracuje na partycji FAT (dzięki specjalnemu systemowi plików UMSDOS) i zajmuje kilka dyskietek. Jej autorem jest Czech, Milan Keršláger. Od wersji 0.7 (1999 r.) dystrybucję tworzy Marek Dankowski. Doraźnie pomagał amerykański informatyk Pat Villani.
Wymagania wersji 1.0.1:

</doc>
<doc id="172597" url="https://pl.wikipedia.org/wiki?curid=172597" title="Abraham (ujednoznacznienie)">
Abraham (ujednoznacznienie)

Abraham – imię semickie

</doc>
<doc id="172605" url="https://pl.wikipedia.org/wiki?curid=172605" title="Kupido">
Kupido



</doc>
<doc id="172606" url="https://pl.wikipedia.org/wiki?curid=172606" title="Rene Guenon">
Rene Guenon



</doc>
<doc id="172611" url="https://pl.wikipedia.org/wiki?curid=172611" title="Cajus Gracchus">
Cajus Gracchus



</doc>
<doc id="172616" url="https://pl.wikipedia.org/wiki?curid=172616" title="Dzień Ludzi Bezdomnych">
Dzień Ludzi Bezdomnych

Dzień Ludzi Bezdomnych – nieformalne polskie święto obchodzone 14 kwietnia, którego istnienie zainicjował twórca stowarzyszenia Monar i Ruchu Wychodzenia z Bezdomności Markot - Marek Kotański. Święto jest obchodzone poprzez organizowanie rozmaitych akcji pomocy ludziom bezdomnym oraz akcje informacyjne mające zwrócić uwagę całego społeczeństwa na problemy ludzi bezdomnych. 
Pierwsza edycja Dnia Ludzi Bezdomnych miała miejsce 14 kwietnia 1996 r. Pomysłodawcą ustanowienia Dnia Ludzi Bezdomnych był Krzysztof Cybruch, wieloletni szef zespołu promocji i obsługi merytorycznej przewodniczącego Monaru, nieformalny rzecznik prasowy Marka Kotańskiego. Krzysztof Cybruch był także kanclerzem kapituły honorowego tytułu "Przyjaciel Ludzi Bezdomnych", wyróżnienia, którego formułę opracował.

</doc>
<doc id="172622" url="https://pl.wikipedia.org/wiki?curid=172622" title="Moritz Pasch">
Moritz Pasch

Moritz Pasch (ur. 8 listopada 1843 roku we Wrocławiu, zm. 20 września 1930 roku w Bad Homburg w Niemczech) – niemiecki matematyk, uważany za ojca nowego kanonu ścisłości w geometrii.
Życiorys.
Pasch studiował na uniwersytecie we Wrocławiu, tam uzyskał stopień doktora, a następnie wykładał na uniwersytecie w Gießen. Zajmował się badaniem podstaw geometrii. W wydanym w roku 1882 swym głównym dziele "Vorlesungen über neue Geometrie" ("Wykłady o nowej geometrii") podał przykład prawdziwego zdania w geometrii euklidesowej, którego nie da się logicznie wywieść z zestawu aksjomatów podanych w "Elementach" Euklidesa. Zdanie to, znane jako aksjomat Pascha w geometrii euklidesowej, można sformułować następująco: "Prosta na płaszczyźnie, która nie przechodzi przez żaden z wierzchołków trójkąta i przecina jeden jego bok, przecina jeszcze drugi"; jest to intuicyjnie oczywiste. 
Pasch sformułował też potrzebę wyraźnego wyodrębnienia pojęć pierwotnych w geometrii; nazwał je "Grundbegriff" (pojęcie podstawowe), a w III wydaniu swej książki (1926) zmienił to na "Kernbegriff". 
Inną luką w aksjomatyce Euklidesa odkrytą przez Pascha był brak pojęcia pierwotnego "relacji leżenia między" dla trzech różnych punktów A, B, C leżących na jednej prostej. Zaliczył to do pojęć niezdefiniowanych i podał aksjomaty. 
W opinii Pascha to, że niezależność jego aksjomatu od aksjomatów Euklidesa przez dwa tysiące lat uchodziła uwadze geometrów, dowodzi, iż wszyscy oni opierali się na intuicji pojęcia odcinka wyniesionej z doświadczenia. Sformułował program: zerwanie z odwoływaniem się do intuicji w dowodach. Stwierdził, że jakkolwiek intuicyjny sens rozważanych pojęć bywa użyteczny (sam w swym dziele ilustrował prowadzone wywody diagramami), rozumowanie musi być tak napisane, aby można było sprawdzić jego poprawność bez odwoływania się do rysunków. Z drugiej strony
Pasch uznawał geometrię za część nauk przyrodniczych, w których abstrakcyjne pojęcia geometryczne mają swe źródło empiryczne, twierdził jednak, że od tych źródeł trzeba się oderwać przy dowodzeniu twierdzeń. 
Sformalizowaną wersję aksjomatyki Pascha podał Giuseppe Peano w 1889. 
Pasch w swej książce podał też pierwszy system aksjomatyczny geometrii rzutowej opartej na relacji incydencji. 
Dalszym po Paschu istotnym krokiem w kierunku zwiększania ścisłości w aksjomatycznym ujęciu geometrii euklidesowej była książka Davida Hilberta "Grundlagen der Geometrie" ("Podstawy geometrii") z 1899 roku.

</doc>
<doc id="172628" url="https://pl.wikipedia.org/wiki?curid=172628" title="Somnus">
Somnus



</doc>
<doc id="172633" url="https://pl.wikipedia.org/wiki?curid=172633" title="Ops">
Ops

Ops, Ops Consivia – staroitalska bogini włączona do religii Rzymian jako uosobienie Obfitości, bóstwo urodzaju, bogatych żniw i płodności ziemi. 
Należała do bóstw sabińskich wprowadzonych do panteonu rzymskiego przez Tytusa Tacjusza, podobnie jak inne bóstwa plonów. W mitologii rzymskiej uważana za boginię płodności, urodzaju i dostatku, czczona także jako opiekunka rolnictwa. W III wieku p.n.e. uznana za małżonkę Saturna (rzymski odpowiednik Kronosa) i dlatego utożsamiana odtąd z grecką Reą.
W Rzymie miała świątynię na Kapitolu, choć oddawano jej cześć także w świątyniach Saturna. Po jego święcie obchodzono ku jej czci Opalia (19 grudnia), a po omłocie zboża – Opeconsivia (25 sierpnia).
Wyobrażenia ikonograficzne, pochodzące już ze stosunkowo późnych czasów, przedstawiają ją wyciągającą jedną rękę z chlebem, a drugą w pomocnym geście. 

</doc>
<doc id="172638" url="https://pl.wikipedia.org/wiki?curid=172638" title="Anatolij Konstantinowicz Liadow">
Anatolij Konstantinowicz Liadow



</doc>
<doc id="172641" url="https://pl.wikipedia.org/wiki?curid=172641" title="Anatol Konstantynowicz Ladow">
Anatol Konstantynowicz Ladow



</doc>
<doc id="172642" url="https://pl.wikipedia.org/wiki?curid=172642" title="Eirene">
Eirene



</doc>
<doc id="172644" url="https://pl.wikipedia.org/wiki?curid=172644" title="Enyo (córka Aresa)">
Enyo (córka Aresa)

Enyo ( Enyṓ, , od "bellium" ‘wojna’) – w mitologii greckiej bogini i uosobienie gwałtu, przemocy, wojny, działań wojennych; utożsamiana z rzymską Belloną.
Uchodziła za córkę Aresa (według innej wersji za jego siostrę) lub Zeusa i Hery. Wraz z Fobosem i Dejmosem towarzyszyła Aresowi na polu walki.

</doc>
<doc id="172648" url="https://pl.wikipedia.org/wiki?curid=172648" title="Higeja">
Higeja



</doc>
<doc id="172651" url="https://pl.wikipedia.org/wiki?curid=172651" title="FTAA">
FTAA

Strefa Wolnego Handlu Obu Ameryk (ang. "Free Trade Area of the Americas", "FTAA"; hiszp. "Área de Libre Comercio de las Américas", "ALCA"; port. "Área de Livre Comércio das Américas", "ALCA"; fr. "Zone de libre-échange des Amériques", "ZLEA") – porozumienie między państwami półkuli zachodniej (z wyjątkiem Kuby) o zniesieniu lub redukcji barier celnych. Wzorem dla FTAA był zawarty w 1992 Północnoamerykański Układ o Wolnym Handlu (NAFTA). 
Strefa Wolnego Handlu Obu Ameryk miała rozpocząć swoją działalność do końca 2005 roku, jednak w związku z silną opozycją kilku krajów południowoamerykańskich oraz części konserwatywnych kręgów w Stanach Zjednoczonych nie doszło do tego. Aktualnie wciąż trwają negocjacje w tej sprawie, choć niektóre elementy umowy są stopniowo wprowadzane. Jeżeli przedsięwzięcie dojdzie do skutku, będzie to największy obszar wolnego handlu na świecie. Obejmie 34 państwa zamieszkane przez 800 mln ludzi o łącznym produkcie gospodarczym powyżej 13 bilionów dolarów.
Pomysł utworzenia strefy powstał w 1988 roku, sprecyzowany został 6 lat później na szczycie państw obu Ameryk w Miami na Florydzie. Głównym pomysłodawcą strefy był amerykański prezydent Bill Clinton. Idea FTAA miała nawiązywać do Inicjatywy dla Ameryk George’a Busha z 1990.
Negocjacje w sprawie powołania strefy skupiały się w ośmiu grupach, z których każda zajmowała się odmiennym problemem, od kwestii rolnictwa poprzez ochronę własności intelektualnej, do problemów małych państw.

</doc>
<doc id="172657" url="https://pl.wikipedia.org/wiki?curid=172657" title="Tiberinus">
Tiberinus

Tiberinus, Tiberinus Pater – w mitologii rzymskiej bóg Tybru, głównej rzeki Lacjum.
Uważano go za syna Janusa i nimfy Camasene, który utopił się w rzece nazwanej jego imieniem. W innej wersji mitu był władcą Alby Longi, synem Capetusa i ojcem Agryppy, utopionym podczas przeprawy przez rzekę Albulę, wskutek czego zmieniła ona swą nazwę. Odmienny przekaz mówi o nim jako o władcy miasta Weje zabitym nad Albulą, której wody pochłonęły jego ciało. W mityczno-literackim przekazie podanym przez Horacego ("Carmina" I, 2) małżonką jego miała być legendarna Rea Sylwia, zwana też Ilią.
Jego popularne w sztuce Rzymian personifikacje wyobrażają go w pozycji półleżącej, jako brodatego, niemal nagiego starca z atrybutami, którymi zwykle są wiosło i róg obfitości. Posąg Tiberinusa wraz z posągiem rzecznego boga Nilu wystawiono w I wieku n.e. na Polu Marsowym.
Znaczenie Tybru (spotykana też nazwa Tyrrhenus, gdyż była główną rzeką Etrurii, czyli Tyrrhenii) jako najważniejszej rzeki środkowej Italii, polega na jej granicznej roli pomiędzy Etrurią, Umbrią i Lacjum a krajem Sabinów. Ze względu na zamulone, żółte wody nazywano ją poetycko "Flavus Tiber".

</doc>
<doc id="172661" url="https://pl.wikipedia.org/wiki?curid=172661" title="Silvanus">
Silvanus

Silvanus (Sylwan, łac. "Silvanus") – w mitologii rzymskiej pierwotnie bóg lasów i dzikiej przyrody, utożsamiany z Marsem. W późniejszym okresie uznawany za boga pól, trzód, sadów, zagajników, rolnictwa oraz opiekuna domu i majątku.
Miał być synem pasterza i kozy bądź kobiety z Tusculum imieniem Valeria i jej własnego ojca. Był bogiem dokuczliwym, straszącym wędrowców przemierzających lasy, zaś Rzymianie straszyli nim dzieci.
Nie posiadał oficjalnie ustanowionego kultu, był jednak bóstwem niezwykle popularnym wśród wieśniaków, plebejuszy i niewolników. W ofierze składano mu owoce i potomstwo zwierząt domowych, jednak czynności ofiarne mogli wykonywać tylko mężczyźni.
Silvanus utożsamiany był z Faunusem lub greckim Panem. Mitraiści natomiast identyfikowali go z ubóstwioną duszą byka, zabitego przez Mitrę.
Przedstawiany był jako silny starzec w wieńcu z bluszczu, odziany w wieśniaczy strój, z sierpem w ręku i z psem. Wyobrażany był także pod postacią kamienia lub drzewa.

</doc>
<doc id="172662" url="https://pl.wikipedia.org/wiki?curid=172662" title="Liga Światowa w piłce siatkowej">
Liga Światowa w piłce siatkowej

Liga Światowa (skrót LŚ) – cykliczne, międzynarodowe rozgrywki w piłce siatkowej mężczyzn, organizowane corocznie (od roku 1990 do 2017) przez Międzynarodową Federację Piłki Siatkowej (FIVB) oraz członków "Rady Ligi Światowej" (RLŚ) dla wybranych przez nie reprezentacji krajowych. Rozgrywki odbywały się od maja do lipca i stanowiły one początek sezonu reprezentacyjnego.
Zaproszenia do udziału w każdej edycji LŚ dostawały wyłącznie państwa, których siatkarskie federacje oraz męskie reprezentacje spełniały wszystkie ustalone wcześniej kryteria, uzyskując w ten sposób możliwość zdobycia znaczących nagród pieniężnych (w 2006 roku łączna pula nagród wyniosła 20 mln dolarów).
W 2018 roku została zastąpiona przez Siatkarską Ligę Narodów.
Historia.
W 1986 roku podczas odbywającego się w Pradze II Światowego Kongresu Międzynarodowej Federacji Piłki Siatkowej na przewodniczącego tej organizacji wybrany został Meksykanin Rubén Acosta. Jednym z głównych założeń nowego przewodniczącego było rozpowszechnienie siatkówki w jak największej liczbie państw. Zasadniczą oś planu nowych władz FIVB stanowiło zwiększenie liczby oraz częstotliwości przeprowadzania międzynarodowych imprez siatkarskich poza odbywającymi się co cztery lata turniejami olimpijskimi oraz mistrzostwami świata.
W 1987 roku powstał pomysł, aby utworzyć coroczne profesjonalne rozgrywki siatkarskie, w których uczestniczyłyby najlepsze reprezentacje świata. Rozgrywkom nadano nazwę Liga Światowa, a jej pierwszą edycję zorganizowano w 1990 roku.
Zasady.
Regulamin rozgrywek Ligi Światowej wielokrotnie ulegał zmianom. Najnowsze rozwiązania wprowadzono przed 22. edycją w roku 2011.
Od roku 2006 w fazie grupowej występuje 16 drużyn. Są one dzielone na cztery grupy, w których mecze do 2011 roku rozgrywane były przez sześć kolejnych weekendów systemem „każdy z każdym” (po dwa mecze u siebie i na wyjeździe).
Najnowsze zasady spotkań fazy grupowej wprowadzano przed 23. edycją w roku 2012. Począwszy od tej edycji 16 zespołów nie rozgrywa dwóch meczów z tym samym rywalem w ciągu jednego weekendu, ale bierze udział w czterech turniejach rozgrywanych na terenie państw każdej z tych drużyn, gdzie turniej toczy się systemem „każdy z każdym” (każdy zespół gra trzy mecze z każdym rywalem, przez trzy kolejne dni poczynając od piątku).
Ostatnia Faza Finałowa w roku 2011 została rozegrana w dniach 6-10 lipca 2011 roku w Gdańsku z udziałem ośmiu drużyn. Do turnieju finałowego awansowały po 2 najlepsze drużyny z każdej grupy eliminacyjnej (grupy: A – D), z uwzględnieniem udziału Polski. Ze względu na to, że Polska – gospodarz Fazy Finałowej – zajęła w swojej grupie miejsce trzecie, do Fazy Finałowej awansowały poza nią trzy najlepsze drużyny z drugich miejsc wyłonione po stworzeniu specjalnej tabeli.
Następnie po dwie najlepsze drużyny z każdej grupy Fazy Finałowej (grupy E i F) zagrały w półfinałach, tzw. "Final Four" (zwycięzcy grup „na krzyż” z drużynami, które zajęły drugie miejsca). Zwycięzcy półfinałów zagrali w finale, a pokonani – o brązowy medal. Po raz pierwszy w 2011 Polska zdobyła medal Ligi Światowej (w meczu o 3. miejsce pokonała reprezentację Argentyny).
Nagrody.
Rozgrywki Ligi Światowej są prestiżowe, ale i dobrze płatne. W pierwszych szesnastu edycjach na nagrody przeznaczono 131 milionów dolarów, a suma nagród wzrosła od 1 miliona w pierwszej edycji do 20 milionów w 2006 roku.
W 2005 roku najlepsza drużyna w "Final Four" miała zagwarantowaną nagrodę w wysokości miliona dolarów. Pozostałe trzy drużyny otrzymały kwoty odpowiednio mniejsze (drugie miejsce 450 tys. dolarów, trzecie 280 tys., czwarte 150 tys.). Siatkarze mogli też liczyć na gratyfikacje za zajęte miejsce w grupie eliminacyjnej (845 tys. za pierwsze miejsce, 830 tys. za drugie, 825 tys. za trzecie i 820 tys. za czwarte), za udział w poszczególnych meczach (za mecze w grupie przewidziano po 1000 dol. dla każdego zawodnika za wygraną oraz po 700 za porażkę) oraz za indywidualne osiągnięcia, tj. dla Najlepiej Punktującego – MVP (40 tys. dol.), Najskuteczniej Atakującego (17,2 tys.), Najlepiej Blokującego (17 tys.) i Najlepiej Serwującego (17 tys.). Łączna pula nagród w 2005 roku wyniosła 13,4 mln dolarów.
Nie wszystkie zdobyte pieniądze trafiają jednak na konta zawodników. Zgodnie z przepisami nagrody za miejsca należą do krajowych federacji i to one decydują, jak je rozdysponować.
Reprezentacja Polski w Lidze Światowej.
Reprezentacja Polski występowała w turnieju nieprzerwanie od 1998 do 2017 r. Zdobyła dwa medale: brązowy w 2011 r. podczas finału rozegranego w hali Ergo Arena położonej na granicy Gdańska i Sopotu oraz złoty w 2012 r. podczas finału rozegranego w hali Arena Armeec w Sofii.
Rekordy.
Najdłuższy set w historii Ligi Światowej miał miejsce 28 maja 2011 w meczu Polska – USA, trwał 45 minut, ostateczny wynik wyniósł aż 37:35 dla USA. Mecz odbywał się w łódzkiej Atlas Arenie, w fazie interkontynentalnej Ligi Światowej.
Najwyżej punktowany set w historii Ligi Światowej miał miejsce 9 lipca 2011 w meczu Brazylia – Argentyna, ostateczny wynik wyniósł aż 42:40 dla Brazylii. Mecz odbywał się w gdańskiej Ergo Arenie, w półfinale rozgrywek Ligi Światowej.

</doc>
<doc id="172663" url="https://pl.wikipedia.org/wiki?curid=172663" title="Pales (mitologia)">
Pales (mitologia)

Pales – w mitologii rzymskiej bóstwo opiekuńcze pasterzy i ich trzód, o niejasnej osobowości, zależnie od przekazu przedstawiane jako bóg albo bogini. 
Zachowane dedykacje wskazują częściej na kult bogini o tym imieniu, czczonej głównie przez ludność wiejską. Podczas I wojny punickiej wzniesiono jej w Wiecznym Mieście świątynię.
W tradycyjną rocznicę założenia Rzymu (21 kwietnia) obchodzono ku czci tego bóstwa święto Parilia, podczas którego składano mu ofiary z miodu i mleka, a także rozpalano ogień, przez który pasterze przeprowadzali siebie i swą trzodę.
Od imienia bóstwa niektórzy badacze próbowali wywodzić nazwę wzgórza Palatyn, choć pochodzenie jej łączy się raczej z Pallantem uważanym za praojca Arkadyjczyków.

</doc>
<doc id="172664" url="https://pl.wikipedia.org/wiki?curid=172664" title="Naukoznawstwo">
Naukoznawstwo

Naukoznawstwo – termin rozumiany dwojako:
Naukoznawstwo zajmuje się problematyką racjonalnego wpływania na rozwój nauk (w pożądanym kierunku) środkami społecznymi; dokładniej jest to zestaw takich badań nad naukami, jakie mają zwiększyć potencjał i efektywność w wykorzystaniu kapitału intelektualnego (ludzkiego i strukturalnego). Zadaniem naukoznawstwa jest opracowywanie rekomendacji dla ludzi, którzy w ramach rozmaitych instytucji i urzędów praktycznie zajmują się sprawami nauki i polityki naukowej w skali globalnej, międzynarodowej, krajowej, regionalnej i instytucjonalnej.
W roku akademickim 2011/2012 w Katolickim Uniwersytecie Lubelskim zostały uruchomione pierwsze w Polsce studia z zakresu naukoznawstwa.
Problematyka.
Teoretyczne nauki o nauce: humanistyczne (nauka traktowana jako fakt kulturowy), filozoficzne (nauka jako byt lub poznanie, dla którego szuka się ostatecznych racji i uwarunkowań) oraz formalne (nauka jako forma poznania).
Badania naukoznawcze: teoretyczne (1) (ukierunkowane na zrozumienie natury nauki, jej dynamiki i funkcji w kulturze i społeczeństwie) i praktyczne (2) (związane z organizacją nauki, organizacją badań i rozwoju oraz kształtowaniem polityki naukowej).
1) Dociekania naukoznawcze opierają się na danych empirycznych, pozyskiwanych głównie dzięki sprawozdawczości naukowej oraz przetwarzanych za pomocą ogólnych metod analizy (zwłaszcza statystycznej) i metod specyficznych (jak metoda "foresight"). Dołączone są do nich ustalenia z zakresu prakseologii, wiedzy o organizacji i technice prowadzenia badań oraz z zakresu dokumentacji i przekazywania informacji naukowej.
2) Polityka nauki – pojmowana praktycznie, jest zbiorem działań podejmowanych dla wzmożenia wzrostu wiedzy w ogóle lub względnego powiększenia informacji w różnych dziedzinach wiedzy. Takie działania podejmują przede wszystkim zespoły ludzi pracujących w instytucjach rządowych, w firmach prawnych i fundacjach. Głównymi zagadnieniami polityki nauki są skutki rozmaitych instytucjonalnych poczynań dla ubogacenia ‘kapitału intelektualnego’ oraz racjonalne decyzje o inwestycjach w określone projekty, a w szczególności – decyzje o podziale zasobów pieniężnych na różne kierunki badań podstawowych.
Historia.
Okres międzywojenny 1918–1939.
Sposób uprawiania naukoznawstwa w okresie międzywojennym został ukształtowany głównie przez dwa artykuły, które ukazały się na łamach "Nauki Polskiej". Autorem pierwszego pt. „Przedmiot i zadania nauki o wiedzy” był Florian Znaniecki. Autorami drugiego pt. „Nauka o nauce” byli Maria i Stanisław Ossowscy.
Oto główne myśli zawarte w tych publikacjach:
„Przedmiot i zadania nauki o wiedzy”
„Nauka o nauce”

</doc>
<doc id="172665" url="https://pl.wikipedia.org/wiki?curid=172665" title="Orkus">
Orkus

Orkus – w mitologii rzymskiej demon śmierci. Utożsamiany z Tanatosem, Plutonem, Dis Paterem i w mniejszym stopniu, z Hadesem. Imię to dotyczy karzącego aspektu bóstwa, w szczególności karania śmiercią i dręczenia po śmierci grzeszników łamiących dane słowo, kłamców, zdrajców. Jego imieniem określano także świat podziemny.
Nie zachowały się żadne szersze przekazy dotyczące tego bóstwa, zaś jego imię i pochodzenie były niejasne już w starożytności.
Imię prawdopodobnie stanowi transliterację imienia greckiego demona Horkosa, syna Eris, personifikację przysięgi.
Świątynia Orkusa mogła istnieć na Palatynie.

</doc>
<doc id="172666" url="https://pl.wikipedia.org/wiki?curid=172666" title="Taktownik">
Taktownik



</doc>
<doc id="172667" url="https://pl.wikipedia.org/wiki?curid=172667" title="Centralka">
Centralka



</doc>
<doc id="172669" url="https://pl.wikipedia.org/wiki?curid=172669" title="Libitina">
Libitina

Libitina – w mitologii rzymskiej bóstwo śmierci i patronka obrzędów pogrzebowych.
Była prastarym rzymskim bóstwem świata podziemnego, którego opiece podlegały ceremonie pogrzebowe. Czczono ją w świętym gaju ("lucus Libitinae") położonym przypuszczalnie na Eskwilinie lub Awentynie, gdzie zgodnie z tradycją ustanowioną przez Serwiusza Tuliusza ofiarowywano jej monetę za każdego zmarłego (por. obol Charona). Przechowywano tam również wykazy zmarłych i wynajmowano sprzęt pogrzebowy wraz z obsługą pochówków (stąd określenie urzędnika pogrzebowego – "libitinarius").
Nie miała poświęconych jej mitów. Bywała mylona z Prozerpiną jako boginią śmierci. W późniejszym czasie utożsamiano ją z grecką Persefoną.

</doc>
<doc id="172671" url="https://pl.wikipedia.org/wiki?curid=172671" title="Iuturna">
Iuturna

Iuturna (pol. Juturna) – w mitologii rzymskiej bogini źródeł i opiekunka wszystkich wód w Lacjum. 
Początkowo była nimfą źródlaną o imieniu Diuturna, której oddawano cześć nad rzeką Numicius (Numicus) koło Lawinium. W eposie Wergiliusza była też siostrą Turnusa, króla Rutulów, którego popierała w walce z Eneaszem ("Eneida" XII, 138nn.). Zakochany w niej Jowisz obdarzył ją nieśmiertelnością i władzą nad źródłami, mimo to pozostała nieczuła na jego zaloty. 
Wśród mitologicznych bóstw Rzymian uważana za małżonkę Janusa i matkę Fonsa. Pod jej opieką znajdowały się źródła, fontanny, studnie i wszelkie miejsca dostarczające wodę z głębin.
Kult jej przeniesiono do Rzymu, gdy zyskał w Italii dominację wraz z utratą znaczenia Związku Latyńskiego. Uznawanej również za bóstwo uzdrawiające Iuturnie wzniesiono świątynię na Polu Marsowym. Niedaleko Świątyni Westy znajdowało się na Forum Romanum jej święte źródło (właściwie zbiornik), znane jako "lacus Iuturnae", skąd czerpano wodę na potrzeby rytualne i lecznicze. Doroczne święto bogini – Iuturnalia, obchodzono 11 stycznia jako dzień świąteczny pracowników wodociągów i fontann oraz straży pożarnej.

</doc>
<doc id="172677" url="https://pl.wikipedia.org/wiki?curid=172677" title="Sobek">
Sobek

Sobek (także Sebek; gr. Σοῦχος "Suchos") – w mitologii egipskiej opiekun jezior, wody, patron armii oraz symbol siły królewskiej. Przedstawiany był jako człowiek z głową krokodyla, czasem jako krokodyl z głową sokoła, lwa, byka, barana lub szakala bądź jako krokodyl . Na głowie nosił koronę składającą się z dwóch piór, dysku słonecznego i otaczających go rogów. Był synem bogini Neit. Egipcjanie wierzyli, że im więcej jest w Nilu krokodyli, tym lepsze będą zbiory po wylewie tej rzeki. Sobka wiązano z bogiem słońca - Ra, jako jedną z jego dusz. 
Miejscami kultu Sobka były m.in. Szedet (znane też jako Al-Fajjum oraz Crocodilopolis), Kom Ombo, Armant, File oraz Abusir.
Aspekty bóstwa.
Sobek był uważany za bóstwo płodności i urodzaju; rzeka Nil, źródło wody i użyźniających osadów rzecznych, miała być stworzona z jego potu. Starożytni Egipcjanie czcili go także jako boga seksualności. Jednocześnie Sobek przez swoją krokodylą naturę był również nieprzewidywalnym i wrogim bóstwem, bogiem nagłej śmierci. Sobek miał mieć również zdolność pomocy umarłym w zaświatach, przywracając duszom wzrok.

</doc>
<doc id="172680" url="https://pl.wikipedia.org/wiki?curid=172680" title="Bragi">
Bragi

Bragi, Brage – w mitologii nordyckiej syn Odyna i Gunnlod – olbrzymki, mąż Idun – strażniczki złotych jabłek młodości. Bóg poezji, skaldów i elokwencji, należał do rodu Azów. Mieszkał w Walhalli, gdzie często śpiewał swoje pieśni. 
Na swym języku miał wyryte magiczne runy. Swój potencjał czerpał z Kwasiru (Skaldmiodu). Bragi, z natury spokojny i zrównoważony, nigdy nie tknął miecza, gdyż, jak twierdził, nie jemu przeznaczone jest walczyć.
Często, pod przebraniem żebraka, włóczył się po królewskich dworach, imponując swym śpiewem i grając na harfie. 
Loki twierdził, iż Bragi zabił brata Idunn, która jest jego małżonką.
Podczas uczty u Aegira Bragi pierwszy wyprosił Lokiego, ten w odzewie nazwał go samochwałą, żebrakiem i tchórzem. Zdenerwowany Bragi twierdził, że urwie mu głowę, co tylko rozbawiło Lokiego, który powołał się na święte przymierze krwi z Odynem.
Z postacią Bragiego wiążą się dwa określenia: „Opowieść Bragiego" – długa, interesująca historia – oraz „Puchar Bragiego" – puchar, który musiał wypić każdy król, który obejmował tron po przodkach.

</doc>
<doc id="172682" url="https://pl.wikipedia.org/wiki?curid=172682" title="Brabantczyk">
Brabantczyk

Brabantczyk – rasa psów należąca do grupy psów do towarzystwa, zaklasyfikowana do sekcji małych psów belgijskich. Znajduje się w podsekcji brabantczyków. Typ dogowaty. Według FCI nie podlega próbom pracy.
Rys historyczny.
Trzy rasy: gryfonik brukselski, gryfonik belgijski i brabantczyk pochodzą od małego szorstkowłosego psa „Smousje” z okolic Brukseli.
W XIX wieku poprzez krzyżówkę z Ruby King Charles Spanielem i mopsem uzyskano krótką czarną sierść i poprawiono typ rasy. Małe, bardzo czujne psy tych ras hodowane były, aby chronić wozy i stajnie przed inwazją gryzoni.
W 1883 pierwsze gryfoniki zostały zarejestrowane w Belgijskiej Księdze Rodowodowej. Były to psy (L. O. S. H. nr 163) i Foxine (L. O. S. H. nr 164).
Po roku 1900 stały się bardzo popularne, razem z innymi rasami, dzięki królewskiemu zainteresowaniu okazywanemu im przez królową belgijską Marie-Henriette. Wiele okazów zostało wyeksportowanych za granicę i pomogło w rozwoju i spopularyzowaniu tej rasy.
Wygląd.
Budowa.
Mały, zgrabny o zwartej budowie ciała. Ogon wysoko osadzony. Głowa o dobrze wysklepionej mózgoczaszce. Szczęka wysunięta do przodu, jednak zęby nie mogą być widoczne. Duże oczy. Nos czarny, osadzony na linii oczu.
Szata i umaszczenie.
Sierść jest zawsze krótka a umaszczenie czarne podpalane, brunatne lub rude i czarne.
Użytkowość.
Współcześnie jest przede wszystkim psem towarzyszącym.
Popularność.
W Polsce rasa rzadko spotykana. W Anglii, Skandynawii oraz Ameryce Północnej rasa od początku powstania cieszy się sporym zainteresowaniem.

</doc>
<doc id="172683" url="https://pl.wikipedia.org/wiki?curid=172683" title="Odin">
Odin

Miejscowości w USA:
Gminy w USA:

</doc>
<doc id="172686" url="https://pl.wikipedia.org/wiki?curid=172686" title="Planetoidy transneptunowe">
Planetoidy transneptunowe



</doc>
<doc id="172689" url="https://pl.wikipedia.org/wiki?curid=172689" title="Petit Brabançon">
Petit Brabançon



</doc>
<doc id="172692" url="https://pl.wikipedia.org/wiki?curid=172692" title="Small Brabant Griffon">
Small Brabant Griffon



</doc>
<doc id="172693" url="https://pl.wikipedia.org/wiki?curid=172693" title="Wyżyna Siedmiogrodzka">
Wyżyna Siedmiogrodzka



</doc>
<doc id="172696" url="https://pl.wikipedia.org/wiki?curid=172696" title="Murzasichle">
Murzasichle

Murzasichle – wieś podhalańska w Polsce, położona w województwie małopolskim, w powiecie tatrzańskim, w gminie Poronin.
W latach 1975–1998 wieś administracyjnie należała do województwa nowosądeckiego.
Wieś o charakterze letniskowo-wypoczynkowym, położona w bezpośrednim sąsiedztwie Tatr i Tatrzańskiego Parku Narodowego.
Położenie.
Murzasichle położone jest na skraju Tatrzańskiego Parku Narodowego na wysokości 820–950 m n.p.m., w południowej części Skalnego Podhala, pomiędzy Zakopanem a Bukowiną Tatrzańską.
Centralna część wsi, położona na wzgórzu ciągnącym się wzdłuż ul. Sądelskiej nazywana jest przez mieszkańców "Za Sichłą". W tej części wsi znajduje się m.in. kościół parafialny, szkoła, poczta, apteka, OSP Murzasichle, przystanek PKS. Do Murzasichla należą ponadto osiedla "Capówki", położone w górnej części ul. Sądelskiej oraz "Budzów Wierch", położony na równoległym wzgórzu w kierunku zachodnim. Obecnie, na skutek gęstej zabudowy, wszystkie 3 części wsi tworzą już jedną całość.
Murzasichle sąsiaduje z następującymi miejscowościami i przysiółkami: Majerczykówka (należąca do Poronina), Kośne Hamry (do Poronina), Małe Ciche, Toporowa Cyrhla (należąca do Zakopanego). Od wszystkich wymienionych osad Murzasichle oddzielone jest lasami, z wyjątkiem Majerczykówki, której zabudowania bezpośrednio przylegają do zabudowań Budzowego Wierchu.
Do Murzasichla należy także administracyjnie osiedle Lichajówki, położone bezpośrednio w pobliżu Małego Cichego. W praktyce jednak Lichajówki tworzą jedną całość z Małym Cichem, zaś z Murzasichlem osiedle połączone jest jedynie starą drogą leśną, nienadającą się do przejazdu samochodem.
Historia.
Murzasichle jako wieś istnieje od 1630 r.
Nazwa miejscowości.
Nazwę miejscowości wymawia się "Mur-zaśichle" (litery „r” i „z” czytamy oddzielnie; litera „i” zmiękcza „s”). Lokalnie miejscowość nazywa się również "Sichła" ("Sichle") lub najczęściej „Za "Sichłom" ("Siychłom").
Sama nazwa wywodzi się z połączenia dwóch nazw osad: "Mur" oraz "Zasichle". Pierwsza cząstka nazwy – „mur” wzięła się od nazwy miejscowości leżącej nieopodal Zasichla – „Mur”. Gdy dwie wsie połączyły się ze sobą powstała osada o nazwie „Murzasichle”. Według językoznawców „Sichle” pochodzi z języka pasterzy wołoskich, którzy wędrowali przez Podhale. „Sihla” oznaczała gęsty las. Po słowackiej stronie Tatr do dziś znajduje się miejscowość o podobnej nazwie Sihla. Tym samym „Murzasichle” można tłumaczyć jako: mur za gęstym lasem.
W gwarze podhalańskiej zdania takie jak "mieszka w Murzasichlu", "jedzie do Murzasichla", "przyjechali ludzie z całego Murzasichla" formułuje się na bazie gwarowej nazwy: "siedzi za Siychłom", "jedziy za Siychłe", "przyjechali ludziy zzo całyj Siychły".
Mieszkańcy Murzasichla w gwarze to "Sichlanie" oraz (z osiedla Budzów Wierch) "Budzowianie" lub "Budzowiany".

</doc>
<doc id="172697" url="https://pl.wikipedia.org/wiki?curid=172697" title="Światłowody">
Światłowody



</doc>
<doc id="172705" url="https://pl.wikipedia.org/wiki?curid=172705" title="Hurtownia">
Hurtownia

Hurtownia, składnica hurtowa – przedsiębiorstwo handlowe zajmujące się handlem hurtowym towarów, często w opakowaniach zbiorczych, ukierunkowanym na klienta prowadzącego sprzedaż detaliczną.

</doc>
<doc id="172706" url="https://pl.wikipedia.org/wiki?curid=172706" title="Złącze omowe">
Złącze omowe

Złącze omowe - złącze (kontakt, styk) metalu z półprzewodnikiem niewykazujące własności prostujących, nieposiadające warstwy zaporowej. Złącza omowe nie zakłócają w jakikolwiek wyraźny sposób koncentracji nośników w pobliżu styku. Poziom wstrzykiwania γ takiego złącza powinien być równy zeru. Praktycznie otrzymanie złącza omowego jest bardzo trudne i wymaga specjalnych zabiegów. Jedynie w przypadku przewodników silnie domieszkowanych, gdzie n»p lub p»n, można otrzymać złącze omowe.

</doc>
<doc id="172707" url="https://pl.wikipedia.org/wiki?curid=172707" title="Dongola">
Dongola

Dongola, Dunqulah (arab. دنقلا "Dunqulā") − miasto w północnym Sudanie, w wilajecie Asz-Szamalija i stolica tego stanu, nad Nilem; ok. 6 tys. mieszkańców. Jest to ośrodek handlowy sztucznie nawadnianego regionu rolniczego (uprawa bawełny, zbóż).
Historia.
Między VIII a XIV wiekiem Dongola była stolicą Zjednoczonego Chrześcijańskiego Królestwa Nubii. Została zdobyta przez Arabów w XV wieku. Od 1964 są prowadzone, przez polską grupę archeologiczną, wykopaliska 80 km w górę rzeki gdzie znajduje się Stara Dongola.
Zabytki.
Kościoły (od VII wieku), ceramika, stele nagrobne; w pobliżu ruiny starożytnego miasta Kawa.

</doc>
<doc id="172712" url="https://pl.wikipedia.org/wiki?curid=172712" title="Złącze prostujące">
Złącze prostujące

Złącze prostujące – złącze (kontakt, styk) wykazujące nieliniową, asymetryczną względem napięcia charakterystykę prądowo-napięciową. Warunkiem koniecznym, aby kontakt miał własności prostujące, jest istnienie pomiędzy dwoma stykającymi się materiałami warstwy zaporowej. Warstwa taka powstaje przy kontakcie metalu z półprzewodnikiem oraz przy złączeniu dwóch półprzewodników o różnym typie przewodnictwa, dając wówczas złącze (kontakt) p-n.
W przypadku styku metalu z półprzewodnikiem typu n, a więc materiałów różniących się pracą wyjścia i położeniem poziomu Fermiego, w chwili zetknięcia elektrony z półprzewodnika (z poziomów donorowych) przechodzą do metalu.(pod warunkiem, że poziom fermiego metalu znajduje się poniżej poziomu Fermiego w półprzewodniku typu N) Poziomy Fermiego w metalu i półprzewodniku wyrównują się (warunkiem równowagi jest wyrównanie poziomów Fermiego). Zjonizowane donory utrzymują elektrony z metalu w pobliżu styku, co uniemożliwia dopływ elektronów z wnętrza półprzewodnika w pobliże styku. Powstaje w ten sposób warstwa kontaktowa praktycznie pozbawiona elektronów, czyli warstwa zaporowa o pewnej wysokości i szerokości bariery potencjału. Wysokość i szerokość bariery można zmieniać przykładając zewnętrzne napięcie do złącza.

</doc>
<doc id="172713" url="https://pl.wikipedia.org/wiki?curid=172713" title="Słupozębne">
Słupozębne



</doc>
<doc id="172718" url="https://pl.wikipedia.org/wiki?curid=172718" title="Granatnik Kampfpistole">
Granatnik Kampfpistole

Kampfpistole – niemiecki lekki granatnik z okresu II wojny światowej będący pochodną pistoletu sygnałowego Walthera 2,7 cm Leuchtpistole 42 (w skrócie LeuP 42).
Poza podstawową wersją Kampfpistole – granatnika kalibru 23 mm powstałego przez wyposażenie LeuP 42 w gwintowaną lufę wkładkową kalibru 23 mm – skonstruowano także:
Z granatników tych można było wystrzeliwać następujące granaty:

</doc>
<doc id="172721" url="https://pl.wikipedia.org/wiki?curid=172721" title="Louis-Ferdinand Celine">
Louis-Ferdinand Celine



</doc>
<doc id="172722" url="https://pl.wikipedia.org/wiki?curid=172722" title="Stratowulkan">
Stratowulkan

Stratowulkan ( „coś rozpostartego”, „warstwa” + , mit. bóg ognia) – miejsce wybuchu i naprzemiennego wydobywania się magmy oraz materiału piroklastycznego z wnętrza wulkanu.
Także góra w kształcie stożka powstała w miejscu wybuchu wulkanu z produktów jego erupcji. Jego stożek budują skały piroklastyczne czyli powstałe ze stałych produktów wydostających się z wnętrza wulkanu (głazy, kamienie, bomby wulkaniczne, lapilli, pumeks, scoria, popioły wulkaniczne, pyły). Klasycznymi przykładami stratowulkanów są Fudżi (3776 m n.p.m.) i Wezuwiusz (1281 m n.p.m.).
Magma stratowulkanów charakteryzuje się stosunkowo dużą lepkością i dużą zawartością krzemionki (SiO2). Nie rozlewa się ona szeroko, lecz zestala stosunkowo szybko, dlatego po wybuchach powstaje góra z licznymi warstwami ("strata"), stąd nazwa tego typu wulkanu.
Stratowulkany charakteryzują się dużym kątem nachylenia zboczy.
Stratowulkan to często spotykany typ wulkanu. Typ ten można skontrastować z wulkanem tarczowym. Wiele z najbardziej spektakularnych gór na świecie to stratowulkany.
Przykłady stratowulkanów.
Pozostałości wygasłych stratowulkanów znajdują się w Czechach, np. Vinařická hora koło Kladna oraz w Doupovskich horach.

</doc>
<doc id="172730" url="https://pl.wikipedia.org/wiki?curid=172730" title="Karabin MAS 49">
Karabin MAS 49

Fusil Automatique MAS Modéle 1949 – francuski karabin samopowtarzalny produkowany w latach 1949–1980 przez Manufacture Nationale d'Armes de St-Etienne (MAS).
Historia konstrukcji.
W czasie I wojny światowej armia francuska używała karabinów Lebel i Berthier kalibru 8 x 50 mm R. Wady tej amunicji (stożkowy kształt, wystająca kryza) sprawiły, że postanowiono opracować nową amunicję karabinową. Po kilku latach do eksploatacji wprowadzono nowy nabój 7,5 × 58 mm Mle1924C i eksperymentalną wersję karabinu Lebela oznaczoną jako Mle1886/93 M27. Nowa amunicja miała dobre parametry balistyczne, ale jedną poważną wadę. Jej wymiary zewnętrzne były na tyle zbliżone do niemieckiego naboju 7,92 × 57 mm, że możliwe było omyłkowe załadowanie i odpalenie naboju niemieckiego. Ponieważ kaliber pocisku niemieckiego był większy, zagważdżał on lufę, a wzrastające ciśnienie gazów prochowych niszczyło broń. Dlatego nabój przeprojektowano (największą zmianą było skrócenie łuski) i ponownie wprowadzono jako 7,5 x 54 mm Mle1929C.
Nowym nabojem miał strzelać nowy karabin samopowtarzalny, ale problemy z testowanymi prototypami spowodowały, że postanowiono opracować także karabin powtarzalny. Jako rozwiązanie przejściowe przyjęto do uzbrojenia karabin Berthier Mle1907/15 M34, a rozwiązaniem docelowym miał być nowy karabin powtarzalny MAS 36 (odrzucone zostały projekty firm MAT z Tulle i MAC z Chatelleraut).
Pomimo rozpoczęcia produkcji karabinu MAS 36, nie porzucono planów wprowadzenia do uzbrojenia karabinu samopowtarzalnego. W 1940 roku powstał prototyp oznaczony jako MAS 40. Atak niemiecki w czerwcu 1940 roku przerwał prace nad nową bronią.
Po wyzwoleniu Francji w 1944 roku rozpoczęto formowanie nowych jednostek armii francuskiej. Ich uzbrojenie pochodziło częściowo z lend-lease (M1 Garand, M1 Carbine), częściowo stanowiły je także karabiny zdobyczne (Kar98k). Używano też dużych ilości broni przedwojennej (MAS 36).
Taka mozaika karabinów o różnej konstrukcji, strzelających różną amunicją, sprawiała duże problemy. Dlatego wznowiono produkcję w wyzwolonych wytwórniach francuskich. Początkowo planowano rozpoczęcie produkcji karabinu samopowtarzalnego MAS 40, ale po wyprodukowaniu krótkiej serii (karabiny oznaczono jako MAS 44), produkcję wstrzymano. Uznano, że broń zaprojektowana pod koniec lat trzydziestych jest już przestarzała.
Podjęto decyzję o wznowieniu produkcji karabinów powtarzalnych MAS 36 (także już przestarzałych, ale znajdujących się już w dużych ilościach na uzbrojeniu) i rozpoczęciu prac nad nowym karabinem samopowtarzalnym. Nowa konstrukcja miała być oparta konstrukcji karabinu MAS 44.
Największą zmianą w stosunku do modelu z 1940 roku było wyposażenie nowego karabinu w magazynki wymienne. Wyposażono go także w urządzenie wylotowe, pełniące rolę nasadki do miotania granatów nasadkowych. W 1949 roku karabin został przyjęty do uzbrojenia jako "Fusil Automatique Modéle 1949".
W następnych latach karabin MAS 49 (uzupełniany przez pistolet maszynowy MAT 49) stanowił podstawowe uzbrojenie francuskich żołnierzy. W trakcie pierwszej wojny indochińskiej karabiny MAS 49 okazały się solidną i niezawodną, ale nie pozbawioną wad bronią. Za najważniejsze wady uznawano nadmierną masę i długość karabinu. Żołnierze skarżyli się także na brak możliwości montażu na karabinie bagnetu.
W 1956 roku wprowadzono do uzbrojenia zmodernizowaną wersję oznaczoną jako MAS 49/56. Choć początkowo miała być ona uzbrojeniem spadochroniarzy, z czasem całkowicie zastąpiła ona karabin MAS49 (produkcję wersji MAS 49 zakończono w 1965 roku). Opracowano także wersję snajperską oraz wersję przeznaczoną dla armii syryjskiej.
Karabin MAS 49 był produkowany do 1980, ale już rok wcześniej w jednostkach zaczął go zastępować nowy karabin szturmowy FA MAS. Wycofane z uzbrojenia karabiny są obecnie używane jako broń sportowa.
Opis konstrukcji.
Karabin MAS 49 był indywidualną bronią samopowtarzalną. Zasada działania oparta o wykorzystanie energii gazów prochowych odprowadzanych przez boczny otwór lufy (układ bez tłoka gazowego, z bezpośrednim oddziaływaniem gazów prochowych na suwadło). Zamek ryglowany przez przekoszenie. Mechanizm spustowy tylko do ognia pojedynczego. Zasilanie z magazynków o pojemności 10 naboi. Przyrządy celownicze składały się z muszki (z osłonami bocznymi) i krzywiznowego celownika przeziernikowego (krzywizna na ramieniu, suwak na podstawie). Wszystkie karabiny posiadały na lewej stronie komory zamkowej szynę służącą do montażu celownika optycznego. Lufa zakończona urządzeniem wylotowym pełniącym funkcję nasadki do miotania granatów nasadkowych i tłumika płomieni.

</doc>
<doc id="172733" url="https://pl.wikipedia.org/wiki?curid=172733" title="Interpol">
Interpol

Interpol (ang. "International Criminal Police Organization") – międzynarodowa organizacja policji pomagająca organom ścigania w walce z wszelkimi formami przestępczości. Działa w 195 krajach (stan na grudzień 2021). Kieruje się czterema podstawowymi funkcjami, które zapewniają zaawansowaną technologicznie infrastrukturę wsparcia technicznego i operacyjnego w celu umożliwienia policji na całym świecie sprostania wyzwaniom przestępczości XXI wieku. Sekretariat generalny, działający w Lyonie pracuje 24 godziny na dobę i 7 dni w tygodniu, zapewniając centralny punkt kontaktowy dla National Central Bureau (NCB) w każdym kraju członkowskim, w celu uzyskania pomocy lub informacji na temat dochodzeń transgranicznych.
Prezydentem Interpolu jest od 2021 roku Ahmed Nasser Al-Raisi ze Zjednoczonych Emiratów Arabskich, sekretarzem generalnym jest Jürgen Stock z Niemiec.
Zarys historyczny Interpolu.
W 1923 roku na Międzynarodowym Kongresie Policji Kryminalnych w Wiedniu powołano Międzynarodową Komisję Policji Kryminalnych. Jednym z organizatorów Komisji był inspektor Wiktor Ludwikowski.
Po aneksji Austrii ("Anschluss") w roku 1938, z przyczyn formalnych (według uchwały kongresu w maju 1934 od tego roku prezydentem IKPK miał być zawsze szef wiedeńskiej policji), kontrolę nad Interpolem przejęły Niemcy, a w roku 1942 siedziba organizacji została przeniesiona do Berlina. Według Szymona Wiesenthala dokumenty Interpolu zostały wykorzystane dla własnych celów przez władze III Rzeszy. Od roku 1938 do 1945, prezydentami Interpolu byli funkcjonariusze III Rzeszy Otto Steinhäusl (generał SS), Reinhard Heydrich (generał SS), Arthur Nebe (generał SS – stracony w marcu 1945 za udział w zamachu na Hitlera) i Ernst Kaltenbrunner (generał SS – skazany na karę śmierci w Norymberdze).
W 1946 roku podczas konferencji w Brukseli reaktywowano Międzynarodową Komisję Policji Kryminalnych. Przeniesiono wówczas siedzibę centrali Komisji do Paryża. Dziesięć lat później przyjęto nazwę Międzynarodowa Organizacja Policji Kryminalnych – Interpol. Kolejnym krokiem reorganizacyjnym było przeniesienie siedziby Sekretariatu Generalnego do Saint-Cloud, a następnie do Lyonu.
W roku 1967 Organizacja liczyła sto państw członkowskich. Do połowy lat siedemdziesiątych współpraca policyjna odbywała się przede wszystkim za pośrednictwem Interpolu oraz na podstawie bilateralnych i multilateralnych umów międzynarodowych. Obecnie Interpol liczy 194 państw członkowskich i jest największą oraz najbardziej znaną na świecie międzynarodową organizacją policyjną. Jest istotnym forum współpracy policyjnej państw, zwłaszcza tych, które nie należą do Unii Europejskiej.
W 1991 roku rozpoczęto budowę nowoczesnego zinformatyzowanego systemu łączności Interpolu. W roku 2002 został uruchomiony system łączności I-24/7, którego funkcjonowanie zostało oparte na zasadzie działania Internetu. System ma za zadanie ułatwić Krajowym Biurom Interpolu dostęp do swoich baz danych. Pierwszym państwem podłączonym do tego systemu była Kanada.
Podstawy prawne i zasady współpracy w ramach Interpolu.
Podstawą prawną działania Interpolu jest statut uchwalony w 1956 roku, w czasie 25 Sesji Zgromadzenia Ogólnego w Wiedniu wraz z poprawkami. Inne ważne dokumenty regulujące pracę Interpolu to: Regulamin Ogólny, Standardy Pracy Krajowych Biur Interpolu, Regulamin Finansowy. Dla funkcjonowania Organizacji ważne są również Rezolucje Zgromadzenia Ogólnego Interpolu, uchwały i rezolucje Organizacji Narodów Zjednoczonych, a także konwencje i porozumienia międzynarodowe, w których Interpol wymieniany jest jako podmiot współdziałania.
Struktura organizacyjna Interpolu.
Struktura organizacyjna Interpolu opiera się na sieci Krajowych Biur Interpolu, których praca jest koordynowana przez Sekretariat Generalny, odpowiedzialny za swoją działalność przed Zgromadzeniem Ogólnym i Komitetem Wykonawczym Interpolu. Wymiana informacji odbywa się w czterech językach roboczych: angielskim, francuskim, hiszpańskim i arabskim.
Zgromadzenie ogólne.
Zgromadzenie Ogólne jest najważniejszym organem decyzyjnym Interpolu, a jego sesje odbywają się raz w roku w jednym z krajów członkowskich. W Sesjach Zgromadzenia Ogólnego Interpolu uczestniczą wysocy rangą funkcjonariusze reprezentujący organy ścigania krajów członkowskich. Każde państwo może być reprezentowane przez jednego lub wielu delegatów, jednak dana delegacja może mieć tylko jednego przewodniczącego, wyznaczonego przez kompetentny organ rządowy, posiadającego prawo do głosowania, na podstawie upoważnienia przedłożonego wcześniej organizatorom. Zgromadzenie Ogólne podejmuje decyzje w formie rezolucji lub zaleceń uchwalanych zwykłą większością głosów z wyjątkiem tych decyzji, dla których większość dwóch trzecich wymagana jest statutem.
Do podstawowych funkcji tego gremium należy:
Komitet Wykonawczy.
W skład Komitetu Wykonawczego wchodzą: Prezydent i trzej jego zastępcy wybierani na cztery lata przez Zgromadzenie Ogólne, oraz dziewięciu delegatów wybranych przez to samo gremium na okres trzech lat. Posiedzenia Komitetu odbywają się co najmniej raz w roku. Każdy z trzynastu członków powinien pochodzić z innego państwa z uwzględnieniem klucza geograficznego. Do podstawowych funkcji Komitetu wykonawczego należy:
Prezydent.
Prezydent wybierany na okres czterech lat przez Zgromadzenie Ogólne. Do jego zadań należą:
Od założenia Interpolu w 1923 r. Prezydentami organizacji byli:
Sekretariat Generalny.
Sekretariat Generalny z siedzibą w Lyonie jest organem administracyjnym i technicznym Interpolu, odpowiedzialnym za jego sprawne codzienne funkcjonowanie. Na czele stoi Sekretarz Generalny wybierany przez Zgromadzenie Ogólne na wniosek Komitetu Wykonawczego na okres pięciu lat. Nadzoruje on działalność Sekretariatu, zarządza finansami, powołuje stałe komórki organizacyjne i kieruje ich pracą zgodnie z wytycznymi przyjętymi przez Komitet Wykonawczy i Zgromadzenie Ogólne Interpolu.
W 2003 roku w strukturze Sekretariatu Generalnego wyodrębniono Centrum Dowodzenia i Koordynacji Interpolu, które ma zapewnić Interpolowi możliwość nieprzerwanego działania. Jego głównym zadaniem jest koordynacja ważnych przedsięwzięć realizowanych przez kilka państw członkowskich oraz zapewnienie pomocy i wsparcia krajów członkowskich podczas sytuacji kryzysowych, jak również imprez masowych.
Od założenia Interpolu w 1923 r. Sekretarzami Generalnymi byli:
Europejskie Biuro Łącznikowe.
W celu wzmocnienia współpracy europejskich państw członkowskich Interpolu, na 54 Sesji Zgromadzenia Ogólnego w 1985 r. postanowiono o utworzeniu, w ramach Sekretariatu Generalnego, Sekretariatu Europejskiego. W 1988 r. w związku z rozszerzeniem kompetencji Sekretariat Europejski został przekształcony w Europejskie Biuro Łącznikowe. W ten sposób w Sekretariacie Generalnym została wyodrębniona jednostka przeznaczona do kontaktów w regionie europejskim.
Do zadań Europejskiego Biura Łącznikowego należy:
Ważnym gremium dla państw europejskich jest powołany na 60 Sesji Zgromadzenia Ogólnego Interpolu w Punta del Este, w listopadzie 1991 r. Europejski Komitet Interpolu. Jest to organ doradczo-kontrolny, określający politykę Organizacji wobec państw członkowskich kontynentu europejskiego. W jego skład wchodzą reprezentanci ośmiu państw wybieranych przez Europejską Konferencję Regionalną na okres czterech lat oraz europejski przedstawiciel Komitetu Wykonawczego. Do zadań Europejskiego Komitetu Interpolu należy przygotowywanie strategii działania Organizacji mającej zasadnicze znaczenie dla organów ścigania państw europejskich w zwalczaniu przestępczości oraz opracowywanie rekomendacji dla Europejskiej Konferencji Regionalnej. Spotkania Komitetu Europejskiego odbywają się trzy razy w roku w siedzibie Sekretariatu Generalnego Interpolu.
Krajowe Biura Interpolu.
Krajowe Biura Interpolu są organami przeznaczonymi przede wszystkim do kontaktu z centralą Organizacji – ustanowione są w każdym państwie członkowskim. Wymiana informacji odbywa się również między poszczególnymi oddziałami (Biurami Krajowymi Interpolu) – są to również punkty reprezentujące dane państwo w Organizacji oraz będące przedstawicielami Interpolu w tym kraju. Praca Krajowych Biur Interpolu powinna odbywać się w oparciu o standardy zatwierdzane przez Zgromadzenie Ogólne. Dzięki temu możliwe stało się egzekwowanie jednolitego systemu i procedur działania. Najistotniejsze spośród tych standardów to, między innymi, konieczność zapewnienia przez KBI dwudziestoczterogodzinnej służby dyżurnych przez cały rok, w celu zapewnienia stałej łączności i swobodnej wymiany informacji we wszystkich językach oficjalnych Interpolu, jak również zapewnienie udzielania odpowiedzi w terminie.
Doradcy Interpolu.
Doradcy Interpolu pełnią jedynie rolę konsultantów w określonych sprawach. Wyznaczani są na trzy lata przez Komitet Wykonawczy spośród fachowców cieszących się międzynarodowym uznaniem i autorytetem w dziedzinie, która interesuje Organizację. Ich nominacja jest ważna dopiero po przyjęciu jej przez Zgromadzenie Ogólne. Doradca może być odwołany z funkcji decyzją Zgromadzenia Ogólnego.
Konferencje regionalne.
Na 66 Sesji Zgromadzenia Ogólnego Interpolu, która odbyła się w New Delhi, w październiku 1997 r. podjęto decyzję, że regionalne konferencje będą odbywały się regularnie na pięciu kontynentach: w Afryce, Azji, Europie i w obu Amerykach. Pierwsza Europejska Konferencja Regionalna odbyła się w Rzymie w 1966 r., następna w 1970 r. we francuskiej miejscowości Saint-Cloud, gdzie do 1976 r. spotkania odbywały się co dwa lata – obecnie odbywają się co rok.
W 1983 r. zadecydowano, iż Europejski Wiceprezydent Interpolu będzie pełnił funkcję przewodniczącego Europejskiej Konferencji Regionalnej. Podczas Europejskiej Konferencji Regionalnej omawiana jest strategia wzmacniania współpracy państw członkowskich Interpolu kontynentu europejskiego, oraz aktualny stan przestępczości na podstawie raportów opracowywanych przez Europejski Komitet Interpolu, Poddyrektoriat ds. Europy Sekretariatu Generalnego Interpolu, właściwe grupy robocze oraz poszczególne delegacje.
Polska w strukturach Interpolu.
Polska Policja jest obecna w międzynarodowych strukturach policyjnych od 1923 roku, kiedy to przedstawiciele polskiej Policji uczestniczyli w kongresie założycielskim Międzynarodowej Komisji Policji Kryminalnych. W 1952 roku wskutek uwarunkowań politycznych strona polska zerwała wszelkie kontakty z Interpolem, chociaż formalnie nigdy z niej nie wystąpiła. Jedynie Jugosławia z państw zza „żelaznej kurtyny” pozostała w strukturach Organizacji, jednak w latach dziewięćdziesiątych, w związku z tzw. konfliktem bałkańskim została usunięta z Interpolu.
Po raz drugi Polska została przyjęta w poczet członków M.O.P.K. Interpol w 1990 roku podczas Sesji Zgromadzenia Ogólnego Interpolu w Ottawie. W wyniku przemian ustrojowych, jakie dokonały się w Polsce po 1989 roku, polska Policja stanęła przed nowymi zadaniami w walce z przestępczością. Pojawiły się nowe rodzaje przestępstw: przestępstwa bankowe, piractwo towarowe i wiele innych. Ponadto ułatwienia w ruchu granicznym wraz z położeniem geograficznym w centrum Europy sprawiły, że zorganizowane grupy przestępcze przemycają przez Polskę skradzione samochody, narkotyki, nielegalnych imigrantów itd.
Polskiej Policji trudno byłoby sprostać nowym wyzwaniom walcząc samodzielnie z narastającą falą przestępczości. Koniecznością stało się nawiązanie szerokiej współpracy z organami ścigania innych państw. Poprzez przynależność do tej Organizacji, polska Policja uzyskała dostęp do jej bogatych zbiorów danych, jak również do nowoczesnego zinformatyzowanego systemu wymiany informacji o globalnym zasięgu. Za pośrednictwem tej sieci polska Policja może bez zbędnej zwłoki kontaktować się z organami ścigania innych państw oraz gromadzić i przetwarzać informacje. Jako członek Interpolu może również przekazywać, wymieniać i zdobywać doświadczenia w zakresie zwalczania przestępczości podczas organizowanych przez Organizację konferencji i szkoleń międzynarodowych.
Narzędzia Interpolu w walce z przestępczością międzynarodową.
Aktualnie działający system łączności Interpolu o nazwie I24/7 zapewnia państwom członkowskim stałą, szybką i bezpieczną komunikację. Jest to największy i najbardziej zasobny w dane system wymiany informacji. Kolejne istotne narzędzie Interpolu do walki ze zorganizowaną przestępczością stanowią bazy danych Interpolu, w których gromadzone są informacje m.in. o utraconych i skradzionych dokumentach, pojazdach oraz dziełach sztuki.
Istotną rolę w ściganiu sprawców przestępstw spełniają tzw. notices, czyli listy gończe. Są one publikowane przez Sekretariat Generalny w czterech oficjalnych językach Interpolu na wniosek państw członkowskich. Jest sześć kategorii listów gończych, każdy oznaczony innym kolorem:
Kluczowe obszary działalności Interpolu.
Interpol został powołany do walki z przestępczością międzynarodową. Obecnie działalność Interpolu koncentruje się na następujących obszarach:
W zakresie zwalczania przestępczości narkotykowej i zorganizowanej Interpol identyfikuje nowe trendy, szlaki przemytnicze i grupy przestępcze. Ponadto Interpol kolekcjonuje i analizuje dane otrzymane z krajów członkowskich w celu opracowywania stosownych raportów. Interpol zapewnia również pomoc państwom członkowskim w prowadzeniu międzynarodowych śledztw, koordynuje sprawy, w które zaangażowane są przynajmniej dwa państwa członkowskie; organizuje spotkania robocze w przypadku wykrycia wspólnych elementów w sprawach, które toczą się na terenie państw członkowskich, organizuje konferencje poświęcone konkretnym zagadnieniom związanym ze zwalczaniem przestępczości narkotykowej, wymianie informacji o najnowszych sposobach i technikach walki z kartelami oraz sposobom zacieśnienia współpracy pomiędzy agendami zajmującymi się przedmiotową problematyką.
W obszarze zwalczania przestępczości ekonomicznej Interpol koncentruje się na zwalczaniu: prania pieniędzy, fałszerstw pieniędzy i kart płatniczych, przestępczości przeciwko własności intelektualnej.
Interpol powołał do życia specjalny wydział ds. poszukiwania zbiegłych przestępców pod nazwą "Fugitive Investigative Service", w celu usprawnienia współpracy między krajami członkowskimi. Do jego najistotniejszych zadań należy:
W zakresie zwalczania terroryzmu oraz zapewnienia bezpieczeństwa i porządku publicznego Interpol gromadzi, przechowuje, analizuje i wymienia informacje o osobach i grupach podejrzanych o terroryzm. Organizacja koordynuje również obieg zawiadomień o ewentualnych zagrożeniach ze strony szczególnie niebezpiecznych przestępców, terrorystów itd. W roku 2004 i 2005 Interpol zorganizował dwie konferencje poświęcone temu zagadnieniu, w których uczestniczyli liczni wysocy rangą funkcjonariusze specjalizujący się w zwalczaniu bioterroryzmu.
W obszarze zwalczania handlu ludźmi Interpol koncentruje swoje wysiłki przede wszystkim na trzech obszarach:
Wysiłki Interpolu koncentrują się również na ściganiu sprawców zbrodni wojennych i przeciwko ludzkości, zwalczaniu przestępstw przeciwko środowisku naturalnemu oraz walce z korupcją.
Współpraca z innymi organizacjami.
Współpraca z Organizacją Narodów Zjednoczonych.
W listopadzie 2004 roku Interpol otworzył biuro oficera łącznikowego w ONZ w Nowym Jorku, co w znacznej mierze przyczyniło się do intensyfikacji współpracy z innymi multilateralnymi organizacjami i podkreśla istotne znaczenie w koordynowaniu prac mających na celu zwalczanie przestępczości kryminalnej o światowym zasięgu. Pierwszym oficerem łącznikowym został dr Ulrich Kersten, były prezydent Federalnego Urzędu Kryminalnego (BKA) i delegat Komitetu Wykonawczego Interpolu.
Podczas 74 Sesji Zgromadzenia Ogólnego Interpolu w Berlinie ustalono szereg kroków umożliwiających współpracę z Organizacją Narodów Zjednoczonych w kwestii zwalczania terroryzmu i sposobów finansowania działalności organizacji terrorystycznych. W dniu 29.07.2005 r. jednogłośnie przyjęto rezolucję 1617 Rady Bezpieczeństwa ONZ, zgodnie z którą przewidziano rozwój współpracy pomiędzy Sekretarzem Generalnym ONZ i Interpolem w celu rozwinięcia efektywnych sposobów działania, które powinny pomóc Radzie Bezpieczeństwa ONZ oraz Komisji do spraw Al Kaidy w zwalczaniu międzynarodowego terroryzmu.
Współpraca z Europolem.
Współpraca z Europolem opiera się na porozumieniu o wzajemnej współpracy z dnia 5 listopada 2001 r. („Co-operation agreement between Interpol and Europol”). Celem tego porozumienia jest dalsza współpraca pomiędzy Interpolem i Europolem w zwalczaniu przestępczości zorganizowanej z zachowaniem kompetencji każdej organizacji. Osiągnięcie tego celu możliwe jest poprzez wymianę informacji operacyjnych, strategicznych oraz technicznych, jak również poprzez rozwój systemu szkoleń oraz wymianę oficerów łącznikowych.
Współpraca z UNESCO.
W maju 2003 r. Interpol wraz z UNESCO podpisał porozumienie, na mocy którego ustalono utworzenie bazy danych dóbr kulturowych utraconych lub zaginionych podczas działań wojennych w Iraku. Dzięki temu UNESCO posiada dostęp do systemu informatycznego Interpolu umożliwiającego wymianę informacji na temat skradzionych dzieł sztuki.
Współpraca z Microsoft.
Współpraca z firmą Microsoft opiera się na działaniach przeciwko przestępstwom komputerowym (kontrole adresów internetowych), w tym przeciwko phishingowi, polegającym na kradzieży informacji potrzebnych między innymi do wyłudzania pieniędzy, kontroli rejestracji nowych domen internetowych.

</doc>
<doc id="172735" url="https://pl.wikipedia.org/wiki?curid=172735" title="Mlecz">
Mlecz

Mlecz ("Sonchus" ) – rodzaj roślin z rodziny astrowatych. Należy do niego blisko 100 gatunków. Rośliny te występują na Starym Świecie, w Australii i na wyspach Oceanu Spokojnego, a jako introdukowane także na obu kontynentach amerykańskich. W Polsce rosną dwa gatunki rodzime i dwa szeroko rozprzestrzenione na świecie gatunki introdukowane. Niektóre gatunki są chwastami w uprawach. Młode liście mlecza zwyczajnego (zwanego też warzywnym) "S. oleraceus" spożywane są w sałatkach (według przekazu Pliniusza miał je spożyć Tezeusz przed walką z Minotaurem).
Nazwa „mlecz” jest w polskim nazewnictwie botanicznym zastrzeżona dla roślin z rodzaju "Sonchus". W języku potocznym używana jest często w odniesieniu do mniszka, który tworzy charakterystyczne owoce zwane dmuchawcami oraz różyczkę liściową przy ziemi.
Rozmieszczenie geograficzne.
Zasięg rodzaju obejmuje niemal całą Europę, Azję, Afrykę, Australię, Nową Zelandię i wyspy Juan Fernández. Zróżnicowany jest na wyspach oceanicznych – na Wyspach Kanaryjskich i innych wyspach Makaronezji rośnie 30 gatunków, w archipelagu Juan Fernández – 11. W Europie obecnych jest 9 gatunków rodzimych. Do rodzaju należy kilka gatunków szeroko rozprzestrzenionych chwastów ruderalnych i segetalnych (zwłaszcza mlecz zwyczajny "S. oleraceus"), introdukowanych m.in. na oba kontynenty amerykańskie, na Islandię, Filipiny.
Systematyka.
Rodzaj zaliczany jest do podplemienia "Hyoseridinae", plemienia "Cichorieae" w podrodzinie "Cichorioideae" z rodziny astrowatych "Asteraceae". W tradycyjnym ujęciu systematycznym rodzaju był on taksonem polifiletycznym, w którym zagnieżdżone były wyodrębniane rodzaje endemiczne dla różnych obszarów – "Dendrosonchus" na wyspach Makaronezji, "Thamnoseris" na wyspach Desventuradas, "Dendroseris" na Juan Fernández, "Actites" w Australii, "Kirkianella" i "Embergeria" na Nowej Zelandii. Po odkryciu relacji filogenetycznych między tymi taksonami, wszystkie one włączone zostały w szeroko ujmowany rodzaj "Sonchus".

</doc>
<doc id="172737" url="https://pl.wikipedia.org/wiki?curid=172737" title="Kolimacja">
Kolimacja

Kolimacja – przetwarzanie rozbieżnych wiązek promieniowania na wiązki równoległe, w celu uzyskania światła skolimowanego. W optyce kolimacji dokonuje się za pomocą specjalnego przyrządu optycznego, zwanego kolimatorem. Kolimator stanowi zwykle część składową innego przyrządu optycznego (np. spektrografu lub spektrometru). Składa się z dwóch zasadniczych części:

</doc>
<doc id="172738" url="https://pl.wikipedia.org/wiki?curid=172738" title="Wyżyna Transylwańska">
Wyżyna Transylwańska

Wyżyna Transylwańska (541), także "Wyżyna Siedmiogrodzka", "Kotlina Siedmiogrodzka" (rum. "Podişul Transilvaniei") – podprowincja geograficzna Karpat położona na terenie Rumunii, niemal ze wszystkich stron otoczona pasmami Karpat Wschodnich, Południowych i Gór Zachodniorumuńskich.
Teren obecnej wyżyny zajmował w neogenie basen otoczony wypiętrzającymi się górami. Początkowo zajmowało go morze, gromadził się na jego dnie materiał skalny (żwiry, piaski, iły), pochodzący z sąsiednich pasm górskich, z którego powstały skały osadowe budujące obecnie wyżynę. Szczątki żywych organizmów dały początek złożom gazu ziemnego, a suchy klimat spowodował powstawanie w zamkniętych zatokach złóż soli. W pliocenie było tu jezioro, a pod koniec pliocenu i w plejstocenie wypiętrzenie całego bloku Karpat zmieniło dno jeziora w wyżynę.
Wyżynę Transylwańską budują głównie skały osadowe, jedynie w rejonie północnym na Wyżynie Samoszu odsłonięte jest krystaliczne podłoże. Ponieważ region ma charakter kotliny otoczonej górami, klimat jest tu dosyć suchy, a występuje roślinność leśno-stepowa, miejscami słonolubna.
Na terenie Wyżyny Transylwańskiej wyróżnia się siedem jednostek:

</doc>
<doc id="172739" url="https://pl.wikipedia.org/wiki?curid=172739" title="Paul Ambroise Valery">
Paul Ambroise Valery



</doc>
<doc id="172740" url="https://pl.wikipedia.org/wiki?curid=172740" title="Szeherezada (utwór muzyczny)">
Szeherezada (utwór muzyczny)



</doc>
<doc id="172742" url="https://pl.wikipedia.org/wiki?curid=172742" title="Jalisos">
Jalisos

Jalisos (gr. ) – miasto w Grecji, na wyspie Rodos, około 8 km na zachód od miasta Rodos, w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Rodos, w gminie Rodos. W 2011 roku liczyło 11 331 mieszkańców.
W starożytności należało do heksapolis (Doryckiego Związku Morskiego).
Wzgórze Filerimos.
Nieopodal Jalisos znajduje się doskonały punkt widokowy, który w XIII wieku otrzymał nazwę "Filerimos", Philerēmos (z klasycznego greckiego philos φίλος 'przyjaciel' i erēmos ἐρῆμος 'samotny'), co znaczy "przyjaciel samotności".
Nazwa wzięła się od pustelnika, który osiedlił się tutaj po przyjeździe z Jerozolimy z ikoną Matki Boskiej, namalowanej jakoby przez św. Łukasza Ewangelistę. Prawdopodobnie ikona była jednak namalowana w XII w., a jej oryginał po wędrówce przez Maltę, Petersburg, wywiezieniu w 1917 r. przez adiutanta carycy Marii Fiodorowny do Kopenhagi trafił do Czarnogóry, gdzie do dzisiaj pozostaje.
Znajduje się tu także niegdysiejsze akropolis antycznego Jalysos, położone na wzgórzu na wysokości 267 m n.p.m., zasiedlone przez Achajów już w czasach kultury mykeńskiej około 1500 r. p.n.e., potem przez przybyłych 500 lat później Dorów. Ze starożytnych ruin nie zostało zbyt wiele. Kościół i zabudowania klasztorne z czasów rycerskich zostały odrestaurowane przez Włochów i dzisiaj wyglądają jak nowe. Znajduje się tutaj też aleja spacerowa wysadzona piniami, z czternastoma kolejnymi stacjami drogi krzyżowej i z tego powodu nazywana jest Golgotą. Na końcu alei stoi wystawiony w latach 1992-1996 15-metrowy betonowy krzyż z platformą widokową, na którą można wejść.

</doc>
<doc id="172764" url="https://pl.wikipedia.org/wiki?curid=172764" title="Polskie Państwo Podziemne">
Polskie Państwo Podziemne

Polskie Państwo Podziemne (PPP) – tajne struktury państwa polskiego, istniejące w czasie II wojny światowej podległe Rządowi RP na uchodźstwie. Były systemem władz państwowych, działających "w imieniu Rzeczypospolitej", w czasie okupowania terytorium państwa polskiego przez III Rzeszę i ZSRR.
Istniało od 27 września 1939 roku (utworzenie Służby Zwycięstwu Polski (SZP)) do 1 lipca 1945 (samorozwiązanie Rady Jedności Narodowej i Delegatury Rządu na Kraj w związku z wycofaniem uznania międzynarodowego dla Rządu RP na uchodźstwie).
Określenie to po raz pierwszy w okupowanym kraju pojawiło się na łamach „Biuletynu Informacyjnego” 13 stycznia 1944 roku.
Powstanie oraz działalność.
Propozycje kontynuacji walki i oporu metodami konspiracyjnymi sformułowano na spotkaniach między władzami cywilnymi Warszawy (prezydentem Stefanem Starzyńskim, Radą Obrony stolicy i gen. Juliuszem Rómmlem (dowódca obrony Warszawy – 25 września). Brał w nich udział gen. Michał Tokarzewski-Karaszewicz. W nocy z 26 na 27 września 1939 roku powstała w oblężonej Warszawie Służba Zwycięstwu Polski – konspiracyjna organizacja wojskowa, mająca toczyć walkę przeciw okupantom. Gdy zapada decyzja o kapitulacji stolicy 29 września 1939 roku Tokarzewski przedstawił gen. Rómmlowi plan zorganizowania w okupowanym kraju podziemia zbrojnego i zaproponował, by udający się do niewoli gen. Rómmel przelał na niego pełnomocnictwo dowodzenia w całym kraju, otrzymane od Naczelnego Wodza w celu zorganizowania zakonspirowanych agentur bądź delegatur wojskowo-politycznych państwa polskiego. Tego samego dnia, do broniącej się jeszcze Warszawy przyleciał samolotem z Rumunii specjalny wysłannik Rydza-Śmigłego, mjr Edmund Galinat, który znał przedwojenne przygotowania do tego rodzaju działań na wypadek obcej okupacji i miał się zająć organizacją podziemia z ramienia internowanego Wodza Naczelnego. Gen. Rómmel zdecydował jednak przekazać dowództwo gen. Tokarzewskiemu, oddając Galinata do pomocy jako zastępcę. Efektem rozmów był rozkaz gen. Rómmla:
Gen.Tokarzewski dysponował piętnastoma oficerami, którzy tworzyli zalążek jego sztabu. Następnie przeprowadził konsultacje z przedstawicielami głównych partii politycznych, przede wszystkim stronnictw opozycyjnych. 10 października 1939 roku w Warszawie miało miejsce pierwsze posiedzenie Głównej Rady Politycznej przy SZP, będącej reprezentacją 4 przedwojennych stronnictw antysanacyjnych. Zasady organizacyjne SZP, jak i personalny skład dowództwa, nie uzyskały akceptacji władz polskich na uchodźstwie. 13 listopada 1939 roku SZP została przekształcona przez gen. Sikorskiego w Związek Walki Zbrojnej (ZWZ) dowodzony przez gen. Kazimierza Sosnkowskiego, podlegający Rządowi RP na uchodźstwie. W ten sposób zachowano ciągłość polityczno-wojskowej kontynuacji władz Rzeczypospolitej Polskiej i pośredni wpływ władz państwowych na sytuację w kraju. W lutym 1940 roku Główna Rada Polityczna przekształciła się w Polityczny Komitet Porozumiewawczy.
14 lutego 1942 roku generał Władysław Sikorski przekształcił ZWZ w Armię Krajową (AK). Jej komendantem głównym został generał Stefan Rowecki, w kampanii wrześniowej dowódca Warszawskiej Brygady Pancerno-Motorowej, autor wojskowego podręcznika walk ulicznych. Utworzenie AK miało służyć scaleniu wszystkich grup wojskowych, podległych do tej pory różnym, podziemnym ugrupowaniom politycznym, w jedną organizację podległą Rządowi RP na uchodźstwie.
Jesienią 1941 roku do ZWZ należało 40 tysięcy żołnierzy, pod koniec 1942 roku AK liczyła ich już około 200 tysięcy. Była jedną z największych podziemnych armii w okupowanej Europie. Jednakże większość żołnierzy nie przeszła regularnego szkolenia, a w dodatku mieli oni zaledwie 53 tysiące sztuk broni (z czego tylko 6% broni maszynowej).
Początki formowania struktur militarnych nie były łatwe, albowiem nastroje społeczne wobec kadry oficerskiej były niechętne (niektórzy ukrywali wręcz fakt, że są oficerami). Wojna obronna 1939 roku podważyła zaufanie społeczne wobec ich zdolności. Gen. Rowecki pisał w grudniu 1941 roku „Szybkość przegranej we wrześniu 1939 roku była poważnym ciosem dla samopoczucia wszystkich żołnierzy. (...) wrzesień stał się przyczyną zarzutów, że wojsko nie potrafiło oprzeć się uderzeniu niemieckiemu, że dowódcy uciekli, a żołnierze nie chcieli się bić, że wojsko po prostu załamało się, rozprzęgło i właściwie bez walki uszło z pola. (...) To uporczywe obarczanie nas odpowiedzialnością za wrzesień nie przyczynia się do stworzenia takiej atmosfery, która powinna otaczać wojsko w konspiracji (...)”.
Główne zadanie Armii Krajowej polegało na gromadzeniu sił, aby uderzyć w chwili załamania się Niemiec. Akcje zbrojne prowadziły bowiem do okrutnych represji – hitlerowcy rozstrzeliwali kilkudziesięciu Polaków za każdego zabitego Niemca. Dopiero pod koniec 1942 roku AK nasiliła działalność dywersyjną: atakowała niemieckie posterunki, wykolejała transporty wojskowe przeznaczone na front wschodni, wysadzała mosty, odbijała więźniów. Na tę zmianę wpłynęły zahamowanie sukcesów Wehrmachtu oraz osiągnięcie sprawności organizacyjnej przez AK.
Komendant Główny AK gen. Rowecki obawiał się, że bezpośrednio po wyzwoleniu dojdzie do anarchizacji i radykalizacji społecznej mas oraz wystąpień ludności niepolskiej zamieszkującej tereny II RP (zwłaszcza Ukraińców). W związku z tym planował utworzenie w konspiracji sprawnej administracji dysponującej oddziałami policyjno-wojskowymi przeznaczonymi do tłumienia siłą różnego rodzaju rozruchów i wystąpień społecznych. Zakładano, że w specjalnie utworzonych obozach przetrzymywani będą między innymi wszyscy cywilni Niemcy, przywódcy organizacji komunistycznych i nacjonaliści ukraińscy. Istotnym problemem miało też być zapewnienie bezpieczeństwa pozostałej ludności żydowskiej do której, zdaniem Roweckiego, dominowało wrogie nastawienie w społeczeństwie polskim.
Polska, choć znajdowała się pod okupacją, posiadała legalny i uznawany na arenie międzynarodowej rząd rezydujący początkowo w Paryżu i Angers, a od czerwca 1940 w Londynie. Istniały Polskie Siły Zbrojne oraz podziemna Armia Krajowa. W Warszawie mianowano Delegata Rządu na Kraj w randze wicepremiera. Podlegały mu wydziały: wywiadu, dywersji, oświaty, sądownictwa i polityki. Działały konspiracyjne sądy, których wyroki nie tylko wykonywano, ale też ogłaszano w podziemnej prasie. Ta zaś była fenomenem w okupowanej Europie: ukazywało się około 1400 tytułów (z tego 17 wychodziło przez cały czas trwania okupacji). Istniały czasopisma polityczne, wojskowe, literackie, kobiece, humorystyczne. W podziemnych drukarniach wydawano też książki (Niemcy zezwalali tylko na poradniki, np. ogrodnicze). Na przełomie 1943 i 1944 łączny nakład prasy podziemnej wydawanej przez Tajne Wojskowe Zakłady Wydawnicze – koncern wydawniczo-poligraficzny Armii Krajowej wynosił blisko 250 tysięcy egzemplarzy czasopism, 65,5 tys. broszur i 120 tys. egzemplarzy ulotek. Przez całą okupację działały tajne komplety, tzn. podziemne szkoły. Tajna Organizacja Nauczycielska zapewniała im kadrę oraz przygotowywała i rozprowadzała podręczniki. Na terenie Generalnego Gubernatorstwa (GG) utworzono prawie 2 tysiące szkół średnich. Podziemne uczelnie kształciły polonistów, historyków, matematyków, lekarzy. W czasie wojny, studia ukończyło prawie 10 tysięcy studentów.
Ponieważ Niemcy zgodzili się jedynie na działalność podrzędnych teatrzyków i kabaretów (których repertuar miał ogłupiać Polaków), powstały podziemne teatry. W prywatnych mieszkaniach lub piwnicach wystawiano dramaty Słowackiego, Wyspiańskiego, Szekspira. Odbywały się też koncerty i wieczory poetyckie.
Ruch oporu w okupowanej Polsce obejmował prawie wszystkie dziedziny życia. Dlatego tajne struktury podporządkowane rządowi emigracyjnemu nazywano po wojnie Polskim Państwem Podziemnym.
Największymi działaniami wojskowymi podjętymi przez AK były powstanie warszawskie, które rozpoczęło się 1 sierpnia 1944 i akcja „Burza” podjęta na wschodnich obszarach Polski. Trwała od 4 stycznia 1944, kiedy wojska sowieckie przekroczyły na Wołyniu granicę polsko-sowiecką z 1939, do stycznia 1945. W początkowej fazie akcja „Burza” opierała się na współpracy wojskowej jednostek polskich i sowieckich. Po przełamaniu obrony niemieckiej w tych rejonach władze sowieckie złamały te porozumienia wojskowe i internowały tysiące żołnierzy AK. Po upadku powstania warszawskiego stolicą Polskiego Państwa Podziemnego została Częstochowa.
Struktura organizacyjna.
Pion wojskowy.
Naczelnym zadaniem pionu wojskowego (Armia Krajowa) była rozbudowa militarna, która miała dać Polakom możliwość walki o suwerenność i niepodległość kraju po zakończeniu wojny. Pion wojskowy był także łącznikiem między okupowaną Polską a Rządem na uchodźstwie, chronił pion cywilny i zapewniał bezpieczeństwo jego pracownikom.
Pion cywilny.
Najważniejszymi zadaniami pionu cywilnego były utrzymanie ciągłości instytucji państwowych oraz zapewnienie funkcjonowania państwu i ewentualne przygotowanie do przejęcia władzy po zakończeniu działań wojennych.
Struktura terytorialna.
Pion wojskowy.
Pod koniec 1943 roku przeprowadzono reorganizację, tworząc 4 obszary i 8 okręgów.
Obszar nr I (Warszawa).
gen. Albin Skroczyński „Łaszcz”
Obszar nr II (Białystok).
płk E. Godlewski „Izabelka”
Obszar nr III (Lwów).
płk Władysław Filipkowski „Janka”
Obszar nr IV (Zachód).
płk S. Grodzki „Zamek”
Samodzielnymi okręgami były:

</doc>
<doc id="172766" url="https://pl.wikipedia.org/wiki?curid=172766" title="Gnutella">
Gnutella

Gnutella (w wymowie "g" jest nieme) – sieć wymiany plików komputerowych przez internet, wykorzystywana głównie do wymiany plików muzycznych, filmów i oprogramowania. Stanowi ona tzw. właściwą sieć peer-to-peer, ponieważ działa bez centralnego serwera. Pliki są wymieniane bezpośrednio między jej użytkownikami.
Pierwszy program kliencki został napisany przez Justina Frankla i Toma Peppera z firmy Nullsoft na początku roku 2000, niedługo po zakupie tej firmy przez AOL. 14 marca tego roku program ten udostępniono do pobierania z serwera firmy Nullsoft. Po przedwczesnym ogłoszeniu tego faktu w Slashdot użytkownicy już pierwszego dnia zablokowali serwery próbując pobrać tysiące kopii niedopracowego jeszcze programu. W tym czasie kod źródłowy programu nie został jeszcze opublikowany i nie wiadomo było na jakiej licencji program jest rozprowadzany.
Następnego dnia AOL zablokował ściąganie programu ze względu na obawy o prawne konsekwencje dla tego koncernu, a także zakazał Nullsoftowi kontynuowania dalszych prac nad tym programem i skonfiskował jego kod źródłowy. Mimo to projekt Gnutelli nie upadł. Po kilku dniach, protokół został odtworzony, jego kod źródłowy został ostatecznie opublikowany na licencji GNU General Public License (GPL), co otworzyło drogę do powstania programów otwartego oprogramowania, realizujących ten protokół. Otwartość projektu i możliwość pisania i wyboru różnych programów klienckich stało się jedną z sił napędowych rozwoju tej sieci.
Sieć Gnutella jest alternatywnym w pełni rozproszonym rozwiązaniem, w odróżnieniu od w części scentralizowanych modeli sieci peer-to-peer, takich jak FastTrack (KaZaA), czy w pełni scentralizowanych takich jak Napster. Popularność sieci Gnutella znacznie wzrosła po zagrożeniu sądowym zamknięciem serwera Napster na początku 2001 roku. Ten gwałtowny wzrost popularności ujawnił ograniczenia skalowalności pierwotnej wersji protokołu. Na początku 2001, odmiany protokołu (początkowo zaimplementowane w programach klienckich closed source) pozwoliły do pewnego stopnia poprawić skalowalność. Zamiast traktować każdego z użytkowników jako klienta i serwer, niektórym z nich został przydzielony status „ultrapeer” i one udzielają odpowiedzi na zapytania i wyszukiwanie dla użytkowników przyłączonych do nich. To pozwoliło na dalszy wzrost popularności tej sieci. Pod koniec 2001 roku
kliencki program Gnutelli LimeWire, który umożliwił w znacznym stopniu techniczne doskonalenie tej sieci, uzyskał status otwartego oprogramowania. W lutym 2002 Morpheus, komercyjny program wymiany plików, został przestawiony z sieci P2P FastTrack na Gnutellę, a jego zrąb został oparty na otwartym programie Gnucleus.
Słowo „Gnutella” nie odnosi się do żadnego konkretnego projektu czy oprogramowania, ale otwartego protokołu używanego przez różne programy klienckie. Ponieważ powstają wciąż nowe klienty, a protokół zapewne będzie się dalej rozwijał, trudno powiedzieć czym 'Gnutella' będzie w przyszłości.
Nazwa Gnutella jest złożeniem słów "GNU" i "Nutella". Gnutella pomimo nazwy, nie należy do projektów GNU. Jej odpowiednikiem rozwijanym przez GNU jest GNUnet.
Zasada działania.
Aby przedstawić działanie Gnutelli musimy sobie wyobrazić duży krąg użytkowników (nazywanych węzłami), którzy zainstalowali programy-klientów Gnutelli. Programy-klienty przy pierwszym uruchomieniu muszą włączyć się do sieci i znaleźć przynajmniej jeden z tych węzłów. Używa się do tego rozmaitych metod, między innymi uprzednio przygotowaną listę prawdopodobnie działających węzłów dołącza się do wersji instalacyjnej programu, używa się serwerów Gwebcache w Internecie lub wykorzystuje IRC. Jest prawdopodobne, że przynajmniej jeden węzeł (nazwijmy go B) będzie działał. Kiedy się z nim połączymy, węzeł B prześle węzłowi A własną listę działających węzłów. Węzeł A będzie próbował się połączyć z węzłami, których listę dostał, a także z węzłami, których adresy otrzymał z dalszych węzłów, aż osiągnie pewną pulę węzłów, która może być ustawione przez użytkownika. Klient będzie utrzymywał połączenie z tą liczbą hostów, ale utrzymuje także listę węzłów, których jeszcze nie sprawdził. (Odrzuca z listy węzły, z którymi próbował się bezskutecznie połączyć).
Gdy użytkownik A chce coś wyszukać, wysyła zapytanie do każdego z węzłów, z którymi jest obecnie aktywnie połączony. Może się okazać, że niektóre z nich już się rozłączyły z siecią, w takim przypadku użytkownik A próbuje się połączyć z węzłami, które zapisał jako awaryjne. Liczba węzłów, z którymi jest połączony dany użytkownik A jest zwykle całkiem niewielka (ok. 5), więc każdy z tych węzłów przekazuje dalej to zapytanie do tych następnych węzłów, z którymi jest połączony i tak dalej. W teorii, zapytanie w końcu dotrze do każdego z użytkowników podłączonych do sieci Gnutella.
Jeżeli zapytanie da jakieś rezultaty, węzeł, który ma dany plik kontaktuje się bezpośrednio z użytkownikiem który wydał to zapytanie (którego adres IP został zawarty w zapytaniu). Negocjują transfer plików i transfer się rozpoczyna. Jeśli więcej niż jedna kopia tego samego pliku zostaje znaleziona, wyszukujący może wykonać tzw. "swarm download" - ściągnięcie kawałków pliku z różnych komputerów. Powoduje to zwiększenie szybkości pobierania plików.
Gdy użytkownik A rozłącza się, program-klient zapisuje listę węzłów z którą był aktywnie połączony i listę węzłów zapasowych. Jest ona wykorzystywana przy następnym łączeniu.
W praktyce wyszukiwanie w sieci Gnutella często daje niepełne wyniki. Każdy z węzłów sieci jest zwykłym użytkownikiem Internetu, który w krótkim okresie jest online lub offline i z tego względu sieć nigdy nie jest w pełni stabilna. Przepustowość wielu użytkowników jest w znacznym stopniu ograniczona, więc niektóre z żądań wyszukiwania zostają przerwane zanim osiągną przeszukanie całej sieci. W wyniku tego zapytania nigdy nie osiągną więcej niż 50% węzłów (których jest średnio ok. 1 mln).
Prawdziwą zaletą Gnutelli jest jej decentralizacja co powoduje, że tak problematyczne staje się jej wyłączenie. W odróżnieniu od Napstera, gdzie cała sieć zależała od centralnego serwera, Gnutelli nie da się wyłączyć poprzez wyłączenie któregoś z pojedynczych węzłów. Dopóki będzie przynajmniej 2 użytkowników, Gnutella będzie istnieć.
Cechy protokołu i jego rozszerzenia.
Gnutella działa w oparciu o protokół query flooding. Przestarzała wersja 0.4 protokołu sieciowego Gnutelli wykorzystuje 5 różnych typów pakietów:
Te pakiety dotyczą głównie wyszukiwania w sieci Gnutella. Przesyłanie plików odbywa się przy użyciu protokołu HTTP.
Obecnie prace nad protokołem Gnutelli prowadzi GDF (Gnutella Developer Forum). Wiele rozszerzeń protokołu zostało i nadal jest tworzonych przez producentów oprogramowania i niezależnych
programistów Gnutelli z GDF. Do tych rozszerzeń należą dynamiczne przekierowywanie zapytań, sumy kontrolne SHA-1, przekazywanie odpowiedzi na zapytania przez protokół UDP, wysyłanie zapytań protokołem UDP, dynamiczne zapytania protokołem TCP, transfer plików przez protokół UDP, metadane w formacie XML, source exchange znane także jako "the download mesh" i równoległe ściąganie pliku w kawałkach (tzw. "swarming"). 
Na serwerze prac rozwojowych czyni się wysiłki, aby włączyć te rozszerzenia do specyfikacji protokołu Gnutella wersji 0.6. Standard Gnutella 0.4, chociaż jest nadal ostatnią oficjalną wersją protokołu to ponieważ wszystkie rozszerzenia funkcjonują jako propozycje zmian jest przestarzała. W rzeczywistości prawie niemożliwe jest obecnie połączenie się używając procedur inicjalizujących z
wersji 0.4.
Protokół Gnutella nadal pozostaje w wersji rozwojowej i mimo prób zerwania z zagmatwaną strukturą odziedziczoną ze starej Gnutelli 0.4 i zaprojektowania nowej przejrzystej wewnętrznej architektury (zobacz Gnutella2), Gnutella nadal jest najbardziej udanym, otwartym protokołem wymiany plików.
Programy klienckie.
Niektóre z popularnych klientów Gnutelli to:

</doc>
<doc id="172767" url="https://pl.wikipedia.org/wiki?curid=172767" title="Mrozy">
Mrozy

Mrozy – miasto we wschodniej Polsce, w województwie mazowieckim, w powiecie mińskim, siedziba gminy miejsko-wiejskiej Mrozy.
W latach 1975–1998 miejscowość należała administracyjnie do województwa siedleckiego.
Siedziba gminy położona jest 5 km od drogi krajowej nr 2 Świecko – Terespol. Stacja kolejowa znajduje się na magistrali kolejowej E 20, Moskwa – Berlin. W miejscowości działa Ludowy Zespół Sportowy „Watra Mrozy”, korzystający ze stadionu przy ulicy Tartacznej, liczy 600 miejsc (w tym 374 siedzące). Atrakcją turystyczną jest rezerwat przyrody Rudka Sanatoryjna.
Historia.
Wieś była znana w XVI wieku pod nazwą Grozy, położona była w powiecie czerskim w ziemi czerskiej województwa mazowieckiego. Na początku XX wieku zasłynęła jako letnisko i uzdrowisko. Bywał tu między innymi malarz Józef Rapacki, jego brat Wincenty – aktor Teatru Narodowego, malarz Stanisław Masłowski i poeta Artur Oppman. Podczas II wojny światowej na tych terenach działały oddziały Gwardii Ludowej, 19 maja 1943 grupa wypadowa pod dowództwem Tadeusza Reka (1916-1943) napadła i rozbroiła posterunek granatowej policji.
1 stycznia 2014 Mrozy uzyskały status miasta.
Ogólnopolski Zjazd Opiekunów Szkolnych Pracowni Internetowych.
W Mrozach corocznie (od 2001), pod koniec maja, odbywał się zjazd opiekunów szkolnych pracowni internetowych. Była to pierwsza impreza tego typu organizowana na skalę ogólnopolską i jak do tej pory największa. W 2014 zjazd po raz pierwszy został zorganizowany w Warszawie, by w następnym roku powrócić do Mrozów. Od 2016 w kolejnych latach odbywa się pod nazwą Majowe Mrozy w Warszawie, a Gmina Mrozy jest jednym z organizatorów. W zjeździe biorą udział nauczyciele informatyki i technologii informacyjnej. Zjazd wspomagają największe firmy z branży IT oraz związane z edukacją informatyczną. Gośćmi zjazdu bywają też autorzy podręczników do informatyki – między innymi Maciej Sysło i Grażyna Koba. Pierwszy zjazd był spotkaniem osób z grupy dyskusyjnej. W kolejnych latach impreza znacznie się rozrosła i obecnie corocznie gromadzi kilkaset osób.
Wąskotorowy tramwaj konny.
W 1902 Warszawskie Towarzystwo Higieniczne, doceniając walory klimatyczne Mrozów i okolic, podjęło decyzję o wybudowaniu sanatorium do leczenia chorób płuc w Rudce k. Mrozów. W celu ułatwienia transportu materiałów do Rudki, położono tory kolejki konnej o prześwicie 900 mm, prowadzące od stacji Mrozy przez teren obecnego rezerwatu przyrody. Gdy po 6 latach zakończono budowę sanatorium, wózki towarowe zastąpiono tramwajem o drewnianej konstrukcji. Przewoził on kuracjuszy, pacjentów, pracowników oraz wczasowiczów na trasie 2,5 km. Tramwaj kursował w latach 1908–1967 i był jednym z dwóch takich pojazdów w Europie.
W 2007 Towarzystwo Przyjaciół Mrozów postanowiło reaktywować kolejkę. Ostatecznie odbudowa tramwaju rozpoczęła się w sierpniu 2011. Oficjalne otwarcie odbyło się 10 sierpnia 2012.

</doc>
<doc id="172780" url="https://pl.wikipedia.org/wiki?curid=172780" title="Generałowie i admirałowie II Rzeczypospolitej w II wojnie światowej">
Generałowie i admirałowie II Rzeczypospolitej w II wojnie światowej

W okresie II Rzeczypospolitej przez szeregi Wojska Polskiego przeszło 540 generałów.
Generałowie w służbie czynnej:
We wrześniu 1939 w Wojsku Polskim pełniło służbę czynną 97 generałów różnych stopni w tym 3 kontradmirałów. W ramach mobilizacji powołano do czynnej służby kilkudziesięciu generałów, będących w rezerwie lub w stanie spoczynku.
Polegli w walkach we wrześniu 1939.
W trakcie działań wojennych we wrześniu 1939 w walce z Niemcami poległo na polu chwały 4 generałów służby czynnej. Podczas obrony Warszawy zmarł z ran jeden generał w stanie spoczynku służący jako ochotnik.
W niewoli niemieckiej.
Po zakończeniu działań wojennych we wrześniu 1939 w niewoli niemieckiej znalazło się 4 generałów dywizji, 30 generałów brygady i 1 kontradmirał. Czterech z nich zmarło w niewoli, dwaj zostali z niewoli zwolnieni z powodu stanu zdrowia. Pozostali przebywali w niewoli do chwili wyzwolenia obozów i żaden z nich nie wziął już czynnego udziału w wojnie.
W niewoli sowieckiej.
W ręce sowieckie wpadło w 1939 r. 4 generałów dywizji, 15 generałów brygady i 1 kontradmirał. Generałowie służby czynnej nie byli przez władze sowieckie traktowani zgodnie z konwencją genewską. 12 z nich zostało zamordowanych lub zmarło w więzieniu na skutek nieludzkich warunków, jeden zdołał uciec, jeden został uwolniony na mocy układu Sikorski-Majski, a sześciu zgodnie z tym układem wstąpiło do Polskich Sił Zbrojnych w ZSRS i opuściło Związek Sowiecki drogą na Bliski Wschód.
Generałowie, którzy nie pełnili służby w czasie wojny, a padli ofiarą sowieckich represji (często razem z generałami służby czynnej), wykazani są w ostatniej części na liście generałów w stanie spoczynku.
Internowani w 1939 w Rumunii i na Węgrzech.
17 września Polskę opuścili prezydent RP, premier z całym rządem i Naczelny Wódz ze sztabem. Granicę rumuńską przekroczyło także wiele oddziałów wraz ze swoimi dowódcami. Generałowie przetrzymywani byli przeważnie w Baile Herculane. Łącznie internowanych zostało w Rumunii: Marszałek Polski, 1 generał broni, 2 generałów dywizji i 28 generałów brygady (w tym 2 w stanie spoczynku), a na Węgrzech 2 generałów brygady. 18 z nich uciekło z internowania, pozostali nie wzięli już udziału w walkach: 11 zostało wbrew prawu międzynarodowemu przekazanych przez Rumunię Niemcom i umieszczonych w niewoli, 1 zmarł w trakcie internowania, a z dwóch, którzy byli internowani na Węgrzech, po zajęciu Węgier przez Niemcy jeden został zamordowany, a drugi uwięziony w obozie koncentracyjnym i tam zamordowany.
Niniejszy wykaz nie obejmuje generałów, którzy przez Rumunię przedostali się od razu na Zachód, w istocie unikając internowania.
Przedostali się na Zachód.
Lista uwzględnia 32 generałów, którzy nie dostali się do niewoli i uniknęli internowania, a przedostali się do krajów antyhitlerowskiej koalicji – w praktyce do Francji i Wielkiej Brytanii. Obejmuje też tych, którzy znajdowali się w krajach zachodnich w chwili wybuchu wojny. Generałowie w stanie spoczynku są tu ujęci, jeśli po wydostaniu się z Polski podjęli służbę lub zostali zaliczeni do kadry wojska (choćby bez przydziału lub w stanie nieczynnym).
Pozostali w okupowanej Polsce.
Trzech generałów w stanie spoczynku, którzy po kampanii wrześniowej przebywali na obszarze okupowanej Polski i brali udział w konspiracji w ramach Armii Krajowej. Z generałów w służbie czynnej żaden nie zdołał ukryć się w Polsce po kampanii wrześniowej.
Awansowani na stopnie generalskie w czasie wojny.
W trakcie kampanii wrześniowej awanse generalskie otrzymało 2 oficerów, którzy potem obaj przedostali się na Zachód i tam walczyli. W Polskich Siłach Zbrojnych na Zachodzie awansowano na generałów 15 oficerów (w tym lekarza), którzy brali udział w walkach, jeden z nich zginął w katastrofie w Gibraltarze, pozostali przeżyli wojnę, ale jeden został uwięziony i zamordowany przez Sowietów. 9 oficerów otrzymało awanse generalskie w czasie służby w Armii Krajowej (jeden zginął z rąk Niemców, pozostali przeżyli wojnę, ale jeden padł ofiarą mordu sądowego w PRL).
11 oficerów otrzymało awanse generalskie za życia, za zasługi wojenne, ale po wojnie. Dwaj otrzymali je tuż po zakończeniu wojny jeszcze w służbie (w tym jeden kontradmirał), ośmiu w 1964 r. decyzją władz emigracyjnych (Wódz Naczelny gen. Władysław Anders i Prezydent na uchodźstwie August Zaleski), a ostatni, słynny as lotnictwa Stanisław Skalski, w PRL krótko przed upadkiem komunizmu.
15 oficerów otrzymało awanse generalskie pośmiertnie za zasługi wojenne. Jeden awansowany został jeszcze w czasie wojny, tuż po informacji o zamordowaniu go przez Sowietów, jeden, zmarły w niewoli niemieckiej, tuż po wojnie (kontradmirał), ośmiu w latach 60. XX w. decyzją władz emigracyjnych, a pięciu decyzją Prezydenta RP Lecha Wałęsy.
4 oficerów walczących we wrześniu 1939 r. (dwaj po uwolnieniu z niewoli niemieckiej i dwaj, którzy w 1939 r. ukryli się i przeżyli wojnę na terenach okupowanych) wstąpiło do komunistycznego LWP i w nim otrzymało stopnie generalskie. W wykazie nie ujęto oficerów, którzy awanse generalskie w LWP otrzymali później i nie z racji zasług wojennych.
Generałowie w stanie spoczynku.
Lista obejmuje generałów, którzy w chwili rozpoczęcia wojny byli w stanie spoczynku i nie powrócili już do służby. Nie uwzględnia tych, którzy podczas wojny powrócili do służby lub podjęli działalność konspiracyjną. 33 z nich przeżyło okupację i pozostało w Polsce, 25 zmarło pod niemiecką okupacją (w tym co najmniej 3 jako ofiary hitlerowców), 20 zginęło lub zmarło w więzieniach w Związku Sowieckim, 2 zostało internowanych, mimo że nie byli w służbie i nie pełnili jej przez całą wojnę, 8 przebywało na Zachodzie jako cywile (1 z nich zmarł w czasie wojny), 2 wyrzekło się polskości i przeszli na stronę niemiecką, a 1 był cudzoziemcem (Gruzinem).

</doc>
<doc id="172786" url="https://pl.wikipedia.org/wiki?curid=172786" title="Adam Ciołkosz">
Adam Ciołkosz

Adam Witold Maria Ciołkosz, ps. "Kremerowski" (ur. 5 stycznia 1901 w Krakowie, zm. 1 października 1978 w Londynie) – polski instruktor harcerski, porucznik piechoty Wojska Polskiego, publicysta, jeden z przywódców Polskiej Partii Socjalistycznej w kraju i na emigracji, poseł na Sejm II i III kadencji w II RP, członek Komitetu dla Spraw Kraju od 28 stycznia 1941 roku.
Mąż Lidii Ciołkosz, brat konstruktora lotniczego Zbysława Ciołkosza.
Życiorys.
Adam Ciołkosz urodził się w Krakowie w rodzinie o tradycjach demokratycznych i niepodległościowych. Jego ojciec Kacper był aktywnym społecznikiem i działaczem politycznym, matka Maria z Idzikowskich była córką powstańca styczniowego. W 1903 rodzina Ciołkoszów przeniosła się do Tarnowa. Tu Adam ukończył gimnazjum, a następnie studiował na Wydziale Prawa i Administracji Uniwersytetu Jagiellońskiego. W latach gimnazjalnych, w 1911 wstąpił do I Drużyny Skautowej im. Zawiszy Czarnego, później sam założył I Drużynę Harcerską w Zakopanem, prowadzoną następnie przez Andrzeja Małkowskiego. Podczas I wojny światowej przebywał wraz z rodzicami i młodszym bratem Zbysławem w Wiedniu, gdzie też przyczynił się do zorganizowania Drużyny Harcerskiej im. Jana Sobieskiego. W latach 1917–1918 sprawował obowiązki komendanta „Dzielnicy Tarnowskiej” przyczyniając się do rozwoju miejscowego ruchu skautowego. We wrześniu 1918 utworzył ze starszych harcerzy Pogotowie Narodowe, które wspólnie z POW rozbroiło posterunki austriackie w Tarnowie w nocy z 30 na 31 października 1918. Kilka dni później, 13 listopada 1918 z grupą 26 harcerzy wyruszył do Lwowa, gdzie wziął udział w walkach o miasto. Rok później, po złożeniu matury mianowany został podporucznikiem. Podczas wojny polsko-bolszewickiej zorganizował cztery kompanie karabinów maszynowych w 205 pułku piechoty, wziął udział w walkach o Grodno, Wilno i w obronie Warszawy. W bitwie nad Niemnem dowodząc półbatalionem został ranny.
Następnie w 1921 walczył w III powstaniu śląskim (dowodząc pociągiem pancernym) m.in. w bitwie o górę św. Anny. Za zasługi w powstaniu otrzymał Śląską Wstęgę Waleczności i Zasługi.
W okresie poprzedzającym plebiscyt na Warmii i Mazurach popularyzował i organizował ruch harcerski na tych ziemiach. Był komendantem Naczelnej Komendy Organizacji Harcerskiej na Warmię i Mazury. Uczestniczył również w akcji plebiscytowej na Warmii i Mazurach, gdzie przejściowo został aresztowany w Kwidzynie.
 ukończył naukę na Uniwersytecie Jagiellońskim oraz Szkołę Nauk Politycznych w Krakowie.
W 1924 był oficerem rezerwy 3 pułku piechoty Legionów w Jarosławiu. Dziesięć lat później w stopniu porucznika ze starszeństwem z dniem 1 czerwca 1919 zajmował 778 lokatę na liście starszeństwa oficerów pospolitego ruszenia piechoty, pozostawał na ewidencji Powiatowej Komendy Uzupełnień Tarnów z przydziałem mobilizacyjnym do Oficerskiej Kadry Okręgowej Nr V.
Ruch socjalistyczny.
Od czasów studenckich Adam Ciołkosz związany był z ruchem socjalistycznym. W 1921 wstąpił do Polskiej Partii Socjalistycznej i został przewodniczącym Sekcji Akademickiej PPS. W tym samym czasie był jednocześnie działaczem Związku Niezależnej Młodzieży Socjalistycznej (m.in. członkiem jej Komitetu Wykonawczego, przedstawicielem w Międzynarodowym Biurze Młodzieży i redaktorem pisma ZNMS „Głos Niezależny”). Jesienią 1921 zapoczątkował w Krakowie Wolne Harcerstwo jako ruch odnowy oficjalnego harcerstwa. Redagował pisma „Płomienie” oraz „Listy do Starszych Harcerzy”. Opuścił organizację w związku z dywersją Komunistycznego Związku Młodzieży Polskiej, chcącą przekształcić ruch harcerski w komunizujące struktury polityczne.
Od 1924 Ciołkosz został redaktorem socjalistycznego dziennika „Naprzód”. Był też sekretarzem Zarządu Głównego Towarzystwa Uniwersytetu Ludowego im. Adama Mickiewicza w Krakowie.
W wieku 27 lat został wybrany z listy PPS-u posłem w wyborach parlamentarnych w 1928. W Sejmie wybrano go sekretarzem Związku Parlamentarnego Polskich Socjalistów. W następnych wyborach parlamentarnych w 1930 zdobył mandat z unieważnionej później listy Centrolewu. 18 czerwca 1930 dokonano na niego napadu przez „nieznanych sprawców”. W nocy z 9 na 10 września 1930 został aresztowany za antysanacyjną działalność i osadzony w twierdzy w Brześciu. Informacja o aresztowaniu Ciołkosza spowodowała w Tarnowie rozruchy tłumione przez policję. Zwolniony za kaucją 24 grudnia 1930. Pomimo aresztowania został wybrany posłem do Sejmu. Lista Centrolewu w Tarnowie uzyskała rekordowy wynik 65 tys. głosów.
Oskarżony o zbrojne przygotowywanie zamachu został skazany w procesie brzeskim w 1932 na trzy lata więzienia i dziesięć lat pozbawienia praw obywatelskich. Po uprawomocnieniu się wyroku w 1933 karę odbywał w więzieniach w Tarnowie, Krakowie i Wiśniczu. Zwolniony jesienią 1934.
Od 1930 przewodniczył Okręgowemu Komitetowi Robotniczemu PPS w Tarnowie, zaś od kwietnia 1936 do 1939 kierował Okręgowym Komitetem Robotniczym PPS Ziemi Krakowskiej. Od stycznia 1936 przewodniczący krakowskiego Zarządu Oddziału Towarzystwa Uniwersytetu Robotniczego (był również członkiem Zarządu Głównego TUR), oraz Robotniczego Towarzystwa Przyjaciół Dzieci w Krakowie. W Tarnowie kierował również Radą Klasowych Związków Zawodowych.
W 1938 w wyborach samorządowych władze unieważniły kandydaturę Ciołkosza na radnego w Krakowie, uzyskał mandat radnego w Tarnowie, który również został unieważniony.
28 marca 1938 sąd okręgowy w Tarnowie skazał Adama Ciołkosza na karę 8 miesięcy pozbawienia wolności bez zawieszenia w sprawie dotyczącej obrazy prezydenta Rzeczypospolitej na zgromadzeniu publicznym i rozpowszechnianie fałszywych wiadomości mogących wywołać niepokój publiczny.
Od 1931 do 1939 członek Rady Naczelnej i Centralnego Komitetu Wykonawczego PPS.
Okupacja niemiecka i czasy powojenne.
Zaraz po wybuchu II wojny światowej Adam Ciołkosz uniknął aresztowania przez gestapo udając się pieszo z żoną Lidią i synem do Lwowa. Stamtąd przez Rumunię przedostał się na Zachód. W lutym 1940 dotarł do Paryża, a następnie do Londynu. Na Wyspach działał politycznie: wybrany został sekretarzem Komitetu Zagranicznego PPS w Paryżu, a następnie w Londynie. W komitecie posiadał pełnomocnictwa do reprezentowania podziemnej PPS-WRN. Od 4 marca 1940 do lipca 1941 był członkiem Rady Narodowej RP, organu doradczo konsultacyjnego Rządu RP na uchodźstwie.
W wyniku sprzeciwu wobec układu Sikorski-Majski, przejściowo wystąpił z Komitetu Zagranicznego PPS. Po tragicznej śmierci gen. Władysława Sikorskiego, Prezydent proponował mu formowanie gabinetu, którą to propozycję odrzucił.
Po zakończeniu wojny pozostał w Londynie, kierując organizacją PPS na emigracji w Wielkiej Brytanii.
Od 1948 do 1955 członek Centralnego Komitetu Zagranicznego PPS. Od 1957 do 1960 przewodniczący Rady Centralnej PPS. Wskutek sporów ideowych na tle strategii i taktyki z Zygmuntem Zarembą został usunięty z PPS.
Utworzył wówczas Centralny Komitet Odbudowy PPS, stanowiący odłam PPS na emigracji. Kierował Centralnym Komitetem PPS od maja 1964 do października 1977. Gdy z powodów zdrowotnych wycofał się z bieżącej działalności, VII Zjazd PPS nadał mu tytuł Dożywotniego Honorowego Przewodniczącego Partii.
W 1951 uczestniczył w zjeździe założycielskim Międzynarodówki Socjalistycznej w 1951 we Frankfurcie nad Menem, gdzie był jednym z współautorów dokumentu programowego: "Cele i zadania socjalizmu demokratycznego".
Od 1949 członek Wydziału Wykonawczego Rady Politycznej grupującej demokratyczne organizacje na emigracji. Po osiągniętej przez gen.Kazimierza Sosnkowskiego częściowej integracji obozu niepodległościowego w 1954 wszedł do Egzekutywy Zjednoczenia Narodowego będącego alternatywnym rządem emigracyjnym jako wiceprzewodniczący, zaś od 1956 do 1959 przewodniczący. Ponownie został przewodniczącym od 1963 do 1966. Występował ostro przeciwko układowi jałtańskiemu, opowiedział się za wolnymi wyborami w Polsce, pomocą gospodarczą dla kraju i odbudową kontaktów gospodarczo-kulturalnych z Zachodem. W 1966 zainicjował i doprowadził do Światowego Zjazdu Polski Walczącej. Przez wiele lat pełnił funkcję przewodniczącego londyńskiej delegacji Zgromadzenia Ujarzmionych Narodów Europy. Członek Polskiego Towarzystwa Naukowego na Obczyźnie (od 1966). Przez cały czas działalności społecznej uprawiał pisarstwo historyczne i publicystykę społeczno-polityczną. Zmarł w Londynie 1 października 1978.
Za działalność publicystyczną otrzymał nagrody: „Kultury” (Paryż 1967), Stowarzyszenia Polskich Kombatantów (Londyn 1972), Fundacji im. A. Jurzykowskiego (Nowy Jork 1973), Związku Pisarzy Polskich na Obczyźnie (Londyn 1978).
Podpisał list pisarzy polskich na Obczyźnie, solidaryzujących się z sygnatariuszami protestu przeciwko zmianom w Konstytucji Polskiej Rzeczypospolitej Ludowej (List 59). W PRL informacje na temat Adama Ciołkosza podlegały cenzurze. Jego nazwisko znajdowało się na specjalnej liście osób z całkowitym zakazem publikacji Zalecenia cenzorskie dotyczące jego osoby zanotował Tomasz Strzyżewski, który w swojej książce o peerelowskiej cenzurze opublikował notkę informacyjną nr 9 z 1975 roku Głównego Urzędu Kontroli Prasy, Publikacji i Widowisk. Wytyczne dla cenzorów zawierały na liście autorów zakazanych jego nazwisko głosząc: "(...) w stosunku do niżej wymienionych pisarzy, naukowców i publicystów przebywających na emigracji (w większości współpracowników wrogich wydawnictw i środków propagandy antypolskiej) należy przyjąć zasadę bezwarunkowego eliminowania ich nazwisk oraz wzmianek o ich twórczości, poza krytycznymi, z prasy, radia i TV oraz publikacji nieperiodycznych o nienaukowym charakterze (literatura piękna, publicystyka, eseistyka)".
Adam Ciołkosz jako patron.
Do 1989 nie istniały żadne miejsca w Polsce upamiętniające Adama Ciołkosza. Obecnie jego imię noszą ulice w Krakowie (Swoszowice – Jugowice (Kraków)) oraz Warszawie (Nowodwory). W Tarnowie istnieje ulica Kacpra i Adama Ciołkoszów.
Imię Lidii i Adama Ciołkoszów nosi Dom Dziecka nr 9 w Warszawie przy ul. Korotyńskiego oraz Ośrodek Kształcenia Ustawicznego Towarzystwa Uniwersytetu Robotniczego w Krakowie.
Najważniejsze publikacje.
Przekłady:

</doc>
<doc id="172790" url="https://pl.wikipedia.org/wiki?curid=172790" title="Wilkocin">
Wilkocin

Wilkocin – wieś w Polsce położona w województwie dolnośląskim, w powiecie polkowickim, w gminie Przemków. Miejscowość znana jest z wyjątkowego środowiska naturalnego oraz z dużej ilości poradzieckich obiektów wojskowych. Wilkocin ze względu na swoją nazwę nazywany jest Wioską Czerwonego Kapturka.
Podział administracyjny.
W latach 1975-1998 miejscowość administracyjnie należała do województwa legnickiego.
Historia.
Przed rokiem 1945 Wilkocin leżał na terenach niemieckich pod nazwą Wolfersdorf (niem. Wolf-wilk, dorf-wioska). Z tamtego okresu pozostało kilka pocztówek ze zdjęciami miejscowości. 
Przed II wojną światową w Wolfersdorfie produkowano napoje z jabłek. W miejscowości znajdowała się także stacja kolejowa, która obecnie pełni funkcję obiektu mieszkalnego. 
10 lutego 1945 roku w okolicy Wilkocina doszło do konfrontacji radzieckich czołgów T-34 i IS-2 oraz niemieckiej kolumny zmotoryzowanej. W wyniku bitwy doszło do częściowego zniszczenia wojsk niemieckich. 
Części z nich udało się wydostać spod radzieckiego ostrzału. 
Po II wojnie światowej w lasach obok wsi powstała radziecka baza wojskowa będąca częścią systemu łączności troposferycznej BARS (ros. Боевая Aрмейская Pадиорелейная Cистема).
Początkowo baza składała się z jednego bunkra będącego Punktem Dowodzenia (ros. ЗКП-Запасной Командный Пункт) PGWAR - Północnej Grupy Wojsk Armii Radzieckiej (СГВ-Северная Группа Войск).
Obiekt miał przetrwać potencjalne bombardowanie artylerii i lotnictwa. W latach osiemdziesiątych na wydmie śródlądowej Piaszczysta Góra wybudowano drugi bunkier - Punkt Dowodzenia "MGŁA" (ros. ЗКП "ТУМАН"). 
Było to najprawdopodobniej Zapasowe Stanowisko Dowodzenia Zachodnim Teatrem Działań Wojennych. Oba bunkry to dwupoziomowe schrony przeciwatomowe, które posiadały wyposażenie chroniące przed atakiem chemicznym. 
Cały kompleks radziecki ogrodzony był ogrodzeniem z drutem kolczastym o kilkunastokilometrowej długości, a urządzenia wykorzystywane w bazie objęte były ścisłą tajemnicą. Poza ogrodzeniem znajdowało się lądowisko dla śmigłowców. 
Nieopodal wioski znajduje się największy w Polsce poradziecki poligon lotniczy Przemków-południe (ros. Пшемкув-южный), na którym znajduje się poradzieckie lotnisko widmo, czyli
makieta lotniska NATO stworzona przez Rosjan do treningów bombardowań. Makieta ta to w rzeczywistości wały ziemne usypane tak, aby przypominały lotnisko.
Obecnie poligon zarasta drzewami, ale na zdjęciach satelitarnych możliwe jest dostrzeżenie charakterystycznych kształtów (droga startowa, drogi kołowania).
Poligon Przemków-południe jest właściwie powiększonym poligonem poniemieckim. Powiększenie to wymagało zlikwidowania osady Pogorzele (przed końcem II wojny światowej osada nosiła nazwę Neuvorwerk). Była to osada leśna zbudowana na planie koła. Została ona pochłonięta przez pożar w 1904 roku, a następnie odbudowana. Istniała najprawdopodobniej do roku 1945, czyli do powstania poligonu radzieckiego Przemków-południe. Ruiny osady znajdują się w północno-zachodniej części poligonu.
18 maja 1987 roku radziecki pocisk rakietowy powietrze-ziemia AS-14 'Kedge' (ros. Х-29) wystrzelony przez radziecki bombowiec frontowy Su-24 (ros. Су-24) uderzył w Wilkocin. 
W wyniku wybuchu zginęła jedna osoba, a wiele budynków, pojazdów i maszyn zostało zniszczonych. Przyczyną tego tragicznego w skutkach wydarzenia była usterka techniczna. 
Planowo pocisk uderzyć miał w pobliski poligon, ale ustalono, że ze względu na wyciekające z pocisku paliwo jeden z jego stateczników został uszkodzony czego wynikiem była zmiana kursu.
Strona radziecka pokryła wszelkie szkody związane z tym wydarzeniem.
8 kwietnia 1991 rozpoczęto oficjalne usuwanie wojsk PGWAR z terenów Polski(Północna Grupa Wojsk). Od tamtej pory liczba wojsk radzieckich w Polsce malała. Ostatni transport żołnierzy radzieckich przekroczył granicę w Terespolu o godzinie 9:20 18 września 1993 roku.
Z Wilkocina wojska radzieckie wycofano 29 lipca 1992, a z poligonu Przemków-południe 1 września 1992 roku. 
Po wycofaniu wojsk radzieckich bazę w Wilkocinie przejęło Wojsko Polskie, które stacjonowało w tych obiektach do roku 1998. Od tego czasu cały kompleks jest opuszczony. W roku 2000 Jacek Mamiński zrealizował film pod tytułem "Na wypadek wojny", w którym widoczne są schrony w Wilkocinie w okresie, w którym stacjonowało tam Wojsko Polskie.
Pozostawione po oddziałach rosyjskich obiekty są dostępne do zwiedzania w okresie od marca do października. 
Środowisko naturalne.
Poradzieckie obiekty w wilkocińskich lasach stworzyły idealne warunki do życia nietoperzy. Stwierdzono obecność czterech gatunków zamieszkujących te tereny, w tym Nocka Bechsteina. 
Są to także tereny na których występują wilki. W okolicy wioski znajdują się obszary piaszczystych, ruchomych wydm śródlądowych. W lasach spotkać można także znaczne ilości wrzosu.
Infrastruktura.
W Wilkocinie znajduje się wieża telekomunikacyjna o wysokości 50 metrów oraz wieża obserwacyjna. W roku 2019 zmodernizowano główną drogę. W miejscowości znajdują się tablice Szlaku Czerwonego Kapturka. Są one rozstawione wzdłuż głównej drogi i 
zawierają fragmenty bajki o Czerwonym Kapturku. 

</doc>
<doc id="172795" url="https://pl.wikipedia.org/wiki?curid=172795" title="Route 66 (utwór)">
Route 66 (utwór)

Route 66 – utwór muzyczny, który stał się standardem rock and rollowym, skomponowany i napisany przez amerykańskiego jazzowego kompozytora i pianistę Bobby'ego (Roberta) Troupa w 1946. Pełny tytuł brzmi "(Get Your Kicks On) Route 66". Poświęcony jest podróży do Kalifornii słynną w tych czasach amerykańską drogą nr 66, łączącą Chicago z Los Angeles w Kalifornii. Tytuł został zasugerowany przez żonę Troupa, Cynthię, towarzyszącą mu w podróży.
Tekst utworu w języku angielskim stanowi swojego rodzaju mały "dziennik podróży" po drodze 66, wymieniając niektóre miasta - przystanki po drodze. Wymienione w utworze są: St. Louis i Joplin w stanie Missouri, Oklahoma City w stanie Oklahoma, Amarillo w stanie Teksas, Gallup w stanie Nowy Meksyk, Flagstaff, Winona i Kingman w stanie Arizona oraz Barstow i San Bernardino w Kalifornii.
Pierwszym wykonawcą "Route 66" stał się Nat King Cole; był to jeden z jego większych przebojów. Utwór ten był następnie nagrywany przez wielu wykonawców (do 1998 naliczono ich ponad 90). Wśród nich byli między innymi Chuck Berry i Bing Crosby. Jedno z bardziej znanych stało się wykonanie utworu "Route 66" przez zespół The Rolling Stones w początkowym okresie ich kariery w 1964. W bardziej współczesnych czasach, "Route 66" został nagrany m.in. przez zespół Depeche Mode.

</doc>
<doc id="172807" url="https://pl.wikipedia.org/wiki?curid=172807" title="Ural (rzeka)">
Ural (rzeka)

 
Ural (t. Jaik; ros. Урал – "Urał") – rzeka w Rosji i Kazachstanie. Długość – 2428 km (trzecia co do długości rzeka Europy po Wołdze i Dunaju).
Pierwotna nazwa rzeki brzmi Jaik (Яик), dopiero w 1775 wprowadzono obecną nazwę na rozkaz cesarzowej Katarzyny II, która chciała likwidacji nazwy Jaik w celu zatarcia pamięci historycznej – w powstaniu Pugaczowa wielką rolę odegrali Kozacy jaiccy. Dawna nazwa rzeki przetrwała w Baszkirii oraz przede wszystkim w Kazachstanie, gdzie Żajyk (Жайык) jest oficjalną nazwą geograficzną.
Jej źródło znajduje się w górach Uralu Południowego. Uchodzi do Morza Kaspijskiego. Ujście tworzy deltę. W drugiej połowie XVIII wieku rzeka dzieliła się przy ujściu na 19 odnóg, których liczba stopniowo zmniejszała się, tak że po 100 latach były tylko 3 odnogi. 
Większe miasta leżące nad rzeką to Atyrau, Uralsk, Orenburg, Orsk, Magnitogorsk. 
Większość geografów, National Geographic Society i The World Factbook uznają, że od Morza Kaspijskiego rzeka Ural stanowi granicę między Europą a Azją. 

</doc>
<doc id="172808" url="https://pl.wikipedia.org/wiki?curid=172808" title="Zwieracz odbytu">
Zwieracz odbytu

 
Zwieracz odbytu (łac. "sphincter ani") - grupa mięśni blokujących wydostawanie się kału z odbytu. 
Składa się z następujących części:

</doc>
<doc id="172809" url="https://pl.wikipedia.org/wiki?curid=172809" title="Vanilla Fudge">
Vanilla Fudge

Vanilla Fudge – kwartet grający rocka psychodelicznego, założony w 1965 przez organistę i wokalistę Marka Steina, basistę Tima Bogerta oraz perkusistę Joeya Brennana. Grupa zasłynęła dzięki eksperymentatorskim, pełnym awangardowych brzmień aranżacjom przebojów rythm &amp; bluesowych, a także kompozycji mających pierwowzory w muzyce klasycznej. Krytycy muzyczni oceniają wczesną działalność Vanilla Fudge jako zjawisko przełomowe dla muzyki rockowej, prekursorskie względem późniejszego rocka progresywnego (m.in. Yes, King Crimson) oraz hard rocka i heavy metal (m.in. Deep Purple, Uriah Heep, Led Zeppelin, Budgie).
Historia grupy.
Zespół założony na wschodnim wybrzeżu USA w 1965, początkowo pod nazwą " the Electric Pigeons", potem "The Pigeons" przez organistę Marka Steina, basistę Tima Bogerta oraz perkusistę Joeya Brennana. Do grupy dołączył również gitarzysta Vince Martell, natomiast Brennana zastąpił Carmine Appice.
Grupa zasłynęła dzięki coverom krótkich przebojów popowych (np. The Beatles) i klasycznych kompozycji ("Für Elise &amp; Moonlight Sonata" Beethovena) w hipisowsko-psychodelicznym brzmieniu. Jej muzyka oparta była na „dialogu” między hałaśliwą grą gitary i perkusji a monotonnymi organami. Utwory Vanilla Fudge charakteryzowała zawiła kompozycja, ostre riffy zapowiadające hard rocka oraz tło wzbogacone melorecytacjami. Uznaje się, że płytą "Vanilla Fudge" z 1967 r. dokonali przełomu w muzyce. Aranżacja kompozycji, charakterystyczne spowolnienia tempa, wzajemne uzupełnianie się przez artystów, sprawiły, iż grupa przeszła do historii rocka. Kolejna płyta – "The Beats Goes On", była próbą zaprezentowania w pigułce dotychczasowych zdobyczy muzyki. Okazała się jednak za ambitna. Następne albumy ("Renaissance, Near the Beginning, Rock &amp; Roll") nie zdołały powtórzyć sukcesu płyty debiutanckiej, niemniej uważa się je za preludium epoki hard rocka i heavy metalu. W 1970, po nagraniu "Rock &amp; Roll", grupa została rozwiązana.
Vanilla Fudge rozpropagowali organy Hammonda, jako nieodzowny element instrumentarium rockowego zespołu muzycznego. Zapoczątkowali erę ciężkiego, zgrzytliwego riffu gitarowego oraz odkryli nieznane dotąd możliwości gitary basowej. W 1982 wydano składankę „The Very Best of”, a dwa lata później nieudanie reaktywowano zespół, czego efektem była płyta "Mystery". Dziś muzycy grupy koncertują po całym świecie z Billem Pascalim zastępującym Marka Steina.
Twórczość.
Największe przeboje grupy to: "You Keep Me Hangin' on", "Season of the Witch" czy "Where is My Mind".
Recepcja, wpływ i inspiracje.
Ich twórczość wywarła wielki wpływ na kolejne formacje w rodzaju Yes, Deep Purple, Led Zeppelin, Budgie czy Uriah Heep.

</doc>
<doc id="172811" url="https://pl.wikipedia.org/wiki?curid=172811" title="Bartel Leendert van der Waerden">
Bartel Leendert van der Waerden

Bartel Leendert van der Waerden (ur. 2 lutego 1903 w Amsterdamie, zm. 12 czerwca 1996 r. w Zurychu) – holenderski matematyk, pracujący twórczo w wielu dziedzinach matematyki.
Był jednym z ostatnich uniwersalistów – wniósł istotny wkład do rozmaitych dziedzin matematyki: geometrii algebraicznej, teorii grup, topologii, teorii liczb, geometrii, kombinatoryki i w szczególności teorii Ramseya, analizy matematycznej, teorii prawdopodobieństwa, statystyki matematycznej czy mechaniki kwantowej. Zajmował się również historią matematyki i innych nauk matematyczno-przyrodniczych.
Życiorys.
Studiował na Uniwersytecie w Getyndze u Emmy Noether, doktorat pisał pod kierunkiem Hendrika de Vriesa. Otrzymał za niego nagrodę miasta Amsterdam.
W roku 1928 habilitował się w Getyndze, otrzymał stanowisko na Uniwersytecie w Rostocku i kolejne w Groningen. W roku 1931 został profesorem matematyki na Uniwersytecie w Lipsku, gdzie zawarł znajomość z Wernerem Heisenbergiem i Leopoldem Infeldem (z którym napisał pracę na temat zastosowań rachunku spinorowego w ogólnej teorii względności).
Opublikowana w 1930 roku monografia van der Waerdena "Algebra" na długie lata stała się wzorem pisania o matematyce. W książce tej van der Waerden podał do dziś powszechnie przyjmowany układ aksjomatów grupy.
Po II wojnie pracował przez pewien czas dla potentata naftowego Royal Dutch/Shell w dziedzinie zastosowań matematyki. W roku 1947 przebywał na Uniwersytecie Johnsa Hopkinsa w Stanach Zjednoczonych. W roku 1951 objął katedrę matematyki na Uniwersytecie w Zurychu, gdzie pozostał już do końca życia.

</doc>
<doc id="172813" url="https://pl.wikipedia.org/wiki?curid=172813" title="Olszanka (powiat łosicki)">
Olszanka (powiat łosicki)

Olszanka – wieś w Polsce położona w województwie mazowieckim, w powiecie łosickim, w gminie Olszanka. Leży 10 km od Łosic. 
Nazwa Olszanka należy do nazw pochodzenia topograficznego, wskazuje na osadę założoną w pobliżu lasu olchowego, których i dzisiaj nie brakuje na terenie gminy. 
Wierni Kościoła rzymskokatolickiego należą do parafii św. Jana Chrzciciela w Hadynowie. W Olszance znajduje się kapliczka przydrożna poświęcona martyrologii miejscowych unitów. 
W miejscowości znajduje się jednostka ochotniczej straży pożarnej. 
Historia.
W czasie okupacji niemieckiej mieszkająca we wsi rodzina Pawlaków udzieliła pomocy Żydom, Izaakowi, Mordechajowi, Mosze i Elce Bron. W 1992 roku Instytut Jad Waszem podjął decyzję o przyznaniu Antoninie, Bronisławowi i Stefanowi Pawlak, oraz Jadwidze Pędrak-Lidka z d. Pawlak tytułu Sprawiedliwych wśród Narodów Świata.
W latach 1975–1998 miejscowość należała administracyjnie do województwa bialskopodlaskiego.

</doc>
<doc id="172814" url="https://pl.wikipedia.org/wiki?curid=172814" title="Myślenie polityczne">
Myślenie polityczne

Myślenie polityczne - termin ten używany jest do określenia procesów myślowych tych sfer życia społecznego, które dotyczą życia politycznego.
Przejawy myślenia politycznego.
Formułowanie sądów:
Myślenie polityczne nie jest tylko formułowaniem sądów. Podstawową funkcją procesów przetwarzania informacji w umyśle jest kształtowanie obrazu danego obszaru rzeczywistości.

</doc>
<doc id="172816" url="https://pl.wikipedia.org/wiki?curid=172816" title="Bulmastif">
Bulmastif

Bulmastif (oryginalna nazwa "bullmastiff") – rasa psa zaliczana do grupy molosów w typie mastifa (typ dogowaty), wyhodowana w XIX wieku w Anglii jako pies stróżujący. Obecnie pełni również funkcję psa-towarzysza.
Rys historyczny.
Powstał w wyniku krzyżowania angielskich molosów: buldogów i mastifów. Bulmastif jest lżejszej budowy i mniejszych rozmiarów od mastifa. Łączy w sobie spokój, opanowanie buldoga z silnym charakterem i instynktem obronnym mastifa.
Klasyfikacja.
W klasyfikacji FCI rasa ta została zaliczona do grupy II – Pinczery, sznaucery, molosy i szwajcarskie psy do bydła, sekcja 2.1 – Molosy typu mastifa. Psy tej rasy nie podlegają próbom pracy.
Zgodnie z klasyfikacją amerykańską należy do grupy psów pracujących.
Użytkowość.
Zaliczany do psów obronnych.
Temperament.
Inteligentny i energiczny o spokojnym temperamencie. Zrównoważony i czujny. Hodowany jako pies stróżujący. Jest psem odważnym i odpornym na ból. Wymaga konsekwentnego postępowania i socjalizacji w związku z tendencją do dominacji wobec zwierząt i ludzi.
Szata i umaszczenie.
Krótka sierść o barwie płowej, rudobrązowej lub pręgowanej, zazwyczaj z czarną maską; dopuszczalne białe znaczenia na piersi.
Utrzymanie i pielęgnacja.
Wymaga regularnego usuwania martwego włosa oraz zaspokojenia sporych potrzeb ruchowych.

</doc>
<doc id="172820" url="https://pl.wikipedia.org/wiki?curid=172820" title="Źródła prawa">
Źródła prawa

Źródła prawa (łac. "fontes iuris") – to, co stanowi prawo, albo to, co nie stanowi oficjalnie prawa, ale ma duży wpływ na kształt, jaki prawo posiada.
Źródła prawa międzynarodowego.
Tradycyjnie do źródeł prawa międzynarodowego należą umowy międzynarodowe i zwyczaj międzynarodowy. Do tych dwu podstawowych źródeł dodaje się ogólne zasady prawa. Do źródeł prawa międzynarodowego od połowy XX wieku zalicza się także wiążące, prawotwórcze uchwały organizacji międzynarodowych. Niektórzy autorzy do źródeł prawa międzynarodowego zaliczają także akty jednostronne państw (notyfikacja, zastrzeżenie, uznanie).
Źródła prawa Unii Europejskiej.
Źródła prawa Unii Europejskiej dzieli się na pierwotne i wtórne. Źródła pierwotne obejmują traktaty założycielskie Wspólnot Europejskich i Unii Europejskiej, umowy zmieniające owe traktaty, a także traktaty akcesyjne kolejnych państw członkowskich. Do źródeł prawa wtórnego zalicza się w pierwszej mierze rozporządzenia i dyrektywy i decyzje. Często zalicza się także opinie i zalecenia, choć nie zawierają one norm generalno-abstrakcyjnych, ponieważ nie są prawnie wiążące.

</doc>
<doc id="172821" url="https://pl.wikipedia.org/wiki?curid=172821" title="Równanie całkowe">
Równanie całkowe

Równanie całkowe – równanie funkcyjne, w którym występuje całka zawierająca niewiadomą funkcję. Rozwiązać równanie całkowe oznacza znaleźć tę funkcję. Niekiedy wraz z funkcją niewiadomą występuje dodatkowa funkcja pod całką (zwana jądrem całki lub jądrem równania). Sposób rozwiązania równania na ogół zależy od postaci jądra. Równania całkowe rozwiązuje się często metodami przybliżonymi, nieanalitycznymi. Wielu równań całkowych nie sposób rozwiązać analitycznie. Wiele zagadnień fizyki prowadzi do równań całkowych.
Do najlepiej poznanych typów należą równania Volterry i Fredholma.
Klasyfikacja równań całkowych.
Równania całkowe klasyfikuje się według kryteriów:
(1) granice całkowania:
(2) występowanie dodatkowej, znanej funkcji poza całką:
(3) miejsce występowania niewiadomej funkcji:
Przykłady.
(1) Równanie Fredholma pierwszego rodzaju – to najprostsze równanie całkowe
gdzie:
Jest to równanie niejednorodne bo formula_6
(2) Równanie Fredholma drugiego rodzaju – nieznana funkcja formula_2 występuje zarówno pod całką, jak i na zewnątrz niej
Jest to równanie niejednorodne bo formula_6 Parametr formula_10 jest nieznany i odgrywa rolę analogiczną do wartości własnej w algebrze liniowej.
(3) Równanie jest typu Volterra – jedna z granic całkowania jest "zmienna:"
a) równanie "Volterra pierwszego rodzaju"
b) równanie "Volterra drugiego rodzaju"
Oba równania są niejednorodne, bo formula_6
W ogólności: Jeżeli znana funkcja formula_3 jest zerowa, to równania całkowe nazywa się jednorodnymi. W przeciwnym wypadku mamy równania niejednorodne.

</doc>
<doc id="172822" url="https://pl.wikipedia.org/wiki?curid=172822" title="Kamejros">
Kamejros

Kamejros (gr. "Κάμειρος", łac. "Camirus") – starożytne doryckie miasto leżące na wyspie Rodos, wchodzące w skład heksapolis.
Miasto było położone w nadmorskiej dolinie, którą zajmowała agora, dzielnice mieszkalne wspinały się zaś na zbocza doliny. Kamejros, wspólnie z Ialissos i Lindos, stworzył w 408 p.n.e. silne państwo na Rodos, zachowując swoją odrębność "polis" w sprawach wewnętrznych. 
Kamejros było miejscem urodzenia poety Pizandra.

</doc>
<doc id="172825" url="https://pl.wikipedia.org/wiki?curid=172825" title="Alexandra Christina Manley">
Alexandra Christina Manley



</doc>
<doc id="172830" url="https://pl.wikipedia.org/wiki?curid=172830" title="Ryszard Koncewicz">
Ryszard Koncewicz

Ryszard Tadeusz Koncewicz (ur. 12 kwietnia 1911 we Lwowie, zm. 15 marca 2001 w Warszawie) – polski piłkarz, trener, działacz piłkarski, selekcjoner reprezentacji Polski, żołnierz, podporucznik WP.
Piłkarz.
Grał na pozycjach pomocnika i napastnika. Występował w drużynach Lechii Lwów (1927–1939) i Polonii Bytom (1945–1946). Należał także do drużyny „Lwów” w oflagu IIC Woldenberg.
Trener.
Prowadził drużyny OMTUR-Rozbark (1946?) Lechii Gdańsk (1949), Ruchu Chorzów (1950–1952, tytuł mistrza Polski przyznany za zdobycie Pucharu Polski w 1951), Polonii Bytom (1952–1955, mistrzostwo Polski 1954, Wicemistrzostwo Polski 1952), Legii Warszawa (1956–1958, mistrzostwo Polski i Puchar Polski 1956) oraz Gwardii Warszawa.
Selekcjoner.
Współpracę z reprezentacją Polski rozpoczął w 1948 jako pomocnik trenera Wacława Kuchara. W 1950 pełnił funkcję trenera, a następnie trenera-selekcjonera. Tę funkcję pełnił również w latach 1951–1952, w 1953 oraz w latach 1955–1956. W latach 1956–1957 ponownie zajmował stanowisko trenera drużyny narodowej. Podobną funkcję pełnił w kilkunastu meczach w latach 1959–1962 oraz od 1964. W latach 1964–1966 był również jednym z selekcjonerów reprezentacji. Samodzielny selekcjoner w okresie od lutego 1968 do końca listopada 1970.
Działacz.
Wieloletni działacz Polskiego Związku Piłki Nożnej: członek Zarządu i szef Rady Trenerów (1951–1953), szef Rady Trenerów, szef szkolenia, szef sekcji trenerskiej (1954–1956 i 1961–1971) oraz wiceprezes ds. szkolenia (1979–1980).
Wojna i konspiracja.
Zmobilizowany w sierpniu 1939, wziął udział w obronie Warszawy. Wzięty do niewoli spędził pierwszy jeniecki okres w obozach Nienburg i Spittal, a dalsze lata niewoli w oflagu II C Woldenberg, w dzisiejszym Dobiegniewie. Działał w konspiracji obozowej. Odpowiadał za sprawy organizacyjne i szkoleniowe klubu sportowego „Lwów” w oflagu, który założył z innymi lwowiakami. Pod koniec życia działał w Warszawskim Kole Woldenberczyków i był prezesem Koła Funduszu Koleżeńskiego Woldenberczyków. Bywał gościem honorowym Dobiegniew CUP (turniej piłkarski dla młodzieży). 
Jest pochowany na stołecznym cmentarzu Bródnowskim (kwatera 69F-2-9).

</doc>
<doc id="172831" url="https://pl.wikipedia.org/wiki?curid=172831" title="Mary Elizabeth Donaldson">
Mary Elizabeth Donaldson



</doc>
<doc id="172832" url="https://pl.wikipedia.org/wiki?curid=172832" title="Karpaty Południowe">
Karpaty Południowe

Karpaty Południowe (53) są częścią Karpat położoną na terenie Rumunii, rozciągają się od przełęczy Predeal na wschodzie, po przełom Żelaznej Bramy na zachodzie. Najwyższym szczytem jest Moldoveanu w Górach Fogaraskich (2543 m n.p.m.); Karpaty Południowe nie są więc najwyższą częścią Karpat, ale za to najbardziej wyniosłą, posiadającą największą wysokość względną. Zbudowane są głównie ze skał krystalicznych i metamorficznych, na zachodzie częściowo przykrytych seriami wapiennymi.
Góry zostały sfałdowane w kredzie. W paleogenie nastąpiło zrównanie wypiętrzonych mas skalnych, a następnie w paleogenie i neogenie podnoszenie razem z całym blokiem karpackim. Plejstocen przyniósł zlodowacenie najwyższych partii górskich, co nadało im charakter wysokogórskich. Najsilniej zlodowacone było pasmo Gór Fogaraskich, dobrze wykształcone formy rzeźby polodowcowej znajdują się też w masywach Parâng, Retezat, Godeanu, Lotru i Ţarcu.
W Karpatach Południowych wyróżnia się główne pasmo – Właściwe Karpaty Południowe, złożone z kilku grup górskich (Fogaraskiej, Parângu, Godeanu-Retezat i Poiana Ruscă) rozdzielonych głębokimi przełomami i przełęczami, skrajną zachodnią grupę Gór Banackich oraz luźno związany z głównym pasmem pas Subkarpat Południowych (Getyckich).
Geografia rumuńska zalicza Góry Banackie i Poiana Ruscă nie do Karpat Południowych, lecz do Gór Zachodniorumuńskich (oba te regiony są jednak rozumiane inaczej, niż w geografii polskiej).

</doc>
<doc id="172834" url="https://pl.wikipedia.org/wiki?curid=172834" title="Równanie całkowe Abela">
Równanie całkowe Abela

Równanie całkowe Abela – jednorodne równanie całkowe Volterry postaci
Jądro tego równania formula_2 ma w punkcie formula_3 osobliwość.
Nazwa pochodzi od nazwiska norweskiego matematyka Nielsa Abela.

</doc>
<doc id="172836" url="https://pl.wikipedia.org/wiki?curid=172836" title="Platerów">
Platerów

Platerów (daw. "Platerowo-Pasieka") – wieś w Polsce położona w województwie mazowieckim, w powiecie łosickim, w gminie Platerów. Miejscowość jest siedzibą gminy Platerów oraz rzymskokatolickiej parafii Podwyższenia Krzyża Świętego.
W latach 1975–1998 miejscowość administracyjnie należała do województwa bialskopodlaskiego.
Transport.
Platerów jest położony przy drodze krajowej nr 19 Białystok - Rzeszów. W Platerowie jest również stacja kolejowa, na linii kolejowej nr 31 łączącej Siedlce i Czeremchę.

</doc>
<doc id="172837" url="https://pl.wikipedia.org/wiki?curid=172837" title="Nocna zmiana (zbiór opowiadań)">
Nocna zmiana (zbiór opowiadań)

Nocna zmiana – pierwszy zbiór opowiadań Stephena Kinga opublikowanych w 1978.
Spis opowiadań.
Książka opatrzona jest wstępem Johna D. MacDonalda oraz „Słowem od Autora”.
Opowiadanie "Dola Jerusalem" została rozwinięta do powieści "Miasteczko Salem", natomiast wątek z "Nocnego przypływu" został wykorzystany w "Bastionie".
Ekranizacje.
Wiele opowiadań ze zbioru doczekało się ekranizacji: "Cmentarna szychta", "Magiel", "Nocny przypływ", "Ostatni szczebel w drabinie", "Kosiarz trawy" jako "Kosiarz umysłów". Opowiadanie "Ciężarówki" przeniesiono na ekran dwukrotnie (pod tytułami "Ciężarówki" i "Maksymalne przyspieszenie"). Opowiadania: "Czasami wracają" i "Dzieci kukurydzy" doczekały się oprócz ekranizacji także sequeli. "Gzyms" i "Quitters, Inc." stały się częściami składowymi filmu "Oko kota", natomiast "Kobieta na sali" i "Czarny Lud" filmu "Stephen King’s Nightshift Collection".

</doc>
<doc id="172839" url="https://pl.wikipedia.org/wiki?curid=172839" title="Modernizm w Stanach Zjednoczonych">
Modernizm w Stanach Zjednoczonych

Modernizm (ang. "Modern movement") jako prąd w architekturze Stanów Zjednoczonych rozwinął się stosunkowo późno. Posiadająca pewne cechy modernistyczne szkoła chicagowska nie doczekała się w początku XX wieku kontynuacji. Wywierająca wielki wpływ na modernizm twórczość Franka Lloyd Wrighta i zainspirowane nowymi prądami w architekturze europejskiej dzieła kalifornijskich architektów w latach 20. XX w. miały raczej lokalny zasięg. W architekturze USA długo utrzymywały się style historyzujące (głównie klasycyzujące), zaś nowoczesna architektura miejska ograniczała się najczęściej do zdobnictwa "art déco". Wyjątek stanowią m.in. projekty Raymonda Hooda, których forma urbanistyczna czerpie jednak z tradycji, nie zaś z zasad funkcjonalizmu.
Zasadniczymi zwrotami w rozwoju modernizmu amerykańskiego było opublikowanie przez Johnsona i Hitchcocka publikacji "The International Style", jak również przybycie do Stanów Zjednoczonych emigrantów z Niemiec, przede wszystkim Gropiusa i Miesa, którzy rozpoczęli nauczanie na tamtejszych uczelniach.
Po II wojnie światowej Stany Zjednoczone stają się jednym z krajów przodujących w nowoczesnej architekturze. Biurowce o przezroczystych elewacjach, stanowiące materializację utopijnych projektów europejskich z początku lat 20., powstają masowo we wszystkich większych miastach. Modernistyczne formy mają jednak stosunkowo niewielki wpływ na budownictwo mieszkaniowe.
Główni przedstawiciele modernizmu w USA.
Marcel Breuer | Gordon Bunshaft | Walter Gropius | Raymond Hood | George Howe | Philip Johnson | Louis Kahn | Ludwig Mies van der Rohe | Richard Neutra | Eero Saarinen | Rudolf Schindler | Skidmore, Owings and Merrill | Frank Lloyd Wright

</doc>
<doc id="172843" url="https://pl.wikipedia.org/wiki?curid=172843" title="Równanie całkowe Volterry">
Równanie całkowe Volterry

Równanie całkowe Volterry – równanie całkowe, w którym tylko jedna z granic całkowania jest stała. Nazwa pochodzi od włoskiego matematyka Vito Volterry.

</doc>
<doc id="172845" url="https://pl.wikipedia.org/wiki?curid=172845" title="18 Dywizja Piechoty (II RP)">
18 Dywizja Piechoty (II RP)

18 Dywizja Piechoty, „Żelazna Dywizja” (18 DP) – wielka jednostka piechoty Wojska Polskiego w II Rzeczypospolitej.
Pułki wchodzące w skład 18 Dywizji Piechoty wywodzą swój rodowód z jednostek „Błękitnej Armii” gen. Józefa Hallera. W 1919, w wyniku reorganizacji odrodzonego Wojska Polskiego, Grupę gen. Bonnina przeformowano na 18 Dywizję Piechoty, a z rozwiązywanej Grupy gen. Tranié 18 DP przejęła dwa jej pułki. W skład dywizji weszły: weszły: 42 pp, 144 pp (późniejszy 71 pp), 145 pp (późniejszy 72 pp) i 149 pp (późniejszy 49 pp) oraz 18 pułk artylerii polowej.
Dywizja walczyła z bolszewikami na Podolu i nad Uszycą. W czasie polskiej ofensywy na Ukrainie nacierała na południowym skrzydle 6 Armii. Od 26 maja 1920 uczestniczyła w walkach obronnych w okolicach Hajsyna nad rzeką Sob. W czerwcu prowadziła walki odwrotowe, a w lipcu walczyła z powodzeniem z 1 Armią Konną Siemiona Budionnego w rejonie Ostroga, Dubna i Brodów. Zakończyła je 3 sierpnia odbiciem Brodów z rąk bolszewickich.
W sierpniu przetransportowana została w rejon Warszawy i weszła w skład 5 Armii gen. Władysława Sikorskiego. W okresie Bitwy Warszawskiej, nad Wkrą, powstrzymywała natarcia bolszewickich oddziałów 3. i 14 Armii. Brała też udział w walkach z 4 Armią i III Korpusem Konnym Gaja. Po bitwie nad Wkrą przydzielona została do składu 3 Armii i walczyła na Wołyniu i Polesiu.
Po wojnie polsko-bolszewickiej 18 DP przeszła na etat pokojowy. Liczbę pułków piechoty zredukowano do trzech. W strukturze dywizji znalazły się 33, 42 i 71 pułki piechoty oraz 18 pułk artylerii lekkiej. Sztab dywizji stacjonował w garnizonie Łomża.
W okresie kampanii wrześniowej dywizja wchodziła w skład Samodzielnej Grupy Operacyjnej „Narew”. Broniła pozycji obronnych na linii rzeki Narew. Została rozbita w bitwie pod Łętownicą i Andrzejewem.
Geneza.
Rodowód 18 Dywizji Piechoty sięga czasów I wojny światowej i wiąże się z powstaniem i rozbudową „Błękitnej Armii” gen. Józefa Hallera. Wielu jej żołnierzy pochodziło z organizowanych we Włoszech obozów jeńców armii austro-węgierskiej, gdzie znaczny odsetek stanowili Polacy.
Powstanie obozów jenieckich we Włoszech grupujących wyłącznie Polaków dało początek starań o utworzenie polskich oddziałów wojskowych. Już od kwietnia 1918 trwały starania o możliwość przeprowadzenia rekrutacji do Armii Polskiej we Francji. 28 września do Włoch pojechała Wojskowa Misja Rekrutacyjna, na czele której stanął oficer armii francuskiej mjr książę Leon Radziwiłł. W obozach na terenie Włoch zaczęły powstawać przyszłe pułki przyszłej 18 Dywizji Piechoty. Były to: pułk piechoty im. Zawiszy Czarnego, pułk strzelców im. Bartosza Głowackiego i 2 pułk artylerii polowej.
Żołnierze nie posiadali broni. Szkolono ich z przedmiotów bojowych jedynie teoretycznie. Podstawą szkolenia była instrukcja opracowana przez mjr. Leona Radziwiłła oraz francuskie regulaminy wojskowe. Prowadzono zajęcia z historii Polski i geografii. Kładziono przede wszystkim nacisk na kształcenie obywatelskie. Wpajano zasady powinności obywatelskiej, służby wewnętrznej oraz samodyscypliny. Ćwiczono też gimnastykę i musztrę.
Tworzenie oddziałów polegało w zasadzie na grupowaniu szeregowców w grupy kompanijne (bateryjne).
Wiosną 1919 jednostki przewiezione zostały do Francji i na bazie demobilizowanych dywizji francuskich zreorganizowane. I tak na przykład 7 Dywizję Strzelców Polskich formowano z wykorzystaniem sprzętu francuskiej 154 Dywizji Piechoty, a Dywizję Instrukcyjną na bazie 68 Dywizji Piechoty. Organizacja nowo utworzonych pułków polskich odbywała się w ten sposób, że francuskie pułki piechoty przekazywały swój sprzęt i wyposażenie nowym jednostkom polskim.
Na bazie II batalionu dawnego 7 pułku piechoty im. Zawiszy Czarnego i francuskiego 414 pp zorganizowany został 20 pułk Strzelców Polskich. Na bazie kolejnych batalionów sformowano 19 pułk Strzelców Polskich i 21 pułk Strzelców Polskich. Bazę materiałową przekazały francuskie 413 i 416 pułki piechoty. Na bazie 2 pułku artylerii polowej sformowany został 7 pułk artylerii polowej.
Między 7 a 10 marca 1920 przybył do Francji pułk strzelców im. Bartosza Głowackiego. Na bazie jego I i III batalionu powstał 1 pułk instrukcyjny Grenadierów-Woltyżerów, przemianowany później na 13 pułk strzelców polskich. Jego wyposażenie pochodziło od 225 rezerwowego pułku piechoty. Ostatnim pułkiem piechoty, który wszedł w skład 18 Dywizji Piechoty, był 3 instrukcyjny pułk piechoty. Nie miał on rodowodu włoskiego; bazę dla niego stanowił 344 rezerwowy pułk piechoty, a jego żołnierze to Polacy z Ameryki, z Francji, z brygad rosyjskich walczących na froncie zachodnim oraz byli jeńcy polscy z armii niemieckiej i austro-węgierskiej. W Polsce pułk przemianowany został na 15 pułk strzelców pieszych.
8 kwietnia 1919 marszałek Ferdynand Foch wydał rozkaz do przemieszczenia jednostek Armii Polskiej. Transport miał odbywać się koleją, przez terytorium Niemiec. Żołnierze byli bez broni, a do każdego transportu przydzielano dwóch oficerów wojsk sprzymierzonych. Uzbrojenie i sprzęt transportowano w osobnych zaplombowanych wagonach. Oddziały 7 Dywizji Strzelców Polskich zostały przewiezione do Polski w czerwcu 1919. 19 psp rozlokował się w Skierniewicach, 20 psp w Łowiczu, 21 psp w Sochaczewie, 13 psp we Włocławku, a 3 pułk instrukcyjny w Kutnie. 7 pap wyładowany został w okolicach Błonia i Grodziska Mazowieckiego. Z chwilą przybycia do Polski zostały też zmienione nazwy pułków, które zamiast dawnych pułków strzelców polskich zaczęto nazywać pułkami strzelców pieszych, a w końcu otrzymały one (z małymi wyjątkami) nazwy pułków strzelców kresowych.
Rozkazem Ministerstwa Spraw Wojskowych z 1 września 1919 zarządzono reorganizację jednostek Błękitnej Armii oraz jej scalenie z armią krajową. Z oddziałów przybyłych z Francji utworzono trzy dywizje piechoty i dwie grupy taktyczne: Grupę gen. Bonnina (dawna 7 Dywizja Strzelców) w składzie: 143, 144, 145 pp oraz Grupę gen. Tranié (dawna Dywizja Instrukcyjna) w składzie: 149, 150 i 151 pp. Zmieniony został skład organizacyjny pułków. Każdy z nich otrzymał dodatkowo po trzy kompanie strzeleckie oraz oddziały pomocnicze. Ponadto każdy pułk posiadał swój batalion zapasowy oraz odpowiedni rejon uzupełniający.
Na mocy rozkazów Ministra Spraw Wojskowych 1401/Mob. z 23 stycznia 1920 i z 18 lutego 1920, Grupę gen. Bonnina przeformowano na 18 Dywizję Piechoty. Grupa gen. Tranié została rozwiązana, dwa jej pułki – 149 i 150 pp – weszły w skład 18 DP, a jej 151 pp wraz ze 143 z Grupy gen. Bonnina weszły w skład Dywizji Górskiej, podczas gdy dawny 49 pp ze składu 11 DP został połączony z 65 pułkiem piechoty. Dowódcą dywizji został, pochodzący z armii austro-węgierskiej, gen. Franciszek Kralićek-Krajowski. Do 7 marca 1920 wszystkie pułki wyznaczone w jej skład przegrupowały się na Front Podolski. Były to 42 pp, 49 pp, 144 pp, 145 pp, 18 pap i 18 pac.
Dywizja w walce o granice.
W 1919 jako grupa gen. Franciszka Krajowskiego brała udział w wojnie polsko-ukraińskiej, m.in. w walkach o Lwów, a w toku dalszych działań zdobyła Kamieniec Podolski i Mohylów.
W 1920 już jako dywizja uczestniczyła w walkach z wojskami bolszewickimi w kampanii kijowskiej, podczas których stanowiła ariergardę 6 Armii gen. Wacława Iwaszkiewicza, a następnie w zaciętych walkach odwrotowych z 1 Armią Konną Siemiona Budionnego. W sierpniu została przesunięta na północ do rejonu Modlina, gdzie w składzie 5 Armii gen. Władysława Sikorskiego walczyła nad Wkrą, rozbijając korpus bolszewickiej kawalerii Gaj-Chana. W pościgu przeszła szlak bojowy znad Dźwiny do Połocka, a za niezłomną postawę i bohaterstwo swoich żołnierzy uzyskała miano „Żelaznej Dywizji”.
Dywizja na wyprawie kijowskiej.
Ofensywa polska na Kijów rozpoczęła się 25 kwietnia 1920. W tym samym dniu rozpoczęła też działania zaczepne 18 Dywizja Piechoty. Dowódca bolszewickiej 14 Armii Jeronim Uborewicz nakazał swym wojskom wycofanie się, a posuwające się do przodu oddziały 18 DP wkraczały do miejscowości w ogóle nie obsadzonych przez przeciwnika. Maszerujące na wschód oddziały zmuszone były jedynie rozbrajać przechodzące na stronę polską jednostki ukraińskich Strzelców Siczowych. Do pierwszych większych walk doszło pod Barem. Wieczorem 27 kwietnia wysunięte oddziały 6 Armii wyszły na rubież linii kolejowej Kijów–Żmerynka i tym samym wykonały zadanie postawione przez Naczelnego Wodza Józefa Piłsudskiego.
Od rana 27 kwietnia nieprzyjaciel wycofywał się na linię Czerniowce–Szarogród. 18 DP nacierała na południowym skrzydle 6 Armii, wzdłuż Dniestru, razem z oddziałami ukraińskimi gen. Omelianowicza-Pawlenki. XXXVI BP została wyjątkowo przychylnie przyjęte przez miejscową ludność w Mohylowie. Nawiązano tam także łączność z oddziałami rumuńskimi. W tym dniu dowództwo 18 DP stacjonowało w Kuryłowcach Murowanych.
Kierunek natarcia dywizji to: Koniszczew – Kuryłowce Murowane – Mohylów – Szarogród. W zdobytych miejscowościach, jak wspomina Franciszek Arciszewski, stosunek do Wojska Polskiego był mniej przychylny.
28 kwietnia, będący w odwodzie 6 Armii, 144 pp otrzymał rozkaz rozbrojenia 2 i 3 Brygady Strzelców Siczowych, które przeszły na stronę polską. Do 29 kwietnia poddało się około 11500 Ukraińców.
W tym dniu patrole 18 DP wysłane do Czerniowiec i Starogrodu nie napotkały nieprzyjaciela. Dowództwo XXXVI BP stało wtedy w Mohylewie, a XXXV BP na stacji Kotiużany. Przybyło także uzupełnienie – 200 szeregowych do 18 pap.
30 kwietnia gen. Krajowski wysłał silny patrol z 42 pp do Szarogrodu. 1 maja wyszło uderzenie dośrodkowe na tę miejscowość i wieczorem Szarogród został zajęty. 2 maja 42 pułk podjął natarcie lewą kolumną przez Dołżok, a prawą przez Chomenki na Dżuryn. Po całonocnych walkach i przy sporych stratach z obu stron, Dżuryn został zajęty przez Polaków. Następnie pułk ześrodkował się w Murachwie, gdzie wszedł do odwodu 6 Armii.
5 maja oddziały 18 DP przesunęły się na wschód, a dowództwo dywizji stacjonowało w Murawskiej Pańkówce. 7 maja nadeszły do pułku informacje o zajęciu przez Polaków Kijowa. Tego samego dnia 145 pp obchodził uroczyście dzień zwycięstwa oręża polskiego.
Po zajęciu przez Grupę Operacyjną gen. Rydza-Śmigłego Kijowa i zatrzymaniu polskiej ofensywy, oddziały polskie przeszły do obrony. 18 Dywizja Piechoty przeszła do odwodu 6 Armii, zwolniła znaczną liczbę szeregowych starszych roczników i wcieliła rekrutów. Był to też dla dywizji czas odpoczynku. Do dywizji powrócił też, wcześniej podporządkowany 5 DP, 144 pułk piechoty.
Wkrótce 18 DP otrzymała rozkaz zluzowania 5 Dywizji Piechoty. 144 pp przeszedł nad rzekę Sob, w okolicy Hajsyna. 145 pp zluzował 19 pułk piechoty na odcinku od Kropiwnej do Hajsyna. W sumie pułk poprawił swoje położenie i zorganizował pozycję obronną na linii rzeki Sob, od Hajsyna do Daszkowa. 15 maja do dywizji przydzielono 9/5 pułku strzelców konnych. Stan bojowy 18 DP wynosił wtedy 120 oficerów oraz 5677 podoficerów i żołnierzy. Najsilniejszy był 144 pp, posiadający blisko 1900 żołnierzy, a najsłabszy 49 pp, o stanie zaledwie 575 żołnierzy.
25 maja oddziały 18 DP zluzowały oddziały 5 DP. 18 Dywizja Piechoty rozmieszczona była wtedy następująco: dowództwo 18 DP i dowództwo 18 Brygady Artylerii w Niemirowie, dowództwo XXXVI BP w Bracławiu, dowództwo 145 pp i III/145 pp w Niżnej Kropiwnej, I/145 pp w Hajsynie, II/145 pp w Sitkowcach, dowództwo 144 pp z częścią I/144 pp w Niemirowie, I/144 w Michalewce, II/144 pp w Muchowcach, III/144 pp w Blidkach, dowództwo XXXV BP w Żorniszczy, I/42 pp w Ługowej, III/42 pp w Kraśniankach, II/42 pp w Jałowcu, dowództwo 18 pap w Niemirowie; dowództwo II/18 pap w Semenkach, dowództwo III/18 pap w Żorniszczach, dowództwo batalionu saperów w Niemirowie.
W czasie kiedy 18 Dywizja Piechoty luzowała oddziały 5 Dywizji Piechoty, na jej przedpolu wycofująca się do tej pory bolszewicka 14 Armia zatrzymała się i rozpoczęła działania zmierzające do odzyskania stacji kolejowej Krzyżopol. Zmiana sposobu walki sygnalizowała przygotowania przeciwnika do kontrofensywy. 25 maja 1920 1 Armia Konna Budionnego weszła w rejon Stawiszcze i znalazła się w strefie frontowej.
27 maja rozpoczęła się ofensywa sowiecka na Ukrainie. 18 DP odpierała ataki nieprzyjacielskie na Hajsyn, Kislah i Kunę. W godzinach popołudniowych nieprzyjaciel ruszył ponownie do natarcia, zajął wieś Kunę i przeszedł na prawy brzeg rzeki Sob. Kontratak 145 pp odrzucił Sowietów za rzekę.
Po raz kolejny nieprzyjaciel zaatakował na odcinku Hajsyna dopiero o świcie 31 maja. Kontratakujący Polacy opanowali stację kolejową Oratowo i zniszczyli tam urządzenia kolejowe, a po akcji wycofali się. Nieprzyjaciel wycofał się spod Hajsyna i Jarmoliniec.
Następne dni to jedynie walki artyleryjskie, potyczki patroli i wypady rozpoznawcze.
Na przedpolu XXXVI BP patrole bolszewickie podchodziły pod Michajłówkę, a artyleria przeciwnika zza Krutogorb ostrzeliwała pozycje 18 DP. Przed XXXV BP nieprzyjaciel ustawił pociągi pancerne, które ogniem swoich dział ostrzeliwały polskie pozycje.
Doświadczenia pierwszej fazy działań zaczepnych prowadzonych przez bolszewików skłoniły ich do zmiany sposobu prowadzenia działań. Od tej chwili Sowieci mieli zmasować siły na wybranych odcinkach frontu i próbować przełamania, po czym pogłębiać wyłomy, wychodząc w strefę operacyjną i na tyły wojsk polskich.
Również i strona polska wyciągnęła z walk określone wnioski. Wytyczne Naczelnego Dowództwa sprowadzały się do tego, by nie bronić kurczowo zajmowanych pozycji, a prowadzić działania zmierzające do odebrania inicjatywy Sowietom. Obie strony decydowały się zatem na działania zaczepne.
Nad ranem 5 czerwca XXXVI BP zorganizowała wypad na Ziatkowce, a XXXV BP, po krótkiej walce, zajęła stację Oratowo. Sowieckie pociągi pancerne zdołały się wycofać, choć jeden z nich został ciężko uszkodzony.
6 czerwca w kierunku na Żywotów atakowała grupa uderzeniowa 6 Armii, a w jej składzie bataliony piechoty 18 DP. Oddziały 18 DP wyszły na linię Koszłany-Jabłonówka-stacja kolejowa Oratowo. Nieprzyjaciel wycofał się za Oratowo i Żywotów.
Przez cały dzień 7 czerwca bolszewickie 187, 188 i 189 pułki strzelców atakowały odcinek 18 DP pod Hajsynem. Nieprzyjacielowi udało się chwilowo zdobyć Bubnówkę, jednak po kontrataku oddziałów polskich wyparto go z miejscowości. Na odcinku XXXV BP nieprzyjacielskie patrole dochodziły pod Antonówkę.
W tym czasie 49 pp przeszedł do odwodu 6 Armii i został wysłany do Niemirowa. Tu jego III batalion przeprowadził głęboki zwiad celem nawiązania łączności z 13 Dywizją Piechoty.
Do 9 czerwca XXXV BP opanowała rubież Jabłonówka-Łopatynka-wzgórze 184-Skała. Dowództwo XXXV BP znajdowało się w Ilińcach.
10 czerwca nieprzyjaciel zaatakował cały odcinek 18 DP od Bugu do Hajsyna. Walki toczyły się ze zmiennym szczęściem. 11 czerwca oddziały 18 DP odbiły miejscowości Bassałyczówka i Bubnówka.
12 czerwca skończyły się na Ukrainie walki obronne 18 Dywizji Piechoty. Tego dnia dywizja otrzymała rozkaz nakazujący ogólne wycofanie. Było ono wymuszone sukcesami 1 Armii Konnej na innych kierunkach. Rozpoczęły się uciążliwe walki odwrotowe z oddziałami kozaków Budionnego.
Już od 5 czerwca 1 Armia Konna Budionnego atakowała z powodzeniem pozycje polskie w okolicach Samhorodka i Nowochwastowa.
8 czerwca Naczelne Dowództwo Wojska Polskiego zarządziło wycofanie na zachód wojsk Frontu Ukraińskiego. Odnosiło się to zarówno do 3 Armii, której nakazano opuszczenie Kijowa i kierowanie się na Berdyczów i Żytomierz, jak i 6 Armii gen. Iwaszkiewicza, która miała cofnąć swoje lewe skrzydło na linię Pohrebyszcze-Koziatyn-Berdyczów.
11 czerwca 1920 wydany został rozkaz operacyjny nr 435/III, który regulował przegrupowanie wojsk polskich na nowe pozycje. 18 DP miała obsadzić odcinek Winnica-Tywrów. W tym też dniu do dyspozycji gen. Krajowskiego oddany został 6 pułk ułanów.
O 24.00 13 czerwca rozpoczął się odwrót 18 DP. O 0.45 zostały spalone mosty w Hajsynie.
W południe 13 czerwca oddziały 18 DP zajęły stanowiska na linii nakazanej rozkazem operacyjnym. Po drodze stoczono kilka potyczek z kozackimi podjazdami.
Już 14 czerwca o 3.00 dywizja rozpoczęła marsz na nową nakazaną linię. U żołnierzy dało się zaobserwować ogólne przemęczenie. Kolejne dni to również ciężkie walki odwrotowe.
Z powodu braku benzyny około 10 samochodów pozostało na zupełnie pustej drodze Lityń-Latyczów. Dwa kolejne samochody ciężarowe musiano spalić.
Wycofanie dywizji osłaniał 6 pułk ułanów.
17 czerwca Sowieci rozpoczęli natarcie na Winnicę. Po ciężkich walkach 145 pp rozpoczął dalszy odwrót na Lityń, gdzie zorganizowano pośrednią rubież obrony, na której to pułk walczył 19 czerwca. Prowadząc dalsze działania odwrotowe, 22 czerwca obsadzono linię Warynka-Chutory Wołkowińskie. Na tych stanowiskach 145 pp odpierał ataki Armii Czerwonej do 28 czerwca.
W tym czasie 144 pp maszerował na Bracław, Niemirów i Trościaniec i dalej wycofywał się na Mikulińce, Borków, Poczapińce, by zająć linię Chutory Wołkowińskie – Wołkowińce.
42 pp walczył pod Skitkami, a następnie wycofał się do Nowokonstantynowa i obsadził pozycję nad rzeką Boh.
49 pp, po ośmiu dniach marszu, zajął zachodni brzeg rzeki Boh i przedmieście Latyczowa. Stąd samodzielnie i w składzie XXXV BP organizował serię wypadów na wojska sowieckie. W czasie jednego z nich, pod Spiczyńcami, doszczętnie został zniszczony I/49 pp por. Franciszka Galisiewicza.
W czasie odwrotu 18 DP zanotowała stosunkowo duży odsetek dezercji. W sumie przez ten miesiąc służbę porzuciło aż 239 żołnierzy, spośród których tylko 39 powróciło do macierzystych oddziałów. Według gen. Krajowskiego, jedną z przyczyn tego stanu rzeczy był brak własnych batalionów zapasowych, gdyż: "„przeważna część uzupełnień otrzymanych z baonów zapasowych obcych pułków składa się z najgorszego materiału. Są to przeważnie analfabeci, fizycznie słabo rozwinięci o bardzo niskim stopniu inteligencji”".
Po dokonaniu pierwszej fazy odwrotu z Ukrainy, oddziały 6 Armii zatrzymały się w dniach 19–21 czerwca na linii, z której rozpoczęły ofensywę w kwietniu tegoż roku.
20 czerwca dowództwo 18 DP znajdowało się w Latyczowie, XXXVI BP (144 i 145 pp.) na linii Wołkowińce, Stary Zakrzewski Majdan-Warynka, z mp. dowództwa brygady w Kalnej Derażni. XXXV BP (49 i 42 pp.) zajęła przyczółek mostowy Latyczów oraz „stare okopy z 24 kwietnia”, rozbudowane wzdłuż linii Popowce – Latyczów – Susłowce – przyczółek mostowy Nowokonstantynów – Śnieżnoje. Dowództwo brygady rozlokowało się w Czaplach. 6 puł patrolował przedpole dywizji. Występowało ogólne przemęczenie ludzi i koni. Morale żołnierzy znacznie się pogorszyło.
Walki na zajętej przez dywizję rubieży ze zmiennym szczęściem trwały do 28 czerwca. W tym dniu z dywizji odszedł do dyspozycji 13 Dywizji Piechoty 6 pułk ułanów.
Walki z 1 Konną Armią Budionnego na Wołyniu.
29 czerwca 1920 rozpoczął się czterotygodniowy udział 18 DP w walkach z 1 Armią Konną Budionnego. W tym czasie dywizja zajmowała odcinek od Jampola, na wschód od Baru, i dalej przez Latyczów, Starą Sieniawę. Dywizja otrzymała rozkaz uderzenia na tyły i południowe skrzydło Armii Konnej i wzięcia udziału w walnej bitwie planowanej przez dowódcę Frontu Ukraińskiego. Miała też osłonić lewe skrzydło 6 Armii, przywrócić łączność taktyczną między polską 6 i 2 Armią, broniąc jednocześnie kierunku Dubno-Lwów.
W tym celu postanowiono skierować dywizję przez Starokonstantynów w kierunku Równego, a jej wcześniejsze pozycje zluzowały pułki 12 Dywizji Piechoty.
Skład 18 DP na dzień 1 lipca przedstawiał następująco: dowództwa XXXV i XXXVI brygad piechoty, 42 i 49, 144 i 145 pułki piechoty, dowództwo 18 Brygady Artylerii, 18 pułk artylerii polowej i I/18 pac, szwadron strzelców konnych ppor. Rudzińskiego, 1 i 2/XVIII saperów, kolumna saperów nr 18, kolumny taborów nr 242 i 249, kompania sanitarna nr 18, szpital polowy nr 601, zakłady gospodarcze oddziałów. Dywizji przydzielono 44 pułk piechoty ppłk. Antoniego Szyllinga, I/4 pułku strzelców podhalańskich, połowę baterii ukraińskiej, 6 pułk ułanów płk. Stefana Cieńskiego.
Ze 145 pp i I/4 pspodh. została sformowana „Grupa płk. Emanuela Hohenauera”.
2 lipca Grupa uderzyła na Hryców i Gubczę i wyrzuciła stamtąd nieprzyjaciela. W tym dniu dowództwo 18 DP przeniosło się do Starokonstantynowa, a gen. Krajowski wysłał III/144 pp ze szwadronem 6 puł w kierunku wsi Butowce na rozpoznanie. W pobliżu wsi Lisińce ułani napotkali kilkuset kozaków z Besarabskiej Brygady Jazdy Grigorija Kotowskiego. Ułani sprowokowali kozaków do pościgu i naprowadzili ich na ukrytą w zbożu piechotę III/144 pp, której to skuteczny ogień karabinów maszynowych załamał kozacką szarżę. Polacy zdobyli też dwa działa. Kolejne kontrataki kozackie zostały też odparte, a dowódca dywizji wzmocnił obronę oddziału wydzielonego siłami I i III/144 pp oraz II/18 pap. XXXVI BP gen. Mieczysława Lindego otrzymała rozkaz zajęcia wsi Gubczy, a 6 puł przeszedł na Czerniatyn w celu zabezpieczenia lewego skrzydła.
Oddziały dywizji poprawiały też położenie taktyczne. Generał Krajowski przygotowywał się do pościgu za Budionnym.
3 lipca rozpoczął się ogólny ruch 18 DP w kierunku zachodnim. Prawa kolumna (145 pp, 49 pp, I/4 pspodh. i III/18 pap.) pod dowództwem gen. Lindego wyruszyła o świcie z Hrycowa, grupa środkowa – trzy bataliony – przekroczyła o 9.00 Lisińce, a lewa kolumna (144 pp, 6 puł i II/18 pap) maszerowała w kierunku Juchnowiec. Dowództwo 18 DP wyjechało wieczorem do Sulżyna.
Zdając sobie sprawę ze specyfiki wojny manewrowej, gen. Krajowski zdecydował się maszerować wyłącznie w nocy. Do wieczora 5 lipca kolumny poruszały się marszem ubezpieczonym po wyznaczonych marszrutach, zmiatając liczne podjazdy nieprzyjacielskiej kawalerii. W tym dniu oddziały 18 DP przekroczyły rzekę Horyń. Kolumna lewa (południowa) dotarła do Michnowa, kolumna prawa – północna do Zasławia i spotkała tam X Brygadę Piechoty gen. Pawła Szymańskiego. Tuż za siłami głównymi 18 DP posuwał się 42 pułk piechoty.
Rankiem 6 lipca gen. Krajowski otrzymał nowe rozkazy z dowództwa 6 Armii. Dywizja miała działać w kierunku na Zasław-Ostróg, ubezpieczać lewe skrzydło armii i skoncentrować się w rejonie Krzemieniec-Sapanów-Dubno z zadaniem obrony kierunku Radziwiłłów-Brody. Jedną brygadę piechoty miała ześrodkować w rejonie Kozina jako odwód armii.
Gen. Krajowski dostrzegł też sposobność pobicia odosobnionej brygady Budionnego. Zdecydował zatem uderzyć na Ostróg.
Marsz do Ostroga nastąpił czterema różnymi drogami. Pierwszy osiągnął Ostróg 49 pułk piechoty. Po słabym oporze stawianym przez czaty nieprzyjacielskie, miasto zostało zajęte przez Polaków. Jak się okazało, kawaleria sowiecka odeszła w kierunku na Dubno. Po wkroczeniu pozostałych pułków, przygotowano się do obrony okrężnej.
Już w południe Sowieci zaatakowali pozycje 44 pp i 49 pp. Dzięki dobremu współdziałaniu piechoty i artylerii atak odparto. Około 16.30 kozacy zaatakowali powtórnie 49 pp i pozycje 144 pp. Tym razem również atak został odparty.
Wieczorem 7 lipca gen. Krajowski zdecydował się opuścić Ostróg i maszerować dwoma kolumnami na Dubno. Około 21.00 ruszyła lewa kolumna przez Międzyrzecz na Kuniów – Ilaszówkę, a prawa w kierunku na Luczyn – Nowomalin – Buszcze. Około 3.00 opuścił Ostróg, maszerujący w ariergardzie, 44 pułk piechoty. W południe 8 lipca w rejonie Buderaża stanęło 14 batalionów piechoty, 10 baterii artylerii, 5 szwadronów kawalerii, 2 kompanie saperów i 2 czołówki sanitarne.
Po odparciu kolejnych ataków bolszewickich, w nocy z 8 na 9 lipca, dywizja pomaszerowała dalej na Dubno. Jedna kolumna maszerowała przez Sujmy, wzdłuż północnego brzegu rzeki Zbytynki na Bondary i Nagórzany, druga przez Moszczanicę-Stupno do rejonu. W Moszczanicy lewa kolumna zmyliła kierunek i weszła na marszrutę kolumny prawej, a na mostku w okolicach wsi Stupno nastąpiło stłoczenie taborów, artylerii i piechoty
W Stupnie szpica 42 pp została zaatakowana przez oddziały kawalerii sowieckiej. Szarżę nieprzyjacielską odparto ogniem. Około 9.00 atakowane były straże przednie obu kolumn pod Bondarami i Obgowem i straże tylne na wzgórzach w okolicy Wielka Moszczanica – Sujmy.
W południe 9 lipca cała grupa gen. Krajowskiego stanęła w rejonie Obgów – Nagórzany – Bondar – Stupno.
Z rejonu Obgowa gen. Krajowski zamierzał uderzyć na Dubno.
Około 16.00 zwiadowcy 49 pp zauważyli długą kolumnę kawalerii i artylerii nieprzyjacielskiej posuwającą się drogą z Mizocza do Mirohoszczy. Z meldunków rozpoznawczych gen. Krajowski wywnioskował, że armia konna nie przekroczyła rzeki Ikwy, a Budionny przerwał swoje działania na Łuck i Beresteczko i zwrócił się przeciw 18 DP. Zatem cel manewru na Ostróg i Buderaż został osiągnięty. Dowódca 18 DP postanowił zrezygnować z ataku na Dubno i wspomóc X BP w rejonie Krzemieńca.
Rano 10 lipca dywizja przybyła do Antonowców, by po krótkim odpoczynku ruszyć na Białokrynicę. Około północy z 10 na 11 lipca nawiązano kontakt z pułkami X BP, a do 4.00 11 lipca wszystkie oddziały ugrupowały się w rejonie Szepetyn, Lisznia, Białokrynica, Krzemieniec.
Około południa 11 lipca nawiązano łączność przewodową z dowództwem 6 Armii. Dywizja otrzymała nowe zadanie. Miała, wspólnie z X Brygadą Piechoty, rozbić bolszewicką dywizję jazdy stojącą w rejonie Mirohoszczy.
Wieczorem nastąpiła korekta rozkazu. Dywizji podporządkowano X BP gen. Pawła Szymańskiego i Grupę płk. Józefa Jasińskiego. Tymi siłami gen. Krajowski miał uderzyć na sowiecką kolumnę maszerującą na Krzemieniec.
Polacy wykonali manewr oskrzydlający na Nowosiółki, zaskakując nieprzyjaciela całkowicie. Rozbite zostały pododdziały 403, 404 i 405 sowieckich pułków strzelców. Po walce 44 pułk piechoty ppłk. Antoniego Szyllinga miał powrócić w skład 13 Dywizji Piechoty.
Rano 12 lipca gen. Krajowski postanowił zaatakować Dubno. Jednostki przegrupowały się na zachodni brzeg Ikwy do rejonu Ptycza-Werba. Wieczorem patrole 6 pułku ułanów dotarły do Nikityczy, Piratyna, Milczy, Pełczy i stwierdziły, że miejscowości te są obsadzone przez Sowietów.
W tym dniu dywizja stanęła przed siłami głównymi 1 Armii Konnej Budionnego i od tego momentu miała możliwość powstrzymania jej działania na Lwów.
Wieczorem 12 lipca w Werbie wydano rozkaz do ataku na Dubno. Około 2.00 13 lipca oddziały dywizji rozpoczęły marsz w kierunku Dubna.
Marsz z Ptyczy do Podłuża odbył się bez kontaktu z nieprzyjacielem i dopiero na przedpolu Fortu Zahorce szpica 49 pp stoczyła potyczkę z kilkudziesięcioma kozakami i odblokowała fort. Pozostałe oddziały doszły do przedmieść Dubna do Parku Palestyna.
O 11.00 ruszył koncentryczny atak 18 DP na Dubno. Kawaleria sowiecka mocno ucierpiała na skutek ognia artylerii 18 pap i wycofała się z miasta w kierunku na Chorupań i Hołowczyce. Miasto obsadził 144 pułk piechoty.
Po przegrupowaniu sił, gen. Krajowski nakazał 145 pp uderzyć na Chorupań i Hołowczyce. Po ciężkich walkach Chorupań został zdobyty.
Kolejny rozkaz dowództwa 6 Armii nakazywał 18 DP „pościg za nieprzyjacielem z Dubna w kierunku Młynowa dla nawiązania łączności z 2 Armią”.
Rano 14 lipca gen. Krajowski wydał rozkaz koncentracji 18 DP w rejonie Ptycza, Werba, Kozin. Swoje pozycje dywizja przekazała innym oddziałom i około 22.00 osiągnęła nakazany rejon. Sytuacja była jednak dynamiczna. W tym czasie zaistniała groźba przełamania obrony 6 Armii na odcinku obrony 13 Dywizji Piechoty. Generał Krajowski rozkazał, by natychmiast przekazać 42 pułk piechoty do odwodu armii.
15 lipca polski zwiad lotniczy stwierdził, że Dubno zostało zajęte przez bolszewików.
W tym dniu nadszedł rozkaz gen. Romera nakazujący 18 DP uderzyć w kierunku północnym i odrzucić nieprzyjaciela na północny brzeg Ikwy.
Generał Krajowski natychmiast wysłał wzmocniony artylerią i ułanami 144 pułk piechoty z zadaniem obsadzenia przejścia przez Ikwę między Dubnem a Młynowem. Większość sił dywizji ruszyła po południu z Ptyczy w kierunku na Zahorce i Sady, by w nocy 16 lipca uderzyć na Dubno i Chorupań. Maszerujące kolumny drogę torowały sobie walką.
Rano 16 lipca ruszyło drugie natarcie 18 DP na Dubno.
Bezpośrednio na miasto nacierała XXXV BP, prowadzona osobiście przez gen. Krajowskiego. XXXVI BP nacierała na Chorupań i Gołowczyńce. Początkowo oddziały nacierające na miasto odnosiły lokalne sukcesy. Jednak kontrataki flankowe i ogień nieprzyjacielskiej artylerii sprawiły, że polska piechota zaczęła się cofać i wróciła na pozycje wyjściowe.
O 18.00 wyszło kolejne, tym razem zsynchronizowane, natarcie obu brygad. Z Chorupania przez Niemców i Miatyń nacierała XXXVI BP. Zaskoczony nieprzyjaciel wycofał się z Dubna, a ścigany ogniem polskiej artylerii poniósł duże straty. Około 21.00 Dubno zostało zdobyte.
Tymczasem w nocy z 16 na 17 lipca gen. Krajowski zdecydował o wymarszu 49 i 144 pp z Dubna do rejonu Chorupania i Gołowczyc, a 145 pp otrzymał rozkaz natarcia z Dubna na wschodni brzeg Ikwy, celem utworzenia przedmościa. 144 i 49 pp były zmuszone ponownie atakować Chorupań, a 145 pp utworzył przedmoście. 42 pp otrzymał rozkaz niezwłocznego odejścia do Bereżcy. 6 pułk ułanów wysłany w kierunku oddziałów 2 Armii nie nawiązał z nimi łączności.
18 lipca nieprzyjaciel zaatakował także Chorupań i Gołowczyńce.
Generał Krajowski zarządził ostre pogotowie dla I/145 pp w Dubnie, który jako odwód 18 DP miał być gotowy do walki. Chorupania zamierzano bronić aż do czasu nadejścia 6 Dywizji Piechoty z 2 Armii. Gen. Krajowski nakazał zatem dowódcy XXXVI BP obsadzić jednym batalionem wzgórza na południe od Smordwy, wysłać zwiady przez Młynów na Dorohostaje i przez Arczyszyn na Użyniec. Rozkazał także zluzować 145 pp i ześrodkować go w Dubnie jako odwód dywizji.
W tym dniu Kozacy w Pełczy zniszczyli tabory 49 pp. Przed pogromem uratowało się niewielu żołnierzy. Oddziały sowieckiej 4 Dywizji Jazdy zaatakowały też Radziwiłłów. Kozacy rozbili tabory kolejnych pułków polskich: 42 pp, 6 pułku ułanów, a także warsztaty samochodowe i szpital polowy nr 609. Niebezpieczną dla Polaków sytuację w Radziwiłłowie uratował transport trzech kompanii uzupełnień dla pułków X BP, nad którymi dowodzenie przejął płk Włodzimierz Rachmistruk. Sowieci wycofali się z Radziwiłłowa dopiero około 21.30, kiedy nadjechał polski pociąg pancerny „Chrobry”.
Na skutek straty taborów 18 DP znalazła się w krytycznym położeniu. Artyleria posiadała jedynie po kilkanaście pocisków na działo, a piechota tyle amunicji, co żołnierze mieli przy sobie. Generał Krajowski oceniał, że nieprzyjaciel będzie dążył do rozegrania walnej bitwy pod Chorupaniem. 18 DP rozpoczęła przygotowania do obrony w osamotnieniu.
19 lipca Sowieci natarli ponownie na odcinku między Smordwą a Chorupaniem. Gen. Krajowski postanowił odeprzeć natarcie w sposób kombinowany. Nakazał 49 i 145 pp nacierać w kierunku na Dubno i Smordwę i tym natarciem rozbić siły sowieckie, zanim przejdą one do bezpośredniego ataku. Przeciwnatarcie powiodło się i kozacy uciekali ku Smordwie. Po tym sukcesie dwa polskie bataliony uderzyły na Dubno, dochodząc aż do wzgórza 196 na południe od Smordwy.
Wkrótce Sowieci zreorganizowali pododdziały i wznowili natarcie, a około 18.00 bataliony 49 pp wycofały się na dawną linię obrony. Na całej linii 18 DP Rosjanie zostali odparci i po zmroku wycofali się w kierunku na Smordwę. Straty po obu stronach były jednak ogromne.
Na pozostałych odcinkach obrony 18 DP również trwały zacięte walki. Około południa zajęty został Kozin, w Sadach kozacy rozbili tabory 145 pp, patrole rosyjskie dochodziły w okolice Białogródki, a w okolicach Dubna dwa pułki piechoty bolszewickiej nacierały na przyczółki na wschodnim brzegu Ikwy. Około 15.30 Sowieci opanowali koszary i Surmicze, ale Strakłów pozostał w polskich rękach. Pod koniec dnia sytuacja 18 DP była bardzo trudna. Ponieważ spodziewana 3 Dywizja Piechoty Legionów nie nadeszła, gen. Krajowski nakazał oddziałom wycofanie spod Chorupania.
XXXVI BP (145 pp. z dwoma dywizjonami artylerii) ruszyła przez Sady, Milczę do Białogródki. 144 pp wraz z dwoma bateriami 18 pap odszedł z Chorupania na Dubno, a stamtąd wraz z 9 pułkiem strzelców granicznych do Werby. W forcie Zahorce pozostał batalion zapasowy 50 pp, 2/VIII kompania saperów i III/145 pp.
W Sadach 49 pp spędził oddział kawalerii bolszewickiej.
20 lipca XXXVI BP przybyła do Białogródki, a XXXV BP do Werby. Gen. Krajowski chciał w tym rejonie przenocować. Nie dane mu było jednak odpocząć. Dowódca 6 Armii gen. Wacław Iwaszkiewicz-Rudoszański nakazywał „pozostanie 6 A na linii rzeki Zbrucz”, a 18 DP miała osłaniać lewe skrzydło 6 Armii wzdłuż osi toru kolejowego Dubno – Brody – Krasne.
W związku z tym gen. Krajowski zdecydował się wycofać oddziały jeszcze wieczorem do Radziwiłłowa i dopiero po odpoczynku zaatakować w kierunku na Rudnię i Beresteczko, aż do fortu Zahorce, w którym pozostawiona była polska załoga.
Około 9.00 21 lipca 18 DP dotarła do Radziwiłłowa. Tu dywizja odpoczywała i reorganizowała swoje oddziały.
W tym czasie 4, 11 i 14 dywizje konne Budionnego oraz 45 DS znajdowały się w rejonie Boratyn – Kozin – Werba.
22 lipca dowódca 6 Armii nakazał wykonać koncentryczne natarcie 18 DP, 3 DP, a także III i I BJ. Zadanie 18 DP brzmiało: rozbić nieprzyjaciela znajdującego się w rejonie przerwy między obu armiami, nawiązać łączność z Grupą gen. Mieczysława Lindego i wspólnie z nią uderzyć na północ wzdłuż linii kolejowej Radziwiłłów – Ptycza.
Gen. Krajowski rozkazał zatem XXXV BP wyruszyć niezwłocznie w kierunku Chotynia.
O 20.30 zajęto Chotyń.
Mimo że nie nawiązano łączności z polską kawalerią, nocą XXXV BP uderzyła w kierunku na Boratyn – Dobrowódkę i dalej północnym brzegiem Płaszewki na Kozin, który zajęto o świcie 23 lipca.
W Kozinie nawiązano kontakt z XXXVI BP, która prowadziła natarcie przez Krupiec w kierunku Rudni.
Uderzenie 18 DP na Kozin odrzuciło sowiecką 11 Dywizję Jazdy za Płaszewkę, a 45 Dywizję Strzelców na Stołbiec i Turię. Jednak rozbite w nocy oddziały nieprzyjacielskie pozostały na tyłach 18 DP, przerywając łączność z Radziwiłłowem, a Krupiec, Michajłówka i Sitno już w południe 23 lipca były ponownie zajęte przez Sowietów.
Wieczorem 23 lipca gen. Krajowski nakazał XXXV BP atakować wzdłuż południowego brzegu Płaszewki na Chotyń i Korytno. Ta wyszła do natarcia dopiero o świcie 24 lipca i natrafiła na świetnie potrafiących za dnia wykorzystać swą ruchliwość kozaków. Natarcie polskie odparto, a następnie Sowieci uderzyli na 9 psgran. Ten nie wytrzymał natarcia i zaczął się cofać. Ponieważ 144 pp nie był odpowiednio ugrupowany do kontrataku, cała XXXV BP zaczęła wycofywać się na Iwaszczuki.
W zaistniałej sytuacji gen. Krajowski zdecydował wycofać 18 DP do Radziwiłłowa. Nie mając dokładnych wiadomości o niepowodzeniu XXXV BP, gen. Krajowski określił marszruty: XXXVI BP drogą Rudnia, Radziwiłłów, a XXXVI BP, zależnie od położenia, przez Karpiłówkę lub Srebno na Krupiec i Radziwiłłów. W Krupcu na straż tylną wycofującej się XXXVI BP wpadły w nieładzie pododdziały XXXV BP: 9 ps gran. i 42 pp. Idący w straży tylnej XXXVI BP II/49 pp powstrzymał uciekających i nie dopuścił do zdezorganizowania kolumny własnej.
XXXV Brygada wycofywała się nadal w nieładzie. Na południowy zachód od Sitna ataku kozaków nie wytrzymał 144 pp. Piechota, tabory i artyleria brygady uciekały ku pociągowi pancernemu „Pionier”, na wschód od Michajłówki. Tu zorganizowano obronę, a „Pionier” uratował XXXV BP przed całkowitym zniszczeniem.
Wkrótce rosyjska kawaleria natarła na Krupiec, w którym na moście wytworzył się potężny zator. Most utrzymany został jednak przez 49 pp i 1/18 pap aż do czasu zorganizowania obrony Radziwiłłowa.
W Radziwiłłowie zaczęto porządkować oddziały dywizji. Straty, a zwłaszcza w XXXV BP, były bardzo duże.
W bitwie pod Iwaszczukach stracono 14 armat, do niewoli dostał się dowódca XXXV BP płk Jan Szyszkowski, dowódca 42 pp mjr Karol Zagórski, cały sztab XXXV BP, a także część oficerów 42 i 144 pp; zginął dowódca 18 pap ppłk Aleksander Strzemiński. Niepowodzenie pod Kozinem osłabiło morale żołnierzy. W tym dniu piechota dywizyjna 18 DP liczyła: 34 oficerów, 1590 bagnetów. Jako że Radziwiłłów nie był ufortyfikowany, gen. Krajowski zdecydował by nocą i rankiem 25 lipca opuścić miejscowość i przejść do Brodów.
Rano 25 lipca dowódca 6 Armii gen. Iwaszkiewicz wydał rozkaz operacyjny nr 36-2794/III, w którym nakazywał 18 DP silną obronę rejonu Brodów. Dywizji została podporządkowana 4 Brygada Jazdy. Jednak następujące z dużą dynamiką zmiany położenia spowodowały odskok 4 BJ za Styr i utratę wzajemnego kontaktu.
Oddziały dywizji obsadziły Brody, formując „jeża”. 49 pp bronił miejscowości od południa, 42 i 144 pp od zachodu, 145 pp od północnego wschodu, a tabory i zakłady dywizyjne zostały odesłane do Podhorców.
Około południa 25 lipca pokazały się pierwsze podjazdy kozackie, a kilka godzin później 18 DP została całkowicie otoczona przez 4 i 11 DJ Budionnego.
O 13.00 Sowieci zaatakowali z północy i od wschodu. Polskie placówki odeszły na główną linię oporu. Wkrótce zaatakowany został także dworzec kolejowy, a całe miasto było pod silnym ostrzałem artylerii. Walki trwały bez przerwy do 18.00. Całkowity brak amunicji artyleryjskiej wymusił na dowódcy dywizji decyzje o wycofaniu się nocą z Brodów. Około 22.00, jeszcze przed rozpoczęciem wycofania, kozacy rozpoczęli generalny szturm na miasto. Kolejne ataki załamywały się w ogniu karabinów maszynowych i po około godzinie Sowieci odstąpili.
Po odparciu natarcia, dwie kolumny dywizji ruszyły na południe. W awangardzie szedł 49 pułk piechoty, który miał za zadanie zdobyć most na drodze do Złoczowa. Nie obyło się bez strat. Jeden nieprzyjacielski km na taczance ostrzeliwał kolumnę taborów i artylerii XXXVI BP, zabijając 8 szeregowych, raniąc 3 oficerów, 40 szeregowych i kilkanaście koni, a 9 kompania 49 pp została otoczona przez kozaków i doszczętnie zniszczona. Rankiem 26 lipca 18 DP osiągnęła Podhorce i Olesko.
Jeszcze wieczorem 25 lipca dowódca 6 Armii wydał rozkaz cofnięcia całego frontu armii do rzeki Seret i zagięcia lewego skrzydła wzdłuż rzeki Graberka.
26 lipca Dowództwo Frontu Południowo-Wschodniego wydało rozkaz nr 28 – 2021/III, w którym szczegółowo ustalono zadania podległych frontowi wojsk. Dowództwo polskie postanowiło rozpocząć walną bitwę pod Brodami i Beresteczkiem.
Tymczasem kozacy z 11 DJ, rozpoznawszy nowe pozycje 18 DP, uderzyli na Majdan i zdobyli go. Kontratak XXXVI BP odbił miejscowość.
Rankiem 27 lipca 18 DP była rozmieszczona następująco: XXXVI BP od Bobulicha, cota 350, Podhorce, Chwatów. Dowództwo brygady – Podhorce. XXXV BP: od Chwatowa poprzez Olesko, Juśkowice. Dowództwo brygady – Olesko. Dowództwo dywizji – Złoczów. I/144 pp w Podhorcach. Podporządkowana X BP na południowy wschód od niej.
Generał Krajowski do osłony flanki armii, zamiast X Brygady Piechoty, wyznaczył XXXVI BP, wzmocnioną 19 pp. Na linii Żarków, Podhorce, Ożydów miała pozostać: XXXV BP, 105 pp i 40 pp. Przegrupowanie dywizji osłaniać miały polskie pociągi pancerne „Pionier” i „Chrobry”.
Od rano 28 lipca jednostki zajmowały pozycje wyjściowe. Na postojach nadal przyjmowały uzupełnienia. Trwały lokalne potyczki z kozakami.
30 lipca dowództwo 6 Armii nakazało Grupie gen. Krajowskiego przeprowadzenie ograniczonych działań, mających na celu zahamowanie ruchu Budionnego na zachód. Prawoskrzydłowa grupa gen. Szymańskiego (X i XXXV BP) miała przeprowadzić wypad na Brody, a wzmocniona XXXVI BP akcję zaczepną na Toporów.
O 5.00 XXXVI BP wyruszyła z Buska i zajęła po słabym oporze Jabłonówkę. W Grabowej pobito szwadrony dwóch brygad 11 Dywizji Jazdy. Następnie brygada skręciła na wschód, na zdobyty już przez 19 pułk piechoty Toporów.
W Toporowie gen. Krajowski zdecydował się na przesunięcie swojej grupy na wschód do linii Styru na Monastyrek i Turze.
W tym czasie XXXV BP natarła na Kąty i Czyszki i pokonała 135 Brygadę Strzelców z 45 DS. Kontrataki sowieckie rozbiły jednak 105 pułk piechoty, a kompanie 49 pp, po chwilowych sukcesach, również musiały ulec kozakom.
Grupa generała Szymańskiego cofnęła się na pozycje wyjściowe. Mimo niepowodzenia, cel walk obu grup wypadowych został osiągnięty. Nieprzyjaciel został związany walką, a XXXVI BP odrzuciła go.
Wieczorem 30 lipca XXXVI BP zajmowała Monastyrek i Turze, a XXXV BP i X BP stały na pozycjach pod Oleskiem i Podhorcami. Sztab dywizji stacjonował w Krasnem. Jednak wobec ogólnej sytuacji na froncie, gen. Krajowski nakazał wycofać XXXVI BP i 6 puł do Toporowa.
31 lipca został wykorzystany przez obie strony do uporządkowania oddziałów, przegrupowania sił, a tylko miejscami dochodziło do sporadycznych walk.
Wieczorem nadszedł rozkaz z dowództwa 6 Armii nakazujący XXXVI BP „urządzenie w nocy z 31 lipca na 1 sierpnia wypadu z Toporowa na Łopatyn”.
W nocy 1 sierpnia do wypadu na Łopatyn, przez Łętków i Stary Majdan, wyruszyły II/49 pp i bateria artylerii kpt. S. Kocura. Pod Starym Majdanem napotkano silny opór i piechurzy utknęli w zasiekach z drutu kolczastego, pozostałych jeszcze z czasów I wojny światowej. Kontratak sowiecki zmusił grupę wypadową do wycofania się na pozycje wyjściowe.
Około południa 1 sierpnia gen. Krajowski poprosił dowództwo 6 Armii o przesłanie „przez lotnika” rozkazu dla XXXVI BP nakazującego jej marsz na Łopatyn i zajęcie Stanisławczyka.
Dowódca dywizji nie zrezygnował też z próby nawiązania łączności z Toporowem i postanowił odblokować miejscowość. W nocy zebrał dwie kompanie marszowe 19 pp i 42 pp, wzmocnione jedną baterią artylerii, i nad ranem 2 sierpnia uderzył przez Adamy w kierunku Toporowa.
W Toporowie nie zastano już XXXVI BP, która, w myśl otrzymanego rozkazu, o 3.00 natarła na Łopatyn i Stanisławczyk. Natarcie brygady od zachodu zbiegło się w czasie z natarciem 2 Armii. W Łopatynie 145 pp nawiązał łączność z kawalerzystami polskiej 4 Brygady Jazdy płk. Dreszera. Tym samym nawiązana została łączność z 2 Armią i zlikwidowana została luka, którą tak długo wykorzystywały oddziały Budionnego kierujące się na Lwów.
Pułkownik Gustaw Orlicz-Dreszer zapoznał gen. Krajowskiego ze swoim zadaniem i z zadaniem 6 Dywizji Piechoty. Obie jednostki nacierały na Brody. W tej sytuacji dowódca 18 DP nakazał swoim brygadom również uderzyć na Brody: XXXVI BP od strony zachodniej wzdłuż osi Stanisławczyk – Brody, XXXV BP po osi Olesko – Czyszki (Czechy) – Zabłotce – Hołoskowice – Gaje Starobrodzkie, X BP w kierunku Podhorce – Jasionów – Ponikwa – Boratyn – Suchowola – Góra „Makutra”. 49 pułk piechoty, jako odwód dywizji, za lewym skrzydłem zgrupowania uderzeniowego.
Około 17.00 XXXVI BP zajęła dworzec kolejowy w Brodach. XXXV i X BP o 22.00 zajęły Gaje Starobrodzkie i Suchowolę. W Brodach rozgorzały walki uliczne. Ostatecznie miasto zostało zdobyte przez oddziały 18 DP, a walki ustały w nocy.
Niestety, dla strony polskiej, pomyślny przebieg bitwy przerwała wiadomość o upadku Brześcia. Zatrzymanie polskiego natarcia pozwoliło Budionnemu wycofać swoje jednostki z zaciskających się kleszczy. 18 DP usadowiła się silnie w Brodach, ale już 3 sierpnia Sowieci odzyskali inicjatywę i podeszli pod Brody. Miasto było ostrzeliwane ogniem artylerii i ciężkich karabinów maszynowych.
Tego dnia gen. Edward Śmigły-Rydz wydał rozkaz operacyjny nr 31- 2470/III, który oddawał 18 DP do dyspozycji Naczelnego Dowództwa i nakazywał przegrupowanie jej koleją do Łukowa.
Generał Krajowski postanowił jeszcze raz uderzyć na kozaków. W nocy z 4 na 5 sierpnia zorganizował uderzenie wyprzedzające i o 1.45 w nocy dziewięć baterii 18 pap, skupionych na wyjątkowo wąskim odcinku, rozpoczęło ogniowe przygotowanie ataku. Po 15 minutach nawały ogniowej, pułki 18 DP ruszyły do natarcia i zajęły Gaje Dytkowieckie, Gaje Lewiatyńskie i górę „Makutrę”. Zaskoczeni Sowieci ponieśli duże straty i wycofywali się w nieładzie przez Radziwiłłów na Krzemieniec. O świcie znaleziono około 300 zabitych Rosjan i całe stosy końskich trupów. 145 pp zdobył sztandar sowieckiej dywizji jazdy.
W południe 5 sierpnia 18 DP zajmowała linię obronną na dawnych pozycjach austriackich. XXXV BP obsadziła odcinek od góry „Makutra”, wzdłuż dawnej granicy austriacko-rosyjskiej, do kordonu Suchodolskiego, a XXXVI BP zajęła pozycje od kordonu Suchodolskiego, wzdłuż północnego skraju lasu, do Jazłowczyka.
Był to ostatni akord bitwy pod Brodami. Od 6 sierpnia oddziały 18 DP były luzowane przez 6 Dywizję Piechoty.
7 sierpnia gen. Iwaszkiewicz uhonorował 10 oficerów i 25 szeregowców 18 DP Krzyżami Orderu Wojennego Virtuti Militari V klasy. Były to pierwsze nadane przez Naczelnego Wodza odznaczenia tym orderem w odrodzonym Wojsku Polskim.
7, 8 i 9 sierpnia oddziały 18 DP były wagonowane do pociągów i odjeżdżały do Modlina.
Dywizja w operacji warszawskiej.
Bitwa nad Wkrą była elementem większych działań operacyjnych wojsk polskich na Północnym Mazowszu, nazywanych operacją warszawską.
Oddziały 18 DP przybywały transportami kolejowymi do Modlina od 9 do 13 sierpnia i zostały zakwaterowane w cytadeli twierdzy modlińskiej. Dywizja odpoczywała kilka dni. Do Modlina przybywały też „marszówki”.
12 sierpnia dowódca 5 Armii gen. Władysław Sikorski rozkazem nr 202/III nakazał 18 DP skoncentrować się w rejonie Płońsk – Joniec i obsadzić odcinek Wkry od przeprawy pod Zawadami włącznie po Suchocin.
13 sierpnia pierwsze oddziały dywizji ruszyły nad Wkrę. Maszerowały 49, 144 i 145 pułki piechoty, trzy dywizjony artylerii i sztab dywizji. W ciągu nocy z 12 na 13 sierpnia oddziały ześrodkowały się na odpoczynek w rejonie Zawady – Sochocin. 13 sierpnia gros sił znalazło się w Płońsku i okolicach. Generałowi Krajowskiemu podporządkowana została także 8 Brygada Jazdy. W tym dniu do dywizji dołączył też 42 pułk piechoty.
Około 14.30 Sowieci rozpoczęli natarcie na odcinku 18 DP, a o 18.00 przekroczyli Wkrę na odcinku 49 i 144 pp. Kontratak II/49 pp wyrzucił ich za rzekę.
Na 14 sierpnia wyznaczono początek natarcia 5 Armii gen. Sikorskiego na oddziały sowieckiej 4 i 15 Armii.
Do wykonania tego zadania gen. Sikorski wyznaczył wszystkie siły, w tym będącą na lewym skrzydle polskiego ugrupowania Grupę gen. Krajowskiego. W pierwszej fazie gen. Sikorski postanowił dążyć do zapewnienia sobie miejscowej przewagi, potrzebnej zarówno z taktycznych, ale również moralnych względów. Dopiero po rozbiciu nad Wkrą 15 Armii zamierzano zwrócić się przeciwko 4 Armii.
Rozkaz operacyjny Dowództwa 5 Armii nr 313/III nakazywał 18 DP ześrodkować się w rejonie Sochocina, rozbić nieprzyjaciela uderzającego na Płońsk i uderzyć na Ciechanów. Z 18 DP ściśle miała współdziałać Dywizja Jazdy gen. Aleksandra Karnickiego.
Do 4.30 14 sierpnia zorganizowano zgrupowanie uderzeniowe w składzie: 42 pp i 145 pp, dwa dywizjony artylerii i trzy pułki kawalerii.
Generał Krajowski postanowił najpierw uderzyć w kierunku północno-zachodnim i w ten sposób rozpoznać przeciwnika. Grupa nacierała w trzech kolumnach. Dwie kolumny utworzyły pułki 18 DP, a trzecią 8 BJ. 42 pp szedł na Sarbiewo, a 145 na Baboszewo-Mystkowo-Rzewin. Już około południa 145 pp zajął Rzewin i Mystkowo, rozbijając po drodze niewielkie oddziały przeciwnika. 42 pp ruszył marszem ubezpieczonym na Malużyn i Młock. Przed Smardzewem patrole pułku spędziły ubezpieczenia przeciwnika, a pościg za nimi przejęła kawaleria. Po dojściu oddziałów na linię Mystkowo – Rzewin-Drozdowo, zarządzono dłuższy odpoczynek. Wysłane elementy rozpoznawcze stwierdziły ruchy nieprzyjacielskie w kierunku Młocka, a na kierunku Ciechanowa w ogóle nie wykryto przeciwnika.
Tymczasem sowiecka 15 Armia uderzyła na pozostające nad Wkrą prawe skrzydło Grupy gen. Krajowskiego. Przed frontem 49 i 144 pp stwierdzono sowieckie 34, 35, 36,137,138,139 pułki strzelców i silną artylerię. Walki toczyły się na odcinku Sochocin – Joniec. Generał Krajowski zdecydował zmienić kierunek głównego uderzenia Grupy i rozpocząć działania przeciw prawemu skrzydłu 15 Armii.
Na pozostałych odcinkach polskiej 5 Armii Sowieci też rozpoczęli działania zaczepne. 11 Dywizja Strzelców wykonała koncentryczny atak na broniący lewego brzegu Wkry 1 pułk piechoty Brygady Syberyjskiej. Ten poniósł duże straty i przed wieczorem opuścił przyczółek mostowy. Stworzyło to trudną sytuację taktyczną dla Grupy gen. Krajowskiego. Dowódca Grupy podjął zatem decyzję aby nacierać na Sochocin i Młock, rozbić prawe skrzydło 15 Armii, a następnie uderzyć na Nowe Miasto. 8 BJ miała ubezpieczać lewe skrzydło 18 DP. Dzięki takiemu działaniu miały zostać wsparte walczące nad Wkrą 49 i 144 pułki piechoty.
Pod wieczór 14 sierpnia większość sił 18 Dywizji Piechoty stała pod kątem prostym do skrzydła sowieckiej 15 Armii. O 8.00 rano 15 sierpnia gen. Krajowski osobiście poprowadził natarcie skrzydłowe dywizji z rejonu Sochocin-Młock w kierunku wschodnim. 145 pp, po całodniowych walkach pod Kondrajcami i Kucharami, zdobył Nowe Miasto.
W nocy z 15 na 16 sierpnia pod Sońskiem i Świerczami 18 DP wyszła na rubież linii kolejowej Ciechanów-Modlin.
Odniesiony 15 sierpnia sukces 18 DP ułatwiał gen. Sikorskiemu odniesienie zwycięstwa pod Nasielskiem.
16 sierpnia 18 Dywizja nacierała dalej. 49 pp zajął wieś Szlustowo, wysyłając patrole na Nasielsk. 144 pp uderzył na Świercze, rozbijając 36 pułk strzelców. 145 pp nacierał od południa i zachodu na Łopacin. Po krótkiej walce ogniowej i szturmie na bagnety Polacy zdobyli miasto. 42 pp o 8.00 zajął Sońsk. Ugrupowanie 18 DP w południe 16 sierpnia przedstawiało się następująco: 42 pp – Sońsk, 145 pp – Gąsocin, 144 pp – stacja kolejowa Świercze, 49 pp – Szlustowo. Stan bojowy dywizji wynosił: 115 oficerów, 5190 żołnierzy, 48 km-ów i 30 dział polowych. Dywizja posiadała tylko 3200 „bagnetów” i 600 „szabel”
16 sierpnia sowiecka 33 Dywizja Strzelców uderzyła w lewy bok i tyły 42 pułku piechoty. Pułk stracił kilkuset ludzi, tabory, przydzieloną baterię dział, większość karabinów maszynowych i cofnął się na Ojrzeń – Łopacin. Generał Krajowski wyciągnął z walki 145 pp i użył go w rejonie Sarnowej Góry i Ojrzenia. O 19.00 oddziały 18 DP obsadzały następujące pozycje: 49 pp w rejonie Ślubowo, 144 pp w rejonie Soboklęszcza, 145 pp w rejonie Łopacin-Bądkowo. Rozbite pododdziały 42 pp w ciągu nocy ześrodkowały się w Sochocinie i stanowiły odwód dywizji.
Świtem 17 sierpnia Sowieci wyprowadzili natarcie na całym odcinku Grupy gen. Krajowskiego, od Płońska przez Sochocin, Obręb-Luberadz nad Łydynią (42 pp), Bronisław i Ojrzeń (144 pp), Sarnową Górę (145 pp), Łopacin (49 pp), aż do Brygady Syberyjskiej w Świerczach.
Kontrataki 145 i 49 pp odrzucały kilkakrotnie ponawiane natarcia nieprzyjaciela. Żochy i Malużyn chwilowo zostały opanowane przez 33 DS, ale 144 pp odzyskał tę miejscowość rozbijając rosyjską brygadę.
Jeszcze 17 sierpnia gen. Władysław Sikorski nakazał 18 DP możliwie szybko zająć Ciechanów i Mławę i tym samym przeciąć ugrupowania nieprzyjaciela. Na skutek ciężkich walk, jakie toczyła 18 DP, natarcie na Ciechanów było jednak niemożliwe.
Rankiem 18 sierpnia dowództwo armii ponowiło rozkaz. Zajęcia Ciechanowa miała dokonać 18 DP i Dywizja Ochotnicza. Gen. Krajowski przegrupował w ciągu nocy z 17 na 18 sierpnia podległe mu pułki piechoty i nad ranem zamierzał uderzyć na Ciechanów. Uprzedzony został jednak atakiem bolszewickich 33 i 4 DS. Nieprzyjaciel trzykrotnie zdobywał Bronisław i Ojrzeń i trzykrotnie kontratakami odwodów był stamtąd wypierany. Manewr wykonany siłami 144 pp i 8 BJ oraz uderzenie na prawe skrzydło przeciwnika spowodowały, że bitwa pod Bronisławem została wygrana. Walki 18 sierpnia pod Sarnową Górą, Łopacinem, Ojrzeniem były bardzo zacięte i kosztowały 18 DP utratę 30 oficerów i 775 szeregowych zabitych i rannych, kilkuset wziętych do niewoli.
19 sierpnia 1920 r. nastąpiła reorganizacja 5 Armii. Utworzono Grupę Operacyjną gen. Aleksandra Osińskiego i Grupę gen. Krajowskiego oraz stworzono odwód 5 A.
W skład GO gen. Krajowskiego, oprócz 18 DP, weszła także czasowo Dywizja Ochotnicza i pociągi pancerne „Hallerczyk” i „Lis-Kula”. Generał Krajowski miał jak najszybciej zająć Ciechanów i Mławę, połączyć się z mieszaną grupą wielkopolską gen. Franciszka Aleksandrowicza i przeciąć drogę odwrotu sowieckiej 4 Armii. Współdziałać z Grupą gen. Krajowskiego miała GO płk. Dreszera, która miała zabezpieczać lewe skrzydło i działać na Drobin, Raciąż i Szreńsk.
19 sierpnia 1920 rozpoczęła się kolejna faza walk 18 Dywizji Piechoty. Sowieckie naciski na dywizję ustały. Do dywizji przydzielono 7 pułk strzelców konnych wielkopolskich i I/120 pułku piechoty. Wcielone uzupełnienie i dobre wieści z frontu podniosły morale żołnierzy. Dywizja otrzymała zadanie opanować Ciechanów.
Rano 20 sierpnia 18 DP dotarła do Ciechanowa, tocząc tylko drobne walki z niewielkimi grupami przeciwnika.
Sowieci wycofali się na północny wschód. Po zajęciu Ciechanowa, na plan pierwszy wysunęło się zadanie zajęcia Mławy, by przechwycić przed granicą polsko-niemiecką wycofującego się przeciwnika. Pościg miała przeprowadzić 18 DP, wzmocniona grupą pancerną mjr. Mieczysława Nowickiego, w skład której wchodziło 46 czołgów i cztery pociągi pancerne.
Jeszcze 20 sierpnia rozpoczęto pościg. Dwa pociągi pancerne obsadzono dwoma batalionami 49 pułku piechoty. XXXV BP ruszyła wzdłuż toru kolejowego, a XXXVI BP wzdłuż szosy Ciechanów-Grudusk. W tym czasie sowiecka 33 Dywizja Strzelców okopała się i osłaniała odwrót taborów na drodze Mława–Przasnysz–Krasnosielc, a 54 DS była w drodze do Mławy. Na skutek działania 18 Dywizji Piechoty 54 DS została rozbita a 33 DS wycofała się na północ. Natomiast 18 DP wzięła do niewoli około 4500 jeńców i zdobyła 14 dział, ponad 100 km-ów oraz kilkaset wozów taborowych należących do 54 i 4 DS.
Rankiem 21 sierpnia XXXVI BP stacjonowała w Leśniewie Dolnym, a XXXV BP w Modełce. Atakujący 145 pp uderzył na maszerującą kolumnę wroga. Zdobył około 300 wozów z żywnością i wziął kilkuset jeńców, a kolumna skryła się w okolicznych lasach. Podobne sukcesy odnotowały pozostałe pułki. Pociągi pancerne podległe gen. Krajowskiemu dochodziły prawie do Starej Kolonii Konopki, skąd zostały ostrzelane przez artylerię nieprzyjacielską.
Rozpoczęło się natarcie na Mławę. W południe XXXVI BP zajęła Grudusk, a 7 bateria 18 pap rozpędziła oddziały sowieckie atakujące straż tylną. Następnie brygada stoczyła zaciętą walkę, atakując Żarnowo–Rzęgnowo w kierunku na Szumsk. O 13.00 XXXV BP, po ataku na bagnety, zajęła Mławę. Natarciem osobiście dowodził dowódca 144 pułku mjr Marian Ocetkiewicz, a ludność Mławy pomagała żołnierzom pokonać Sowietów.
Szybkie zdobycze terytorialne spowodowały jednak, że na skrzydłach i tyłach 18 DP pozostawały oddziały bolszewickie. 160 i 162 ps z 18 Dywizji Strzelców zajęły Krośnice. Inne oddziały sowieckie opanowały Laskowo i Szulmierz, potem Stupsk. W rezultacie w niemal w każdym lesie dochodziło do potyczek.
Wieczorem 21 sierpnia 18 DP skoncentrowała się w Mławie, przy czym III/49 pp zajął pozycje w Wyszynach Kościelnych, a I/49 pp w Szydłowie, 144 pp i 42 pp w Mławie, a 145 pp był w marszu do Mławy. Dwa pociągi pancerne patrolowały tory kolejowe między Ciechanowem a Mławą, a w Mławie znajdowały się do dyspozycji płk. Włodzimierza Rachmistruka kolejne dwa pociągi z czołgami na platformach.
Tymczasem wycofujące się wojska Gaja Dimitriewicza Gaja stanęły późnym wieczorem 21 sierpnia pod Mławą. Było to dużym zaskoczeniem dla polskich dowódców. Dowodzący 3 Korpusem Kawalerii, 53 DS oraz resztkami 18 i 12 DS Gaj podjął decyzję by siłą przebić się na wschód. Uderzył w nocy na stację Konopki. Od pierwszych strzałów zginął dowódca grupy pancernej mjr Nowicki, a jeden z granatów trafił w wagon amunicyjny. Sowieci obeszli stację kolejową i uderzyli przez Stupsk na Szydłowo, gdzie bronił się zaskoczony 49 pułk piechoty. W walce poniósł on bardzo duże straty, a dwa jego bataliony praktycznie przestały istnieć. Wzięci do niewoli Polacy zostali bestialsko zamordowani.
Sowiecki atak na Mławę okazał się jednak działaniem demonstracyjnym, miał za zadanie związać siły polskie i zmylić co do kierunku wycofywania się 3 Korpusu Kawalerii. Zręcznie manewrujące wojska Gaja przegrupowały swoje główne siły w kierunku na Chorzele.
Po przybyciu 22 sierpnia do Mławy, gen. Krajowski przystąpił do organizowania kontrataku i pościgu w kierunku Szydłowa. Gaj nie przyjął jednak walki i osłaniając się od strony Mławy odszedł na Dębsk. Po południu polskie oddziały dotarły do Szydłowa. Wzięto około 400 jeńców.
Około 17.00 do Mławy przybył sztab Dywizji Jazdy. Jednak płk Gustaw Orlicz-Dreszer nie zgodził się na natychmiastowe użycie kawalerzystów, tłumacząc się zmęczeniem ludzi i koni.
Pościg kontynuował wysłany przez gen. Krajowskiego 144 pułk piechoty, wzmocniony II/145 pp i dwoma bateriami 18 pap. Oddział posuwał się za wycofującym się przeciwnikiem, brał jeńców, zdobył wozy i działa. Nie udało mu się jednak dopędzić sił głównych sowieckiego 3 Korpusu.
W tym czasie Korpus Gaja przełamał obronę Brygady Syberyjskiej pod Chorzelami. 25 sierpnia oddziały Gaja przeszły granicę pruską, a sowiecka 4 Armia przestała tego dnia istnieć.
Ześrodkowana w Mławie 18 Dywizja Piechoty przechodziła reorganizację. I i III/49 pp przestały chwilowo istnieć. Resztki obu batalionów zbierały się z Zabrodowie. Za zbrodnie Korpusu Gaja, jako ostrzeżenie dla dowództw bolszewickich, gen. Krajowski nakazał rozstrzelać 85 kozaków. Rozstrzelania dokonali żołnierze 49 pp, do którego należeli pomordowani polscy żołnierze.
Wkrótce ze szpitala powróciło do 49 pp kilku oficerów, rannych we wcześniejszych walkach z Budionnym na Wołyniu. Pułk otrzymał także 16 oficerów ze Śląska Cieszyńskiego i 300 szeregowych z rozwiązanego 4 pułku pomorskiego. Przybyła też marszówka, a zreorganizowany pułk liczył 27 sierpnia już 40 oficerów i około 1000 szeregowych.
Przez kolejne 10 dni pułki 18 DP odpoczywały w Mławie.
Dywizja w ofensywie 3 Armii nad Bugiem.
Po zakończeniu Bitwy Warszawskiej 18 Dywizja Piechoty wzięła udział w ofensywie polskiej 3 Armii nad Bugiem na Wołyniu i Polesiu, która to operacja była związana z trwającą na północy bitwą niemeńską.
Na początku września dywizja została przewieziona transportami kolejowymi do Chełma. XXXV BP zajęła rejon Obłonie – Horodyszcze – Okszów – Nowiny, a XXXVI BP Parypse–Staw – Nowosiółki – Henrysin – Spas.
Dowódca 18 DP gen. Krajowski został też jednocześnie dowódcą grupy operacyjnej w składzie: 18 DP, Grupa gen. Stanisława Bułak-Bałachowicza, 7 Dywizja Piechoty, 214 pułk ułanów oraz brygada kozaków dońskich i grupa samochodów pancernych. Grupa gen. Krajowskiego, zajmująca odcinek linii Bugu od Skryhiczyna po Włodawę, miała za zadanie opanować Kowel i uchwycić niezbędny dla dalszej ofensywy szerokotorowy tabor kolejowy.
11 września Grupa ruszyła do natarcia. 7 DP działała na północ od toru kolejowego Dorohusk-Kowel, zaś 18 DP na południe od niego. Po opanowaniu przejść przez Bug, 18 DP posuwała się dwoma kolumnami – jedną z Dubienki przez Ziemlicę, drugą z rejonu Dorohuska, wzdłuż toru kolejowego na Luboml i Kowel.
11 września został złamany opór sowiecki w rejonie Lubomla; w rejonie Dubienki 144 pułk piechoty sforsował Bug. 12 września zdobyto Maciejów, a 13 września Kowel.
W nocy z 26 na 27 września dywizja wznowiła natarcie i po sforsowaniu Prypeci osiągnęła Janów, a na stacji zdobyto dwa pociągi wyładowane sprzętem wojskowym. Nazajutrz w okolicznych lasach pułk wyłapał blisko 2000 zdemoralizowanych czerwonoarmistów. 28 września w Janowie i Pińsku wzięto do niewoli prawie cały sztab bolszewickiej 4 Armii.
W Pińsku zdobyto dużo trofeów wojennych. Zdobyto kasę dowództwa 4 Armii o zawartości 50 milionów rubli carskich i ogromną ilość ukraińskich karbowańców.
Na stacji kolejowej Janów stały dwa pociągi, załadowane amunicją, materiałem wojennym i żywnością, i jeden parowóz. Ponadto wzięto do niewoli 8000 jeńców, w tym 200 urzędników. Zdobyto 400 wagonów materiałów wojennych, amunicji, zboża, urządzeń telefonicznych i telegraficznych, jeden wagon opon gumowych, kilka automobili i motocykli, reflektor, kilkadziesiąt maszyn do pisania, mundury, obuwie, 100 nowych karabinów maszynowych.
Po zajęciu Pińska 18 DP uderzyła na Łuniniec i Łachwę.
W nocy z 30 września na 1 października Rosjanie wycofali większość swoich sił sprzed frontu Grupy gen. Krajowskiego. 1 października XXXV BP osiągnęła linię Dobrostawka–Pohost, a XXXVI BP Dubnowicze–Porohońsk. Do wieczora 2 października oddziały 18 DP były już w Łunińcu, Łachwie, Dawidgródku i Stolinie. Wzięto ponad 100 jeńców z bolszewickiej 57 Dywizji Strzelców. Straty Grupy gen. Krajowskiego w dniach 1–2 października wyniosły około 100 rannych i 15 zabitych. Wobec tak szybkiego tempa marszu, pojawiły się jednak trudności aprowizacyjne. Całkowite wycieńczenie koni, związane z brakiem owsa, spowodowało, że tabory i artyleria pozostawały w tyle. Nie pomogło uruchomienie linii kolejowej z Pińska do Drohiczyna. Dowóz żywności do oddziałów jedynie za pomocą furmanek był dalece niewystarczający. Dowództwo Grupy Krajowskiego uważało, że bez sprawnej kolei oddziały wchodzące w skład grupy nie będą w stanie posunąć się poza Łuniniec.
Dowódca grupy gen. Krajowski pisał w rozkazie: "„Zwracam przede wszystkim uwagę wszystkich dowódców, że czas wstrzymania ofensywy należy użyć na doprowadzenie oddziałów do porządku, organizację i poprawienie o ile możności wycieńczonego ciężkimi marszami materiału końskiego, przyczem zwracam baczną uwagę na zakwaterowanie tak ludzi, jak i koni, ewentualnie budować stajnie i baraki. Będę osobiście przekonywał się czy na tym polu dostatecznie się pracuje [...]. D-ca grupy gen. ppor. Krajowski”".
7 października na odcinku 18 DP brak było kontaktu z nieprzyjacielem. XXXVI BP wysyłała zwiady. Dowództwo brygady znajdowało się w Łunińcu i wysyłało elementy rozpoznawcze aż nad Słucz. XXXV BP z dowództwem w Łaszczowie miała zadanie obsadzić linię Woluta–Lipsk–Małkowieże i patrolować po rzekę Łań.
18 października, w dniu zakończenia walk z Rosjanami, dyslokacja wojsk 18 DP przedstawiała się następująco: dowództwo 18 DP i 18 BA w Łunińcu, dowództwo XXXV BP w Ludzieniewiczach, dowództwo XXXVI BP w Żytkowiczach.
Dywizja w okresie pokoju.
W marcu 1921 dowództwo dywizji posługiwało się pieczęcią urzędową, okrągłą, z napisem w otoku „Dowództwo 18. Białostockiej Dywizji Piechoty”.
Zakończenie walk na froncie polsko-bolszewickim rozpoczęło reorganizację armii i przechodzenie jej na stopę pokojową. Bezpośrednio po podpisaniu z Rosją Sowiecką zawieszenia broni rozpoczęła się demobilizacja. Na podstawie rozkazu MSWojsk. nr 7600/org. 8100/Mob. z 22 sierpnia 1921, 18 DP przeszła na etat pokojowy. W miejsce dowództw XXXV i XXXVI BP utworzono jedno dowództwo piechoty, a liczbę pułków piechoty zredukowano do trzech. Ze składu dywizji wydzielono dwa pułki: 49 pp trafił w skład 11 Dywizji Piechoty do Kołomyi, a 72 pp przeniesiono do Radomia w skład 28 Dywizji Piechoty.
Ich miejsce zajął 33 pułk piechoty zorganizowany na ziemi łomżyńskiej.
Wraz z demobilizacją i reorganizacją ustalono także pokojową dyslokację dywizji i pułków piechoty. 18 DP trafiła do DOK I Warszawa, z miejscem postoju dowództwa dywizji w Łomży. 42 pp skoszarowany miał być w Białymstoku. Nim jednak tam trafił, ze względu na fatalny stan koszar białostockich przez dłuższy czas stacjonował w koszarach twierdzy ossowieckiej.
Po przetransportowaniu oddziałów z Polesia, Dywizję rozlokowano w garnizonach na Kurpiowszczyźnie i Białostocczyźnie. Dywizja rekrutowała żołnierzy swoich pułków przede wszystkim z ludności Północnego Mazowsza i Podlasia.
Sztab i pododdziały 18 DP stacjonowały w następujących miejscowościach:
Od 1929 roku do sierpnia 1939 roku dowódcą 18 DP był gen. bryg. Czesław Młot-Fijałkowski; 20 sierpnia 1939 dowódcą został pułkownik dypl. Stefan Kossecki.
Dywizja w kampanii wrześniowej.
Mobilizacja jednostek dywizji.
Mobilizacja oddziałów dywizji miała przebieg sprawny i z reguły zgodny z planem mobilizacyjnym.
33 pp mobilizował się w koszarach w Łomży, a jego II i III batalion osiągnął gotowość wcielając około 20% rezerwistów z okolicznych wsi. Sformowano też III batalion 116 pułku piechoty. Podobnie przebiegała mobilizacja w pozostałych pułkach. Po wcieleniu rezerwistów i wydaniu broni oraz oporządzenia, 42 i 71 pp wymaszerowały z garnizonów do pobliskich wsi, gdzie kończyły mobilizację. Podczas mobilizacji powszechnej 71 pp miał dodatkowo wystawić II/116 pp, batalion marszowy oraz Ośrodek Zapasowy 18 DP. W trakcie mobilizacji pułki piechoty zwiększyły swój stan z ok. 1000 ludzi (stan pokojowy) do ponad 3000 żołnierzy.
We wsiach w rejonie garnizonu mobilizował się 18 pal. Osiągając gotowość bojową pułk zwiększył swój stan posiadania z 700 do 2000 ludzi. Podczas mobilizacji powszechnej pułk sformował III dywizjon haubic 100 mm dla 51 pułku artylerii lekkiej z 39 DP. 18 dac mobilizował się w swoim garnizonie, a kawalerię dywizyjną 18 DP stanowił szwadron „Krakusów”, będących formą przysposobienia wojskowego. Ośrodek Zapasowy 18 Dywizji Piechoty, pod dowództwem ppłk. Franciszka Faixa, zlokalizowano w Białej Podlaskiej
Działania dywizji we wrześniu 1939.
Dywizja, pod dowództwem płk dypl. Stefana Kosseckiego, wchodziła w skład SGO „Narew”. W ogólnym planie operacyjnym dowódcy SGO „Narew”, gen. bryg. Czesława Młot-Fijałkowskiego, dywizja otrzymała zadanie obrony 120-kilometrowego pasa wzdłuż Narwi, od Kamianki do m. Rutki.
Fakt, że żołnierze rekrutowali się z terenów, które miała bronić, spowodował, że już 31 sierpnia sprawnie i szybko dywizja zajęła wyznaczone jej pozycje obronne na linii rzeki Narew
O świcie 1 września 1939 poszczególne oddziały zajmowały następujące pozycje:
1 września o 4.45 niemieckie samoloty wtargnęły na terytorium Polski i rozpoczęły bombardowanie węzłów komunikacyjnych. Zbombardowano między innymi Łomżę.
Około 5.00 doszło do potyczek z niemieckimi patrolami wzdłuż prawie całej granicy, przy czym Niemcy przeprowadzili wypady między innymi na Myszyniec i tu uzyskali powodzenie. Bezpośrednie zagrożenie zachodniego skrzydła kompanii ON „Myszyniec” spowodowało wycofanie się w panice całej obsady obrony Myszyńca. Nieudolnie przeprowadzony kontratak siłami kompanii ON „Kadzidło” nie uzyskał powodzenia i Myszyniec pozostał w rękach nieprzyjaciela. Zaniepokojony rozwojem wydarzeń gen. Młot-Fijałkowski wysłał na rubież Łodziska – Olszewka Oddział Wydzielony „Łodziska”, w składzie: III/42 pp, pluton ppanc. działek 37 mm, drużyna kolarzy 42 pp, patrol szwadronu pionierów Podlaskiej BK i bateria 18 pal. Dowódcy OW „Łodziska” podporządkowano wszystkie oddziały znajdujące się na przedpolu Ostrołęki.
W nocy z 1 na 2 września kompania 42 pp weszła do Myszyńca i „nie stwierdziła Niemców w Myszyńcu”.
Od rana oddział wydzielony zajmował pozycję obronną pod Ostrołęką, wzdłuż rubieży Łodziska – Olszewka. Oddziały niemieckiej 1 Brygady Kawalerii opanowały Kadzidło i już wieczorem pod Łodziskami nawiązały styczność ogniową z III/42 pp. W nocy z 2 na 3 września oddział wydzielony został wzmocniony 6 kompanią strzelecką z plutonem ckm.
Gen. Młot-Fijałkowski nakazał też dowódcy 18 DP skierować do lasu na zachód od Lasek i Dąbrówki odwodowy 71 pułk piechoty, z zadaniem rozpoznania walką nieprzyjaciela w rejonie Kadzidła. Pułk dopiero 3 września przed południem osiągnął nakazany rejon do działania.
W tym czasie pod Myszyniec przywieziono 1 kompanię 71 pp, z zadaniem zajęcia miejscowości. Na skutek opóźnionego podstawienia transportu, kompania atakowała już w dzień. Niemcy otworzyli zmasowany ogień do plutonów kompanii. Kompania poniosła ponad 50% strat i w bezładzie wycofała się w kierunku Nowogrodu. W ciągu dnia nieprzyjaciel okopał się naprzeciw III/42 pp i walka w tym rejonie zamieniła się w szereg obustronnych lokalnych akcji zaczepnych.
Działania 71 pp w rejonie Oberwie – Kadzidło nie dały większych rezultatów. Przyczyną były przede wszystkim bezdroża, które bardzo utrudniały manewry pułku. Około 21.00 pułk rozpoczął odwrót do rejonu Sławiec – Chojny Stare. Już podczas marszu o 3.00 został zawrócony z Dębnik i skierowany do lasu na zachód od Dąbrówki. Nakazany rejon pułk osiągnął około 10.00 następnego dnia. Wysłane patrole meldowały o obecności oddziałów niemieckich w Brzozówce i Kadzidle. W Łodziskach nawiązano kontakt z III/42 pp. Wkrótce potem 71 pp skierowany został do lasu w pobliżu Durlas. 4 września około 21.00 rozpoczął marsz za Narew. Po nocnym marszu przez Łodziska i Wojciechowice żołnierze dotarli do rejonu na południowy zachód od Laskowca i tam pułk pozostawał na postoju przez cały dzień 5 września i noc z 5 na 6 września.
Z dniem 4 września odcinek „Ostrołęka” został podporządkowany dowódcy 18 Dywizji Piechoty, a batalion ON „Kurpie” został skierowany do dozorowania Narwi na odcinku Korczaki – Kamianka.
W godzinach popołudniowych nieprzyjaciel wycofał się sprzed pozycji III/42 pp na samochodach.
Około 20.00 5 września mjr Feliks Chmielewski otrzymał rozkaz od dowódcy 42 pp wycofywania oddziału za Narew. Po przejściu rzeki wysadzono mosty w Ostrołęce. Następnego dnia III/42 pp zluzował batalion ON „Ostrołęka” nad Narwią, który to jako odwód przeszedł do lasu Kamianki.
5 września gros 18 Dywizji Piechoty (5 baonów i 3 dyony) stało od rana w rejonie Ostrołęki. Dowództwo dywizji znajdowało się w Starej Wsi. W nocy wycofano ostatnie oddziały z północnego brzegu Narwi, a o świcie wysadzono mosty w Ostrołęce.
Około 11.00 gen. Młot-Fijałkowski postawił dowódcy dywizji zadanie bojowe. 18 Dywizja Piechoty miała w nocy z 5 na 6 września skierować na zaplecze 33 Dywizji Piechoty, do rejonu Borowe, swój 71 pułk piechoty, z zadaniem wzmocnienia 33 DP w przypadku wykonania przez nią uderzenia w pasie 41 Dywizji Piechoty. Tam też należało skierować maszerujący z Wizny III/71 pp mjr. Jakuba Fobera. Do rejonu Borowe skierować dwa dywizjony 18 pal i 18 dac, pod wspólnym dowództwem dowódcy 18 pal ppłk. Witolda Sztarka. Wraz z zapadnięciem zmroku należało wycofać z przedpola Narwi OW „Łodziska” i skierować go na lewe skrzydło 18 DP, dla zluzowania batalionu ON „Kurpie”. Batalion ON skierować do odwodu dywizji.
Wykonując rozkaz dowódcy SGO „Narew”, w sztabie dywizji przystąpiono do reorganizacji dowodzenia. W godzinach popołudniowych został wydzielony I rzut sztabu i przerzucony w rejon Laskowca, z zadaniem zorganizowania punktu dowodzenia w dworze Czarnowiec. W Szczepankowie pozostał II rzut pod dowództwem płk. Aleksandra Hertla, z zadaniem koordynowania działań na całym froncie i tyłach 18 Dywizji Piechoty.
W nowe rejony ostatnie pododdziały dotarły przed południem 6 września. Wycofujący się oddział rozpoznawczy 42 pp walczył w rejonie Nowa Wieś i na wschodnim skraju lasu Chudek, III/42 pp w rejonie Kamianka, Dzbenin nawiązał łączność taktyczną z I batalionem 134 pułku piechoty, batalion ON odszedł do odwodu w rejon lasów na zachód od Czarnowca, a III batalion 71 pp, po nocnym marszu, dołączył do macierzystego pułku w rejonie Borowe. II dywizjon 18 pal i 18 dac otrzymały rozkaz przejścia w rejon Borowe. Dowódca 18 DP płk dypl. Stefan Kossecki z dowódcą artylerii dywizyjnej płk dypl. art. Janem Bigo i dowódcą 71 pp ppłk dypl. Adamem Zbijewskim udali się konno do Jarnut, gdzie nawiązali bezpośredni kontakt z dowódcą 33 Dywizji Piechoty płk dypl. Tadeuszem Zieleniewskim.
Od 5 września 33 pułk piechoty podlegał bezpośredniemu rozkazodawstwu SGO „Narew”. W dniach 5 i 6 września w rejonie Nowogród, Łomża panował spokój. W swym wieczornym meldunku z 6 września dowódca 33 pp przekazał wiadomości o zajęciu przez Niemców Kolna, Szczuczyna i marszu zmotoryzowanych kolumn na Łomżę i Wiznę. Nie wzbudziła ona w sztabie SGO „Narew” większego niepokoju. Na skutek błędnej oceny sytuacji nie zdawano sobie sprawy z wielkości i groźby niebezpieczeństwa.
6 września oddziały dywizji były gotowe do wsparcia uderzenia 33 Dywizji Piechoty na kierunku różańskim. Czekano cały dzień na odpowiedni rozkaz z dowództwa Samodzielnej Grupy Operacyjnej „Narew”. Zamiast rozkazu o uderzeniu, w godzinach popołudniowych przyszedł rozkaz odejścia 33 DP do dyspozycji dowódcy GO „Wyszków”, a pozycje po 133 pp w rejonie Lipianki i po 134 pp w rejonie Kamianki miał obsadzić 71 pułk piechoty. Tym samym miał zabezpieczyć lewe skrzydło 18 DP, ale jednocześnie być w gotowości do uderzenia w kierunku na Kruszewo i Chełsty. Jako bezpośrednie wsparcie 71 pp pozostały na miejscu II/18 pal i 18 dac. Sztab dywizji przeniósł się do gajówki Borowe.
Na odcinku 42 pp nieprzyjaciel ostrzeliwał przez Narew stanowiska pułku z kierunku Podrężewo, Grabowo, Olszewo i Kordowo, potem od Dzbenina po Kamiankę oraz przybrzeże Ostrołęki i rejon mostu. Ostrołękę bombardowało też lotnictwo.
W nocy z 6 na 7 września zorganizowany wypad za Narew plutonu z I/42 pp zaskoczył w Otoku śpiącą kompanię nieprzyjaciela. Jeńcy zeznali, że należą do jednostki z 12 DP.
Nocne patrole rozpoznawcze z II/42 pp zostały ostrzelane w rejonie Kordowo i Kołaki, natomiast patrol skierowany na Nożewo nie zastał tam nieprzyjaciela.
Około 5.00 7 września dowódca 18 DP wydał rozkazy. Szwadron kawalerii dywizyjnej do 16.00 miał rozpoznać rejon Goworowo, Pasieki i Czarnowo. Dowódca 3 psk miał utrzymać stanowiska na rzece Orz i osłonić skrzydło 18 DP do rana 8 września. Dowódcy 71 pp i 18 pal mieli nadal utrzymać obecne stanowiska, rozpoznając kierunek Kruszewo, a 3/71 pp, z baterią armat 18 pal, miał być gotowy do wypadu do rejonu Żabin, Kruszewo. Zadanie 42 pp pozostało bez zmian.
O 7.00 na stanowisku dowodzenia 18 DP w gajówce Borowe przybył gen. Młot-Fijałkowski. Zaakceptował on dotychczasowe zarządzenia dowódcy 18 DP, potwierdził podporządkowanie dowódcy 18 DP 3 pułku strzelców konnych oraz zarządził gotowość do uderzenia 71 pp na Różan.
Na przedpolu toczyły się walki patroli 71 i 42 pp.
Wieczorem 71 pp, wraz dywizjonem 18 pal i 18 pac, został skierowany do rejonu Cisk – Żłobin, z gotowością do uderzenia na Goworowo i tym samym wsparcia natarcia 33 Dywizji Piechoty z rejonu Długosiodła. Około północy uderzenie zostało przez dowództwo SGO odwołane, a 71 pp z towarzyszącą mu artylerią został zawrócony na swe poprzednie stanowiska.
8 września około 6.00 wyczerpany pułk powrócił na stanowiska w rejonie Borowe.
Około 9.00 niemiecki oddział zmotoryzowany zaatakował Grodzisk. Kierunku tego bronił 3 pułk strzelców konnych ppłk. dypl. Jana Małysiaka. Po godzinnej walce natarcie Niemców zostało powstrzymane, a 3 czołgi zniszczone. Pułk poniósł też ciężkie straty.
Około 13.00 nieprzyjaciel wznowił natarcie na Grodzisk i Czerwin. Saperzy wysadzili most na Orzu, ale rzeka w tym miejscu była płytka i stosunkowo łatwa do przebycia. Dowódca pułku meldował o tragicznym położeniu. W tej sytuacji dowódca dywizji płk Kossecki podjął decyzję kontrataku siłami II/71 pp mjr. Stanisława Knapika, wzmocnionego 4 baterią 18 pal por. Mieczysława Zielińskiego, do Żabina, a dowódcy 3 psk wydał ponowny rozkaz bezwzględnego powstrzymania Niemców na rzece. Dowódca pułku ppłk Jan Małysiak sam wyprowadził kontratak swoim odwodem i zameldował, że pułk do wieczora utrzyma pozycje. Maszerujący do kontrataku batalion został zawrócony na poprzednie stanowiska.
O 10.30 Niemcy uderzyli też na kierunku 42 pp. Natarcie powstrzymał II/42 pp i I/18 pal.
9 września około 7.30 do miejsca postoju dowódcy SGO „Narew” w folwarku Michałki dotarł rozkaz ze sztabu Naczelnego Wodza. Druga część otrzymanego zadania nakazywała przejść marszami nocnymi do rejonu Biała Podlaska – Brześć. Około 10.00 dowódca SGO „Narew” powziął decyzję przeprowadzenia odwrotu, a do sztabu SGO wezwany został gen. Zygmunt Podhorski, przewidziany do objęcia dowództwa nad zgrupowaniem w składzie: 18 DP, Suwalska BK i Podlaska BK. 18 Dywizja Piechoty miała wycofać się w kierunku Ciechanowiec – Siemiatycze – Brześć; marsz miała rozpocząć o zmroku, natomiast zgrupowanie kawalerii miało osłonić południowe skrzydło dywizji. Zostały wyznaczone kolejne etapy odskoku: Czerwony Bór, rzeka Gać – Jabłonki, po czym forsownymi marszami dywizja miała osiągnąć nakazany rejon.
W czasie opracowywania pisemnych rozkazów dla poszczególnych wielkich jednostek, z inicjatywy kpt. dypl. Leonarda Matrybińskiego, zwołana została niespodziewanie odprawa oficerów sztabu SGO „Narew”. Oficer ten w sugestywny i przekonujący sposób nakłaniał gen. Młot-Fijałkowskiego do zmiany powziętej decyzji, wysłania rozkazów i wykonania zwrotu zaczepnego. Decyzję tę zaakceptował Naczelny Wódz, mimo że stało to w jaskrawej sprzeczności z jego myślą przewodnią co do dalszego prowadzenia kampanii przez skupienie jak największych sił w południowo-wschodniej części kraju.
18 Dywizja Piechoty otrzymała zadanie przeprowadzenia silnych wypadów w kierunku na Ostrołękę.
W tym czasie na innych kierunkach trwały zacięte walki. Pod Nowogrodem Niemcy kontynuowali natarcie i mimo bohaterskiej obrony niemiecka 21 Dywizja Piechoty opanowała część miasta.
Przed południem 21 Dywizja Piechoty wznowiła natarcie i przełamała umocnioną pozycję pod Szablakiem, zdobyła Nowogród oraz opanowała wzgórza na wschód od Nowogrodu i Mątwię.
Celem wsparcia 22 pułku piechoty, znad rzeki Ruż został skierowany na północ 42 pułk piechoty. O świcie pododdziały osiągnęły Sławiec, a około 17.00 wyszło polskie natarcie na Nowogród. Odebrano Mątwię, lecz pod nawałami ognia artylerii natarcie utknęło na skraju Nowogrodu.
0 świcie 10 września oddziały SGO „Narew” przystąpiły do realizacji koncepcji zwrotu zaczepnego. Dowódca 18 Dywizji zorganizował oddział wydzielony w składzie: I/71 pp, kompania III/71 pp, II/18 pal i 18 dac. Zadaniem oddziału była likwidacja zagrożenia pancernego na prawym skrzydle dywizji. OW wykonał uderzenie w rejonie Szabły. Kolumna niemieckiej Dywizji Pancernej „Kempf” została zaskoczona w trakcie marszu polskim atakiem artyleryjskim. Następnie, w wyniku zdecydowanego ataku I batalionu, niemieckie oddziały zostały rozbite i odrzucone za rzekę Ruż. Polskie oddziały zdobyły Jakać, biorąc wielu jeńców oraz niszcząc znaczną ilość sprzętu nieprzyjaciela. Część zdobyczy przywieziono do Czaplic. W czasie natarcia nie doszło do współdziałania z Suwalską BK. Brak było wspólnego dowództwa. W rzeczywistości zwrot zaczepny SGO „Narew”, przewidziany jako działanie na szczeblu operacyjnym, zamienił się w przedsięwzięcie taktyczne, będące czynną formą osłony odwrotu.
W godzinach popołudniowych 10 września gen. Młot-Fijałkowski podjął spóźnioną decyzję wykonania odwrotu. Przełamanie przez XIX Korpus Pancerny obrony odcinka „Wizna” i marsz 10 Dywizji Pancernej i 20 Dywizji Zmotoryzowanej na Zambrów i Wysokie Mazowieckie oraz 3 Dywizji Pancernej na Briańsk, doprowadziło do sytuacji, w której okrążenia oddziałów SGO „Narew” nie można było już uniknąć. W związku z tym dowódca SGO „Narew” podjął próbę otwarcia drogi odwrotu dla swoich wojsk poprzez wykonanie równoczesnego natarcia na Zambrów siłami 18 DP i obu brygad kawalerii. 18 Dywizja Piechoty otrzymała zadanie w nocy z 10 na 11 września opuścić pozycje obronne w Nowogrodzie oraz rubieże rzeki Ruż i przejść do lasów Czerwonego Boru, a siłami odwodowego 71 pułku piechoty prowadzić rozpoznanie na kierunku Zambrowa.
W dniach 10–13 września dywizja toczyła ciężkie walki w rejonie Zambrowa z niemieckimi oddziałami XIX Korpusu Pancernego gen. Heinza Guderiana.
Dążąc do zamknięcia wojskom SGO „Narew” dróg odwrotowych na wschód, Niemcy ugrupowali obronnie w rejonie Zambrowa gros sił 20 Dywizji Zmotoryzowanej. Dowódca SGO „Narew” gen. Młot-Fijałkowski postanowił otworzyć siłą drogę odwrotu. Dowódca 18 DP, nie czekając na podejście reszty dywizji, zdecydował siłami 71 pułku piechoty uderzyć na Zambrów, zdobyć ten ważny węzeł komunikacyjny i umożliwić tym samym 18 DP wydostanie się z kotła na wschód. Natarcie postanowił poprowadzić osobiście. O 10.00 wyszło polskie natarcie z podstaw wyjściowych na linii lasu na wschód od Krajewa, Ćwikły, Wądołki. Bataliony natrafiły na zorganizowany, silny ogień, i zaległy. Dopiero wysunięcie do przodu ciężkiej baterii haubic i odprzodkowanie jej w odległości do 1000 m od stanowisk nieprzyjaciela oraz wykonanie nawał ogniowych umożliwiło wznowienie natarcia. Atakujące pododdziały poniosły duże straty. Do południa opanowano Pruszki, Jabłoń i Sędziwuje. Na tej pozycji 71 pp przeszedł do obrony, odpierając wciąż ponawiane kontrataki niemieckie.
Przebywający przy dowództwie 18 DP gen. Młot-Fijałkowski ocenił, że 71 pp jest u kresu sił i około 14.00 nakazał przerwać walkę i wycofać oddziały w kierunku przez Czyżew za Bug.
Jednak bataliony 71 pp nie otrzymały na czas rozkazu nakazującego oderwanie się od nieprzyjaciela i atakowały dalej. Udało się im opanować część miasta. Wzięto do niewoli około 200 jeńców.
O zmroku pułk oderwał się od nieprzyjaciela i wycofał się na pierwotną pozycję wyjściową.
W czasie gdy 71 pp nacierał z zachodu na Zambrów, 33 pułk piechoty dopiero po południu wyruszył z rejonu Bacze Mokre w kierunku na Zambrów i około 17.00 uderzył od północy na miasto. Jego natarcie załamało się w ogniu niemieckiej artylerii.
42 pułk piechoty w ogóle nie wziął udziału w natarciu na Zambrów. Około 9.00, wycofując się znad Narwi, osiągnął północno-zachodnią część Czerwonego Boru i tam pozostał. Przed wieczorem oddziały 42 pp walczyły z czołowymi elementami niemieckiej 21 Dywizji Piechoty w rejonie Sierzput. Po krótkiej walce Niemcy wycofali się na zachód.
Walki trwały jeszcze do wieczora. Wraz z zapadnięciem zmroku oddziały niemieckie cofnęły się na północny skraj Zambrowa. Polskie oddziały rozpoczęły formować kolumny marszowe i o wyznaczonych godzinach rozpoczęły marsz przez Łętownicę, Andrzejewo i Czyżew na Nur. W czasie marszu Niemcy zaatakowali kolumnę II/71 pp. Zostali jednak odrzuceni zdecydowanym przeciwdziałaniem ogniowym polskich żołnierzy. Zaatakowany został także formujący kolumny III/42 pp z 3 baterią 18 pal. Po krótkiej obronie utracił on zdolność bojową, a żołnierze w panice rozproszyli się.
Niemcy bardzo szybko zareagowali na próby przebicia się 18 DP przez Zambrów na południe. W nocy z 11 na 12 września przegrupowali siły i dążyli do okrążenia, a następnie zniszczenia polskiej dywizji. W tym celu oddziały niemieckiej 20 DZmot z częścią 10 Dywizji Pancernej przeszły z Zambrowa i Czyżewa w kierunku Andrzejewa, 21 DP wysłała z rejonu Śniadowa w kierunku na Srebrną silny oddział wydzielony, a 206 Dywizja Piechoty zamknęła od strony południowo-zachodniej pierścień okrążenia w rejonie Małkinia – Nur.
Dowódca 18 DP ze sztabem przybył rano 12 września do Łętownicy. Dysponował on tylko częścią oddziałów dywizji, znajdujących się w bezpośrednim zasięgu jego dowodzenia.
Około 9.00 kolumna pod dowództwem dowódcy 18 DP ruszyła na Andrzejewo. W wyniku ataku nacierających od wschodu czołgów i ogromnej koncentracji ognia, natarcie zostało powstrzymane. Raniony pięcioma kulami z km padł płk Kossecki (raniony w klatkę piersiową, brzuch i przedramię). Przed utratą przytomności wydał rozkaz znajdującemu się w pobliżu sierżantowi z batalionu ON „Kurpie”: "Powiedzcie pułkownikowi Hertlowi i szefowi sztabu, że dywizja nie może się poddać. Ma dotrwać do nocy, a później przebijać się małymi grupkami, a nawet pojedynczo." Wycofujący się z resztkami wojska st. sierż. M. Karcz zameldował szefowi sztabu (Kazimierz Pluta-Czachowski), że płk Kossecki został zabity. Do wyniesienia ciała z pola bitwy zgłosiło się 20 ochotników. Cała grupa zginęła przy polnej drodze, w wyniku ostrzału z ckm. Ewakuacja uznanego za poległego płk. Kosseckiego udała się dopiero kierowcy „Łazika” (Edmund Barański), który odwiózł pułkownika do punktu opatrunkowego w Łętownicy.
W godzinach przedpołudniowych dowództwo dywizji objął dowódca piechoty dywizyjnej płk Aleksander Hertel. Oddziały polskie wciąż nacierały oraz odpierały kolejne kontrataki Niemców. Po zapadnięciu zmroku płk Hertel zaimprowizował ostatnie, koncentryczne natarcie na Andrzejewo, i osobiście je poprowadził. Potężny ogień artylerii i broni maszynowej zerwał polskie natarcie. Po 22.00 walka ucichła. W oddziałach 18 DP brakowało już zupełnie amunicji. Pułkownik Aleksander Hertel poległ przed 22.00. Oddziały polskie zostały zepchnięte do płonącej Łętownicy. Z okrążenia wyszli tylko nieliczni.
Epilog walk.
Od obowiązku przebijania się w grupie szefa sztabu 18 DP zostali zwolnieni komendant kwatery głównej dywizji mjr Edward Szmoniewski i szef sądu polowego kpt. Szmidt. Polecono im zwrócić się do Niemców o pomoc dla rannych i w pogrzebaniu setek poległych. Nie przebijał się też ciężko kontuzjowany dowódca 18 pal ppłk. Witold Sztark. To właśnie on, jako najstarszy stopniem, przejął dowodzenie nad żołnierzami pozostającymi w Łętownicy.
Podpułkownik Sztark tak relacjonuje tamten czas:
Płk dypl. Marian Porwit w „Komentarzach...” napisał: "charakterystyka ostatnich dni walk oddziałów 18 DP pozwala zrozumieć pasję, z jaką oficerowie 18 DP przeciwstawiają się wersji podanej w pracy „Polskie siły zbrojne w drugiej wojnie światowej”, jakoby Dywizja kapitulowała. Nie twierdzili tego Niemcy w komunikacie z 14 września" i dalej "spełnili do kresu sił swój obowiązek żołnierze 18 DP. Wbrew autorom „Polskich sił zbrojnych...” nie kapitulowali. Wbrew komunikatowi niemieckiego Naczelnego Dowództwa 18 DP nie została „zniszczona”".
Ppłk art. Witold Sztark w oświadczeniu z 4 kwietnia 1970 napisał: "„o świcie 13 września 1939 r. nie istniała już 18 DP. Kapitulacji nie było, nikt jej nie zgłaszał i nie podpisywał, gdyż byłoby to złamaniem rozkazu dowódcy dywizji i obrazą pamięci tysiąca poległych naszej dywizji. Nikt z dowódców pułków (poza mną ciężko kontuzjowanym) nie dostał się do niewoli, ani szef sztabu dywizji płk dypl. Kazimierz Pluta-Czachowski, ani też żaden zdolny do walki zwarty oddział. Artyleria po wystrzelaniu amunicji miała działa bądź zniszczone, bądź ze zniszczonymi przyrządami celowniczymi, bądź z lufami rozworowanymi nie nadającymi się do użytku”".
W 1979 tezę o kapitulacji dywizji podał Tadeusz Jurga, a jako oficera, który podjął decyzję o kapitulacji wskazał ppłk. Sztarka. Ponadto autor podał, że niewielka liczba żołnierzy zdolnych do walki poddała się, a Niemcy zdobyli kolumny taborowe z kilkoma tysiącami rannych i około tysiąca cywilnych woźniców. Tadeusz Jurga w 1990 podtrzymał tezę o kapitulacji dywizji, lecz bez wskazania osoby pułkownika Sztarka.
Przemysław Dymek, podsumowując w 1999 walki 18 DP, stwierdził: "„mimo okrążenia przez dwie dywizje niemieckie, 18 DP nie skapitulowała i podjęła nierówną walkę, wiążąc znaczne siły nieprzyjaciela i opóźniając jego działanie. Dopiero po skoncentrowaniu czterech niemieckich związków taktycznych (20 DZmot., 10 DPanc., 21 DP i 206 DP), i wykonaniu przez Niemców koncentrycznego natarcia 18 DP została rozbita”".
W nocy z 13 na 14 września Niemcy popełnili zbrodnię wojenną, rozstrzeliwując ok. 200 jeńców polskich z 18 DP, zgromadzonych na terenie koszar w Zambrowie.
Żołnierze zawodowi 18 Dywizji Piechoty – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"
Odznaka pamiątkowa.
Odznaka o wymiarach 48×35 mm w kształcie stylizowanej tarczy herbowej z dwoma skrzyżowanymi mieczami. Na tarczy emaliowanej karmazynowo tłoczony orzeł typu Armii Polskiej we Francji z cyframi „1” i „8” oraz literą „K” emaliowanymi na biało. Odznaka dwuczęściowa wykonana w tombaku srebrzonym z kontrą, emaliowana, łączona na cztery druty, na rewersie numerowana.
Litera „K” upamiętniała dowódcę dywizji gen. Franciszka Krajowskiego.
Regulamin odznaki z 1920 r. przewidywał nadawanie odznak dla upamiętnienia ciężkich walk wszystkich żołnierzy, którzy służyli przez 3 miesiące na froncie od daty powstania dywizji. Prawo nadawania odznaki miał dowódca. Noszona była wyjątkowo na prawej stronie piersi. Z wnioskiem o ustanowienie odznaki wystąpił dowódca dywizji gen. Franciszek Krajowski 5 października 1920.
Zatwierdzona została Dz. Rozk. MSWojsk. nr 49, poz. 872 z 13 grudnia 1921. Wykonywał zakład grawerski Józefa Michrowskiego z Warszawy.

</doc>
<doc id="172846" url="https://pl.wikipedia.org/wiki?curid=172846" title="Równanie całkowe Fredholma">
Równanie całkowe Fredholma

Równanie całkowe Fredholma – równanie całkowe postaci
gdzie funkcje formula_2 oraz liczba formula_3 są ustalone natomiast funkcja formula_4 jest szukana.
Zwykle o zbiorze formula_5 zakłada się, że jest otwartym i spójnym podzbiorem przestrzeni formula_6 Funkcję formula_7 nazywamy jądrem. Nakładając na jądro pewne założenia (np. co do całkowalności) można otrzymać wyniki dotyczące istnienia rozwiązań równania Fredholma. Jednym z nich jest twierdzenie Fredholma:
Twierdzenie Fredholma.
Niech formula_8 Wówczas
Uwagi o dowodzie.
Dowód twierdzenia Fredholma opiera się całkowicie na alternatywie Fredholma oraz następującej obserwacji – jeżeli formula_30 oraz
dla formula_14 to
Nazwa równania pochodzi od nazwiska szwedzkiego matematyka Fredholma.

</doc>
<doc id="172847" url="https://pl.wikipedia.org/wiki?curid=172847" title="Proces zombie">
Proces zombie

Proces zombie – wpis w tablicy procesów opisujący program, którego wykonanie w systemie operacyjnym zostało zakończone, ale którego zamknięcie nie zostało jeszcze obsłużone przez proces rodzica. Termin ten odnosi się zazwyczaj do systemów z rodziny Unix, gdzie pozostawienie wpisu "zombie" tymczasowo zajmującego pozycję w tablicy procesów zapobiega ponownemu wykorzystaniu danego PID-a i możliwym na skutek tego pomyłkom programistycznym. Wpisy takie nie dają się wyeliminować poleceniem kill, czemu prawdopodobnie zawdzięczają swoją złowrogą nazwę.
Wpis "zombie" znika po odpowiednim wywołaniu funkcji wait(), waitpid() lub analogicznej przez proces macierzysty. W przypadku zakończenia także procesu rodzica, w wielu architekturach pozostawione przez niego "zombie" są obsługiwane automatycznie przez proces init lub przez system operacyjny. W pierwszym przypadku taki wpis zostaje przypisany jako dziecko procesu init, który następnie wywołuje wait(), eliminując go z tablicy procesów.
Chociaż wpisy "zombie" nie obciążają znacząco komputera, nieprawidłowo napisany program, który nie obsługuje zakończenia pracy potomków, może doprowadzić do destabilizacji pracy systemu. Dzieje się tak, gdy cała tablica procesów, zwykle posiadająca z góry ograniczony rozmiar, zostanie zajęta przez wpisy zombie.
Hierarchia powiadamiania o procesach "zombie" może zostać czasowo zmieniona przez mechanizm ptrace, czasem prowadząc do utrudnień przy debuggowaniu programów.

</doc>
<doc id="172848" url="https://pl.wikipedia.org/wiki?curid=172848" title="Leo von Caprivi">
Leo von Caprivi

Georg Leo hrabia von Caprivi de Caprara de Montecuculi (ur. 24 lutego 1831 w Charlottenburgu, zm. 6 lutego 1899 w Skórzynie – niem. "Skyren"), kanclerz Rzeszy od 20 marca 1890 do 26 października 1894.
Życiorys.
Georg Leo von Caprivi urodził się w Charlottenburgu (wtedy pruskim mieście leżącym w Brandenburgii, dziś jednej z dzielnic Berlina). Był synem prawnika Juliusa Leopolda von Caprivi (1797-1865), sędziego Pruskiego Sądu Najwyższego i członka pruskiej Izby Panów. Rodzina ze strony ojca wywodziła się z włoskiej Modeny. Jego matką była Emilie Köpke, córka Gustava Köpke, dyrektora berlińskiej szkoły, do której uczęszczał Otto von Bismarck.
Kariera militarna.
Do wojska wstąpił w 1849, przeszedł przez wszystkie stopnie kariery wojskowej. Uczestniczył w wojnie austriacko-pruskiej 1866 w stopniu majora sztabu generalnego przy głównym komendancie I korpusu. Podczas wojny francusko-pruskiej 1870–1871 był podpułkownikiem i szefem sztabu V korpusu. W 1877 został mianowany generałem, a w 1882 komendantem 30. dywizji w Metzu.
W 1883 powołany został na szefa admiralicji, czyli ministra marynarki niemieckiej.
Kanclerz Rzeszy Niemieckiej.
Po dymisji Bismarcka, która nastąpiła 18 marca 1890, Caprivi został kanclerzem. Na stanowisko desygnowano go 20 marca 1890. Z początku piastował też stanowisko prezesa Rady Ministrów Prus, godność tę złożył dopiero 24 marca 1892.
Administracja Capriviego odznaczyła się tym, co historycy określają mianem: „nowego kursu” zarówno w polityce zagranicznej, jak i wewnętrznej.
Odnowienie trójprzymierza, reforma wojskowa i traktaty handlowe z Austro-Węgrami, Włochami, Belgią, Szwajcarią, Rumunią i Rosją, za które w dniu 18 grudnia 1891 wyniesiony został do godności hrabiowskiej, są wybitniejszymi punktami jego działalności politycznej. Za jego rządów, stosowanie prawa przeciwko socjalistom zostało złagodzone; prawo z dnia 4 maja 1874 o karach za odprawianie nabożeństw, uchylone zostało już w 1890; w Poznańskim oraz w Alzacji i Lotaryngii, zaniechany został system bezwzględnego niemczenia; zniesiono dokuczliwe przepisy paszportowe itd. Zabroniono zatrudniania dzieci poniżej 13 lat, a nastolatkom w wieku od 13 do 18 lat ograniczono czas pracy do maksymalnie 10 godzin dziennie. W 1891 zabroniono pracy w niedziele i wprowadzono gwarantowane wynagrodzenie minimalne. Za jego kadencji doszło do poprawy stosunków z Wielką Brytanią, czego przykładem może być podpisana w 1890 angielsko-niemiecka umowa, w której Brytyjczycy przekazali Niemcom wyspę Helgoland w zamian za kontrolę nad Zanzibarem. Traktat nadał także Niemcom pas Caprivi, który został dołączony do Niemieckiej Afryki Południowo-Zachodniej, tym samym łącząc to terytorium z rzeką Zambezi, którą Caprivi chciał wykorzystać do handlu i komunikacji ze wschodnią Afryką (rzeka okazała się nieodpowiednia do żeglugi). Caprivi uważał, że Niemcy nie powinny konkurować z innymi mocarstwami o kolonie zamorskie, ale raczej skoncentrować się na budowaniu swojej pozycji w Europie.
Za jego kadencji Niemcy w 1890 roku nie przedłużyły Traktatu reasekuracyjnego z Rosją (będącego kontynuacją Sojuszu Trzech Cesarzy z 1873 roku), pomimo chęci jego kontynuacji przez Rosję. Powodem był wcześniej zawarty przez Otto von Bismarcka w 1879 roku traktat Niemiec z Austro-Węgrami (Dwuprzymierze), który powodował, że Niemcy musieli opowiedzieć się po stronie Rosji lub Austrii w konflikcie o wpływy na Bałkanach. Doprowadziło to do zbliżenia Rosji z Francją, a w konsekwencji do sojuszu francusko-rosyjskiego zawartego w 1893 roku. Niemcy związały się ściślej z Austro-Węgrami i w konsekwencji powstały konkurencyjne bloki w Europie.
Powodem ustąpienia Leo von Caprivi 26 października 1894 był zbyt łagodny projekt ustawy przeciwko wywrotowcom, w rzeczywistości upadek jego był skutkiem długiej i wytrwałej kampanii, jaką prowadzili przeciw niemu junkrzy i stronnictwo agrarne pod protektoratem księcia Bismarcka.
Po rezygnacji wycofał się z życia publicznego. Zmarł w 1899 w niemieckim Skyren (dzisiejszy Skórzyn).
Upamiętnienie.
Od jego nazwiska pochodzi nazwa pasa Caprivi w Namibii, który kolonia ta (wtedy Niemiecka Afryka Południowo-Zachodnia) otrzymała od Wielkiej Brytanii na podstawie umowy z roku 1890.

</doc>
<doc id="172851" url="https://pl.wikipedia.org/wiki?curid=172851" title="Anonymizer">
Anonymizer

Anonymizer, Inc. – amerykańskie przedsiębiorstwo z siedzibą w San Diego w Kalifornii, założone w 1996 r. przez Lance’a Cottrella, eksperta w dziedzinie kryptografii i bezpieczeństwa komputerowego.
Przedsiębiorstwo oferuje płatne i bezpłatne usługi, pozwalając m.in. anonimowo przeglądać WWW za pośrednictwem anonimizującego serwera pośredniczącego. Dostępny jest też anonimowy remailer.

</doc>
<doc id="172852" url="https://pl.wikipedia.org/wiki?curid=172852" title="Serwer anonimizujący">
Serwer anonimizujący

Serwer anonimizujący (, ) – serwer pośredniczący, który funkcjonuje jako przekaźnik między użytkownikiem i serwisem internetowym oraz którego zadaniem jest ukrywanie adresu IP maszyny użytkownika, usuwanie niektórych elementów pozwalających na identyfikację użytkownika (ciasteczka, identyfikator używanej przeglądarki itp.) i ewentualne szyfrowanie komunikacji, co ma na celu uczynienie użytkownika anonimowym.
Serwery anonimizujące są udostępniane przez dostawców usług lub przez innych użytkowników internetu, również bezpłatnie. Otwarty serwer proxy może być również użyty jako serwer anonimizujący, często bez wiedzy i zgody właściciela komputera, na którym jest uruchomiony.

</doc>
<doc id="172853" url="https://pl.wikipedia.org/wiki?curid=172853" title="Hieronim Chodkiewicz (1500–1561)">
Hieronim Chodkiewicz (1500–1561)

Hieronim Chodkiewicz herbu własnego (ur. w 1500, zm. w 1561) – kasztelan wileński, starosta generalny żmudzki od 1545.
Był synem Aleksandra Chodkiewicza i założycielem tzw. bychowskiej linii rodu Chodkiewiczów (wygasła w 1626 roku). W małżeństwie z Hanną Szemetówną, tak jak on sam konwertytką na kalwinizm był ojcem kilku córek oraz jednego syna Jana Hieronimowicza Chodkiewicza i dziadem hetmana Jana Karola Chodkiewicza.
W 1542 został podczaszym wielkim litewskim, w 1544 kasztelanem trockim, a ok. 1555 kasztelanem wileńskim. 
Był posłem do papieża Pawła IV i cesarza Ferdynanda, który nadał Chodkiewiczom tytuł hrabiów św. Państwa rzymskiego. Hieronim Chodkiewicz był znakomitym mówcą (ponoć tytuł hrabiowski otrzymał od cesarza w uznaniu jego talentów oratorskich). Znał kilka języków, w tym także polski, jednak w życiu codziennym i domowym przez przeważającą część życia używał języka ruskiego. Był bowiem prawosławnym Rusinem. Około roku 1555 pod wpływem docierającej do krajów jagiellońskich reformacji przeszedł na kalwinizm. Miało to duże znaczenie dla rodu, ponieważ włączyło go w obręb cywilizacji zachodniej i spowodowało kulturową polonizację linii bychowskiej rodu Chodkiewiczów. Zmarł w listopadzie lub grudniu 1561 

</doc>
<doc id="172854" url="https://pl.wikipedia.org/wiki?curid=172854" title="Terapia humanistyczna">
Terapia humanistyczna



</doc>
<doc id="172855" url="https://pl.wikipedia.org/wiki?curid=172855" title="Cairn terrier">
Cairn terrier

Cairn terrier – jedna z ras psów, należąca do grupy terierów, zaklasyfikowana do sekcji terierów krótkonożnych. Typ wilkowaty. Nie podlega próbom pracy.
Rys historyczny.
Cairn terrier pochodzi z Inverness w Szkocji. Król szkocki Jakub VI rozkazał wysłać z Edynburga sześć „ziemnych terrierów” do Francji w prezencie. Prawdopodobnie były one przodkami cairnów. Najstarsza hodowla cairn terrierów powstała ok. 1837 r. i była prowadzona przez kapitana Macleoda z Drynoch na wyspie Skye. Pierwotnie przedstawicieli rasy nazywano szorstkowłosymi skye terrierami, co jednak wywołało protesty miłośników skye terrierów. Obecna nazwa pochodzi od szkockiego określenia kamiennych kopców usypywanych na granicach posiadłości. Kopce takie należały do ulubionych kryjówek lisów i innych szkodników, na które polowały cairn terriery. Cairn terrier jest uznawany za przodka terierów szkockich, a jego bliskim krewniakiem jest west highland white terrier. Jako rasa oficjalnie uznany w 1912 roku.
Wygląd.
Szata i umaszczenie.
Włos powinien być odporny na niepogodę. Szata jest dwuwarstwowa: włos okrywowy – obfity, szorstki i twardy; podszerstek miękki, gęsty i krótki. Przy systematycznym trymowaniu psa włos okrywowy również powinien mieć warstwy. Niepożądana jest rzadka sierść, bez podszerstka. Dopuszcza się lekko falującą.
Dopuszczalne jest umaszczenie szare, pszeniczne, płowe, kremowe, rude lub prawie czarne. Akceptowane pręgowania w każdym z tych kolorów. Pożądane ciemne znaczenia na uszach i kufie.
Wykluczone umaszczenia: białe, łaciate podpalane lub czarne.
Zachowanie i charakter.
Cairn terrier to inteligentny, wesoły i pojętny pies. Wymaga socjalizacji z innymi zwierzętami od szczenięcia. Dobry towarzysz zabaw dzieci, w porównaniu z innymi terierami bardzo zrównoważony i cierpliwy. Ma silny instynkt myśliwski, chętnie poluje na gryzonie. Jest psem czujnym i dość łagodnym. Cairn jest mocno przywiązany do właściciela, choć raczej niezależny. Generalnie mało hałaśliwy. Umie poskromić swój ognisty temperament, ale nie na długo. Pomimo małego gabarytu powinien być prowadzony przez właściciela stanowczo i konsekwentnie. Chętnie się uczy i uwielbia sprawiać przyjemność swoim właścicielom, niekiedy może być o nich zazdrosny.
Pies potrzebuje dużej dziennej porcji ruchu lub wysiłku umysłowego, pozbawiony jej może wyładowywać energię w niepożądany przez właściciela sposób. Nadaje się zarówno do mieszkania, jak i do domu z ogrodem. Jak większość terierów może czynić szkody w przydomowym ogródku ze względu na zamiłowanie do kopania nor. 
Użytkowość.
Pierwotnie pies myśliwski, łowca szkodników, szczurołap. Obecnie głównie pies do towarzystwa, rzadko używany jako pies myśliwski. Cairny coraz częściej wykorzystuje się w tropieniu, tańcu z psem, agility.
Zdrowie i pielęgnacja.
Do najczęściej spotykanych u osobników tej rasy schorzeń należą zaćma i inne schorzenia oczu, problemy skórne na tle alergicznym, przemieszczenia rzepki oraz dziedziczne choroby krwi, jak choroba von Willebranda. Zdarza się też choroba Legga-Calvégo-Perthesa.
Szata wymaga regularnego czesania (kilka razy w tygodniu, ze względu na miękkość podszerstka należy postępować delikatnie) i trymowania. W celu utrzymania odpowiednich właściwości sierści psy niewystawowe wystarczy trymować raz na kwartał, a wystawowe raz na miesiąc. Dzięki systematycznemu trymowaniu pies w ogóle nie gubi sierści w domu. Zaleca się kąpanie cairn terriera raz w miesiącu oraz przycinanie włosów wokół oczu i w uszach.
Bieżąca pielęgnacja pozwoli utrzymać szorstką sierść w dobrej kondycji i zabezpieczyć przed zbyt wysoką lub zbyt niską temperaturą oraz wodą i brudem.

</doc>
<doc id="172857" url="https://pl.wikipedia.org/wiki?curid=172857" title="Artabasdes">
Artabasdes

Artabasdes – cesarz bizantyjski w latach 741-743. Był zięciem cesarza Leona III i szwagrem cesarza Konstantyna V. Razem z nim panował jako współcesarz jego syn Nicefor. 
Chronologia buntu.
Większość źródeł mówi, w przeciwieństwie do "Kroniki" Teofanesa, która obok "Historii syntomos" jest najważniejszym źródłem do badania buntu Artabasdesa i datuje początek uzurpacji po czerwcu 742, o początku buntu bezpośrednio po śmierci Leona III (18 czerwca 741). Pominięcie Artabasdesa w "Chronographikon syntomon" Nicefora jest też zgodne z jego "Historia syntomos" w przedstawieniu go jako uzurpatora. Taką samą datę początku uzurpacji Artabasdesa, jaką podaje Teofanes, proponuje Petros z Aleksandrii (koniec IX wieku) w swoim "Ekthesis chronon". Mówi on o pierwszym okresie panowania Konstantyna V trwającym rok i miesiąc, przy czym dochodzimy do lipca 742 roku. Jest spornym faktem, czy Petros jest pod wpływem Teofanesa, jak mogłoby się wydawać na pierwszy rzut oka, ponieważ pozostałe wzmianki nie są zgodne ze wzmiankami Teofanesa: tak jak źródłach orientalnych i "Continuatio Hispana" (mozarabska kronika z 754 roku) mówi on o tym, że po opuszczeniu Konstantynopola przez Konstantyna, Artabasdes panował jako uzurpator. Datuje on czas trwania uzurpacji na dwa lata a drugi okres panowania Konstantyna V na 32 lata, 2 miesiące i 26 dni. Te liczby mogą się nie zgadzać. Wymienione źródła pozwalają wiec trochę inaczej jak dotychczas znane, określić początek uzurpacji jednoznacznie, nawet jeśli większość źródeł wymienia rok 741. 
Polityka wewnętrzna.
Odnośnie do działań Artabasdesa w polityce wewnętrznej podczas jego uzurpacji, zachowały się skąpe informacje. Często dyskutowano przekaz Teofanesa i Nicefora o ponownym wystawieniu „świętych obrazów” w całym Konstantynopolu. Podczas swojej uzurpacji Artabasdes w swoim imieniu i w imieniu swojego syna i współcesarza Nicefora bił w Konstantynopolu monety.
Rodzina.
Ze związku Anną, córką Leona III miał dwóch synów:

</doc>
<doc id="172858" url="https://pl.wikipedia.org/wiki?curid=172858" title="Zamek Królewski">
Zamek Królewski

Zamki królewskie w Polsce:
Zamki królewskie w innych krajach:

</doc>
<doc id="172859" url="https://pl.wikipedia.org/wiki?curid=172859" title="Kuria papieska">
Kuria papieska



</doc>
<doc id="172861" url="https://pl.wikipedia.org/wiki?curid=172861" title="WUWA">
WUWA

Wystawa mieszkaniowa WUWA (WuWa, niem. "Wohnungs- und Werkraumausstellung" = Wystawa mieszkania i miejsca pracy) we Wrocławiu – zorganizowana w 1929 przez śląski związek Deutscher Werkbund w dzielnicy Dąbie w pobliżu parku Szczytnickiego (obecne ulice Tramwajowa, Edwarda Dembowskiego, Mikołaja Kopernika i Zielonego Dębu) oraz na terenach targowych przylegających do Hali Stulecia.
W wystawie wzięli udział zarówno awangardowi, jak umiarkowani architekci, uczestnikami byli jednak jedynie lokalni działacze Werkbundu. Do organizacji wystawy najbardziej przyczynił się Heinrich Lauterbach, założyciel śląskiego związku Werkbundu. Wraz z Adolfem Radingiem przejął kierownictwo artystyczne wystawy.
Celem wystawy było przedstawienie propozycji w zakresie małych i średnich mieszkań, nowej formy domów, uwzględniając aspekty technologiczne. Wybudowane budynki miały być tanie; starano się, by każdy użytkownik mieszkania otrzymał własne pomieszczenie do spania, odizolowane od innych.
Budowę osiedla sfinansowało Towarzystwo Osiedlowe Wrocław S.A. (Siedlungsgesellschaft Breslau A.G.), które następnie wynajmowało wzniesione nieruchomości.
Architektura.
Na wystawie zaprezentowano 32 z 37 planowanych początkowo budynków mieszkalnych: modelowe domy jednorodzinne wolno stojące, bliźniacze i szeregowe, różne formy budynku wielorodzinnego, ponadto rozebrane po wystawie przykładowe biura i gospodarstwo rolne. Adolf Rading zaprojektował awangardowy wieżowiec, z powodu protestów administracji budowlanej zbudowany jednak jako budynek czteropiętrowy. Szczególnie interesującym obiektem wystawy jest dom dla samotnych i młodych małżeństw projektu Scharouna, jeden z pierwszych zrealizowanych budynków typu "split levels" w skali światowej. Również wyposażenie wnętrz poszczególnych obiektów zostało specjalnie zaprojektowane, m.in. przez Annę Rading, Josefa Vineckiego i Li Vinecky-Thorn. Autorem projektu prezentacji w pawilonie wystawowym był Johannes Molzahn.
Architektura osiedla jest niejednorodna – budynki noszą cechy pozwalające je przypisać do funkcjonalizmu podziałów prostopadłościennych, jak i do stylu międzynarodowego, architektury organicznej, białej architektury czy nurtu „kolorowych miast”.
W odróżnieniu od wystawy Werkbundu w Weißenhofie pamiętano o zorganizowanych terenach rekreacyjnych, zagospodarowaniu przestrzeni przydomowych (ogrody zaprojektowane przez architektów zieleni), a nawet zbudowano modelowe przedszkole. Plan osiedla był jednak chaotyczny, orientacja budynków stosunkowo przypadkowa, a one same wykazywały znaczne niedostatki funkcjonalne. Mimo to wystawa odbiła się szerokim echem w czasopismach fachowych i prasie codziennej tamtego okresu, a niektóre realizacje (w szczególności domy jednorodzinne) zyskały uznanie krytyków.
Osiedle po zakończeniu wystawy.
Po wojnie domy jednorodzinne i mniejsze budynki wielorodzinne zostały oddane w wieczyste użytkowanie osobom prywatnym, które dokonały na własną rękę pewnych zmian w architekturze obiektów. Jeden z domów zburzono, aby uzyskać miejsce na boisko; dziś miejsce to służy jako parking. Największe budynki wielorodzinne, Scharouna i Radinga, używane są z kolei jako hotel (ostatnio remontowany) oraz akademik.
W lipcu 2006 roku w zagadkowych okolicznościach spłonęło modelowe drewniane przedszkole przy ulicy Wróblewskiego. Miasto zobowiązało właściciela działki do odbudowania przedszkola zgodnie z przedwojennymi planami. Odbudowę zakończono w styczniu 2014 r.
W 2020 roku osiedla Werkbundu, w tym WUWA, otrzymały Znak Dziedzictwa Europejskiego, przyznany przez Komisję Europejską.

</doc>
<doc id="172862" url="https://pl.wikipedia.org/wiki?curid=172862" title="Zasoby">
Zasoby



</doc>
<doc id="172863" url="https://pl.wikipedia.org/wiki?curid=172863" title="Iwan Chodkiewicz">
Iwan Chodkiewicz

Iwan (Jan) Chodkiewicz herbu Kościesza (ur. ?, zm. w 1483 roku) – członek rady hospodarskiej Wielkiego Księstwa Litewskiego w 1473 roku, marszałek hospodarski w latach 1470-1479, wojewoda kijowski w 1481 roku, namiestnik lidzki w latach 1470–1479, namiestnik witebski w 1477 roku, starosta łucki w 1478 roku, protoplasta rodu Chodkiewiczów.
Syn Chodko Juriewicza, żonaty z kniaziówną Bielską, był wyznawcą prawosławia.
Jako marszałek litewski był posłem stanów litewskich na sejmie w Parczewie w 1453. Dowodził posiłkami litewskimi podczas wojny trzynastoletniej w 1466 pod Chojnicami i w czasie wyprawy węgierskiej 1464 roku.
Po zdobyciu Kijowa przez Tatarów w 1482, został uprowadzony w jasyr, tam zmarł.
Ojciec Aleksandra Chodkiewicza, wojewody nowogródzkiego.

</doc>
<doc id="172864" url="https://pl.wikipedia.org/wiki?curid=172864" title="World in My Eyes">
World in My Eyes

World in My Eyes – utwór grupy Depeche Mode. Autorem tekstu jest Martin Lee Gore. Wykonywany przez Davida Gahana, tekst opublikowany w Grabbing Hands w 1990.
Utwór znalazł się na następujących wydaniach:

</doc>
<doc id="172865" url="https://pl.wikipedia.org/wiki?curid=172865" title="Villeneuve d'Ascq">
Villeneuve d'Ascq



</doc>
<doc id="172866" url="https://pl.wikipedia.org/wiki?curid=172866" title="Sarnaki">
Sarnaki

Sarnaki – wieś w Polsce położona w województwie mazowieckim, w powiecie łosickim, w gminie Sarnaki, nad strugą Sarenką. Siedziba gminy Sarnaki, rzymskokatolickiego dekanatu Sarnaki oraz nadleśnictwa Sarnaki. Dawniej miasto, uzyskało prawo magdeburskie w 1754 roku, położone było w ziemi mielnickiej w województwie podlaskim. Prawa miejskie do 13 stycznia 1870 roku. W latach 1975–1998 miejscowość administracyjnie należała do województwa bialskopodlaskiego.
Przebiega tędy droga krajowa nr 19 Kuźnica Białostocka – Białystok – Rzeszów i droga wojewódzka nr 811 do Białej Podlaskiej. Przystanek kolejowy Sarnaki położony na linii kolejowej Siedlce – Czeremcha. 
Historia.
Najstarszy przekaz o miejscowości pochodzi z 1430 i jest związany z erygowaniem parafii. Sarnaki zostały założone jako wieś drobnoszlachecka przez Sarnickich (lub Sarnackich) przybyłych tu z Mazowsza. W 1674 roku część dóbr sarnackich należało do ks. Kazimierza Macieja Zwierza h. Topór (zm. 1682).
W połowie XVII wieku właścicielką dóbr sarnackich była Helena z Zamoyskich, wdowa po Marku Wodyńskim i jej syn Jan. Mieszkali w Klimczycach. W późniejszym okresie XVII wieku Sarnaki odziedziczył pułkownik królewski Marek hr. Butler (zm. 1690), od 1676 do 1679 roku podkomorzy, a następnie starosta drohicki od roku 1679 do 1690. Prawa miejskie otrzymały w 1754 dzięki staraniom Aleksandra Łukasza Butlera, nadane przez króla Augusta III Sasa. W II połowie XVIII w. rozkwit miasteczka w oparciu o rzemiosło, w 1813 zabudowę zniszczyły powracające spod Moskwy wojska napoleońskie. Sarnaki utraciły prawa miejskie – podobnie jak szereg innych miasteczek Królestwa Polskiego – po upadku powstania styczniowego, w 1869. Miejscowość była przejściowo siedzibą gminy Chlebczyn.
Wiosną 1944 w okolicach wsi spadały rakiety V2, które eksperymentalnie były wystrzeliwane z poligonu w okolicach Mielca. Jeden z nich utkwił w mokradłach koło wsi Klimczyce i nie eksplodował, został zdemontowany przez wywiad Armii Krajowej i dostarczony do Londynu. Po zakończeniu wojny wieś stała się lokalnym ośrodkiem handlowo-usługowym z drobnymi zakładami produkcyjnymi m.in. browarem.
Żydzi w Sarnakach.
Sarnaki już w XVIII wieku stały się domem dynamicznie rozwijającej się wspólnoty żydowskiej (JW Ossoliński, Słownik Geograficzny Królestwa Polskiego). Po III rozbiorze Polski w 1795, Żydzi ją zamieszkujący, podobnie jak ludność chrześcijańska, stali się poddanymi państw zaborczych. Warunki życia społeczności żydowskich różniły się w zależności od zaboru, sytuacja Żydów była jednak szczególnie ciężka w Imperium Rosyjskim, w którym wzmagał się antysemityzm, a ludności żydowskiej wyznaczono ograniczoną strefę osiedlenia. W XIX wieku nastąpiły duże zmiany – nasilała się migracja Żydów, głównie na zachodnie tereny Rosji. W połowie XIX wieku na terenie parafii Sarnaki żyło 562 wyznawców judaizmu na 4412 mieszkańców, w 1921 r. na 1588 mieszkańców żyło 1198 Żydów, w 1939 r. liczba ich wzrosła do 2000. Byli to głównie Żydzi orientacji chasydzkiej. W XIX w. żydowscy przedsiębiorcy wznieśli dwa wiatraki, jeden produkujący olej jadalny, drugi w farbiarni tkanin. W latach 50. XIX wieku została założona w Sarnakach Synagoga, w 1902 r. powstał dom modlitwy, w 1917 r. szkoła religijna, a w 1919 r. otwarto również łaźnię rytualną. 
Jesienią 1941 Niemcy utworzyli w Sarnakach getto dla ludności żydowskiej. Łącznie znalazło się w nim ok. 1500 osób, w tym Żydzi wysiedleni z sąsiednich miejscowości. Getto zostało zlikwidowane w maju 1942, kiedy to jego mieszkańców wywieziono do gett w Łosicach i Mordach.
Po wyzwoleniu do Sarnak powróciła niewielka grupa ocalonych. Ukonstytuował się Komitet Żydowski, w którym 4 grudnia 1944 r. zarejestrowanych było 30 osób. Wielu Żydów z Sarnak znalazło się na Ziemiach Odzyskanych. Większość z nich w kolejnych latach opuściła Polskę.
Urbanistyka.
O miejskiej przeszłości Sarnak świadczy układ urbanistyczny z centrum, które stanowi kwadratowy rynek. Służył on do organizacji sześciu dorocznych jarmarków i choć zachował dawny kształt, to wygląda zdecydowanie odmiennie niż kiedyś. Do 1941 r. rynek był gęsto zabudowany nie tylko wokół, ale również w środkowej części, która dziś stanowi zielony skwer. Domy i rozliczne sklepy były niemal w całości własnością Żydów. Środek rynku, pełen stłoczonych, drewnianych domów, oblepionych przybudówkami i komórkami, mieszkańcy ironicznie przezywali „ratuszem”. Z niegdysiejszej zabudowy zachowała się w zasadzie tylko jedna, północno-wschodnia pierzeja. Dzisiejszy obraz rynku to po części efekt odwetowego bombardowania 22 czerwca 1941 r., pierwszego dnia wojny radziecko-niemieckiej.
W środkowej części rynku ustawiono pomnik upamiętniający przechwycenie i rozpracowanie niemieckiej tajnej broni V2, przedstawiający pomalowaną na szaro makietę pocisku rakietowego (wg projektu Marka Ambroziewicza). Monument przypomina jedną z bardziej spektakularnych akcji konspiracyjnych na Podlasiu. Wiosna 1944 roku Niemcy rozpoczęli próby z wystrzeliwaną koło Mielca nową bronią. W szkole w Sarnakach stacjonował specjalny oddział określający miejsce upadku i ocenę skutków wybuchu oraz zbierający szczątki Wunderwaffe. W okolicach Mierzwic 20 maja 1944 roku upadła i nie wybuchła rakieta, skąd w tajemnicy przed Niemcami wydobyli ją miejscowi konspiratorzy. W dobrze zorganizowanych działaniach osłonowych wydobycia rakiety uczestniczył m.in. oddział partyzancki mjr. "Zenona" Stefana Wyrzykowskiego. Następnie w akcji Most III zdobyta rakieta trafiła do Londynu. Pomnik odsłonięto w 1995 r., a jego charakter nawiązuje bezpośrednio do tamtych wydarzeń – naturalnej wielkości kopia rakiety V wbija się w nadbużańskie mokradła. Na pomniku znajduje się napis "Oni uratowali Londyn". Od maja 2007 r. imię Bohaterów Akcji V2 nosi miejscowa szkoła.

</doc>
<doc id="172868" url="https://pl.wikipedia.org/wiki?curid=172868" title="Wade Robson">
Wade Robson

Wade Jeremy William Robson (ur. 17 września 1982 w Brisbane) – australijski tancerz, choreograf, reżyser filmowy, aktor, producent telewizyjny, autor tekstów piosenek, muzyk i kompozytor.
Zaczął występować jako tancerz w wieku pięciu lat, i wyreżyserował teledyski i światowe trasy dla artystów teen pop, takich jak N Sync czy Britney Spears. Robson był gospodarzem i producentem wykonawczym "The Wade Robson Project", który w 2003 został wyemitowany na antenie MTV. W 2007 dołączył jako sędzia gościnny i choreograf do programu rozrywkowego "So You Think You Can Dance", emitowanego przez stację FOX.
Robson jako dziecko był zaprzyjaźniony z piosenkarzem Michaelem Jacksonem. Kiedy Jackson został po raz pierwszy oskarżony o wykorzystywanie seksualne dzieci, Robson zeznał w procesie Jacksona, że Jackson nigdy się nad nim nie znęcał. W 2013 zmienił to stanowisko i złożył pozew cywilny o wartości 1,5 miliarda dolarów przeciwko Jacksonowi, mówiąc, że Jackson znęcał się nad nim konsekwentnie od kiedy Robson miał siedem lat i trwało to do czternastego roku życia. Jego zarzuty, a także zarzuty Jamesa Safechucka, były przedmiotem dwuczęściowego telewizyjnego filmu dokumentalnego HBO / Channel 4 "Leaving Neverland" (2019).
Życiorys.
Urodził się w Brisbane w Australii jako syn Joy Robson, fryzjerki, i Dennisa Robsona. Wade był dzieckiem, kiedy u jego ojca zdiagnozowano chorobę afektywną dwubiegunową, zabił się w 2002. Jako kilkulatek Robson wygrał konkurs na tancerza wcielającego się w rolę Michaela Jacksona. Był w grupie Johnny Young’s Talent School, która zwykle występowała w miejscach takich jak centra handlowe. Kiedy miał dziewięć lat, Robson przeprowadził się do Stanów Zjednoczonych z matką i siostrą Chantal). Robson wygrał konkurs taneczny sponsorowany przez firmę koncertową Michaela Jacksona i wkrótce tańczył w jego trzech teledyskach: „Black or White” (1991), „Jam” (1992) i „Heal the World” (1992).
Występował jako aktor dziecięcy w sitcomie ABC "Pełna chata" ("Full House", 1992), serialu CBS "Gdzie diabeł mówi dobranoc" ("Picket Fences", 1992), komedii familijnej fantasy Paula M. Glasera "Kazaam" (1996) z Shaquille O’Nealem, serialu Fox "413 Hope St." (1997), serialu USA Network "Niebieski Pacyfik" ("Pacific Blue", 1995) i komedii Rona Howarda "Ed TV" (1999) z Matthew McConaugheyem.
W wieku 11 lat, Robson miał agenta. Wraz z przyjacielem DeWayne Turrentine założył hip-hopowy duet Quo, a pod koniec roku ukazał się album wytwórni MJJ Music Jacksona "Quo" (1994), wydany przez Epic/SME Records. W następnym roku prowadził zajęcia taneczne w Hollywood. Później postanowił zostać profesjonalnym tancerzem. Rozpoczął pracę asystenta wykładowcy tańca w North Hollywood’s Millenium Dance Complex w Los Angeles. Jakiś czas później uczył już sam, prowadził zajęcia z tańca hip-hop. Założył zespół tańczących dzieci, które występowały na arenie międzynarodowej. Jako 14-latek otrzymał swoją pierwszą pracę jako choreograf w grupie R&amp;B Immature.
W 1998 podjął współpracę z Britney Spears. Układał choreografie tras koncertowych Britney "Oops!... I Did It Again" (2000), "Dream Within a Dream Tour" (2001) i "Britney Spears Live from Las Vegas" (2002), a także jej teledysków. Równolegle Robson pracował dla *NSYNC i Justina Timberlake’a. Układał choreografię do piosenek z tras "No Strings Attached" (2000) i "POPOdyssey" (2001) oraz był autorem tekstów, producentem, aranżerem, wiele instrumentów podczas powstawania hitów „Pop”, „Celebrity”, „Gone” i „See Right Through You” z albumu "Celebrity" (2001). Wade układał też choreografię dla innych wykonawców pop – Pink, IMX czy A*Teens. Robson jest także współautorem (wraz z Timberlakem) utworu śpiewanego przez Britney Spears „What It’s Like To Be Me” z albumu "Britney" (2001), „Movin' On” (2005) zespołu Backstreet Boys z albumu "Never Gone" (2005) to kolejny utwór którego współautorem jest Robson (tym razem wraz z Howie Dorough). Robson pisał także dla zespołów Dream, Youngstown i Mandy Moore.
Występował też jako tancerz w reklamach m.in. Coca-Coli, Pepsi, Nintendo i Toyoty, śpiewał w piosenkach Mandy Moore – „So Real” i „Candy”. Tańczył na galach 65. ceremonii wręczenia Oscarów, 10. gali Nickelodeon Kids’ Choice Awards, Billboard Awards i MTV Europe Music Awards 2003.
Życie prywatne.
13 sierpnia 2005 poślubił Amandę Rodriguez. 10 listopada 2010 urodził mu się syn Koa.

</doc>
<doc id="172869" url="https://pl.wikipedia.org/wiki?curid=172869" title="Aleksander Chodkiewicz (wojewoda nowogródzki)">
Aleksander Chodkiewicz (wojewoda nowogródzki)

Aleksander Chodkiewicz herbu własnego (od 1501) Kościesza (ur. 1457, zm. 28 maja 1549) – koniuszy dworski (1502), marszałek hospodarski (1506-1509, 1511-1547), starosta puński, brzeski i knyszyński, wojewoda nowogródzki (od 1544), dzierżawca wilkiejski, ostryński.
Syn Iwana (Jana) Chodkiewicza – hetmana litewskiego, zmarłego w niewoli tureckiej w 1484 na Krymie, i księżnej Agnieszki Jawnuty Bielskiej z Giedyminowiczów (córka Iwana, księcia na Bielsku). Osiadł na północnym wschodzie Litwy, komasując wielkie majątki, dzięki którym okres życia kolejnych trzech pokoleń był kulminacją potęgi rodu.
Aleksander Chodkiewicz miał dwie siostry. Była nią Agrafena Chodkiewicz, którą poślubił książę Bohdan Zasławski (1486-1528) – namiestnik miński i Jakumiła Chodkiewicz – zmarła w niewoli u kupca tureckiego przed 1486 r.
Aleksander dał początek linii supraskiej Chodkiewiczów. Żoną Aleksandra była księżna Wasylisa Hołowczyńska h. Łabędź (zm. 11 maja 1552), córka Jarosława Hołowczyńskiego. Została pochowana w Supraślu.
Synowie Aleksandra:
Był sygnatariuszem unii piotrkowsko-mielnickiej 1501 roku.
Aleksander był właścicielem rozległych posiadłości na terenach, których centrum stanowił Gródek. W 1498 roku sprowadził z greckiego klasztoru na Górze Athos oraz z Ławry Pieczersko-Kijowskiej do Gródka prawosławnych zakonników żyjących według reguły św. Bazylego Wielkiego. Około 1510 mnisi za zgodą wojewody, przenieśli się w inne, bardziej odludne i ciche miejsce do Supraśla.
Po śmierci 28 maja 1549 r. został pochowany w monasterze w Supraślu.

</doc>
<doc id="172870" url="https://pl.wikipedia.org/wiki?curid=172870" title="Gołdap">
Gołdap

Gołdap (, ) – miasto uzdrowiskowe w województwie warmińsko-mazurskim, w powiecie gołdapskim, siedziba gminy miejsko-wiejskiej Gołdap. W latach 1975–1998 miejscowość administracyjnie należała do woj. suwalskiego, a w latach 1999–2001 do powiatu olecko-gołdapskiego. Od 1 stycznia 2002 miasto jest siedzibą władz powiatu gołdapskiego.
Według danych z 1 stycznia 2018 Gołdap liczyła 13 740 mieszkańców.
Charakterystyka.
Miasto posiada status uzdrowiska. Jako uzdrowisko klimatyczno-borowinowe oferuje usługi lecznictwa w zakresie schorzeń narządów ruchu, reumatycznych, stanów pourazowych oraz niektórych chorób kardiologicznych, układu oddechowego i nerwowego, a także chorób kobiecych.
W 2010 r. miasto otrzymało środki zewnętrzne na szereg inwestycji uzdrowiskowych, w tym na budowę nad jeziorem dwóch tężni solankowych, których realizacja zakończyła się z ponad półrocznym opóźnieniem 30 kwietnia 2014; był to czwarty obiekt tego typu w Polsce.
Decyzja o budowie Parku Zdrojowego z pijalnią wód mineralnych, groty solnej i tężni zapadła w 2012 roku. Dwie pierwsze otwarto w Parku w 2013 r.
Gołdap jest także ośrodkiem narciarskim. Na stokach Pięknej Góry (Gołdapskiej Góry), w Centrum Sportowo-Rekreacyjnym Piękna Góra udostępniono ponad 2000 m tras zjazdowych oraz 5 wyciągów narciarskich (w tym kolej krzesełkową przy trasie zjazdowej o długości 750 m). Przy dobrych warunkach śniegowych funkcjonuje tam również ponad kilometrowy betonowy tor saneczkowy.
W mieście znajduje się również Centrum Edukacyjno-Rekreacyjne z basenem oraz halą sportową.
Położenie.
Pod względem historycznym Gołdap leży na pograniczu trzech krain historycznych, będących terytoriami dawnych plemion bałtyckich: jej część położona na północ od rzeki Gołdapy należy do Nadrowii, fragment na południowym brzegu rzeki – do Galindii, zaś część leżąca na wschód od rzeki, w pobliżu jeziora Gołdap – do Jaćwieży. 
Pod względem etnograficznym Gołdap położona jest zarówno na Mazurach, jak i na Małej Litwie. Jest to obszar tradycyjnie zamieszkiwany zarówno przez polskich Mazurów, jak i Litwinów pruskich.
Według regionalizacji fizycznogeograficznej Polski z 2018 roku miasto znajduje się na pograniczu trzech mezoregionów: Puszczy Rominckiej, Wzgórz Szeskich i Krainy Węgorapy. Potocznie Gołdap położona jest również na Mazurach Garbatych.
Według danych z 1 stycznia 2011 r. powierzchnia miasta wynosiła 17,20 km².
Toponimia.
Nazwa miasta ma pochodzenie staropruskie. "Galdo" oznacza dolinę, podłużną nieckę, a "ape" rzekę, co w połączeniu daje "rzekę płynącą w dolinie"; por. litewskie odpowiedniki "gelda" i "upė".
Historia.
Wieś Szyłajty powstała w 1565 roku z polecenia księcia Albrechta Hohenzollerna w miejscu wybranym przez starostów Rynu, Olecka i Wystruci, zasadźcą i pierwszym sołtysem był Bronisz Rostek. Prawa miejskie dawnej wsi Szyłajty nadał w 1570 r. książę pruski Albrecht Fryderyk Hohenzollern (obecna nazwa pochodzi od rzeki), uprawnił mieszczan do spławiania towarów do Królewca, połowu ryb oraz urządzania polowań na niedźwiedzie, wilki i lisy, a także uprawiania pszczelarstwa. 
W 1583 r. miał miejsce bunt mieszczański, skutkujący znaczącą emigracją. Podczas potopu szwedzkiego w 1656 r. przez kilka tygodni w Gołdapi stacjonowały polskie wojska Dymitra Jerzego Wiśniowieckiego, przyszłego hetmana wielkiego koronnego. Tu w 1664 r. urodził się ks. Jan Jakub Gräber, polski duchowny luterański i wydawca publikacji religijnych w Królewcu. W XVIII w. przez Gołdap przebiegały dwie poczty konne: polska i litewska. 
W 1807 r. w Gołdapi stacjonowały wojska gen. Jan Henryka Dąbrowskiego. W latach 1878–1879 miasto uzyskało połączenie kolejowe z Ełkiem i Wystrucią. Zostało poważnie zniszczone w I i II wojnie światowej. W czasie walk o Gołdap poległo około 12 000 żołnierzy Armii Czerwonej a znaczna część miasta została zniszczona.
W stanie wojennym ośrodek internowania.
W miejscowości działało Państwowe Gospodarstwo Rolne – "Romincki Kombinat Rolny w Gołdapi".
Demografia.
Według danych z 31 grudnia 2018 r. miasto miało 13 735 mieszkańców.
Pomniki przyrody.
Na terenie miasta znajdują się następujące pomniki przyrody:
Sport.
W mieście działa klub piłki nożnej Rominta Gołdap, założony w 1948 roku.
Wspólnoty religijne.
Na terenie miasta działalność religijną prowadzą następujące Kościoły i wspólnoty wyznaniowe:
Cmentarze:
Przejście graniczne.
Około 4 km na północ od centrum miasta znajduje się drogowe przejście graniczne z Rosją.
Współpraca międzynarodowa.
Miasta partnerskie Gołdapi:
Oprócz współpracy z miastami partnerskimi Gołdap aktywna jest na polu międzynarodowej współpracy w zakresie turystyki – należy do organizacji Cittàslow skupiającej miasta zainteresowane rozwojem zrównoważonego ruchu turystycznego.
W 2022 roku, w związku z rosyjską agresją na Ukrainę, Gołdap zerwała współpracę z rosyjskimi miastami Gusiew i Dubna.

</doc>
<doc id="172871" url="https://pl.wikipedia.org/wiki?curid=172871" title="Herakleonas">
Herakleonas

Herakleonas (ur. 626, zm. 641?) – cesarz bizantyński w roku 641. Był synem cesarza Herakliusza i jego drugiej żony i siostrzenicy – Martyny.
Jego przyrodnim bratem był Konstantyn III. Herakleonas został ochrzczony i oficjalnie rządził jako Konstantyn Heraklejos, ale jego imię z czasem przekształcono zdrobniale w "Herakleonas". Dzięki staraniom matki, 4 lipca 638 roku został współrządcą cesarstwa ze starszym bratem przyrodnim. Po jego przedwczesnej śmierci w maju 641 został władcą samodzielnym.
Panowanie jego trwało krótko. Niepopularny wśród ludności Konstantynopola i arystokracji, traktowany był jak uzurpator na tronie. Niedługo po objęciu władzy musiał stawić czoło zamieszkom, które wybuchły w stolicy. W ich wyniku został obalony na rzecz małoletniego syna Konstantyna III – Konstansa II. Herakleonasa okaleczono i zmuszono do usunięcia się do klasztoru. Dalsze jego losy są nieznane; prawdopodobnie wkrótce zmarł.

</doc>
<doc id="172872" url="https://pl.wikipedia.org/wiki?curid=172872" title="Zasoby (psychologia)">
Zasoby (psychologia)

Zasobem osobistym może stać się cokolwiek (materia, energia, informacja), o ile zostanie wykorzystane przez jednostkę do zaspokojenia jej doraźnych potrzeb lub realizacji jej (długoterminowych) celów. Według teorii zachowania zasobów Hobfolla ogólnym celem aktywności ludzkiej jest uzyskiwanie, utrzymanie i ochrona zasobów.

</doc>
<doc id="172876" url="https://pl.wikipedia.org/wiki?curid=172876" title="Dewaluacja">
Dewaluacja

Dewaluacja (łac. "de" 'z (czego), od, wy-' i "valor" 'wartość') – ustawowe bądź administracyjne osłabienie sztywnego kursu waluty narodowej wobec innych walut przez rząd lub bank centralny, np. w celu poprawienia bilansu płatniczego czy zwiększenia cenowej konkurencyjności zewnętrznej gospodarki danego kraju. 
Dewaluacji nie należy jej mylić z denominacją. W przypadku denominacji zmienia się jedynie nominał waluty, a wszystkie relacje cen względem zagranicy pozostają bez zmian – taka operacja ma charakter wyłącznie usprawnienia technicznego. W przypadku stosowania płynnego kursu walutowego odpowiednikiem dewaluacji jest deprecjacja.
Większość badań wskazuje, że korzyści z dewaluacji dla krajowej gospodarki są krótkotrwałe.

</doc>
<doc id="172877" url="https://pl.wikipedia.org/wiki?curid=172877" title="Gołdapia">
Gołdapia



</doc>
<doc id="172879" url="https://pl.wikipedia.org/wiki?curid=172879" title="Góry Zachodniorumuńskie">
Góry Zachodniorumuńskie

Góry Zachodniorumuńskie (542; rum. "Apuseni" lub "Munții Apuseni" – „Góry Zachodnie”) – pasmo górskie w Karpatach, na terenie Rumunii. Najwyższym szczytem jest Curcubăta Mare (1847 m n.p.m.) w Masywie Bihorskim. Góry tworzy centralny masyw krystaliczny otoczony młodszymi skałami osadowymi, ważnym składnikiem są też młode skały wulkaniczne.
W obrębie Gór Zachodniorumuńskich wyróżnia się cztery grupy górskie:
Niektórzy geografowie rumuńscy zaliczają do Gór Zachodniorumuńskich także dwie grupy górskie Karpat Południowych: Góry Banackie i Poiana Ruscă.
W Górach Zachodniorumuńskich występują rozwinięte zjawiska krasowe, takie jak: jaskinie, leje, suche doliny. Górna granica lasu sięga 1600 metrów.

</doc>
<doc id="172882" url="https://pl.wikipedia.org/wiki?curid=172882" title="Edmund Buła">
Edmund Buła

Edmund Buła (ur. 17 października 1926 w Zagórzu, zm. 11 lipca 2012 we Wrocławiu) – generał brygady ludowego Wojska Polskiego, szef Wojskowej Służby Wewnętrznej w latach 1986–1990.
Życiorys.
Edmund Buła urodził się 17 października 1926 roku w Zagórzu koło Sosnowca, w rodzinie Józefa i Bronisławy. Absolwent Wyższej Szkoły Rolniczej, z wykształcenia zootechnik. Służbę wojskową w kontrwywiadzie wojskowym rozpoczął w 1945, jako słuchacz Kursu Oficerów Informacji, następnie po ukończeniu kursu w sierpniu (1945), oficer Wydziału Informacji 17 Dywizji Piechoty w Krakowie, oficer informacji w 28 pułku piechoty w Przemyślu (od 1947), starszy oficer Oddziału II Głównego Zarządu Informacji WP, zajmującego się walką z agenturą przeciwnika i tropieniem jej, przesłuchiwaniem jeńców będących przedmiotem zainteresowania GZI WP i innych instytucji. Następnie od lipca 1949 roku do lutego 1951 roku był szefem Sekcji Informacji Oficerskiej Szkoły Inżynieryjno–Saperskiej we Wrocławiu. Od lutego do października 1951 roku pełnił funkcję zastępcy szefa Wydziału Informacji 4 Dywizji Piechoty w Krośnie Odrzańskim. Między 16 października, a 26 listopada 1951 roku – zastępcy szefa Wydziału Informacji 11 Dywizji Zmechanizowanej w Żaganiu. 
26 listopada 1951 roku został przeniesiony do Okręgowego Zarządu Informacji nr 8 w Gdyni na stanowisko pełniącego obowiązki kierownika sekcji I zajmującej się kontrwywiadowczą ochroną Dowództwa Marynarki Wojennej. 1 maja 1952 roku, po przeformowaniu zarządu na nowy etat, został wyznaczony na stanowisko szefa wydziału I. Kierowany przez niego wydział miał takie samo zadanie jak dotychczasowa sekcja I. Od 14 kwietnia 1953 roku zajmował stanowisko szefa Wydziału Informacji Lotnictwa Marynarki Wojennej. Od 1 września tego roku był słuchaczem Kursu Doskonalenia Oficerów w Oficerskiej Szkole Informacji w Wesołej. W czasie służby w OZI nr 8 poznał Edwarda Poradko, który służbę w Gdyni rozpoczął w październiku 1951 roku na stanowisku kierownika sekcji IV (śledczej). Wiosną 1953 roku major Eugeniusz Gajdzik, ówczesny szef Wydziału Informacji Obrony Wodnego Rejonu Głównej Bazy Marynarki Wojennej zarzucił szefowi zarządu pułkownikowi Jerzemu Szerszeniowi faworyzowanie kapitana Buły i majora Poradko. 10 maja 1954 roku został szefem Oddziału Informacji 8 Korpusu Armijnego w Olsztynie. Od 26 lipca 1955 roku do 28 sierpnia 1956 roku razem z Edwardem Poradko był słuchaczem kursu specjalnego w Wyższej Szkole KGB (ros. "Высшая школа КГБ") w Moskwie. Po powrocie do kraju objął stanowisko zastępcy szefa Zarządu Informacji Wojsk Lotniczych i Obrony Przeciwlotniczej Obszaru Kraju w Warszawie.
28 stycznia 1957 roku, po przeformowaniu Informacji Wojska Polskiego w Wojskową Służbę Wewnętrzną, został wyznaczony na stanowisko szefa Oddziału WSW we Wrocławiu. 16 sierpnia 1963 roku został mianowany szefem Oddziału II - zastępcą szefa Zarządu WSW Śląskiego Okręgu Wojskowego we Wrocławiu. 29 marca 1965 roku został szefem Oddziału I - zastępcą szefa Zarządu WSW ŚOW do spraw kontrwywiadu. 6 września 1967 roku powierzono mu pełnienie obowiązków szefa Zarządu WSW ŚOW we Wrocławiu. 25 maja 1968 roku został zatwierdzony na tym stanowisku. Z racji zajmowanego stanowiska był przewidziany do objęcia w przypadku mobilizacji funkcji szefa Zarządu WSW 2 Armii - związku operacyjnego formowanego na bazie Śląskiego Okręgu Wojskowego. W tej roli wystąpił latem i jesienią 1968 roku, w czasie interwencji członków Układu Warszawskiego w Czechosłowacji. Od 14 września 1976 roku do 12 lutego 1980 roku sprawował funkcję attaché wojskowego, lotniczego i morskiego przy Ambasadzie PRL w Belgradzie. 2 maja 1980 roku został głównym specjalistą w Szefostwie WSW w Warszawie, a w następnym roku zastępcą szefa Wojskowej Służby Wewnętrznej. 11 października 1982 roku „za wzorową służbę i pracę w Siłach Zbrojnych Polskiej Rzeczypospolitej Ludowej oraz szczególne zasługi dla socjalistycznej Ojczyzny w okresie stanu wojennego” został wyróżniony wpisem do Honorowej Księgi Czynów Żołnierskich. 15 października 1986 roku zastąpił generała dywizji Edwarda Poradko na stanowisku szefa Wojskowej Służby Wewnętrznej. 9 października 1987 roku w Belwederze odebrał z rąk generała armii Wojciecha Jaruzelskiego akt nominacji na stopień generała brygady. Funkcję szefa WSW sprawował do 31 lipca 1990 roku.
W latach 1988-1989 na jego polecenie zniszczono znaczną część akt GZI MON i WSW przechowywanych w Archiwum Szefostwa WSW na terenie Centrum Szkolenia Wojskowej Służby Wewnętrznej w Mińsku Mazowieckim, prawdopodobnie po ich sfotografowaniu i wysłaniu do Moskwy. Został za to skazany 26 czerwca 1996 przez Sąd Warszawskiego Okręgu Wojskowego na dwa lata więzienia z zawieszeniem na trzy lata. 
Zmarł 11 lipca 2012 roku we Wrocławiu. Pochowany 14 lipca 2012 roku na Cmentarzu Osobowickim.
Życie prywatne.
Mieszkał we Wrocławiu. Od 1951 żonaty z Barbarą z domu Kraba, z zawodu dyplomowaną pielęgniarką, która przepracowała 42 lata w służbie zdrowia. Małżeństwo miało syna.
Przebieg służby.
Pełny przebieg służby Edmunda Buły:

</doc>
<doc id="172883" url="https://pl.wikipedia.org/wiki?curid=172883" title="KBKS">
KBKS



</doc>
<doc id="172886" url="https://pl.wikipedia.org/wiki?curid=172886" title="Kiełbasa">
Kiełbasa

Kiełbasa – zmielone mięso (bądź podroby) wraz z dodatkami (przyprawy, zioła), umieszczone w osłonce.
Historia.
Kiełbasa stanowiła nieodzowny element tzw. bigosu hultajskiego. W czasach saskich dobry szlachecki kucharz powinien był umieć przyrządzać kiełbasę na 12 sposobów, a pański na 24. Na dworze Augusta III był sławny kuchmistrz Wereszczak, od którego nazwiska nazwany został sposób podawania kiełbasy. Kiełbasa „na wereszczaku” dawana była pokrojona w talarki i podlana ostrym sosem, a jadano ją łyżką. Stąd powstało przysłowie: „Za króla Sasa łyżką kiełbasa”.
Uchodziła w dawnej Polsce za typowo niemiecką potrawę.
Sposób przygotowania.
Tradycyjny skład kiełbasy to mięso wieprzowe solone, z dodatkiem przypraw. Ze względu na warunki klimatyczne w Polsce (duża wilgotność powietrza) utrwalano kiełbasy poprzez wędzenie, w odróżnieniu od krajów śródziemnomorskich – gdzie znacznie lepsze efekty przedłużenia trwałości uzyskiwano przez naturalne procesy suszenia. W pewnych okresach ze względów ekonomicznych (proceder ten trwa do dziś) nazywano kiełbasą wyroby wędliniarsko-garmażeryjne, w skład których wchodziło mięso innych zwierząt rzeźnych np. wołowina, konina, jagnięcina, mięso drobiowe, mięso królicze, a nawet z nutrii lub osła. Należy podkreślić, że wytwórcy kiełbas stosując wymienione namiastki mięsa wieprzowego, mieli na celu jedynie zastąpienie deficytowej wieprzowiny znacznie tańszymi mięsami innych zwierząt. Tak utrwalił się stereotyp o tym, że salami wytwarzane jest z mięsa osła, frankfurterki robi się z nutrii, kabanos z koniny, a parówki z drobiu. Żeby docenić smak wymienionych wędlin stosuje się tylko tradycyjny skład, do którego zalicza się: rozdrobnione wyłącznie wieprzowe mięso, rzadziej wołowe, a ze względu na cenę niezwykle rzadko cielęce. W ostatnich latach zwykło nazywać się kiełbasą wyroby drobiowe lub mieszane (salami), ewentualnie podroby zwierząt wraz z przyprawami, ziołami i innymi dodatkami, wtłoczone do osłonki (dawniej – zawsze z naturalnych jelit zwierzęcych, dziś coraz częściej z tworzyw sztucznych) i zakonserwowane na jeden z wielu znanych sposobów, np. przez suszenie, sparzenie wrzątkiem, wędzenie w dymie itp.
Smak kiełbasy zależy nie tylko od rodzaju mięsa, z którego została wykonana, ale w równie znacznym stopniu od proporcji domieszek oraz sposobu konserwacji.
Rozróżnia się kiełbasy trwałe, zawierające około 36% wody (np. krakowska, sucha, salami), kiełbasy półtrwałe, zawierające 36–56% wody (np. kabanosy, żywiecka) i kiełbasy nietrwałe zawierające do 72% wody (np. biała kiełbasa, zwyczajna, serdelowa).
Kiełbasa oferowana jest m.in. w pętach, np. kiełbasa zwyczajna lub w kawałkach, np. kiełbasa krakowska.
Nazwa.
W języku polskim słowo „kiełbasa” znane jest od XV wieku. W staropolszczyźnie występowały również określenia: „kiełbodziej” – przyrząd do nadziewania farszem kiełbas, był on wykonany ze szklanego cylindra albo krowiego rogu; oraz „kiełbaśnik” – sprzedawca uliczny wędlin. "Kiełbasa" jest wyrazem ogólnosłowiańskim, kontynuant prasłowiański: "*kl̥basa", być może od prasłowiańskiego "*klbъ" – coś kłębiastego, wypukłego. Nie można wykluczyć zapożyczenia, por. tureckie "külbastí" – pieczeń z rusztu.
Rodzaje kiełbas.
Kiełbasy ze względu na trwałość dzielimy na:
Kiełbasy dzielone są również z uwzględnieniem stopnia rozdrobnienia:

</doc>
<doc id="172889" url="https://pl.wikipedia.org/wiki?curid=172889" title="Psychoterapia ericksonowska">
Psychoterapia ericksonowska

Psychoterapia ericksonowska to metoda terapii strategicznej, której twórcą był Milton Erickson. Terapia nastawiona jest na skuteczność oddziaływania. Koncentruje się na teraźniejszości i zorientowana jest na przyszłość. 
Zadaniem terapeuty jest w tej metodzie skuteczne wywołanie zmian poprzez bezpośrednie lub pośrednie uruchamianie zasobów tkwiących w Kliencie, a w przypadku terapii rodzinnej zasobów poszczególnych członków rodziny, bazując na charakterze relacji między nimi. 
Środkami wywoływania zmian są: podkreślanie pozytywnych zmian aspektów relacji; dokonywanie zmian małymi krokami; jeżeli jest to niezbędne, zastosowania strategii "pogorszenia tego co ma być zmienione" (przepisywanie symptomu).
Nowatorskim założeniem tej metody było, że zrozumienie i wgląd nie są niezbędnymi warunkami zmian, a zakładanie oporu pacjentów przed zmianą jest szkodliwe (jeżeli terapeuta spodziewa się oporu, z pewnością zetknie się z nim). 
Podstawowe założenia terapia ericksonowskiej to:

</doc>
<doc id="172890" url="https://pl.wikipedia.org/wiki?curid=172890" title="Terapia ericksonowska">
Terapia ericksonowska



</doc>
<doc id="172892" url="https://pl.wikipedia.org/wiki?curid=172892" title="Nil (dopływ Przyrwy)">
Nil (dopływ Przyrwy)

Nil – nazwa górnego odcinka rzeki Przyrwa (długość 13 km, szerokość nieco ponad 2 m), przepływającej przez miasto Kolbuszowa i pobliskie miejscowości Brzezówka, Kolbuszowa Dolna, Świerczów w województwie podkarpackim. 
Rzeka przepływa w bliskim sąsiedztwie Muzeum Kultury Ludowej, gdzie jest jedną z atrakcji turystycznych tego miejsca. Dalej po połączeniu z rzeką Świerczówką tworzą wspólnie rzekę Przyrwę, ta zaś na wysokości miejscowości Wilcza Wola uchodzi do rzeki Łęg, która stanowi prawostronny dopływ rzeki Wisły.

</doc>
<doc id="172893" url="https://pl.wikipedia.org/wiki?curid=172893" title="Richard Wright">
Richard Wright



</doc>
<doc id="172895" url="https://pl.wikipedia.org/wiki?curid=172895" title="Obniżenie Orawsko-Podhalańskie">
Obniżenie Orawsko-Podhalańskie

Obniżenie Orawsko-Podhalańskie (514.1) – makroregion w Polsce i na Słowacji, w Centralnych Karpatach Zachodnich. Znajduje się między Łańcuchem Tatrzańskim na południu a Beskidami Zachodnimi na północy. Zaliczają się do niego:
Geologia.
Obniżenie w eocenie było niecką sedymentacyjną wypełnioną fliszem podhalańskim o miąższości około 3 km. W neogenie południowa jej część podczas wypiętrzania się Łańcucha Tatrzańskiego została znacznie podniesiona, zaś północna ulegała uginaniu i przesunięciu na północ. W górnym miocenie zagłębienie w zachodniej części niecki wypełniło się wodą. Powstało jezioro, które później wypełniło się kilkusetmetrowej grubości warstwą żwirów i iłów niesionych przez wodę z wypiętrzających się Tatr. Warstwa tych żwirów i iłów spowodowała podniesienie północnej części obniżenia i jego pochylenie z południa na północ, procesy wymywania i sedymentacji osadów zaś zróżnicowanie go na 4 makroregiony.
Opis makroregionu.
Obniżenie w kierunku od wschodu na zachód ma długość około 70 km, w kierunku z południa na północ szerokość około 20–30 km. W Polsce znajduje się tylko środkowa część o powierzchni około 900 km². Przez Obniżenie biegnie Wielki Europejski Dział Wodny. Część zachodnia należy do zlewiska Morza Czarnego, część wschodnia do zlewiska Morza Bałtyckiego. Dział ten przebiega granią główną Orawicko-Witowskich Wierchów oraz przecina Kotlinę Orawsko-Podhalańską, najniżej (na wysokość 653 m n.p.m.) schodząc na torfowisku Puścizna Rękowiańska w okolicy Piekielnika.
Region zamieszkiwany jest przez kilka grup etnicznych. W środkowej części, w dorzeczu Dunajca są to górale polscy, w dorzeczu Orawy głównie słowaccy, ale częściowo również polscy Orawianie. Część wschodnią zamieszkują Spiszacy, ale częściowo także Rusini. W polskiej części Obniżenia Orawsko Podhalańskiego w 1998 r. mieszkało około 150 tys. ludzi, z tego 40% w dwóch największych miastach regionu – Nowym Targu i Zakopanem.

</doc>
<doc id="172897" url="https://pl.wikipedia.org/wiki?curid=172897" title="Łańcuch Małofatrzański">
Łańcuch Małofatrzański

Łańcuch Małofatrzański (514.4) – makroregion geograficzny na Słowacji, w Centralnych Karpatach Zachodnich. Zaliczają się do niego:

</doc>
<doc id="172898" url="https://pl.wikipedia.org/wiki?curid=172898" title="Łańcuch Tatrzański">
Łańcuch Tatrzański

Łańcuch Tatrzański (514.5) – makroregion w Polsce i na Słowacji, w Centralnych Karpatach Zachodnich. Zaliczają się do niego trzy pasma górskie:

</doc>
<doc id="172899" url="https://pl.wikipedia.org/wiki?curid=172899" title="Łańcuch Wielkofatrzański">
Łańcuch Wielkofatrzański

Łańcuch Wielkofatrzański (514.8) – makroregion geograficzny w środkowej Słowacji, w Centralnych Karpatach Zachodnich. Zaliczają się do niego:

</doc>
<doc id="172903" url="https://pl.wikipedia.org/wiki?curid=172903" title="Lady Diana">
Lady Diana



</doc>
<doc id="172904" url="https://pl.wikipedia.org/wiki?curid=172904" title="Góry Tokajsko-Slańskie">
Góry Tokajsko-Slańskie

Góry Tokajsko-Slańskie (517.1 (słow. "Slanské vrchy" lub "Zemplínské vrchy", węg. "Eperjes-Tokaji-hegység") – pasmo gór we wschodniej Słowacji i północno-wschodnich Węgrzech, w Wewnętrznych Karpatach Zachodnich.
Położenie.
Geografia węgierska i słowacka traktują Góry Tokajsko-Slańskie jako dwa odrębne pasma, rozdzielone granicą państwową: Góry Slańskie ("Slanské vrchy" lub "Zemplínské vrchy") po stronie słowackiej i Góry Zemplińskie ("Tokaji-hegység" lub "Zempléni-hegység") po stronie węgierskiej. Podział ten jest jednak sztuczny – geomorfologicznie pasmo tworzy jedną całość.
Pasmo Gór Tokajsko-Slańskich ma około 80 km długości (z tego około 50 km na Słowacji) i od 12 do 20 km szerokości. Rozciąga się z północy na południe z lekkim wybrzuszeniem na wschód. Na północy dolny odcinek Sekčova oddziela je od Gór Czerchowskich, a obniżenie na linii Kapušany – Hanušovce – od Pogórza Ondawskiego. Na wschodzie i południu Góry Tokajsko-Slańskie opadają w Wielką Nizinę Węgierską – Nizinę Wschodniosłowacką, równinę Bodrogköz i dolinę Cisy. Od zachodu Góry Tokajsko-Slańskie graniczą z Kotliną Koszycką i wzgórzami Cserehát, od których dzieli je dolina Hornadu. Południowa część Gór Tokajsko-Slańskich jest otoczona pogórzem ("Zempléni hegyalja"). Pasmo obfituje w przełęcze; najbardziej znane to Przełęcz Dargowska ("Dargovský priesmyk", 473 m) i Przełęcz Slańska ("Slanský priesmyk").
Wysokość Gór Tokajsko-Slańskich maleje z północy na południe. Na północnym krańcu leży najwyższy szczyt Šimonka – 1092 m, kolejne wyższe szczyty to Čierna hora – 1073 m, Tri Chotáre – 1025 m, Makovica – 981 m, Mošník – 911 m, Lazy – 859 m, Bogota – 855 m, Bradlo – 840 m, Veľký Milič – 894 m, Kapoven – 730 m, Zobraná – 610 m, Gergely – 783 m i Szokolya – 607 m. Południową forpocztę gór stanowi izolowana góra Tokaj (512 m) u ujścia Bodrogu do Cisy.
Hydrografia.
Zachodnie zbocza Gór Tokajsko-Slańskich odwadniają Hornad i jego dopływy, m.in. Torysa i Olšava, której źródła znajdują się w północnej części Gór. Wody ze wschodnich zboczy spływają do Bodrogu i jego dopływów – Topli, Ondavy i Trnavy. Na wschodnich zboczach masywu Miliča znajdują się dwa jeziora osuwiskowe – Izra i Malá Izra. Osobliwością gór jest gejzer w wiosce Herľany. Występuje tu wiele źródeł, również z wodami mineralnymi.
Geologia.
Góry Tokajsko-Slańskie są pochodzenia wulkanicznego, zbudowane są głównie z andezytów, ryolitów i skał piroklastycznych. Powstały w młodszym trzeciorzędzie. Intensywna erozja doprowadziła do powstania nadzwyczaj różnorodnej rzeźby z ciekawymi wychodniami skalnymi. Pokrywają je gleby leśne – brunatne na stokach zachodnich, bielicowe na stokach wschodnich.
Klimat.
Klimat Gór Tokajsko-Slańskich jest ciepły i wykazuje znaczny stopień kontynentalizmu. Przeciętne temperatury stycznia wahają się od –6 °C do –4 °C, a lipca – od 15 °C do 18 °C. Roczna suma opadów wynosi od 550 mm w niższych partiach do 800 mm w partiach szczytowych.
Flora i fauna.
Roślinność Gór Tokajsko-Slańskich ma charakter przejściowy między florą panońską a typowo karpacką. Podnóże pokrywają grunty rolne, zaś wyższe partie porastają pierwotne lasy liściaste. Niżej rosną ciepłolubne lasy dębowe, ze wzrostem wysokości stopniowo przechodzące w bukowe. W miejscach wilgotniejszych rośnie grab, a w bardziej skalistych – jesion, jawor, lipa i klon. Niewielką powierzchnię zajmują górskie łąki i pastwiska. Góry obfitują w dzikie zwierzęta, również łowne. Na pogórzu prowadzi się intensywną uprawę winorośli.
Zaludnienie i zagospodarowanie.
Góry Tokajsko-Slańskie są słabo zaludnione – 40-60 osób na km². Przecina je kilka szlaków komunikacyjnych: przez Przełęcz Slańską biegną droga i linia kolejowa z Koszyc do Trebišova, a przez Przełęcz Dargowską – trasa E50, oprócz tego istnieje gęsta sieć dróg lokalnych. Nie ma tu przemysłu. W okolicy wsi Zlatá Baňa wydobywano niegdyś złoto, srebro, rtęć i antymon, we wsi Telkibánya – złoto, a koło wsi Dubnik jeszcze na początku XX wieku działały kopalnie opali. Obecnie podstawową gałęzią gospodarki staje się turystyka i rekreacja, nastawione przeważnie na weekendowe wyjazdy mieszkańców Koszyc. Działa sporo hoteli, moteli i kempingów, a zimą kilka ośrodków narciarskich. Góry pokrywa sieć pieszych i rowerowych szlaków turystycznych.

</doc>
<doc id="172905" url="https://pl.wikipedia.org/wiki?curid=172905" title="Średniogórze Północnowęgierskie">
Średniogórze Północnowęgierskie

Średniogórze Północnowęgierskie (517.2-5) – makroregion na Węgrzech i Słowacji, w Wewnętrznych Karpatach Zachodnich. Zaliczają się do niego:

</doc>
<doc id="172906" url="https://pl.wikipedia.org/wiki?curid=172906" title="Rudawy Słowackie">
Rudawy Słowackie

Rudawy Słowackie (515.2; słow. "Slovenské rudohorie"; węg. "Gömör-Szepesi-érchegység") – pasmo górskie w Wewnętrznych Karpatach Zachodnich, na Słowacji. Najwyższy szczyt to Stolica (1476 m n.p.m.). Długość pasma wynosi 140 km, szerokość – około 40 km, powierzchnia – ok. 4000 km².
Według regionalizacji polskiej w skład Rudaw Słowackich wchodzą:
Według regionalizacji słowackiej w skład Rudaw Słowackich wchodzą:

</doc>
<doc id="172907" url="https://pl.wikipedia.org/wiki?curid=172907" title="Programowanie dynamiczne">
Programowanie dynamiczne

Programowanie dynamiczne – technika lub strategia projektowania algorytmów, stosowana przeważnie do rozwiązywania zagadnień optymalizacyjnych. Jest alternatywą dla niektórych zagadnień rozwiązywanych za pomocą algorytmów zachłannych. Wynalazcą techniki jest amerykański matematyk Richard Bellman, uhonorowany za to odkrycie medalem (ang. "IEEE Medal of Honor") przez IEEE w 1979 roku.
Programowanie dynamiczne opiera się na podziale rozwiązywanego problemu na podproblemy względem kilku parametrów. W odróżnieniu od techniki dziel i zwyciężaj podproblemy w programowaniu dynamicznym nie są rozłączne, ale musi je cechować własność optymalnej podstruktury. Zagadnienia odpowiednie dla programowania dynamicznego cechuje również to, że zastosowanie do nich metody siłowej (ang. "brute force") prowadzi do ponadwielomianowej liczby rozwiązań podproblemów, podczas gdy sama liczba różnych podproblemów jest wielomianowa.
Zazwyczaj jednym z parametrów definiujących podproblemy jest liczba elementów znajdujących się w rozpatrywanym problemie, drugim jest pewna wartość liczbowa, zmieniająca się w zakresie od 0 do największej stałej występującej w problemie. Możliwe są jednak bardziej skomplikowane dobory parametrów, a także większa ich liczba. Ponieważ jednak uzyskiwany algorytm zazwyczaj wymaga pamięci (i czasu) proporcjonalnego do iloczynu maksymalnych wartości wszystkich parametrów, stosowanie większej ilości parametrów niż 3-4 rzadko bywa praktyczne.
Klucz do zaprojektowania algorytmu tą techniką leży w znalezieniu równania rekurencyjnego opisującego optymalną wartość funkcji celu dla danego problemu jako funkcji optymalnych wartości funkcji celu dla podproblemów o mniejszych rozmiarach. Programowanie dynamiczne znajduje optymalną wartość funkcji celu dla całego zagadnienia, rozwiązując podproblemy od najmniejszego do największego i zapisując optymalne wartości w tablicy. Pozwala to zastąpić wywołania rekurencyjne odwołaniami do odpowiednich komórek wspomnianej tablicy i gwarantuje, że każdy podproblem jest rozwiązywany tylko raz. Rozwiązanie ostatniego z rozpatrywanych podproblemów jest na ogół wartością rozwiązania zadanego zagadnienia.
Niejednokrotnie stosowanie techniki programowania dynamicznego daje w rezultacie algorytm pseudowielomianowy. Programowanie dynamiczne jest jedną z bardziej skutecznych technik rozwiązywania problemów NP-trudnych. Niejednokrotnie może być z sukcesem stosowana do względnie dużych przypadków problemów wejściowych, o ile stałe występujące w problemie są stosunkowo nieduże. Na przykład w przypadku dyskretnego zagadnienia plecakowego jako parametry dynamiczne w metodzie programowania dynamicznego należy przyjąć rozmiar kolejno rozpatrywanych podzbiorów elementów oraz rozmiar plecaka, zmieniający się od 0 do wartości B danej w problemie.
Programowanie dynamiczne może być również wykorzystywane jako alternatywna metoda rozwiązywania problemów zaliczanych do klasy P, o ile złożoność algorytmu wielomianowego nie jest satysfakcjonująca, a w praktyce, nawet dla dużych instancji problemu, wartości liczbowe występujące w problemie są niewielkie.
Przykłady zastosowań.
Algorytmy programowania dynamicznego są stosowane między innymi w informatyce, matematyce, bioinformatyce, ekonomii, i logistyce. Oto niektóre przykłady zastosowań programowania dynamicznego:

</doc>
<doc id="172908" url="https://pl.wikipedia.org/wiki?curid=172908" title="Ipchains">
Ipchains

Ipchains jest firewallem w systemie operacyjnym GNU/Linux. Wykorzystywany był w systemach z jądrem starszym niż 2.4.X. 
Ipchains nie jest już używany. Od jądra 2.6.X zastąpił go nowszy firewall, iptables. Autorem ipchains, podobnie jak iptables, jest Rusty Russell.

</doc>
<doc id="172910" url="https://pl.wikipedia.org/wiki?curid=172910" title="Żal">
Żal

Żal – negatywny stan emocjonalny spowodowany doznaną stratą. Towarzyszy mu często trudność w pogodzeniu się, że tego, co utracone już nie ma i wynikającym z tego brakiem akceptacji rzeczywistości takiej, jaka jest tu i teraz. Występuje również w postaci żalu do kogoś za wyrządzone krzywdy, niemożność pogodzenia się z realną sytuacją. 
Żalem można również wyrazić zdystansowanie się do własnych popełnionych wolnych czynów („żałować”, „oczyszczać pamięć”). Według Guardiniego jest jedną z najmocniejszych form wyrażenia własnej wolności.

</doc>
<doc id="172914" url="https://pl.wikipedia.org/wiki?curid=172914" title="IPCHAINS">
IPCHAINS



</doc>
<doc id="172915" url="https://pl.wikipedia.org/wiki?curid=172915" title="Radlin">
Radlin

Radlin – miasto w południowej Polsce, w województwie śląskim, w powiecie wodzisławskim.
Według danych z 31 grudnia 2019 r. miasto miało 17 759 mieszkańców.
Położenie.
Radlin historycznie położony jest na Górnym Śląsku na ziemi wodzisławskiej. Geograficznie leży na Płaskowyżu Rybnickim.
Według danych z 1 stycznia 2010 r. powierzchnia miasta wynosiła 12,53 km². Miasto stanowi 4,37% powierzchni powiatu.
Struktura powierzchni.
Według danych z 2002 r. Radlin miał obszar 12,53 km², w tym: użytki rolne: 63%, użytki leśne: 2%.
„Raport o stanie miasta” z 2018 roku wskazuje, że obszar rolny w Radlinie zajmuje powierzchnię 501 ha, z kolei grunty leśne – 123 ha. Grunty zabudowane i zurbanizowane to 620 ha (w tym m.in.: tereny mieszkaniowe – 293 ha, przemysłowe – 149 ha oraz drogi – 83 ha)
Sąsiednie gminy: Marklowice, Pszów, Rybnik, Rydułtowy, Wodzisław Śląski.
Części miasta.
Współczesny Radlin jest gminą miejską, niepodzieloną na dzielnice (jednostki pomocnicze gminy). W skład miasta wchodzi kilka miejscowości, lub określeń historycznych z których większe są umownie nazywane dzielnicami:
Oprócz tych nazw na terenie dzisiejszego Radlina funkcjonują również historyczne określenia:
Demografia.
Dane z 31 grudnia 2007 r.:
Co daje miastu 2297 lokatę pod względem powierzchni i 385 lokatę pod względem liczby ludności w skali kraju.
Według danych z roku 2002 średni miesięczny dochód na mieszkańca wynosił 1251,81 zł.
Piramida wieku mieszkańców Radlina w 2014 r.:
Historia.
Historyczne początki
Nazwy "Radlin" i "Biertułtowy" (centrum dzisiejszego Radlina) pojawiają się w "Liber fundationis Episcopatus Vratislavienis,""." Nazwy te pojawiają się także w Codex diplomaticus Silesiae. W XVI w. tereny dzisiejszego Radlina wchodziły w skład Wodzisławskiego Państwa Stanowego.
Radlin rozwijał się dość wolno. W 1783 r. Mieszkało w nim 51 rolników, 13 ogrodników i liczył tylko 279 mieszkańców. Radlin Dolny długo należał do dóbr rycerskich, a w 1804 r. Przeszedł w ręce właścicieli Wodzisławia, gdyż hrabia wodzisławski zakupił cały Radlin Dolny i część Górnego tzw. Szonowiec. Dłuższą notkę o tej miejscowości spotykamy w dokumentach pochodzących z końca XIX w., dokładniej mówiąc w zapiskach wodzisławskiego kronikarza Franza Henke, który podaje, że Radlin jest jedną z największych wsi powiatu rybnickiego i składa się z Radlina Górnego i Dolnego oraz z Obszar. Henke podaje, że w Radlinie Górnym było 51 gospodarstw rolnych, zaś w wyniku parcelacji liczba ich wzrosła do 70, ale ich powierzchnia użytkowa poważnie się zmniejszyła. Poza tym było tu 89 chałupników, 2 wodne młyny, 183 domy zamieszkane przez 2190 mieszkańców, w tym 11 ewangelików i 2 żydów. Resztę stanowili katolicy. Same obszary liczyły 107 mieszkańców, w tym 8 ewangelików. Każda dzielnica miała swą własną pieczęć z herbem. I tak Radlin Górny pieczętował się sercem, z którego wychodziły 2 kwiaty, Radlin Dolny mężczyzną toczącym przed sobą koło od wozu, zaś Obszary skrzyżowanymi grabiami, kosą i cepem.
Główne centrum życia mieściło się w Radlinie Dolnym (obecnie tzw. Radlin II), tu znajdowała się szkoła podstawowa i kościół – filia parafii Wodzisław, gdzie proboszczem był ks. Reszka. Do 1870 r. nie było na tych terenach obowiązku uczęszczania do szkoły. Zainteresowani mieszkańcy, np. z Obszar, wysyłali swe dzieci do szkoły mieszczącej się w Radlinie Dolnym.
Industrializacja i rozwój urbanistyczny
Wraz z rozwojem przemysłu (głównie kompleksu kopalnianego w skład którego wchodziła kopalnia Emma, dzisiejsza KWK Marcel, elektrociepłownia oraz koksownia, dzisiejsza Koksownia Radlin). Zakłady te wchodziły w skład Rybnickiego Gwarectwa Węglowego, którego siedziba w 1907 roku zostaje przeniesiona z Berlina do centrum Radlina (Biertułtów). Intensywnie rozbudowane zostały Obszary oraz Biertułtowy, będące dzielnicami Radlina. Na terenach przykopalnianych na przełomie XIX i XX w. powstało modernistyczne osiedle-ogród zwane „Kolonią Emma”. Przy pracach nad osiedlem uczestniczyli słynni niemieccy architekci wczesnego modernizmu, m.in. William Müller, czy później Hans Poelzig. Układ urbanistyczny osiedla w większości zachował się do dziś w niezmienionej formie. W latach 70. wyburzona została jedynie północna część osiedla, zwana „Bottropem”.
Po I wojnie światowej
Pod koniec 1918 roku władzę w miejscowości obejmuje czysto polska Rada Robotnicza. Władze w Berlinie niepokoją się, że będzie to prowadziło do utworzenia polskiej Republiki Radlińskiej. Władze robotnicze Radlina współpracują jednak z działaczami niemieckimi komunistycznego Związku Spartakusa
II wojna światowa
W okresie okupacji hitlerowskiej na terenie Radlina funkcjonował obóz jeniecki dla żołnierzy Armii Czerwonej, ulokowany w miejscu dzisiejszego boiska przy ul. Mariackiej. Zakwaterowani w tym miejscu jeńcy pracowali głównie w lokalnej kopalni. Wielu z nich pochowano na terenie biertułtowskiego cmentarza.
W wyniku działań wojennych, Radlin, jako ważny ośrodek górniczej aglomeracji, nie ucierpiał tak bardzo, jak chociażby sąsiedni Wodzisław Śląski. Mimo tego miały miejsce lokalne zrywy, a nawet bitwy. Do najsłynniejszej doszło w rejonie rolniczej dzielnicy Głożyny (tzw. ""Bój w Głożynach" lub "Festung Glazin""), gdzie dziś znajduje się pamiątkowy obelisk.
Do największej tragedii w czasie II wojny światowej doszło w okolicach nieczynnego szybu „Reden”, który był miejscem nazistowskiego mordu na mieszkańcach terenów ziemi rybnicko-wodzisławskiej. W latach 1939–1945 hitlerowcy wrzucali żywcem do nieczynnego szybu pojmane osoby z okolicznych terenów. W miejscu tragedii dziś znajduje się pomnik upamiętniający tamte wydarzenia, oraz park miejski.
W marcu 1945 r. Armia Czerwona toczy na ziemi rybnicko-wodzisławskiej krwawe boje z cofającymi się Niemcami. Widząc sytuację na froncie, Niemcy planują początkowo unieruchomienie kopalni. Jedna zdecydowana cześć załogi w okresie walk w marcu 1945 roku, zdecydowała się nie opuszczać stanowisk pracy. 27 marca Radlin został zajęty przez Rosjan. Trzy dni później żołnierze sowieccy wysiedlili większość ludności Kolonii Emma. Pomieszczenia w kamienicach radlińskiego osiedla zajął sztab 38 Armii Czerwonej – siły bojowej IV Frontu Ukraińskiego. Rosyjski pisarz, poeta, dramaturg i korespondent wojenny Konstantin Michajłowicz Simonow tak opisał ówczesną wizytę w Radlinie: "„Powietrze pełne było pyłu węglowego, wszędzie napotykaliśmy jeziorka węglowe o czarnej brudnej wodzie. Także gleba była czarna. Pejzaż był ponury. [...] Murowany budynek typu koszarowego z czerwonej cegły (tam kwaterował Simonow) choć z zewnątrz ponury, ale jak wiele niemieckich domów mieszkalnych, wewnątrz był bardzo przytulny [...]. Kopalnia i koksownia funkcjonowały”."
Po miesiącu stacjonowania w Kolonii Emma Armii Czerwonej przystąpiono do odbudowy zniszczonej infrastruktury, uruchomienia administracji oraz szkolnictwa. Już 2 kwietnia 1945 radlińska kopalnia wydobyła pierwsze 115 ton węgla.
W Polsce Ludowej
W 1945 naczelnikiem gminy zostaje przedwojenny wójt Radlina, Karol Brandys, były oficer Wolska Polskiego. W referendum w 1946 zdecydowana większość mieszkańców (90% społeczności Radlina) opowiedziała się przeciw narzuconym propozycjom dotyczącym zniesienia Senatu, unarodowienia gospodarki i wyznaczeniu nowej granicy kraju. Po wojnie znacząco zwiększa się liczba ludności w Radlinie: na początku lat 30 XX wieku mieszkało w Radlinie 8876 mieszkańców, z kolei w 1946 było ich już 14 031.
1 maja 1949 nazwa radlińskiej kopalni zostaje zmieniona z „Emma” na „Marcel”, dla upamiętnienia lokalnego działacza związkowego i lewicowego, Józefa Kolorza (pseudonim „Marcel”).
W wyniku wzrostu liczby mieszkańców Radlina, miejscowość otrzymała prawa miejskie 13 listopada 1954. Oprócz działalności przemysłowej, Radlin staje się ważnym ośrodkiem na sportowej mapie Polski. W 1951 sekcja piłkarska klubu sportowego związany z radlińską kopalnią (Górnik Radlin) uzyskuje tytuł Wicemistrza I Ligi Krajowej. Na bazie tradycji przedwojennego „Sokoła” w miejscowości zaczyna funkcjonować ośrodek przygotowań olimpijskich dla gimnastyków. Powstają również instytucje użyteczności publicznej: „Dom Kultury”, „Dom Sportu”, przychodnie zdrowia oraz nowe osiedla mieszkaniowe. W 1975 r. Radlin (wraz z Marklowicami, Pszowem, Rydułtowami i Wilchwami) włączono do Wodzisławia Śląskiego.
Po 1989 roku
23 sierpnia 1989 na terenie KWK "Marcel" podpisane zostało porozumienie pomiędzy Międzyzakładowym Komitetem Strajkowym a Dyrektorem Generalnym Wspólnoty Węgla Kamiennego w Katowicach, po akcji strajkowej w kopalniach KWK "Marcel", KWK "Morcinek", KWK "Jowisz" i KWK "Gródziec". W porozumieniach brał udział m.in. Leszek Piotrowski. Na przełomie kwietnia i maja 1990 r. w Radlinie (będącym wówczas dzielnicą Wodzisławia Śląskiego) powstaje Radlińskie Towarzystwo Kulturalne, skupiające się zarówno na działalności kulturalnej, jak również na postulacie odłączenia się Radlina z Wodzisławia Śląskiego.
1 stycznia 1997 r. Radlin został odłączony od Wodzisławia Śląskiego, jednak dawne dzielnice Radlin Dolny i Górny, tworzące razem tzw. Radlin II, pozostały w granicach administracyjnych Wodzisławia. W latach 1997–1998, już jako ponownie niezależne miasto, Radlin administracyjnie należał do województwa katowickiego (następnie śląskiego).
W 2014 r. w Radlinie uruchomiono pierwszą w przemysłowej części Górnego Śląska tężnię.
Gospodarka.
Handel i usługi.
Wraz z rozwojem urbanistycznym gmin wchodzących w skład dzisiejszego miasta Radlin, głównie Biertułtów i Obszar, oraz rozwojem przemysłu górniczego, charakter miasta zmieniał się z rolniczego na przemysłowo-usługowy. Wpłynęło to również na handel i usługi. Od drugiej połowy XIX wieku w centrum Biertułtów funkcjonować zaczyna gospoda „Wollner Gasthaus Inhaber Wilhelm Mrosek” która była ważnym ośrodkiem nie tylko usługowym, ale i kulturalnym gminy i regionu. Od 1897 następuje szybki rozwój budownictwa w okolicy dzisiejszej kopalni „Marcel”, głównie w obrębie Kolonii Emma, na terenie której funkcjonować zaczął konsum kopalniany. Główny plac targowy znajdował się wówczas na terenie dzisiejszego Parku im. Leopolda Zarzeckiego w Biertułtowach.
Drugim etapem rozwoju sfery handlowej i usługowej to przełom lat 70. i 80., kiedy to w dzielnicy Radlin powstają punkty handlowe w ramach sieci sklepów górniczych (tzw. „sklepy G.”)
Przełom ustrojowy po 1989 umożliwił większą swobodę zakładania działalności gospodarczej, co znacząco wpłynęło na zwiększenie punktów drobnego handlu i usług. Oprócz lokalnych przedsiębiorców na terenie miasta zaczynają funkcjonować supermarkety oraz dyskonty.
Transport.
W Radlinie znajduje się przystanek kolejowy Radlin Obszary z którego odjeżdżają pociągi Kolei Śląskich w kierunku Rybnika i Wodzisławia Śląskiego. W mieście jest również towarowa stacja kolejowa Radlin Marcel, obsługująca wyłącznie ruch towarowy z KWK i EC Marcel i Koksowni Radlin. Najbliższa stacja kolejowa z międzynarodowymi połączeniami kolejowymi znajduje się w Wodzisławiu Śląskim.
Kultura.
W latach 60. w Radlinie powstaje Zakładowy Dom Kultury przy KWK „Marcel”, późniejszy Miejski Ośrodek Kultury w Radlinie. W 1990 r. w Radlinie powstaje Radlińskie Towarzystwo Kulturalne, początkowo jako forma protestu przeciwko planom przeznaczenia Domu Kultury na cele handlowe i chęć poprawy sytuacji życia kulturalnego na terenie Radlina. Po odłączeniu się Radlina ze struktur Wodzisławia Śląskiego powstają kolejne organizacje kulturalne na terenie miasta, m.in. Stowarzyszenie Kobiet Aktywnych w Radlinie, Radlińska Przystań, Stowarzyszenie SZOK, czy Stowarzyszenie Młody Radlin
Organem prasowym radlińskiego samorządu jest miesięcznik „Biuletyn Radlin”. Oprócz tego w mieście wydawane są czasopisma „Wici” (wyd. Radlińskie Towarzystwo Kulturalne), „wARTo!” (wyd. Miejski Ośrodek Kultury), oraz prasa wyznaniowa (parafialna).
Wspólnoty wyznaniowe.
Na terenie Radlina znajdują się dwa kościoły rzymskokatolickie;
Oprócz tych parafii teren Radlina obejmują parafie znajdujące się już poza granicami miasta Radlin:
Oprócz parafii rzymskokatolickich na terenie Radlina działa także Społeczność Chrześcijańska „Opoka” Kościoła Ewangelicznych Chrześcijan
Sport.
Osiągnięcia sportowe.
Z Radlinem związane są nazwiska dwudziestu Olimpijczyków, którzy pochodzili bądź trenowali w radlińskich klubach sportowych. Przede wszystkim reprezentując Klub Sportowy Górnik Radlin oraz Klub Gimnastyczny „Radlin”, którego obiekt gimnastyczy pełnił również rolę Ośrodka Przygotowań Olimpijskich.
Radlińscy Olimpijczycy:
– Jan Deutschmanek, gimnastyk, uczestnik Igrzysk Olimpijskich w Amsterdamie (1928)
– Paweł Gaca, gimnastyk, uczestnik Igrzysk Olimpijskich w Helsinkach (1952)
– Janina Kurzanka-Bartoniek, gimnastyczka, uczestniczka Igrzysk Olimpijskich w Helsinkach (1952)
– Ryszard Kucjas, gimnastyk, uczestnik Igrzysk Olimpijskich w Helsinkach (1952)
– Paweł Gawron, gimnastyk, uczestnik Igrzysk Olimpijskich w Helsinkach (1952)
– Jerzy Krasówka, piłkarz, uczestnik Igrzysk Olimpijskich w Helsinkach (1952)
– Paweł Sobek, piłkarz, uczestnik Igrzysk Olimpijskich w Helsinkach (1952)
– Alfred Kucharczyk, gimnastyk, uczestnik Igrzysk Olimpijskich w Rzymie (1960), w Tokio (1964) i w Meksyku (1968)
– Ernest Hawełek, gimnastyk, uczestnik Igrzysk Olimpijskich w Rzymie (1960), i w Tokio (1964)
– Wilhelm Kubica, gimnastyk, uczestnik Igrzysk Olimpijskich w Tokio (1964), w Meksyku (1968) i w Monachium (1972)
– Mikołaj Kubica, gimnastyk, uczestnik Igrzysk Olimpijskich w Tokio (1964), w Meksyku (1968) i w Monachium (1972)
– Sylwester Kubica, gimnastyk, uczestnik Igrzysk Olimpijskich w Meksyku (1968), w Monachium (1972) i w Montrealu (1976)
– Jerzy Kruża, gimnastyk, uczestnik Igrzysk Olimpijskich w Meksyku (1968) i w Monachium (1972)
– Alfons Andrzej Stawski, bokser, uczestnik Igrzysk Olimpijskich w Monachium (1972)
– Marian Pieczka, gimnastyk, uczestnik Igrzysk Olimpijskich w Montrealu (1976)
– Zbigniew Kicka, bokser, uczestnik Igrzysk Olimpijskich w Montrealu (1976)
– Andrzej Biegalski, bokser, uczestnik Igrzysk Olimpijskich w Montrealu (1976)
– Leszek Bandach, szermierz, uczestnik Igrzysk Olimpijskich w Seulu (1988)
– Leszek Blanik, gimnastyk, uczestnik Igrzysk Olimpijskich w Sydney (2000) i w Pekinie (2008)
– Piotr Gabrych, siatkarz, uczestnik Igrzysk Olimpijskich w Atenach (2004)
Sukcesy krajowe:
Obiekty sportowe.
Stadion Górnika Radlin –
MOSiR Radlin –
Obiekt Gimnastyczny im. Leszka Blanika (tzw. „Sokolnia”)
Organizacje pozarządowe.
Działalność społeczna:
Przedsiębiorczość:
Bezpieczeństwo:
Miasta partnerskie.
Radlin podpisał umowy partnerskie z miastami:

</doc>
<doc id="172920" url="https://pl.wikipedia.org/wiki?curid=172920" title="Cierpienie">
Cierpienie

Cierpienie – ból, doznanie braku lub straty doświadczane przez osobę. Cierpienie jest jednym z głównych problemów, na który dają odpowiedź religie. Dla religii monoteistycznych, jak judaizm czy chrześcijaństwo obecność cierpienia w świecie jest podstawowym pytaniem o pojęcie wszechmocnego dobrego Boga, który dopuszcza cierpienie swoich stworzeń. Również w buddyzmie, określane w języku pali jako dukkha, cierpienie jest kluczowym zagadnieniem. Do szeroko rozumianego motywu cierpienia niejednokrotnie sięga również literatura (np. "Cierpienia młodego Wertera"). Jako uczucie jest ono również opisywane przez psychologię.
Judaizm.
Zarówno Biblia, jak i judaizm rabiniczny, są świadome cierpienia. W doktrynie kabalistycznej, powodem cierpienia jest samo istnienie świata i człowieka, w stanie oddzielenia od Boga. Podobne stanowisko zajmowali Leibniz i Paul Weiss, mówiąc o cierpieniu metafizycznym, jako konsekwencji tego, że świat jest rzeczywistością skończoną, doczesną oraz że "świat nie jest Bogiem oraz Bóg nie jest światem". Cierpienie jest ściśle powiązane z istnieniem zła w świecie. Podobnie jak Augustyn z Hippony, również długa tradycja filozofii żydowskiej przyjmowała neoplatońską koncepcje, że zło jest brakiem dobra. Wyraził ten pogląd m.in. Majmonides w "Przewodniku błądzących" 3:8-25. Uznawał on też, że każde cierpienie jest skutkiem wcześniej popełnionych grzechów. Współczesny filozof Marcin Buber uznawał, że zło jest jedynie "odwróceniem się" od dobra do nicości. Podtrzymał ten pogląd nawet po Holokauście, twierdząc, że bywa takie odwrócenie się, z którego nie ma już powrotu. M. Brod w dziele "Heidentum, Christentum, Judentum" uznał, że stosunek do cierpienia jest głównym czynnikiem odróżniającym judaizm i chrześcijaństwo.
Judaizm wymaga, by okazywać współczucie wobec cierpienia innych, którym są przede wszystkim choroba i ubóstwo. Widoczne w historii Żydów dążenie do znalezienia lekarstw i reform społecznych ma swe korzenie w biblijnym i rabinicznym stosunku do cierpienia. Gdy przyjdzie Mesjasz, choroby, ubóstwo, a nawet śmierć zostaną zniesione. Prawo zabrania zadawać cierpienia zwierzętom.
Cierpienie jest postrzegane jako skutek grzechu. To ujęcie ma wymiar dydaktyczny, zachęca do porzucenia grzechu. Wobec trudności z wytłumaczeniem cierpienia niewinnych, sformułowano doktrynę o "nagrodzie i karze" w życiu po życiu. Traktowano też cierpienie jako oczyszczenie. Myśl judaistyczna dopuszcza także spieranie się z Bogiem, gdy uzna się, że cierpienie jest niezasłużone. Wśród postaci, które to czyniły byli np.: Abraham, Hiob, Honi ha-Me'aggel i Lewi Izaak Berdyczew. Holokaust wzbudził wiele pytań dotyczących problemu cierpienia.
Katolicyzm.
Zgodnie z nauczaniem Kościoła katolickiego, wszystkie cierpienia natury (a więc: śmierć, choroby, ból) są konsekwencją zła moralnego. Jednakże nie oznacza to, że każda niedola dotykająca człowieka daje się sprowadzić do osobistej winy (takie twierdzenie zostało potępione przez Klemensa XI).
Świadkowie Jehowy.
Świadkowie Jehowy uważają, że Bóg nie jest w żaden sposób odpowiedzialny za cierpienia. Kiedy stwarzał ludzi, nie chciał, żeby cierpieli. Jednak Adam i Ewa zbuntowali się przeciw władzy Boga — postanowili sami decydować, co jest dobre, a co złe. W ten sposób ściągnęli na siebie cierpienia, a obecnie odczuwamy skutki ich błędnego wyboru. Uważają, że obecnie Bóg dopuszcza cierpienia, serdecznie pociesza tych, którzy szczerze Go poszukują, jednak wkrótce położy kres ludzkim cierpieniom i odwróci ich skutki za pośrednictwem Jezusa Chrystusa, Władcy mesjańskiego Królestwa.
W Biblii.
Św. Paweł Apostoł, w 2 Kor 12,10) pisał do nawróconych już Koryntian: "Dlatego mam upodobanie w moich słabościach... w prześladowaniach, w uciskach". Chrześcijanin jest zaproszony do tego, by stać się uczniem Chrystusa, "który nam w wierze przewodzi i ją wydoskonala", i który "zamiast przedłożonej Mu radości, przecierpiał krzyż" (Hbr 12,2). Chrześcijanin powinien na każde cierpienie patrzeć poprzez pryzmat swojego nauczyciela Jezusa Chrystusa. Sama Biblia nie banalizuje faktu cierpienia, wręcz przeciwnie, traktuje je bardzo poważnie. Biblia w cierpieniu widzi zło, którego nie powinno być na ziemi. Klęski, żałoba, niepowodzenia często wyrażane są w Biblii pod postacią krzyków, żali oraz lamentacji. W zdecydowanej większości adresatem tych skarg i wyrażanej boleści był sam Bóg. Bardzo wyraźnie owe wręcz krzyki rozpaczy odnajdujemy w lekturze Księgi Psalmów. Punktem kulminacyjnym w którym zbierają się wszystkie jęki, żałości i boleści ludzkości jest wołanie Jezusa z Nazaretu w ogrodzie Oliwnym oraz męka i śmierć, a szczególnie jakże dosadny krzyk z krzyża: "Eloi, Eloi lema sabahtami?" tzn."Boże mój, Boże mój dlaczego mnie opuściłeś?" Pismo Święte nie wychwala cierpienia. Ono wręcz wychwala to co rozumiemy jako przeciwieństwo cierpienia tj. np. zdrowie, i tak znajdujemy w niej opis uznania wobec zawodu lekarza (Syr 38,1-15). Księgi Starego Testamentu zapowiadają erę mesjańską jako czas uzdrawiania (Iz 33,24) i zmartwychwstania (26,19; 29,18; 61,2). Leczenie jest jednym z dzieł samego Jahwe; wąż miedziany wywyższony na pustyni (Iz 53,4), jest swoistego rodzaju zapowiedzią Zbawiciela. Wszystkie klęski narodowe i osobiste, takie jak: wojny, żałoba, wygnanie, niewolnictwo odczuwa się jako zło. Dopiero era mesjańska ma przynieść uwolnienie od tego zła zgodnie z oczekiwaniami ludu Izraela.
Izraelici przebywający na wygnaniu w Babilonii odczuwali pokusę myślenia, że Jahwe został pokonany przez jakieś inne potężniejsze bóstwo. Prorocy broniąc Boga, nie próbują usprawiedliwiać Go, lecz śmiało przekonują, że ma On władzę także nad cierpieniem "Ja tworzę światło i stwarzam ciemności, sprawiam pomyślność i stwarzam niedolę" (Iz 45,7). Tradycja izraelska nie może jednak odstąpić od prawdy wypowiedzianej przez proroka Amosa: "Czyż staje się w mieście nieszczęście, by Jahwe tego nie sprawił?"(Am 3,6; por. Wj 8, 12-28;. To stanowisko, wywołuje nieoczekiwane czasem reakcje: "Nie ma Boga!" (Ps 10,4; 14,1), stwierdza głupi patrząc na zło jakie jest na świecie, lub inne zuchwalstwo: "Bóg, który jest, nie wie o wszystkim "(73,11 ), a żona Hioba zachęca męża: "złorzecz Jahwe" (Hi 2,9). Księgi Starego Testamentu uczą, że ani natura, fatum w życiu człowieka (Hi 4,1 nn; por. 4,7), przypadek (Wj 21,13), przekleństwo, zgubna płodność grzechu, ani sam nawet nieprzyjaciel Królestwa Bożego – nikt, ani nic nie jest w stanie wymknąć się spod zasięgu mocy Boga Wszechmocnego.
Osoby posłane przez Boga, aby zwiastować ludowi Jego przesłanie nie potrafią do końca, pojąć nieszczęść "sprawiedliwych" i szczęścia "bezbożników" (Jer 12, 1-6; Hab 1,13; 3 ,14-18). Ta niemożność pogodzenia się z cierpieniem niezawinionym, w sposób wyraźny zostaje wyartykułowana przez Hioba (Hi 13,22; 23,7), próbującego w rozpaczy niezrozumienia swojego losu wytaczać jakby "proces" samemu Bogu, żądając od Niego wyjaśnień – "dlaczego mnie spotkało to, co mnie spotkało?" Pomimo licznych tragedii wielu "sprawiedliwych" opisanych w Biblii, zawsze mieli ufność i nadziei na lepsze jutro, na zmartwychwstanie (Rdz 22; Ps 22; 49; 73; Iz 53; Rz 4,18-21).
Jezus Chrystus był poddany cierpieniom, iż nie budził już współczucia, lecz wstręt i pogardę (Iz 52,1 n; 53,3). Były one jego codzienną egzystencją. Sługa Jahwe cierpiał za ludzi, za ich przestępstwa i grzechy. Będąc sam najbardziej niewinnym, "wstawia się za grzesznikami" (Iz 53,12) i składa Bogu w ofierze "swoje własne życie za grzechy ludzi" (53,10); dał się zaliczyć do grzeszników (53,12), aby wziąć na siebie ich winy. W ten sposób to co było powodem najwyższego zgorszenia, okazało się być niesłychanym objawieniem "ramienia Jahwe" (53,1) – cudem. Wszystkie cierpienia i grzechy świata zrzucone zostały na Jezusa, który wziął je na siebie z poddaniem się woli Ojca, wysłużył wszystkim pokój i uleczenie (53,5).
Jezus Chrystus ukazuje swoją niezwykłą wrażliwość na każde ludzkie cierpienie i smutek (Mt 9,36; 14,15,32). Wskrzeszenia umarłych, uzdrawiania chorych są znakami, że nadeszła era mesjańska Królestwa Bożego (Mt 11,4; por. Łk 4,18n), pełnego i całkowitego zwycięstwa Chrystusa nad śmiercią i nad szatanem. Zostało ono ostatecznie przypieczętowane męką, śmiercią i zmartwychwstaniem Jezusa.
Jezus nie wymazał ze świata ani cierpienia, ani umierania (Hbr 3,14), nie zniósł cierpienia, ale jest pociechą w udręce (Mt 5,5).
Buddyzm.
Cierpienie, zwane w pali dukkha, jest cechą wszelkich uwarunkowanych stanów. Na buddyjską koncepcję cierpienia można spojrzeć pod trzema aspektami uwarunkowania: jako zwyczajne cierpienie, jako zmienność stanów i jako samą istotę uwarunkowaności związaną z niewiedzą w dwunastu ogniwach współzależnego powstawania.
W theravadzie "Nieuwarunkowane Wyzwolenie" (pāli animitta-vimokkha) oraz w mahajanie "trzy ciała Buddy" nie należą do uwarunkowanego istnienia, którego cechą jest cierpienie.
W psychologii.
Cierpienie to stan psychiczny bólu emocjonalnego bądź fizycznego, nieprzyjemne doznanie ciała. Cierpienie psychiczne wiąże się z doświadczaniem negatywnych emocji takich jak lęk, poczucie krzywdy, smutek, czy żal.

</doc>
<doc id="172922" url="https://pl.wikipedia.org/wiki?curid=172922" title="Meduza Fleckera">
Meduza Fleckera



</doc>
<doc id="172927" url="https://pl.wikipedia.org/wiki?curid=172927" title="Newark-on-Trent">
Newark-on-Trent

Newark-on-Trent (również Newark) – miasto i civil parish w Anglii, w regionie East Midlands, w hrabstwie Nottinghamshire, w dystrykcie Newark and Sherwood, położone nad rzeką Trent. Przez miasto przepływa także rzeka Devon, która wpada tu do Trentu. W 2011 civil parish liczyła 27 700 mieszkańców.
Miasto Newark w stanie New Jersey zostało nazwane przez pielgrzymów, którzy przybyli do Ameryki z Newark.
Historia.
Newark położony jest na skrzyżowaniu rzymskiego traktu Fosse Way i średniowiecznego szlaku Great North Road (obecnie droga krajowa A1). Miasto wspomniane zostało w Domesday Book (1086) jako "Newerc(h)e". Pierwotnie miasto rozwinęło się dookoła istniejącego tu zamku Newark Castle (obecnie w ruinie) oraz rynku. Na początku było to centrum handlu wełną i tkaninami, w epoce wiktoriańskiej rozwinął się tu przemysł, m.in. metalowy, cukrowniczy i browarnictwo. Newark był głównym obozem rojalistów podczas angielskiej wojny domowej, który poddał się dopiero z rozkazu króla Karola I.
W okresie II wojny światowej w znajdujących się w okolicach bazach lotniczych Royal Air Force, stacjonowały polskie jednostki bombowe, zaś poległych, zabitych w wypadkach i zmarłych lotników z tychże jednostek chowano na cmentarzu w Newark. Obecnie jest to największy cmentarz polskich lotników, na którym są też groby Władysława Sikorskiego (w 1993 roku jego ciało przeniesiono na Wawel) oraz Władysława Raczkiewicza i innych prezydentów Polski na uchodźstwie.
W Newark mieści się muzeum lotnictwa (Newark Air Museum).

</doc>
<doc id="172928" url="https://pl.wikipedia.org/wiki?curid=172928" title="Stendhal">
Stendhal

Stendhal, właśc. Marie-Henri Beyle (ur. 23 stycznia 1783 w Grenoble zm. 23 marca 1842 w Paryżu) – francuski pisarz romantyk, prekursor realizmu w literaturze, wolnomularz.
Życiorys.
Pochodził z rodziny urzędniczej. W 1786 urodziła się jego siostra, Pauline, z którą przez całe życie łączyły go bliskie związki, a w 1788 na świat przyszła młodsza siostra, Zenaide. W siódmym roku życia stracił matkę. Ojciec, Cherubin Beyle, nie potrafił zająć się dzieckiem, wobec czego trudu wychowania podjął się dziadek ze strony matki, dr Gagnon. W 1792 guwernerem Stendhala został jezuicki ksiądz, Raillane. W 1796 został uczniem "École Centrale" w Grenoble.
Jesienią 1799 r. utalentowany matematycznie Beyle wyjechał do Paryża na studia matematyczne na École polytechnique, lecz nie przystąpił do egzaminów. Dzięki staraniom kuzyna, Pierre Daru, został zatrudniony w Ministerstwie Wojny. Rok później zaciągnął się do armii Napoleona walczącej we Włoszech. W Mediolanie siedemnastoletni Beyle został zauroczony włoską kulturą.
W 1801 wrócił do Paryża, by stać się jak napisał "drugim Molierem". Rozpoczął pierwsze próby literackie. W 1805 Beyle zakochał się w Melanie Guilbert i otworzył słabo prosperujący sklep. Trudna sytuacja materialna zmusiła go do powrotu do armii. W 1810 po kampaniach w Niemczech i Austrii wrócił do Paryża. Dostał stanowisko audytora w Radzie Państwa, a potem inspektora.
W 1811 przebywał we Włoszech w Mediolanie, gdzie został kochankiem Angeli Pietragui, którą poznał podczas pierwszego pobytu w tym kraju, w trakcie kampanii włoskiej. We wrześniu 1811 Beyle zwiedził Bolonię, Florencję, Rzym i Neapol. Z pobytem we Florencji wiąże się zresztą jego niedyspozycja, a podobne zaburzenia potem zostaną przez psychiatrię nazwane syndromem Stendhala. W 1812 rozpoczął pracę nad "Historią malarstwa we Włoszech". Manuskrypt pracy Stendhal zgubił w czasie ucieczki wojsk napoleońskich spod Moskwy, w której znalazł się w sierpniu 1812. Książka została odtworzona w 1815 i wydana w 1817. W 1815 roku Beyle rozstał się z Angelą Pietraguą. W 1817 wyszedł jego przewodnik "Rzym, Neapol i Florencja", który opublikował pod pseudonimem "Stendhal". W 1819 Stendhal spotkał we Włoszech kobietę, którą obdarzył nieodwzajemnionym uczuciem, Mathildę Dembowski, Włoszkę, żonę polskiego generała Jana Dembowskiego, z którym była w separacji. Ten niespełniony związek był inspiracją do napisania książki "O miłości". W 1821 wskutek podejrzeń o szpiegostwo został zmuszony do opuszczenia Mediolanu i rozstał się z Mathilde Dembowski.
Debiut literacki Stendhala przypadł na rok 1814. Wtedy to wydał książkę "O Haydnie", co skończyło się skandalem, bowiem autor został posądzony o plagiat. Kolejne pozycje "Rzym, Neapol i Florencja", oraz "Historia malarstwa we Włoszech" przeszły bez echa. W 1821 z powodów politycznych opuścił Włochy. Pobyt w Paryżu przyniósł kolejne niedocenione publikacje. Po rewolucji lipcowej został konsulem francuskim w Trieście. Powstała tam jego najbardziej znana powieść "Czerwone i czarne", która z powodu krytyki Kościoła oraz ukazaniu Boga jako „złośliwego despoty” trafiła w 1864 r. na indeks ksiąg zakazanych.
Wskutek zabiegów wrogiego mu rządu Austrii został przeniesiony na stanowisko konsula do Rzymu. Napisał tam drugą swoją najpopularniejszą powieść: "Pustelnię parmeńską". Była to pierwsza, a zarazem ostatnia książka Stendhala, która została doceniona (głównie dzięki pochwalnemu artykułowi Balzaca w paryskiej prasie). Stendhal zmarł w samotności i zapomnieniu. Na jego paryskim grobowcu wyryto epitafium, które sam sobie ułożył:
HENRYK BEYLE
Mediolańczyk
Żył, pisał i kochał takim sercem, jakim ubóstwiał Cimarosę, Mozarta i Szekspira
Twórczość.
Stendhal wyprzedzał swoją epokę – jego twórczość była rozumiana przez nielicznych żyjących w jego czasach ludzi (sam mawiał: "Zrozumieją mnie około roku 1880"). Pod koniec XIX wieku zaczęto na nowo interesować się jego dziełami. Jego styl często określany jest jako jasny i precyzyjny w wyrażaniu myśli. Ponadto charakteryzuje się głębią portretów psychologicznych bohaterów. Mimo iż żył w epoce romantyzmu, jest uznawany za wybitnego twórcę realizmu. Jego powieści to zlepki wątków miłosnych i społecznych. W "Czerwonym i czarnym" sformułował koncepcję powieści-zwierciadła (padają tam słynne słowa: "...powieść to jest zwierciadło które obnosi się po gościńcu. To odbija lazur nieba, to błoto przydrożnej kałuży"), a następnie rozwinął ją w "Pustelni parmeńskiej". Jego bohaterów łączy podobna postawa wobec życia, którą krytycy określają mianem beylizmu.

</doc>
<doc id="172931" url="https://pl.wikipedia.org/wiki?curid=172931" title="Epidauros">
Epidauros

Epidauros (gr. Ασκληπιείο Επιδαύρου, "Asklīpieío Epídayroy trl.", "Asklipiio Epidawru trb."; gr. Επίδαυρος, "Epídayros trl.", "Epidawros trb."; dawny polski egzonim: "Epidaur") – miejscowość w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Argolida. Siedziba gminy Epidauros. W 2011 roku liczyła 19 mieszkańców. 
Epidauros było starożytnym greckim miastem w Argolidzie na Peloponezie nad Zatoką Sarońską, obecnie jest stanowiskiem archeologicznym.
Historia.
W Epidauros od VI wieku p.n.e. do IV wieku n.e. istniało najsłynniejsze sanktuarium Asklepiosa (Asklepiejon) w świecie antycznym, którego kult zastąpił wcześniejszy na tym miejscu kult Apollina Maleatasa. Wykopaliska archeologiczne, systematycznie prowadzone od 1879 do 1974 przez archeologów greckich, wspomaganych przez badaczy francuskich, odsłoniły imponujące ruiny świętego okręgu (temenosu).
Według legendy, gdy w 293 p.n.e. szalała w Rzymie zaraza, księgi sybillińskie nakazały sprowadzić z Epidauros (rzymskiego Epidaurus) uzdrawiającego boga Asklepiosa (Eskulapa). Specjalna delegacja wysłana do Epidauros sprowadziła do Rzymu świętego węża, symbolizującego boga. Na Polu Marsowym wąż wśliznął się do rzeki Tyber i popłynął na wysepkę Tyberyjską, gdzie zniknął, wskazując w ten sposób miejsce budowy świątyni, ukończonej w 290 p.n.e.
Zabytki.
Najważniejsze budowle temenosu to:
Wokół świątyni Asklepiosa i wzdłuż świętej drogi, znajdowały się półkoliste eksedry dla kuracjuszy, pomniki wotywne i stele z opisami cudownych uzdrowień.
W najbliższym sąsiedztwie okręgu zbudowano liczne budowle użytkowe:
Na wschód od propylei w okresie wczesnochrześcijańskim zbudowano bazylikę, której pozostałości zachowały się do dnia dzisiejszego.

</doc>
<doc id="172934" url="https://pl.wikipedia.org/wiki?curid=172934" title="Prostyl">
Prostyl



</doc>
<doc id="172935" url="https://pl.wikipedia.org/wiki?curid=172935" title="Cykl Otta">
Cykl Otta

Cykl Otta – odwracalny obieg termodynamiczny składający się z następujących czterech procesów składowych:
Cykl Otta jest obiegiem porównawczym tłokowych silników spalinowych z zapłonem iskrowym.
Pozycja wyjściowa, suw ssania, suw sprężania.
Zapłon paliwa, suw pracy, suw wydechowy.
Sprawność.
gdzie formula_2 jest wykładnikiem adiabaty.

</doc>
<doc id="172939" url="https://pl.wikipedia.org/wiki?curid=172939" title="Ciało szare">
Ciało szare

Ciało szare, ciało doskonale szare – ciało, które pochłania określoną współczynnikiem absorpcji część promieniowania padającego na to ciało bez względu na długość fali padającego promieniowania i temperaturę ciała.
Emisja ciała szarego określona jest wzorem:
gdzie:
Wnioski.
Maksimum funkcji intensywności promieniowania ciała szarego prawo przesunięć Wiena określa identyczny wzór jak dla ciała doskonale czarnego
Prawo Stefana-Boltzmanna dla ciała szarego przyjmuje postać:
gdzie:
W tym sensie ciało doskonale czarne jest szczególnym ciałem szarym o zdolności emisyjnej formula_14
Ciało o zdolności emisyjnej równej formula_15 może być ciałem doskonale białym, doskonale przezroczystym lub zwierciadlanym. To samo dotyczy zdolności absorpcyjnej.
Współczynnik pochłaniania wszystkich ciał rzeczywistych zależy od długości fali padającego promieniowania, jednak w ograniczonym zakresie długości fal, wiele ciał może być traktowanych jako ciała szare.

</doc>
<doc id="172940" url="https://pl.wikipedia.org/wiki?curid=172940" title="Nierówność Krafta-McMillana">
Nierówność Krafta-McMillana

Nierówność Krafta-McMillana – warunek konieczny, który musi spełniać kod, aby był jednoznacznie dekodowalny. Dodatkowo jest to warunek konieczny, ale nie wystarczający, aby kod był dekodowalny bez opóźnień; tak więc istnieją kody które spełniają tę nierówność, lecz nie są jednoznacznie dekodowalne bez opóźnienia (są jednoznacznie dekodowalne, ale z opóźnieniami)
gdzie:
Przykład.
W tym przypadku dla wszystkich kodów formula_7 gdyż zastosowano wszędzie kod binarny, natomiast formula_8 gdyż kody mają czteroelementowy alfabet wiadomość formula_9 formula_10 formula_11 formula_12 Obliczając lewą stronę nierówności dla kodu formula_13 otrzymuje się 1, więc nierówność jest spełniona. Dodatkowo widać, że ma on wszystkie ciągi kodowe o stałej długości i do tego każdy z nich jest inny. Na tej podstawie wnioskuje się, że jest to kod jednoznacznie dekodowalny, bez opóźnienia.
Dla kodu formula_14 lewa strona wynosi 1, więc ponownie spełniona jest nierówność Krafta-McMillana, lecz widać, że czwarte słowo kodowe jest przedrostkiem słowa trzeciego, co eliminuje go z tych rozważań.
Natomiast dla kodu formula_15 lewa strona wynosi 9/8, czyli nierówność nie jest spełniona, można więc bezwzględnie określić, że nie jest to kod jednoznacznie dekodowalny bez opóźnienia.

</doc>
<doc id="172943" url="https://pl.wikipedia.org/wiki?curid=172943" title="Nierówność Krafta">
Nierówność Krafta



</doc>
<doc id="172945" url="https://pl.wikipedia.org/wiki?curid=172945" title="Surowce nieodnawialne">
Surowce nieodnawialne



</doc>
<doc id="172947" url="https://pl.wikipedia.org/wiki?curid=172947" title="Maślice">
Maślice

Maślice (niem. "Masselwitz") – osiedle administracyjne Wrocławia utworzone na terenie byłej dzielnicy Fabryczna.
Nazwa.
Heinrich Adamy swoim dziele o nazwach miejscowości na Śląsku wydanym w 1888 roku we Wrocławiu jako najstarszą nazwę miejscowości wymienia "Maslic" podając jej znaczenie "„Butterdorf”", czyli w języku polskim "„Maślana wieś lub wieś masła”". Nazwa wsi została później fonetycznie zgermanizowana na "Masselwitz" i utraciła swoje pierwotne znaczenie.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zgermanizowanej formie "Maslitz".
Historia.
Wieś o nazwie "Maslec" (od przezwiska Masło) pierwszy raz jest wzmiankowana w 1193, W 1630 pojawia się pierwsza informacja o podziale na Maślice Wielkie i Maślice Małe.
Osiedle dzieli się na dwie części:
Na wschód od Maślic płynie rzeka Odra i rozciąga się Las Pilczycki, na zachód biegnie linia kolejowa oddzielająca osiedle od Stabłowic, na południe od Maślic Małych znajdują się Pilczyce, a na północ od Maślic Wielkich, za wysypiskiem, znajdują się Pracze Odrzańskie.
Na terenie Maślic znajduje się szkoła Podstawowa nr 26 im. Piastów Śląskich (Maślice Małe), ul. Suwalska 5 (w związku z budową Autostradowej Obwodnicy Wrocławia szkoła została przeniesiona z poprzedniej lokalizacji przy ul. Maślickiej 37); znajduje się tu Rada Osiedla Maślice
Komunikacja miejska.
Do Maślic można dojechać autobusami linii:

</doc>
<doc id="172950" url="https://pl.wikipedia.org/wiki?curid=172950" title="Kopernicja">
Kopernicja

Kopernicja ("Copernicia" Mart. ex Endl.) – rodzaj roślin należący do rodziny arekowatych ("Arecaceae"). Obejmuje 22–25 gatunków. Występują one głównie na Kubie, tylko dwa gatunki rosną na wyspie Haiti i trzy na sawannach Ameryki Południowej.
Palmy te dostarczają jadalnych owoców i niektóre gatunki uprawiane są jako ozdobne. Podstawowe znaczenie użytkowe ma kopernicja woskodajna "C. prunifera", rosnąca głównie w północno-wschodniej Brazylii, dostarczająca wosku karnauba. W podobnym celu na mniejszą skalę użytkuje się inne gatunki, zwłaszcza "C. alba".
Nazwa rodzajowa nadana została na cześć Mikołaja Kopernika.
Systematyka.
Rodzaj z rodziny arekowatych ("Arecaceae") należącej do rzędu arekowce ("Arecales"). W obrębie rodziny zaliczany do podrodziny "Coryphoideae", plemienia "Corypheae" i podplemienia "Livistoninae".

</doc>
<doc id="172952" url="https://pl.wikipedia.org/wiki?curid=172952" title="Klon ginnala">
Klon ginnala

Klon ginnala ("Acer tataricum" subsp. "ginnala" (Maxim.) Wesm.) – podgatunek klonu tatarskiego należącego do rodziny mydleńcowatych ("Sapindaceae" Juss.). Występuje naturalnie w północno-wschodnich Chinach (między innymi w Mandżurii), na Półwyspie Koreańskim oraz w Japonii. Bywa sadzony w Europie jako wytrzymały krzew ozdobny.
Zastosowanie.
Roślina ozdobna - owoce (orzeszki) najczęściej mają kolor różowokarminowy. Roślina bardzo odporna na niskie temperatury i niekorzystne warunki środowiska (jedynie nie toleruje gleb zbyt wilgotnych). Kwitnie od lipca do sierpnia. Owoce dojrzewają do sierpnia do października. 

</doc>
<doc id="172958" url="https://pl.wikipedia.org/wiki?curid=172958" title="Mount Gambier">
Mount Gambier

Mount Gambier – drugie co do wielkości (24 tysiące mieszkańców) miasto w Australii Południowej, położone prawie dokładnie w połowie drogi między Adelajdą a Melbourne, przy granicy ze stanem Wiktoria, w południowej części regionu turystycznego Limestone Coast. W samym Mount Gambier i w jego bezpośredniej okolicy położonych jest wiele spektakularnych atrakcji turystycznych i region ten jest częstym celem wycieczek dla mieszkańców Wiktorii i Australii Południowej. Mount Gambier znana jest jako „Blue Lake City”.
Historia miasta.
Wulkan Mount Gambier został odkryty przez porucznika Jamesa Granta w grudniu 1800 roku z pokładu HMS „Lady Nelson” w czasie wyprawy mającej za zadanie stworzenie dokładnych map wybrzeża tego regionu i nazwany na cześć admirała Jamesa Gambiera.
Pierwszą biała osobą która dotarła na te tereny był Stephen Henty, hodowca bydła z niedaleko leżącego Portland. Rodzina Hentych zamieszkała w tym regionie ale nigdy oficjalnie nie zarejestrowała tej ziemi jako swojej własności i została zmuszona do opuszczenia tego obszaru kiedy Evelyn Sturt, brat słynnego odkrywcy Charlesa Sturta, wykupił te tereny od rządu.
Pierwsza osada, nazwana wtedy „Gembiertown” została założona przez Hastingsa Cumminghama w 1854, który wyznaczył 77 arowy obszar ziemi na przyszłe miasto. Pierwsza rada miejska (Town Council) zebrała się w 1876, ale Mount Gambier otrzymała prawa miejskie dopiero w 1954.
Ekonomia.
Mount Gambier jest ważnym węzłem komunikacyjnym ze względu na swoje położenie w połowie drogi pomiędzy stolicami stanów Wiktoria i Australia Południowa. Zatrzymuje się tu wiele ciężarówek przewożących towary w obie strony. Ważną część ekonomii stanowi także przemysł drzewny oraz turystyczny. Znajduje się tu również port lotniczy Mount Gambier.
Turystyka.
W Mount Gambier, a także w bezpośredniej okolicy tego miasta znajduje się wiele interesujących atrakcji turystycznych. Najbardziej znaną z nich jest słynne w Australii Blue Lake (Błękitne Jezioro) znajdujące się w kraterze wulkanu, na stoku którego leży Mount Gambier, w okresie letnim woda w tym jeziorze ma głęboki błękitny kolor, a samo jezioro stanowi także źródło wody pitnej dla miasta. Inne jeziora powulkaniczne znajdujące się w mieście to "Leg of Mutton Lake", "Valley Lake" i "Browne Lake".
W centrum miasta znajduje się także Umpherston Sinkhole – lej zapadliskowy powstały po zapadnięciu się jaskini, na dnie którego znajduje się wspaniały ogród, w nocy odwiedzany przez oposy. W okolicy miasta znajduje się jeszcze wiele innych, mniejszych form tego typu, a także innych jaskiń i formacji krasowych.
Niedaleko od Mount Gambier znajdują się także regiony winiarskie Mount Benson i Coonawarra.

</doc>
<doc id="172965" url="https://pl.wikipedia.org/wiki?curid=172965" title="Collaborations (album Sinéad O’Connor)">
Collaborations (album Sinéad O’Connor)

Collaborations – album Sinéad O’Connor z 2005 roku, zawierający utwory nagrywane wraz z innymi artystami. Składanka obejmuje utwory od 1986 (jeszcze sprzed debiutu płytowego artystki) do 2003 roku.

</doc>
<doc id="172971" url="https://pl.wikipedia.org/wiki?curid=172971" title="Kościół Imienia Najświętszej Maryi Panny w Inowrocławiu">
Kościół Imienia Najświętszej Maryi Panny w Inowrocławiu

Kościół Imienia Najświętszej Maryi Panny w Inowrocławiu, tzw. Ruina – najstarszy kościół Inowrocławia i jeden z najstarszych na Kujawach, sięgający metryką końca XII wieku. Pełni funkcję kościoła parafialnego, a od 2008 roku nosi tytuł bazyliki mniejszej. Najcenniejszy, pod względem artystycznym i historycznym, zabytek miasta.
Właścicielem kościoła jest Parafia Imienia Najświętszej Maryi Panny w Inowrocławiu.
Historia.
Budowla znajduje się na szczycie morenowego wyniesienia, zwanego Białą Górą, ze śladami osadnictwa od czasów rzymskich. Otoczona jest najstarszym (częściowo zachowanym) inowrocławskim cmentarzem. Powstanie kościoła datuje się na koniec XII lub początek XIII wieku. Fundator ani dokładny czas budowy nie są znane. Najprawdopodobniej kościół zaczęto budować w drugiej połowie XII wieku z fundacji księcia Leszka, syna Bolesława Kędzierzawego, dzięki dochodom z produkcji soli. Na początku wzniesiono kamienną nawę i prezbiterium. Jego fundamenty celowo posadowiono na pięciu symetrycznie ułożonych szkieletach. Prawdopodobnie związane było to z chrześcijańskim kultem relikwii, splątanym w ówczesnej religijności ludowej z pogańskim kultem tzw. "ofiary budowlanej". Ceglane wieże powstały w drugiej fazie budowy, na początku XIII wieku. 
Znaczna, jak na kościół jednonawowy, szerokość korpusu (12,40 m) pozwala przypuszczać, że pierwotnie planowano podział wnętrza na trzy nawy, który nie został jednak zrealizowany. Surowość i prostota form architektonicznych sugeruje pochodzenie architekta i jego pomocników z Brandenburgii lub Saksonii, gdzie powstawały podobne budowle. Wymiary ciosów granitowych są zbliżone wysokością do zastosowanych w opactwie w Czerwińsku, co wiązać się może z udziałem mazowieckiego warsztatu kamieniarskiego we wznoszeniu budowli. Romańskie partie ceglane, zbudowane w wątku wendyjskim, wskazują na sprowadzenie warsztatu cegielniczego z Brandenburgii lub ze Śląska. 
6 listopada 1233 r. był miejscem synodu diecezjalnego biskupa kujawskiego Michała, co sugeruje ukończenie prac budowlanych przed tą datą. Ze względu na siedzibę dworu książęcego w Inowrocławiu kościół mógł pełnić rolę kolegiaty od lat 30. XIII wieku aż do roku 1327. W XIV wieku prezbiterium zostało przedłużone w kierunku wschodnim, a półkolista apsyda zastąpiona zamknięciem wielobocznym, opiętym przyporami. 
W końcu XVI wieku zaczął tracić na znaczeniu, stając się kościołem filialnym. W 1779 r. zawaliła się ściana wschodnia prezbiterium z częścią sklepień. W 1792 r. odbudowano częściowo zawaloną wieżę południową i ponownie przebudowano prezbiterium, zamykając je ścianą prostą. 
W 1816 r. zamknięto kościół ze względu na grożącą katastrofę budowlaną. Zniszczony w pożarze w grudniu 1834 roku, zamienił się w ruinę. W latach 1900-1902 został poddany rekonstrukcji (z inicjatywy księdza Antoniego Laubitza) według projektu Juliusza Kothego, konserwatora zabytków prowincji poznańskiej. Zgodnie z zasadą jedności stylu usunięto wówczas ślady prezbiterium gotyckiego i przebudowy barokowej, a odtworzono m.in. półkolistą, romańską apsydę. 
W latach międzywojennych był kościołem gimnazjalnym. W czasie okupacji hitlerowcy zamienili zabytek na magazyn mebli i ukradli dzwony. Po wojnie zdewastowaną w 1945 r. budowlę poddano kolejnym renowacjom, poprzedzonym sondażowym badaniom archeologicznym w latach 1950–1952 i oględzinom komisji konserwatorskiej. Wzmocniono całą konstrukcję, wyłożono płytami ceramicznymi posadzkę i na nowo zaaranżowano wnętrze, eksponując surowość kamienno-ceglanych ścian i wstawiając w okna witraże. W 1979 r. ponownie na wieży zawisły dzwony. 
3 maja 1980 r., dekretem prymasa Stefana Wyszyńskiego, przywrócono rangę kościoła parafialnego. Proboszczem mianowano księdza Tadeusza Kościelnego. W sierpniu 1981 r. w salce na wieży odbyło się zebranie założycielskie inowrocławskiego Klubu Inteligencji Katolickiej. Na mocy decyzji Stolicy Apostolskiej z 10 kwietnia 2008 r. kościół podniesiono do rangi bazyliki mniejszej.
Architektura.
Największa w Europie Środkowej bazylika redukowana w stylu romańskim, orientowana, murowana z granitowych ciosów, z partiami wież powyżej przyziemia zbudowanymi z cegły. Grubość murów (dochodząca do 160 cm), stosunkowo małe i wysoko umieszczone okna oraz otwory strzelnicze dowodzą, że projektowana była nie tylko jako budowla religijna, ale i obronna (w sensie dosłownym – przed wojskami nieprzyjaciela, jak i metafizycznym – przed złem). Prostokątny, jednonawowy korpus, od strony wschodniej zamyka krótkie prostokątne prezbiterium zakończone półkolistą apsydą, a od strony zachodniej fasada z dwiema wieżami. Nawa przykryta jest płaskim, drewnianym stropem.
W obecnej bryle kościoła najbardziej autentycznymi częściami są przyziemie wieży południowej i północny mur nawy. W kruchcie południowej, w przyziemiu wieży, zachowało się oryginalne sklepienie krzyżowe zbudowane z kamienia. 
Do wnętrza z trzema wnękami ołtarzowymi prowadzą trzy romańskie portale z gładkimi tympanonami. (Uprawdopodobnia to hipotezę o dawnej funkcji kolegiaty, obsługiwanej przez trzech księży.) Na ścianach (zwłaszcza na zewnętrznej ścianie północnej) zachowały się ryty i płaskorzeźby przedstawiające groteskowe maski ludzkie i diabelskie, fantastyczne zwierzęta i krzyże, pełniące prawdopodobnie funkcje apotropaiczne i dydaktyczne (tzw. „biblia ubogich”). Powstały prawdopodobnie na przedchrześcijańskich kamieniach kultowych, wmurowanych wtórnie w ściany świątyni, podkreślając w ten sposób jej funkcje sakralne 
Bryła, plan, zastosowany materiał i dekoracja rzeźbiarska odpowiadają rozpowszechnionemu w średniowieczu postrzeganiu świątyni chrześcijańskiej jako ziemskiego odbicia Niebiańskiej Jerozolimy. Pochówki pod fundamentem prezbiterium, zewnętrzne ryty i płaskorzeźby, łącząc wykład religii chrześcijańskiej z funkcjami magicznymi, wskazują na niewygasłe jeszcze w XII w. pozostałości dawnych, pogańskich wyobrażeń wśród lokalnej społeczności. 
W wyposażeniu wnętrza najcenniejsza jest wykonana z lipowego drewna, otoczona kultem, gotycka rzeźba Uśmiechniętej Madonny i Dzieciątka Jezus datowana na lata ok. 1370–1380, umieszczona w ołtarzu głównym. Prawdopodobnie dzieło Mistrza Madonny ze Skarbimierza. W XVIII w. otrzymała rokokową, srebrną koronę, a w 1936 r. nową polichromię. Barokowa rzeźba św. Szymona Apostoła pochodzi z XVIII w. Sklepienie prezbiterium, zaaranżowane w 2005 r. przez Ewę Pasoń, zdobi współczesna, szklano-złota mozaika nawiązująca do wzorów romańskich. Współczesne, czternastogłosowe organy zamontowano na emporze w 2009 r.

</doc>
<doc id="172973" url="https://pl.wikipedia.org/wiki?curid=172973" title="Charcik włoski">
Charcik włoski

Charcik włoski – rasa psa zaliczana do grupy chartów, powstała w starożytności, użytkowana jako pies myśliwski, wyścigowy i pies do towarzystwa. Nie podlega próbom pracy.
Rys historyczny.
Psy o budowie charcika włoskiego znane były już w epoce brązu. Rasa pochodzi z północnej Afryki, gdzie była hodowana już w starożytności. W V wieku p.n.e. trafiła do Włoch. W XVIII wieku hodowle tej rasy przeżywały swój progres we Włoszech, Niemczech, Anglii i Francji.
Klasyfikacja.
W klasyfikacji FCI rasa ta została zaliczona do grupy X – charty, sekcja chartów krótkowłosych. Zgodnie z klasyfikacją amerykańską, należy do grupy psów ozdobnych i do towarzystwa.
Wygląd.
Szata i umaszczenie.
Sierść krótka, delikatna; umaszczenie jednolite, czarne, szare, błękitne lub płowe („izabelowate”); białe znaczenia dopuszczalne jedynie na piersi i na palcach.
Zachowanie i charakter.
Inteligentne, łagodne, wesołe i aktywne. Żyją w zgodzie z innymi domownikami, do których są bardzo przywiązane. Potrzebują kontaktu z człowiekiem, dobrze dogadują się z innymi psami oraz kotami. Nadają się do hodowania w stadzie.
Użytkowość.
Jest wykorzystywany jako pies do towarzystwa, a także jako pies myśliwski i wyścigowy. Poluje kierując się wzrokiem.
Zdrowie i pielęgnacja.
Nie wymaga większych zabiegów; uwagę należy zwrócić na higienę uzębienia (stosunkowo często występuje kamień nazębny). Ułożenie pod warunkiem konsekwencji nie jest trudne. Rasa aktywna, wymaga ruchu.

</doc>
<doc id="172975" url="https://pl.wikipedia.org/wiki?curid=172975" title="Teoria zjawisk krytycznych">
Teoria zjawisk krytycznych



</doc>
<doc id="172983" url="https://pl.wikipedia.org/wiki?curid=172983" title="Teoria przejść fazowych">
Teoria przejść fazowych

Teoria przejść fazowych – dziedzina fizyki, znajdująca się na pograniczu termodynamiki fenomenologicznej, fizyki materiałowej, chemii fizycznej, teorii pola. Jest to dziedzina zajmująca się doświadczalnym i teoretycznym opisem tak zwanych zjawisk krytycznych zachodzących podczas przejść fazowych.
Zjawiska te mają swoją wyraźną specyfikę, do opisu wymagają rozwinięcia swoistych narzędzi matematycznych takich jak teoria grupy renormalizacji. Także badania doświadczalne przejść fazowych wobec czułości tych zjawisk na stan otoczenia wymagają specyficznego podejścia w planowaniu eksperymentów i ich przeprowadzaniu. Podstawową zasadą, która konstytuuje tę dziedzinę fizyki, jako samodzielny obszar badawczy jest fakt, że:
co jest treścią hipotezy uniwersalności opisu przejść fazowych.
W szczególności uniwersalne (niezależne od materiału, w którym dochodzi do przejścia fazowego) są wykładniki krytyczne, czyli stopnie nieciągłości pochodnych funkcji stanu materiału. Wynika z tego, że w analizie przejść fazowych zupełnie nie mają znaczenia szczegóły budowy substancji, jej skład chemiczny czy nawet detale dotyczące oddziaływań pomiędzy różnymi mikroskopowymi fragmentami układu.
Przejścia fazowe – opis fenomenologiczny.
Fenomenologiczny opis własności termodynamicznych układu rozpoczyna się zwykle od podania funkcjonału entalpii swobodnej układu G. Postać tej funkcji dla skomplikowanego układu termodynamicznego jest w teorii wynikiem uśrednienia przeprowadzonego dla skal mikroskopowych w ramach opisu układu za pomocą zespołów statystycznych. Jednak w praktyce funkcjonał G konstruuje się w oparciu o zasady symetrii.
Aby podać jego jawną postać, należy wybrać zmienną dynamiczną, która będzie opisywała zachowanie się układu. W ramach teorii przejść fazowych typowym wyborem jest tak zwany parametr porządku, który wybierany jest w taki sposób, aby w fazie o mniejszej entropii miał niższe wartości niż w fazie o entropii większej. I tak dla układów magnetycznych (na przykład dla ferromagnetyka) typowym wyborem jest średnia magnetyzacja na jednostkę objętości. Dla cieczy (na przykład podczas analizy krzepnięcia – topienia) typowym i naturalnym wyborem jest jej średnia gęstość. Dla nadprzewodników parametrem porządku jest funkcja falowa pary Coopera, co prowadzi do wielkości zespolonej o dwóch składowych rzeczywistych, dla ciekłych kryształów cholesterolowych wybiera się tensorowy parametr porządku, opisującym skręcenie wersorów w płaszczyznach przejawiających uporządkowanie typu nematycznego.
Entalpia swobodna G jest ciągłą funkcją parametrów w niej występujących, to jest parametru porządku, pól zewnętrznych i temperatury. Jak się jednak okazuje, w punkcie przejścia fazowego ma ona nieokreśloną pochodną, czyli sama funkcja G posiada punkt osobliwy w postaci np. ostrza. Zwykle przejścia fazowe analizuje się w funkcji temperatury, jest to jednak modelowe uproszczenie. Role parametru kontrolnego może pełnić bowiem zarówno temperatura jak pole magnetyczne, stężenie składników i inne.
Klasyfikacja przejść fazowych Ehrenfesta.
Klasyfikacja przejść fazowych zaproponowana przez Paula Ehrenfesta oparta na ciągłości potencjału chemicznego "μ". Przemiana fazowa jest według tej definicji "n"-tego rodzaju, gdy najniższa pochodna "μ", będąca nieciągłą jest "n"-tą pochodną potencjału chemicznego formula_1 Istnieją przemiany fazowe, dla których pochodne "μ" mogą być rozbieżne w miarę przybliżania się do temperatury przejścia i jednocześnie być ciągłe w punkcie przejścia (przykładem jest ciepło właściwe w dwuwymiarowym modelu Isinga). Mimo tej niejednoznaczności klasyfikacja Ehrenfesta jest ciągle używana, jako szybka prosta metoda przybliżonego opisu.
Klasyfikacja przejść fazowych Landaua-Ginzburga.
Własność ta jest podstawą klasyfikacji przejść fazowych zaproponowaną przez Witalija Ginzburga i Lwa Landaua. Wyróżnia się obecnie dwa rodzaje przejść fazowych:
Czynniki wpływające na przejście fazowe.
Własności przejść fazowych prawie zupełnie nie zależą od ośrodka, w którym zachodzą. Ta własność jest nazywana uniwersalnością i w wąskim rozumieniu odnoszona jest do niezależności wykładników krytycznych od materiału, a w szerokim dotyczy modelu przejścia w ogólności. Wielkościami, które decydują o charakterze przejścia, są następujące parametry:
Pozostałe szczegóły modelu opisującego przejście fazowe nie mają żadnego znaczenia dla jego opisu (poza skończonością lub nie próbki, jeśli należy uwzględniać skończone rozmiary ośrodka, w którym zachodzi przejście fazowe, rozmiary te stanowią dodatkowy parametr w równaniach). Własność ta jest zdumiewającym przykładem jak skomplikowane i trudne do uwzględnienia szczegóły mikroskopowej budowy materii jak mikroskopowe oddziaływania pomiędzy cząsteczkami itp. nie wpływają zupełnie na makroskopowy charakter układu.
Z identyczną sytuacją mamy do czynienia w kwantowej teorii pola, gdzie dzięki procedurze renormalizacyjnej uniezależniamy się od tzw. parametrów obcięcia. Można stwierdzić, że efektywna teoria pola (jak zrenormalizowana QED lub QCD) jest w istocie opisem układu pola w punkcie krytycznym.

</doc>
<doc id="172984" url="https://pl.wikipedia.org/wiki?curid=172984" title="Biesak-Białogon">
Biesak-Białogon



</doc>
<doc id="172990" url="https://pl.wikipedia.org/wiki?curid=172990" title="Trójwymiar">
Trójwymiar



</doc>
<doc id="172992" url="https://pl.wikipedia.org/wiki?curid=172992" title="Rapidograf">
Rapidograf

Rapidograf (nazywany czasami niepoprawnie "rapitograf") – pisak kreślarski w postaci pióra, który pozwala na rysowanie tuszem linii o stałej grubości. Służy do wykreślania rysunków i ich opisywania na papierze (brystolu) lub kalce technicznej. Popularne jest też użycie rapidografu do zdobień paznokci.
Polska nazwa rapidograf pochodzi od nazwy "Rapidograph" firmy Rotring.
Wyróżnia się pióra kreślące linie o różnej grubości. Standardowo końcówki piór oznacza się różnymi kolorami w zależności od grubości. Zazwyczaj stosowane są grubości: 0,13 (fioletowy); 0,18 (czerwony); 0,25 (biały); 0,35 (żółty); 0,50 (brązowy); 0,70 (niebieski); 1,00 (pomarańczowy) i 1,40 mm (zielony).
Przygotowanie rapidografu do pracy wymaga napełnienia zbiorniczka tuszem kreślarskim lub włożenia naboju kapilarnego z tuszem, który podczas rysowania spływa cienką rurką umieszczoną wewnątrz wymiennej końcówki, po powierzchni stalowej igiełki. Igiełka ta ma możliwość ograniczonego przesuwu wzdłuż rurki i dodatkowe zadanie – udrażniania prześwitu rurki. Przed dłuższą przerwą w kreśleniu (ponad jeden tydzień) konieczne jest usunięcie reszty tuszu z pisaka przez umycie go, ponieważ zeschnięty tusz, zwłaszcza w piórach o mniejszych średnicach, nie daje się usunąć i konieczna jest wymiana końcówki pisaka na nową.
Pisaki kreślarskie, od nazw firm, bywają nazywane rystorami, rotringami, stadlerami itp.
Przyrządy te są produkowane m.in. przez firmy: Rystor, Rotring, Staedtler i Faber Castell.

</doc>
<doc id="172996" url="https://pl.wikipedia.org/wiki?curid=172996" title="Rainbow Six">
Rainbow Six



</doc>
<doc id="172998" url="https://pl.wikipedia.org/wiki?curid=172998" title="Piotr Bałtroczyk">
Piotr Bałtroczyk

Piotr Bałtroczyk (ur. 4 grudnia 1961 w Olsztynie) – polski dziennikarz, poeta, piosenkarz, konferansjer, satyryk, prezenter telewizyjny i radiowy.
Życiorys.
Absolwent III Liceum Ogólnokształcącego im. Mikołaja Kopernika w Olsztynie (1980), a następnie Wydziału Dziennikarstwa i Nauk Politycznych Uniwersytetu Warszawskiego (1987), gdzie obronił pracę magisterską napisaną pod kierunkiem Jana Baszkiewicza i zatytułowaną "Utopia konserwatywna Ernsta Wiecherta".
Był działaczem studenckiego ruchu artystycznego, m.in. laureatem Festiwalu Artystycznego Młodzieży Akademickiej (FAMA). Później zajął się zawodowo działalnością konferansjerską, prowadząc różne festiwale i imprezy kabaretowe. W Telewizji Polskiej był prezenterem programów "Zwyczajni niezwyczajni", "Pegaz" czy "Kochamy polskie komedie". W 2001 wydał tomik wierszy "Krawiectwo miarowe. Samouczek". W 2006 rozpoczął współpracę z telewizją Polsat, w której prowadził programy "Piotr Bałtroczyk przedstawia" (nagrodzony na IX Festiwalu Dobrego Humoru w Gdańsku w 2008) oraz "Piotr Bałtroczyk na żywo". Grał Johna McPhersona w improwizowanym serialu kabaretowym "Spadkobiercy". Pojawił się także w obsadzie produkcji "Badziewiakowie" oraz "Wrzuć na luuuz".
Laureat Wiktora 2004 i Wiktora 2007 w kategorii „Osobowość telewizyjna” oraz Nagrody Dziennikarzy na 38. Krajowym Festiwalu Piosenki Polskiej w Opolu (2001).
Był członkiem komitetu poparcia Bronisława Komorowskiego przed wyborami prezydenckimi w 2010 i w 2015.
W 2002 został odznaczony Brązowym Krzyżem Zasługi.
Życie prywatne.
Jest synem Andrzeja Bałtroczyka, olsztyńskiego dziennikarza i współtwórcy „Dziennika Pojezierza”. Z aktorką Joanną Fertacz ma dwóch synów: Kacpra i Piotra. Zamieszkał pod Olsztynem, gdzie zajął się prowadzeniem gospodarstwa rolnego nastawionego na uprawę zbóż.

</doc>
<doc id="173001" url="https://pl.wikipedia.org/wiki?curid=173001" title="Brzezinko (województwo kujawsko-pomorskie)">
Brzezinko (województwo kujawsko-pomorskie)

Brzezinko – wieś w Polsce położona w województwie kujawsko-pomorskim, w powiecie toruńskim, w gminie Lubicz, około 17 km na północny wschód od Torunia. Liczba mieszkańców według danych urzędu gminy (XII 2016 r.) wynosiła 268 osób. Jest siedemnastą co do wielkości miejscowością gminy Lubicz.
Wieś znana od XIII w., przed rokiem 1242 własność zakonu krzyżackiego, od roku 1242 – szpitala Św. Ducha w Toruniu, od roku 1415 do 1833 – toruńskich benedyktynek, następnie do roku 1920 znajdowała się w rękach prywatnych. W latach 1975–1998 miejscowość administracyjnie należała do województwa toruńskiego.

</doc>
<doc id="173002" url="https://pl.wikipedia.org/wiki?curid=173002" title="Alodium">
Alodium

Alodium (łac. "allodium") – funkcjonująca w średniowiecznym systemie prawa feudalnego forma własności nieruchomości. Była to ziemia stanowiąca nieograniczoną własność, wolną od zobowiązań i ciężarów feudalnych, czym różniła się od lenna. Nazywana również własnością bezwarunkową oraz własnością dziedziczną.
Wyraz alodium pochodzi od średniowiecznego łacińskiego "allodium" wywodzącego się z kolei z frankońskiego wyrazu "alod" będącego zbitką słów "al" (wszystko) oraz "ōd" (własność).
W Europie Zachodniej własność alodialna występowała tylko gdzieniegdzie, w szczególności na tych obszarach, na których zachowały się silne wpływy prawa rzymskiego, na przykład w południowej Francji. Istniało tam nawet łacińskie powiedzenie: "lex Romana, mater allodiorum" ("prawo rzymskie matką alodiów").
Nieco inaczej rzecz się przedstawiała w Europie Wschodniej, a zwłaszcza w Polsce, w której własność feudałów zachowała charakter alodialny, w dużej mierze w wyniku rozwoju demokracji szlacheckiej. Istniały wprawdzie klasyczne lenna, których właściciele posiadali własnych lenników, było ich jednak niewiele i znajdowały się głównie na Wschodnich Kresach Rzeczypospolitej, na których własność ziemska została skoncentrowana w rękach wielkich magnatów (na Rusi nosiła nazwę "вотчина" czyli "ojcowizna"). Współistnienie własności alodialnej i demokracji szlacheckiej zaowocowało swoistym sprzężeniem zwrotnym: alodia wzmacniały pozycję szlachty, co z kolei skutkowało wprowadzaniem uregulowań zakazujących przekształcania królewszczyzn w lenna, a także likwidacją nakładanych na szlacheckie posiadłości ograniczeń.

</doc>
<doc id="173003" url="https://pl.wikipedia.org/wiki?curid=173003" title="Brzeźno (powiat toruński)">
Brzeźno (powiat toruński)

Brzeźno – wieś w Polsce położona w województwie kujawsko-pomorskim, w powiecie toruńskim, w gminie Lubicz.
W latach 1975–1998 miejscowość należała administracyjnie do województwa toruńskiego. Leży przy drodze krajowej nr 15 Inowrocław-Ostróda, w odległości 17 km na północny wschód od Torunia oraz 3 km od Turzna, w którym znajduje się zabytkowy pałacyk. Według danych urzędu gminy (XII 2016 r.) liczyła 360 mieszkańców. Jest trzynastą co do wielkości miejscowością gminy Lubicz.

</doc>
<doc id="173004" url="https://pl.wikipedia.org/wiki?curid=173004" title="Corel Corporation">
Corel Corporation

Corel Corporation – kanadyjskie przedsiębiorstwo informatyczne z siedzibą w Ottawie, Kanada.
Założone przez Michaela Cowplanda w 1985 roku, jako laboratorium badawcze, którego nazwa jest akronimem „COwpland REsearch Laboratory”. Przedsiębiorstwo odniosło pierwsze wielkie sukcesy wraz z nadejściem boomu komputerowego na początku lat 90. ubiegłego stulecia, przede wszystkim dzięki swojemu sztandarowemu produktowi, programowi graficznemu CorelDRAW, który wszedł na rynek w 1989 roku. Obecnie Corel Corporation jest największym producentem oprogramowania w Kanadzie.
Corel próbował konkurować z Microsoftem, rozwijając dalekosiężne i bardzo wszechstronne plany – angażowano się m.in. w rozwój Linuksa (Corel Linux i darmowa wersja edytora WordPerfect dla tego środowiska), a szczególne nadzieje wiązano z przejęciem od Novella rodziny oprogramowania biurowego WordPerfect (1996), które miało stanowić przeciwwagę dla Microsoft Office, ale pomimo utrzymywania znacznej klienteli, idącej w dziesiątki milionów osób, produkty z tej rodziny stanowią obecnie niewielki odsetek rynku biurowego. Przedsiębiorstwu nie udało się m.in. uzyskać prawnego zakazu preinstalowania Microsoft Office w sprzedawanych na rynku komputerach. Niepowodzenia te spowodowały znaczne zwolnienia wśród personelu przedsiębiorstwa, zaś sam Cowpland stanął nawet w obliczu oficjalnego śledztwa komisji giełdowej.
Cowpland opuścił Corela w 2000 roku, a nowa rada dyrektorów przystąpiła do stabilizacji przedsiębiorstwa, kładąc ponownie nacisk na jej podstawowe kompetencje. W sierpniu 2003 Corel Corporation została w całości zakupiona przez fundusz inwestycyjny Vector Capital i zniknęła z północnoamerykańskich giełd, m.in. NASDAQ.
Corel koncentruje się na rozwoju aplikacji graficznych (CorelDraw, Corel PhotoPaint, Corel Painter, przejęty od przedsiębiorstwa Micrografx Designer, pakiet DTP Corel Ventura, a także rozmaite aplikacje pomocnicze) i podtrzymywaniu pakietu biurowego WordPerfect Office z jego kilkudziesięciomilionową klientelą. Specjalną marką Corela dla oprogramowania do dokumentacji, symulacji i analizy procesów biznesowych jest iGrafx. Corel wszedł też na przynoszący duże dochody rynek rozwijającego się szybko oprogramowania konsumenckiego (związanego z ekspansją od początku 2000 roku cyfrowej fotografii i cyfrowego wideo), oferując uproszczone aplikacje graficzne przeznaczone dla domowego użytkownika – Corel Essentials.
14 października 2004 r. przedsiębiorstwo Corel wykupiło JASC Software, producenta narzędzi do obróbki grafiki i fotografii cyfrowej, twórcę takich produktów jak Paint Shop Pro, Paint Shop Photo Album i Paint Shop Power Suite, co miało znacznie wzmocnić pozycję przedsiębiorstwa jako producenta oprogramowania do obróbki grafiki, edycji zdjęć, rysunku wektorowego i specjalistycznych technik graficznych.

</doc>
<doc id="173011" url="https://pl.wikipedia.org/wiki?curid=173011" title="Feudał">
Feudał



</doc>
<doc id="173013" url="https://pl.wikipedia.org/wiki?curid=173013" title="Droga krajowa nr 4 (Polska)">
Droga krajowa nr 4 (Polska)

Droga krajowa nr 4 – droga krajowa znajdująca się w południowej części Polski, łącząca granicę polsko-niemiecką w Jędrzychowicach z granicą polsko-ukraińską w Korczowej. W latach 1986–2016 biegła po śladzie obecnej drogi nr 94, od 20 lipca 2016 droga nr 4 w całości stanowi autostradę A4.

</doc>
<doc id="173017" url="https://pl.wikipedia.org/wiki?curid=173017" title="Millenium (Królestwo)">
Millenium (Królestwo)



</doc>
<doc id="173020" url="https://pl.wikipedia.org/wiki?curid=173020" title="Nil z Rossano">
Nil z Rossano

Nilem z Rossano, zwany też Nilem Młodszym, imię chrzcielne Mikołaj ("Nikolaos") (ur. 910, zm. 27 grudnia 1004 we Frascati) – święty katolicki i prawosławny, eremita.
Życiorys.
Pochodził z miejscowości Rossano w Kalabrii. Jego rodzice byli Grekami. Ożenił się, jednak żona zmarła mu wcześnie po tym wydarzeniu mając około trzydziestu lat zaczął służyć Bogu przy katedrze w Rossano. Był to obszar Włoch znajdującym się pod panowaniem cesarzy wschodnich, dlatego święty należał do obrządku bizantyjskiego i wkrótce wstąpił do klasztoru bazylianów – mnichów tradycji, bizantyjskiej według reguły św. Bazylego Wielkiego – w San Nazario koło Salerno. Przyjął imię Nil na cześć św. Nila Synaity.
Po kilku latach we wspólnocie zakonnej został pustelnikiem w grocie pw. św. Michała. Czas wypełniała mu praca ręczna, modlitwa, czytanie świętych ksiąg i pisanie (niektóre zachowały się do dziś). W 943 r. przyłączył się do niego bł. Stefan oraz jego przyjaciel bł. Jerzy. Gdy w latach 952-953 na południowe Włochy najeżdżali arabscy piraci, przenieśli się do pustelni św. Hadriana i św. Natalii. Stamtąd udawali się często do okolicznych miast i wsi, by nauczać i wzywać do pokuty.
Po śmierci biskupa Rossano chciano go wybrać do pełnienia tej godności, lecz się nie zgodził, mówiąc, że złożył ślub, iż nie będzie przyjmował żadnych godności kościelnych. Taką samą propozycję z podobnym skutkiem złożyli mu mieszkańcy Capui w 981 r. po śmierci ich biskupa. Święty Nil znalazł się w Capui po ponownych najazdach Saracenów na Włochy w 978 r.
Z Capui wybrał się do Monte Cassino, aby przyjrzeć się życiu benedyktynów. Benedyktyni przywitali go z szacunkiem i ofiarowali mu mały klasztor w Vellelucio tu na przełomie 987/988 roku, zawitał w niego Wojciech z Pragi (późniejszy święty Wojciech), który – pozbawiony stolicy biskupiej – wędrował do Ziemi Świętej. Nil dziwił się jego entuzjazmowi pielgrzymiemu, tłumacząc i cytując świętego Hieronima: "Nie to, że się było w Jerozolimie, lecz to, że się w Jerozolimie cnotliwie żyło jest chwalebne i zbawienne". Za jego radami Wojciech poprzestał pielgrzymowania, wrócił do Rzymu i wyruszył w misję do Bolesława Chrobrego.
Nil założył drugie opactwo w Serperii koło Gaety skąd udał się do papieża Grzegorza V chcąc oddać mu hołd oraz prosić o złagodzenie kary dla antypapieża Jana XVI wcześniej mnicha z Rossano. Po powrocie z Rzymu spotkał się tu z cesarzem Ottonem III.
W wieku dziewięćdziesięciu lat założył jeszcze jeden klasztor w Grottaferrata. Mnisi wybudowali tu klasztor i kościół istniejący do dziś. Opiekują się nim bazylianie i znajduje się w nim kaplica poświęcona św. Nilowi a w niej ważniejsze sceny z życia świętego. Zmarł 27 grudnia 1004 r. w klasztorze św. Agaty we Frascati.
Kult świętego.
W 1586 Baroniusz wpisał św. Nila do "Martyrologium Rzymskiego".
Święty sprzed wielkiej schizmy wschodniej (1054) – czczony przez wiernych Kościoła katolickiego i prawosławnego.
Wspomnienie w Kościele Katolickim przypada 26 września.

</doc>
<doc id="173023" url="https://pl.wikipedia.org/wiki?curid=173023" title="Jaime de Marichalar">
Jaime de Marichalar



</doc>
<doc id="173024" url="https://pl.wikipedia.org/wiki?curid=173024" title="Jaime de Marichalar y Saenz de Tejada">
Jaime de Marichalar y Saenz de Tejada



</doc>
<doc id="173025" url="https://pl.wikipedia.org/wiki?curid=173025" title="Organ państwowy">
Organ państwowy

Organ państwowy – odpowiednio zorganizowana instytucja utworzona na podstawie przepisów prawa, działająca w imieniu i na rzecz państwa przy zastosowaniu środków właściwych dla władzy państwowej.
Organ państwa – osoba bądź zespół ludzi upoważnionych do wykonywania określonych czynności w imieniu państwa. Od organu państwa należy odróżnić urzędy, pełniące funkcje pomocnicze w stosunku do organów państwa (np. minister spraw zagranicznych jest organem państwa, natomiast Ministerstwo Spraw Zagranicznych to urząd).
Organ państwa jest jednym z ważniejszych pojęć używanych w naukach zajmujących się funkcjonowaniem grup społecznych, a także teorii państwa i prawa. Pochodzi od greckiego słowa "Όργανον" ("organon"), oznaczającego narzędzie. Organ państwa to organ działający w imieniu państwa i na jego rzecz, utożsamiający się z nim w każdym działaniu publicznym, a więc przez organ państwa należy rozumieć osobę (organ monokratyczny) lub grupę osób (kolegialny), działający na podstawie i w oparciu o właściwe przepisy prawa i utworzony w oparciu o nie (zawarte w aktach ustawowych), zdolny do podejmowania działań władczych oraz charakteryzujący się swoistymi formami działania, wyposażony w odpowiednie cechy organizacyjno-personalne i kompetencyjne.
Jeśli chodzi o pierwszą cechę, to stwierdza się, że organ państwowy to zawsze osoba (lub grupa osób) wyodrębniona na podstawie norm organizacyjnych i stanowiąca część szeroko pojętego aparatu państwowego. Normy prawne muszą określać sposób powoływania i odwoływania, a także założenia dotyczące trybu pracy danego organu. Łączy się z tym potrzeba przydzielenia organowi pewnej grupy osób i środków materialnych, wspomagających jego działalność (czyli urzędu). Od organu państwa należy odróżnić urzędy, pełniące funkcje pomocnicze w stosunku do organów państwa (np. minister spraw zagranicznych jest organem państwa, natomiast Ministerstwo Spraw Zagranicznych to urząd, który stanowi aparat pomocniczy organizacyjno-techniczny, w który organ został wyposażony do prawidłowego wykonywania własnych i powierzonych mu zadań).
Aspekt kompetencyjny dotyczy konieczności określenia zadań danego organu i przyznania mu uprawnień służących realizacji tych zadań. Kompetencja oznacza możliwość dokonywania czynności, które rodzą skutki prawne w postaci konkretnych obowiązków po stronie określonych podmiotów. Szczególny charakter kompetencji organów państwowych polega na tym, że oznaczają one nie tylko uprawnienie organu państwa do podejmowania konkretnych działań; w pewnych sytuacjach normy prawne mogą zobowiązywać do korzystania z kompetencji. Kompetencja może mieć zatem charakter zarówno uprawnienia, jak i równocześnie – obowiązku. W demokratycznym państwie prawnym kompetencje organu państwowego wynikać mogą jedynie z przepisów prawa i muszą znajdować swoją bezpośrednią lub pośrednią legitymację w woli narodu jako suwerena. Organ państwa powinien przy tym mieć zapewnioną możliwość korzystania ze środków o charakterze władczym, wynikających z władzy zwierzchniej państwa (imperium), łącznie z możliwością posłużenia się przymusem państwowym.
Organ państwa ma obowiązek działać na rzecz i w interesie państwa. Możliwość podejmowania działań władczych to również istotna cecha organu państwa. Władzy nie należy utożsamiać tylko z przymusem. W życiu publicznym państwa najbardziej widocznym przejawem działalności organów państwa są decyzje władcze, którymi zarówno są wyrok sądu, decyzja administracyjna, jak i ustawa uchwalona przez sejm czy rozporządzenie ministra.
Decyzję władczą cechują się tym, iż:
Podział.
Podział organów państwowych ze względu na:
a) skład liczebny
b) sposób kreowania
c) zakres stanowienia prawa
d) strukturę wewnętrzną
e) zakres kompetencji (funkcje)

</doc>
<doc id="173027" url="https://pl.wikipedia.org/wiki?curid=173027" title="Paremia">
Paremia

Paremia (greka: παροιμία "paroimía") – jednostka językowa o pochodzeniu ludowym, wyrażająca mądrość lub doświadczenie ludowe. Do paremii zalicza się m.in.: przysłowia, porzekadła, zagadki, przepowiednie pogodowe. Część badaczy zalicza paremie do frazeologizmów i włącza je w zakres badawczy frazeologii, inni natomiast podkreślają ich odrębny charakter jako gotowych tekstów.
Szczególnym rodzajem paremii jest paremia prawnicza.

</doc>
<doc id="173028" url="https://pl.wikipedia.org/wiki?curid=173028" title="Technologia wielkopłytowa">
Technologia wielkopłytowa

Technologia wielkopłytowa, także: wielka płyta – sposób wznoszenia budynków, polegający na montowaniu ich na miejscu budowy z wielkowymiarowych prefabrykowanych elementów betonowych lub żelbetowych.
Charakterystyka.
Forma budynków wielkopłytowych oparta była na założeniach modernizmu: elewacje z surowego betonu bez tynków lub z prefabrykowanymi okładzinami, np. mozaikowymi. Konstrukcje oparte na prefabrykowanych elementach betonowych z umocnieniami i mocowaniami z prętów stalowych (żelbet), kotwienia płyt spawane, a łączniki i podwieszenia były wykonane ze stali nierdzewnej. Systemy wielkopłytowe zawierały usystematyzowane elementy stropowe (pełne lub kanałowe) oraz ściany nośne, usztywniające, działowe i elewacyjne, ponadto gotowe biegi schodów, szyby windowe i instalacyjne, a niekiedy pełne bloki sanitarne.
Typizacja obejmowała nie tylko wymiary elementów i rozwiązania gotowych układów funkcjonalnych. Objęto nią rozwiązania prowadzonych w budynkach sieci instalacyjnych, sposobu połączeń poszczególnych płyt oraz uszczelnień złączy. Prace projektowe obejmowały przede wszystkim rozwiązania funkcjonalne całych zespołów urbanistycznych i poszczególnych jego jednostek. Każdorazowo prowadzone były też obliczenia konstrukcyjne dostosowujące przyjęte rozwiązania do warunków lokalnych. W rezultacie, według szacunku, w roku 2013 w Polsce w budynkach z wielkiej płyty mieszkało 12 mln osób, a sama rewitalizacja w ocenie Izby Inżynierów Budownictwa kosztowałaby 200 mld zł.
Wielka płyta w Europie Zachodniej.
Po raz pierwszy wielką płytę zastosowano w Holandii podczas budowy osiedla Betondorp na przedmieściach Amsterdamu w latach 1923–1925, a nieco później w dwukondygnacyjnych budynkach na osiedlu Splanemanna w Berlinie-Lichtenbergu w 1923 r. Studia na temat elementów całościennych prowadził w latach 20. Walter Gropius. Znaczny wpływ na rozwój wielkiej płyty miały również propagowane przez francuskiego architekta Le Corbusiera idee „domu jako maszyny do mieszkania” – jednostki mieszkaniowej, czyli bloku mieszkalnego (fr. "Unité d’habitation", realizacja w Marsylii w 1952 r.) z loggiami jako wiszącymi ogrodami we wszystkich pokojach mieszkalnych oraz z publicznym ogrodem na dachu płaskim, kierującej się proporcjami wyznaczonymi przez stojącą postać ludzką (183 cm) i tę samą postać z podniesioną ręką (226 cm). Wszystkie wymiary mieszkania i domu zwane systemem „Modulor” były wypadkową tych wartości, jednakże uznano je za kontrowersyjne i zostały skorygowane już w trzecim bloku mieszkalnym tego architekta, w Berlinie gdzie zwiększono te wymiary.
Pierwsze większe konstrukcje z betonowej wielkiej płyty powstały w końcu lat 30. we Francji (w 1934 roku powstało osiedle bloków mieszkalnych z prefabrykatów żelbetowych w Drancy), Szwecji i Finlandii, stały się ponadto dość powszechne w Niemczech. Już w połowie lat 70. ostatecznie zrezygnowano w Europie Zachodniej z technologii wielkopłytowej, głównie ze względu na narastające koszty transportu ciężkiego.
Wielka płyta w Polsce.
Początki.
Od lat 60. do początku lat 90. wielka płyta była bardzo rozpowszechniona w polskim budownictwie mieszkaniowym. Okres największego rozwoju budownictwa mieszkaniowego, bazującego na technologii wielkopłytowej, przypada na lata 70. Był to okres planowania i budowy nowych, dużych osiedli mieszkaniowych. Właśnie na nich stawiano bloki mieszkalne z wielkiej płyty. Montaż budynków z gotowych prefabrykatów na placach budów przebiegał w dość szybkim tempie. Jednak przed oddaniem mieszkań do użytku następowała nieco wolniejsza faza prac wykończeniowych, dodatkowo spowolnionych przez nieterminowe dostawy potrzebnych materiałów.
Technologia budownictwa mieszkaniowego oparta na wielkiej płycie nie była tania. Produkcja elementów w wytwórniach była energochłonna, ponieważ większość z nich „naparzano”, czyli przyspieszano procesy wiązania i twardnienia betonu w formach przez poddawanie ich działaniu podwyższonej temperatury. Gotowe elementy były ciężkie i wymagały dostarczania ich na plac budowy drogimi środkami transportu (kontenery na przyczepach tzw. niskopodwoziowych o ładowności 30 ton), przy użyciu samochodów dostosowanych do transportu ciężkich i wielkogabarytowych elementów (ciągnik balastowy). W celu ułatwienia transportu zazwyczaj budowano w obrębie powstających osiedli wytwórnie poligonowe. W ten sposób unikano przewozu przez najbardziej zatłoczone drogi. Załadunek, rozładunek i montaż wymagał użycia żurawia. Każda z tych operacji miała wpływ na koszt inwestycji.
Problemy związane z wielką płytą.
Charakterystycznym problemem dla budownictwa okresu PRL, który szczególnie dał o sobie znać przy produkcji prefabrykatów, była niska jakość wykonawstwa. Duży odsetek niespełniających norm wymiarowych, wybrakowanych elementów często utrudniał i dezorganizował prace przy montażu budynków. Część problemów pojawiała się w gotowych już obiektach, w związku z czym podejmowano doraźne działania naprawcze, takie jak dodatkowe kotwienie płyt czy łatanie pęknięć smolistymi uszczelniaczami.
Klasyczna wielka płyta była jednolicie płaska i niewielkie uszkodzenia brzegów powodowały trudne do uzupełnienia szczeliny. Późniejsze wersje płyt miały już profilowane krawędzie, a warstwa elewacyjna ścian zewnętrznych otrzymała zróżnicowaną fakturę – przy okazji budynki zyskiwały bardziej interesujący wygląd.
Pomimo wprowadzanych wielu udoskonaleń w miejscu połączenia płyt, ich złącza nadal były miejscem trudnym do uszczelnienia. Uszczelnianie impregnowanymi sznurami konopnymi nie spełniało wymogów termicznych. Dodatkowo, obowiązujące w tym okresie normatywy izolacyjności termicznej ścian były ponad trzykrotnie mniejsze niż wymagane dzisiaj. Budynki z wielkiej płyty zaczęto docieplać już od połowy lat 80, a tendencja ta nasiliła się w późniejszych latach w związku ze znacznym wzrostem kosztów ciepła dostarczanego do mieszkań. Na wielu osiedlach prowadzone są prace związane z poprawą właściwości izolacyjnych budynków – docieplane są zazwyczaj elewacje. Wiąże się to ze zmianą wyglądu budynków, spowodowaną warstwą ocieplenia, najczęściej styropianu o grubości kilkunastu centymetrów, oraz nowym tynkiem i kolorem. Wiele takich remontów budzi kontrowersje, ponieważ zatracona zostaje pierwotna faktura tynku, tektonika elewacji, a nowe kolory i wzory bywają niespójne z modernistyczną architekturą.
Budynki mieszkalne wykonane z wielkiej płyty, które powstawały masowo w Polsce Ludowej podlegały nieustannej krytyce zarówno społeczeństwa, jak również i środowiska architektonicznego konfrontującego się z normatywami mieszkaniowymi komunistycznego państwa skutecznie ograniczającego możliwości twórcze architektów. Typizacja w socjalistycznym budownictwie i zdominowanie wielu obszarów kraju monotonnym, oszczędnościowym budownictwem wielkopłytowym było postrzegane jako zjawisko negatywne i dystansujące architekturę Polski Ludowej od osiągnięć wysoko rozwiniętych krajów Zachodu. Polska architekt i profesor Helena Syrkusowa powiedziała w 1980 roku, że: 
Także w innych krajach świata dostrzegano problemy związane z blokami mieszkalnymi masowo wznoszonymi z wielkiej płyty takimi jak typizacja niedostosowana do wysokich wymagań każdego człowieka oraz negatywna ingerencja budynków w krajobraz. Na skutek krytyki bloków mieszkalnych, w latach siedemdziesiątych w NRD zaczęto budować nowatorskie bloki mieszkalne z wielkiej płyty zwane tarasowcami (niem. "Terrassenhochhaus"), które charakteryzowały się zupełnie inną estetyką niż typowe bloki, znacznie lepszą jakością wykonania oraz większym metrażem mieszkań, a także po raz pierwszy pojawiły się duże tarasy z miejscem na bujną roślinność zamiast małych balkonów. Przykładowymi budynkami są tarasowce w Rostocku (1977). Po raz pierwszy blok mieszkalny mógł sam wnosić ścianę zieleni, czyli bujną roślinność do otoczenia zamiast tylko ścian z betonu. Niestety w innych krajach takich jak ZSRR, Czechosłowacja i PRL prawie nie budowano tarasowców ze względu na koszty, co wpłynęło negatywnie na krajobraz tych państw oraz warunki życia ich mieszkańców.
Stosowane w Polsce systemy wielkiej płyty.
Na przełomie lat siedemdziesiątych i osiemdziesiątych w Polsce odnotowano wzrost liczby oddawanych mieszkań. Odbiło to się jednak na jakości realizowanych projektów. Po krótkim użytkowaniu budynków mieszkalnych, zauważyć można było fizyczne wady dotyczące m.in. przemarzania i przewiewania złączy pionowych i poziomych prefabrykatów wielkopłytowych. Efektem tego było powstawanie zawilgoceń i zagrzybień. W 1981 r. rząd wprowadził program, mający na celu likwidację wad budownictwa wielkopłytowego. Program skupiał się na zmniejszeniu energochłonności budynków. Realizowane były badania w naukowo-badawczych placówkach takich jak Wydział Budownictwa na Politechnice Śląskiej czy nieistniejącym już Instytucie Technologii i Organizacji Budownictwa.
W Polsce istniało kilka systemów wielkiej płyty, wśród nich systemy zamknięte (tylko elementy wielkopłytowe składane w jeden sposób, typizacja ograniczała się do powtarzalnego rozwiązania typu budynku, jego segmentu lub nawet tylko mieszkania) i otwarte (możliwość tworzenia różnych konfiguracji w ograniczonej liczbie typów budynków składających się na dowolny zespół urbanistyczny). Stosowanie systemów zamkniętych często miało ograniczony zasięg terytorialny.
Z uwagi na wymogi typizacji, każdy system zawierał ograniczoną liczbę różnych elementów produkowanych w tzw. typoszeregach. Im mniej ich było, tym bardziej zamykał się system ograniczając możliwości ich wzajemnego zestawienia. Z drugiej strony ograniczenie ilości produkowanych zazwyczaj w odrębnych formach elementów miało wpływ na ekonomiczną efektywność systemu.
Systemy zamknięte.
PBU.
System wielkopłytowego budownictwa mieszkaniowego stosowany przez Przedsiębiorstwa Budownictwa Uprzemysłowionego w odmianach: warszawskiej, krakowskiej i toruńskiej. Po raz pierwszy został zastosowany pod koniec lat 50. do budowy osiedla mieszkaniowego Jelonki. Elementy systemu pozwalały budować bloki mieszkalne o wysokości nie przekraczającej jedenastu kondygnacji. Jedna z pierwszych wersji, PBU-59, oparta była na płytach do wykonywania ścian wewnętrznych gr. 14 cm i płytach stropowych gr. 9 cm. Ściany zewnętrzne wykonywano jako warstwowe z izolacją ze styropianu. W rozwiązaniu zastosowano krzyżowy układ ścian nośnych. Wariant PBU-63 zawierał rozwiązania projektowe budynków o poprzecznych ścianach nośnych. Zmieniono grubość płyt stropowych na 14 cm i zastosowano zewnętrzne ściany osłonowe gr. 24 cm wykonane z gazobetonu. System stał się podstawą do opracowania projektów osiedli mieszkaniowych w innych regionach kraju. W Poznaniu na nim oparto projekt budowy Osiedla Świerczewskiego (Osiedle ks. Jerzego Popiełuszki).
„Domino”.
W odmianach krakowskiej i śląskiej. Podobnie jak PBU, należy do najstarszych systemów budownictwa wielkopłytowego stosowanych w Polsce. W kolejnych latach opracowanych zostało kilka jego wariantów. W wersji „Domino 63” zaprojektowano budynki mieszkalne w układzie trzytraktowym o mieszanym układzie konstrukcyjnym. W trakcie pierwszym zastosowano płyty stropowe podparte na czterech krawędziach (nośne są ściany podłużne i poprzeczne). W trakcie środkowym strop opiera się tylko na ścianach podłużnych, a w trakcie trzecim tylko na ścianach poprzecznych. Płyty stropowe i ścian wewnętrznych produkowano o gr. 10 cm. Do wykonania ścian zewnętrznych zastosowano elementy wielkoblokowe.
ŁSM - Łódzka Sekcja Mieszkaniowa („Dąbrowa”).
System opracowany i zastosowany na terenie Łodzi. Przewidziano w nim budowę bloków 5- i 11-kondygnacyjnych w układzie poprzecznym, z zastosowaniem rozstawu 240, 300, 360 i 400 cm. Głębokość traktu – 510 cm. Do budowy domów wykorzystywano płyty żelbetowe gr. 14 cm (stropy i ściany wewnętrzne) oraz gr. 24 cm z betonu komórkowego – ściany zewnętrzne. Elementy prefabrykowane potrzebne do budowy domów produkowano w wytwórniach poligonowych (m.in. w nieistniejącej już fabryce domów przy ul. Dąbrowskiego, na osiedlu Dąbrowa). W tej technologii budowano zarówno wielkie osiedla (np. Dąbrowa, Zarzew, Teofilów, Karolew), jak i niewielkie zespoły mieszkaniowe stanowiące uzupełnienie istniejącej już zabudowy (np. okolice ul. Lutomierskiej).
T/FT/MG (Systemy wielkopłytowe na licencji NRD).
System stosowany przede wszystkim na terenie Górnego Śląska. Zawarte w nim rozwiązania obejmowały budynki 5- i 11-kondygnacyjne w układzie poprzecznym. Zastosowano rozstaw ścian 240, 360 i 600 cm dla mieszkań oraz 480 cm dla klatek schodowych. Głębokość traktu – 480 cm. W systemie zastosowano płyty stropowe jednokierunkowo zbrojone o gr. 14 cm (płyty o rozpiętości 600 cm dodatkowo sprężano). Płyty ścian wewnętrznych gr. 15 cm a ścian zewnętrznych 29 cm jako warstwowe z ociepleniem z wełny mineralnej. Elementy prefabrykowane stosowane w tym systemie były produkowane w „fabrykach domów”.
WUF-T.
Warszawska Uniwersalna Forma – Typowa; system opracowany przez Biuro Projektów Typowych i Studiów Budownictwa Miejskiego w Warszawie w 1967 r. W Warszawie stosowany na osiedlach Służewiec, Wrzeciono i Wawrzyszew. Adaptowany do potrzeb innych województw, np. w Wielkopolsce stosowany w latach siedemdziesiątych przy realizacji budynków mieszkalnych 5- i 11-kondygnacyjnych w układzie klatkowym w systemach WUF-T/67 i WUF-T/72. Dla rozwiązania WUF-T/67 przewidziano po dwa mieszkania na każdej kondygnacji, w rozwiązaniu późniejszym WUF-T/72 (rozwiązanie z 1972 r.) po trzy mieszkania. Zaadaptowany system posiadał także uzupełnienie w postaci opracowanego rozwiązania WUF-T/72-koryt., który pozwalał na budowę budynków jedenastokondygnacyjnych w układzie korytarzowym. W 1974 r., po wprowadzeniu nowych normatywów mieszkaniowych (zwiększono wielkość typowych mieszkań) został opracowany kolejny wariant systemu WUF-T oznaczony symbolem WUF-75, przeznaczony nadal do budowy bloków 5- i 11-kondygnacyjnych.
System oparto na siatce modularnej (nx150 cm) × 480 cm. Zaprojektowano trakty o głębokości 480 cm a przyjęty rozstaw ścian poprzecznych wynosił: 300, 450, 600, 750 i wyjątkowo 900 cm. Stosowane w systemie płyty miały gr. 14 cm (dla ścian wewnętrznych i stropów) oraz 25 cm – dla ścian zewnętrznych. Te ostatnie miały budowę warstwową: żelbet – 14 cm, ocieplenie – styropian – 5 cm i warstwa zewnętrzna z betonu – 6 cm. Wysokość kondygnacji mieszkalnych – 270 cm. Płyty stropowe były zbrojone krzyżowo z możliwością podparcia ich na dwóch, trzech lub czterech krawędziach. Płyty produkowano w wytwórniach poligonowych (na otwartym terenie) albo w stacjonarnych zakładach prefabrykacji.
OW-T.
Oszczędnościowy Wielkopłytowy – Typowy; system został opracowany w 1962 r. przez Biuro Projektów Typowych i Studiów Budownictwa Miejskiego w Warszawie na bazie OW-1700. W Warszawie budowano w tym systemie bloki na osiedlu Niedźwiadek. Na terenie Wielkopolski zastosowano jego regionalną odmianę dla budowy osiedli mieszkaniowych w Koninie. Umożliwiał budowę budynków mieszkalnych 5- i 11-kondygnacyjnych w układach klatkowych oraz 11-kondygnacyjnych w układach korytarzowych. W 1975 opracowano rozwiązanie oznaczone symbolem OWT-75 zwiększając nie tylko metraż typowych mieszkań, ale podniesiono wysokość kondygnacji z 270 do 280 cm. System OW-T oparto na siatce o wymiarach 540 × 480 cm (jako jednostka podstawowa) z uzupełnieniem 540 × 540 cm dla powierzchni mieszkalnych, i 270 × 480 dla traktów komunikacyjnych w budynkach 5-kondygnacyjnych (piony komunikacyjne w budynkach 11-kondygnacyjnych miały siatkę 480 × 540 cm). Po wprowadzeniu modyfikacji systemu w 1975 r. przyjęto siatkę modularną 120 × 120 cm z zastosowaniem głębokości traktu mieszkaniowego – 480 cm, szerokości w typoszeregu: 240, 360, 480, 600 cm (gdzie szerokość 240 cm została przyjęta jako uzupełniająca).
Rozwiązanie materiałowe systemu: ściany wewnętrzne i stropy – płyty żelbetowe gr. 14 cm, ściany zewnętrzne trójwarstwowe gr. 16 cm (ściany podłużne) lub 24 cm (ściany szczytowe) z warstwą izolacyjną ze styropianu gr. 5 cm (różnica gr. wynikała z innej gr. warstwy nośnej z żelbetu – odpowiednio 6 lub 14 cm). Dla WT-75 zwiększono gr. stropów do 16 cm, ścian wewnętrznych do 15 cm a zewnętrznych podłużnych do 19 cm. Płyty stopowe były krzyżowo-zbrojone, przewidziano dla nich podparcie na trzech krawędziach.
WWP - „Wrocławska Wielka Płyta”.
WWP - Wrocławska Wielka Płyta - system budownictwa wielkopłytowego w typizacji zamkniętej. Opracowany został do budowy osiedli mieszkaniowych i budynków mieszkalnych w woj. Wrocławskim (ob. Dolnośląskie) przez Miastoprojekt Wrocław w drugiej połowie lat 60. Pierwsze budynki w systemie WWP wznosić rozpoczęto w 1969 r. na osiedlach Dorota-Barbara we Wrocławiu natomiast od 1970 r. uruchomiono linię produkcyjną w zakładach prefabrykacji we Wrocławiu: Południe, następnie w wytwórniach poligonowych we Wrocławiu (Popowice), Lubinie, Jeleniej Górze, Oławie oraz Wałbrzychu. W ramach systemu WWP realizowano budynki w układzie konstrukcyjnym poprzecznym. Maksymalna liczba kondygnacji wynosiła 11, natomiast zazwyczaj realizowano budynki 5 i 11 kondygnacyjne. W systemie zastosowano 3 główne typy modułów, na podstawie których opracowano zestawy mieszkań oraz ich późniejsze modyfikacje. Moduły oparte były na siatce o wymiarach: 1) 5,4 m x 2,7 m; 2) 4,8 m x 2,8 m; 3) 2,4 m x 5,4 m. WWP obejmował elementy prefabrykowane płyt ścian wewnętrznych (o grubości 14 cm), płyty ścian szczytowych (trójwarstwowe o grubości 21 cm) oraz osłonowych (w dwóch wersjach: podparapetowych i na wysokość kondygnacji - trójwarstwowych o grubości 16 cm) i stropów (o grubości 14 cm). Katalog zawierał także gotowe elementy o złożonej formie, w tym zawierające jednocześnie wyposażenie i urządzenia instalacyjne (kabiny sanitarne, piony wentylacyjne, piony szybu dźwigów osobowych, itp.). System obejmował gotowe zestawy mieszkań od M1 do M6, a także gotowe i typowe segmenty, możliwe do złożenia w poszczególne układy budynków. Zasadniczo WWP umożliwiał budowę obiektów 5 - kondygnacyjnych w układzie klatkowym i punktowym oraz 11 - kondygnacyjnych w układzie klatkowym, punktowym i korytarzowym, w zabudowie pasmowo-łańcuchowej. Dzięki zastosowaniu łącznika między segmentami możliwa była realizacja obiektów w układach meandrowych. W ramach WWP powstały osiedla, m.in.: Popowice, Kozanów, Gaj, Różanka, Muchobór Mały we Wrocławiu, a także Przylesie w Lubiniu, oś. Mikołaja Kopernika w Legnicy, Podzamcze w Wałbrzychu czy Zabobrze w Jeleniej Górze..
„Rataje”.
Inaczej: wielka płyta ratajska; system stosowany w Poznaniu dla budowy osiedla Rataje (w dzielnicy Nowe Miasto). System został opracowany w 1962 r. przez Biuro Projektowo-Badawcze Budownictwa Ogólnego „Miastoprojekt”. Pierwsze bloki mieszkalne w oparciu o to rozwiązanie zostały zbudowane w 1966 r. W ramach systemu stosowano płyty betonowe gr. 14,0 cm jako płyty stropowe i ściany wewnętrzne oraz płyty osłonowe z keramzytobetonu o gr. 30 cm dla budowy ścian zewnętrznych. Wysokość kondygnacji mieszkalnych – 280 cm. Rozwiązanie typowe ograniczono do budynków 5-, 11- i 16-kondygnacyjnych.
W ramach układu urbanistycznego opracowano rozwiązania dla Tarasu Dolnego: 7 typów budynków 5-kondygnacyjnych w układach klatkowych i korytarzowych, oznaczono je symbolami R1, R2, R5, R6, R7, R8 i R9. Budynek R3 był budynkiem usługowo-mieszkaniowym, 11-kondygnacyjnym (10 kondygnacji mieszkalnych i jedna usługowo-handlowa) oraz budynek R4 – 16-kondygnacyjny. Taras Górny to zabudowa blokami mieszkalnymi o wysokościach jak dla Tarasu Dolnego. Tu stypizowano nie całe bloki 5- i 11-kondygnacyjne, lecz ich segmenty, które można było zestawiać z przesunięciem. Segmenty oznaczono symbolami S1, S2 i S3 dla budynków 5-kondygnacyjnych i S4 dla budynków 11-kondygnacyjnych. W oparciu o ten system zrealizowano także 11-kondygnacyjne domy studenckie zlokalizowane przy ul. Serafitek. W rozwiązaniach zastosowano mieszany układ ścian konstrukcyjnych (ściany nośne podłużne i poprzeczne) oraz płyty stropowe krzyżowo-zbrojone podparte na trzech krawędziach. Podstawową jednostką w systemie była siatka o wymiarach 510 × 510 cm.
Dla Tarasu Dolnego przewidziano trakty mieszkalne 510 × 510 oraz 300 × 510 cm oraz trakty komunikacyjne 255 × 510 oraz dodatkowo: dla budynków 5-kondygnacyjnych – 300 × 510 cm, dla budynków 11-kondygnacyjnych – 510 × 510 cm. Dla Tarasu Górnego w I etapie realizacji zaprojektowano trakty mieszkaniowe 382,5 × 510 i 510 × 510 cm oraz dodatkowo, dla budynków 5-kondygnacyjnych – 255 × 510 cm; trakty komunikacyjne – 255 × 510 (budynki 5-kondygnacyjne) i w budynkach 11-kondygnacyjnych trakty korytarzowe – 180 × 510 cm, 255 × 510 cm – dla klatek schodowych oraz 427,5 × 510 cm dla szybów windowych. W II etapie realizacji Tarasu Górnego wymiary oparto na module nx60 cm w typoszeregu: 240, 360, 480 i 540 cm.
„Winogrady”.
Inaczej: Wielka Płyta Winogradzka; system stosowany w Poznaniu dla budowy położonego na terenie dzielnicy Stare Miasto osiedla Winogrady, dokumentacja została opracowana przez Zakład Projektowania i Usług Inwestycyjnych CZSBM „Inwestprojekt” w Poznaniu (biuro projektów podlegające pod Centralny Związek Spółdzielczości Budownictwa Mieszkaniowego w Warszawie). Realizację osiedla mieszkaniowego rozpoczęto w 1968.
W ramach systemu przewidziano budowę budynków 5- i 13-kondygnacyjnych. Budynki 5-kondygnacyjne zostały rozwiązane w układzie klatkowym. Zaprojektowano segmenty złożone z 3 lub 4 klatek schodowych, które można było ze sobą dowolnie łączyć. Poszczególne segmenty różniły się typami umieszczonych w nich mieszkań (zaprojektowano segmenty, w których znajdowało się 40 mieszkań M4, po 15 mieszkań typu M2, M3, M5 oraz M6) oraz jako uzupełnienie segmenty z przejazdami w poziomie terenu i segmenty umieszczane w miejscu załamań linii elewacji bloku mieszkalnego. Budynki wysokie rozwiązano w układzie korytarzowym. Podstawowa siatka systemu miała wymiar 540 × 540 cm. W budynkach 5-kondygnacyjnych zastosowano uzupełniający trakt 540 × 420 cm. Klatki schodowe oparto na siatce 540 × 240 cm a trakt korytarzowy budynków 13-kondygnacyjnych oparto na siatce 540 × 180 cm. W systemie przewidziano wysokość kondygnacji mieszkalnej 270 cm. W budynkach zastosowano mieszany układ ścian konstrukcyjnych z płytami krzyżowo-zbrojonymi, podpartymi na trzech krawędziach. Płyty ścian wewnętrznych i stropów produkowano w gr. 14 cm. Ściany zewnętrzne gr. 35 cm produkowano z keramzytobetonu. W kolejnych latach zostały opracowane dodatkowe segmenty budynków 5-kondygnacyjnych, rozwiązanie dla budynku 16-kondygnacyjnego. System zastosowano także do budowy obiektów hotelowych (hotel Polonez, hotel Poznań – obecnie Novotel), oraz kilkunastu bloków mieszkalnych poza Poznaniem (np. w Żydowie)
„Szczeciński”.
Został oparty na importowanych z ZSRR liniach technologicznych. Stosowane w nim rozwiązania zostały dostosowane do polskich warunków przez Biuro Projektowo-Badawcze Budownictwa Ogólnego „Miastoprojekt” Szczecin i Biura Projektów Typowych i Studiów Budownictwa Miejskiego w Warszawie. W pierwszym okresie opracowano katalog, w którym umieszczono 140 elementów typowych. Z nich zaprojektowano przykładowe rozwiązania poszczególnych sekcji budynków 5- i 11-kondygnacyjnych w układach klatkowych, korytarzowych i punktowych. Na ich podstawie, w biurach projektów przygotowano rozwiązania osiedli mieszkaniowych i całych układów urbanistycznych. Elementy prefabrykowane produkowano w „Fabrykach Domów”. Pierwsze budynki w tym systemie zostały zbudowane w latach 1971–1972 w Szczecinie (stąd nazwa systemu), choć już w 1969 roku zaczęto budować fabryki domów dla tego systemu w Bydgoszczy, Gdańsku, Łodzi i Warszawie. W Szczecinie systemem tym wybudowano osiedla: Słoneczne, Przyjaźni, Zawadzkiego. W 1974 otwarto „Fabrykę Domów” w Suchym Lesie k. Poznania (obecnie: ul. Szarych Szeregów w Poznaniu) i rozpoczęto produkcję elementów do budowy poznańskiego Osiedla Kopernika w dzielnicy Grunwald, a następnie do osiedli dzielnicy Piątkowo, osiedla Stare Żegrze, Polan, częściowo os. Czecha i mniejszych inwestycji (np. punktowce przy ul. Piątkowskiej, ul. Wilczak). W Łodzi system „Szczeciński” zastosowano przy budowie osiedli Retkinia oraz Radogoszcz Wschód i Zachód. W Warszawie System Szczeciński stosowano na Ursynowie. W Bydgoszczy system wdrażał Bydgoski Kombinat Budowlany „Wschód” i zrealizował budynki na Wyżynach (pierwsze budynki w 1972 roku), część osiedli na Fordonie (głównie: Os. Przylesie, Bohaterów, Akademickie), na Wzgórzu Wolności i Szwederowie. Wiele inwestycji realizowano również w mniejszych miejscowościach.
Podstawowe jednostki oparto na siatce 480 × 480 cm i 480 × 240 cm, później dodano także elementy o wymiarach 480 × 155 cm i 240 × 155 cm. Zastosowano podstawowy rozstaw ścian nośnych – 480 cm, podstawą kształtowania rozwiązań był poprzeczny układ ścian. W „Fabrykach Domów” produkowano całkowicie wykończone elementy. Płyty stropowe, jednokierunkowo zbrojone miały gr. 14 cm, a płyty ścian wewnętrznych nośne – 15 cm, działowe – 5cm. Ściany zewnętrzne z keramzytobetonu miały dwie grubości: 40 cm – w przypadku ścian nośnych i 36 cm dla ścian osłonowych. Prefabrykacją, oprócz węzłów sanitarnych, klatek schodowych, szybów windowych itp. objęto także ściany piwnic.
Jest to system o najwyższym wskaźniku zużycia betonu (z systemów występujących w Polsce).
Systemy otwarte.
W-70.
W-70 i jego odmiana opracowana w 1973 r., Wk-70, zostały oparte na rozwiązaniach stosowanych w NRD. Pierwsze prace nad rozwiązaniami zastosowanymi w systemie W-70 zostały podjęte przez Zakład Projektowania Zjednoczenia Budownictwa Warszawie i Instytut Techniki Budowlanej w latach 1967–1970. Zawarte w katalogach rozwiązania zastosowano przede wszystkim dla potrzeb budownictwa mieszkaniowego. Podano także warianty stosowane w budownictwie użyteczności publicznej (do budowy np. hoteli, domów akademickich, budynków administracyjnych, służby zdrowia, szkół). Pierwsze budynki mieszkalne w tym systemie zbudowano w Radomiu (osiedle Nad Potokiem, Ustronie).
System został oparty na siatce modularnej 60 × 60 cm. Podstawowym rozwiązaniem konstrukcyjnym był poprzeczny układ ścian nośnych. W systemie W-70 elementami podstawowymi były: płyty stropowe kanałowe, jednokierunkowo zbrojone gr. 22 cm, ściany wewnętrzne gr. 15 cm – kondygnacje mieszkalne i 20 cm – ściany piwnic, ściany zewnętrzne wielowarstwowe gr. 27 cm. lub gr. 40 cm z keramzytobetonu. Typowe rozpiętości stropów (rozstawy ścian nośnych) wynosiły: 240, 360, 480 i 600 cm. Wysokość kondygnacji mieszkalnych – 280 cm. Katalogi obejmowały typoszeregi elementów objętych typizacją centralną (jednakowe elementy produkowane w wytwórniach stacjonarnych lub poligonowych w całym kraju – typizacja centralna). W systemie uwzględniono możliwość stosowania dodatkowych elementów uwzględniających potrzeby regionu (typizacja regionalna) oraz produkowane dla potrzeb pojedynczego osiedla (typizacja lokalna). W odmianie Wk-70 wprowadzono dodatkową rozpiętość stropów – 300 cm, dodatkową wysokość kondygnacji – 330 cm, zastąpiono płyty stropowe kanałowe płytami pełnymi o gr. 16 cm, zrezygnowano z rozwiązania ścian zewnętrznych z keramzytobetonu. Wysokość kondygnacji 330 cm została wprowadzona z myślą o typowych rozwiązaniach szkół, hoteli itp. W 1975 opracowano kolejną odmianę systemu W-70 nazwaną OWT-75. Wprowadzono w niej nowe rozwiązanie mocowania płyt zewnętrznych. Elementy tego systemu produkowano przede wszystkim w wytwórniach poligonowych.
Inne systemy otwarte dotyczyły budownictwa szkieletowego i monolitycznego.
Wielka płyta w Polsce od lat 90..
Zastąpienie dużych spółdzielni budowlanych prywatnym budownictwem lub działalnością deweloperską spowodowało upadek budownictwa wielkopłytowego. Zmniejszenie skali inwestycji na początku lat 90. XX w. nie pozwalało na opłacalną produkcję prefabrykatów betonowych i doprowadziło do zamknięcia fabryk domów. Zadecydowały o tym także niska jakość wykonania budynków w tej technologii, zmiana mody, zmiany społeczne: narastające rozejście się dochodów społecznych i co za tym idzie aspiracji. Nowe budynki mieszkalne budowane na osiedlach, na placach często w centrum miasta, projektowane są indywidualnie. Odejście od typowych rozwiązań pozwala architektom na realizację własnych koncepcji architektonicznych. Wprowadzenie nowych, energooszczędnych technologii drewnianych oraz edukacja i ponowne szacowanie kosztów wskazały, że przy zróżnicowaniu konstrukcji bardziej opłacalne jest budownictwo konwencjonalne lub lekkie. Nie wpływa to jednak na wzrost bezpieczeństwa – mieszkania z rynku pierwotnego budzą kontrowersje ze względu na ich szybkie i niestaranne budownictwo. Szacuje się, że budynki z technologią wielopłytową utrzymają się jeszcze kilkadziesiąt lat, jeśli nie będą narażone na czynniki wewnętrzne.
Problemem często podnoszonym w prasie jest trwałość budynków wzniesionych w technologii wielkopłytowej. Ma ona zależeć przede wszystkim od trwałości połączeń między płytami i szacowana jest na kilkadziesiąt do ponad stu lat.
Wielka płyta produkowana jest jedynie jako forma elementów konstrukcyjnych, np. stropów (nadal można spotkać np. płyty stropowe kanałowe stosowane w systemie W-70). W budownictwie nadal używane są wielkogabarytowe elementy prefabrykowane konstrukcji np. hal, mostów, jednak nie jest to „wielka płyta”. Wśród wielkogabarytowych elementów płytowych najczęściej używane są płyty stropowe wielootworowe, wstępnie sprężone albo płaskie, traktowane jednocześnie jako rodzaj deskowania – tzw. szalunek tracony. Dostarczane płyty mają niewielką grubość 5 lub więcej centymetrów. Część zbrojenia, tzw. zbrojenie dolne jest wbudowane w płytę, pozostała część zbrojenia montowana jest na budowie. Na płytę wylewana jest mieszanka betonowa – uzupełniająca, tak aby otrzymać potrzebną grubość stropu. Nie są to płyty o jednolitych rozmiarach (wymiary płyt płaskich każdorazowo są dostosowywane do danego projektu, a nawet płyty sprężone można zamówić o potrzebnych długościach). Zakłady prefabrykacji dostarczają też prefabrykowane płyty ścienne, używane niekiedy przy budowie np. hal, produkowane według indywidualnych rozwiązań projektowych.

</doc>
<doc id="173029" url="https://pl.wikipedia.org/wiki?curid=173029" title="Służba Zwycięstwu Polski">
Służba Zwycięstwu Polski

Służba Zwycięstwu Polski (SZP) – polska organizacja konspiracyjna podczas II wojny światowej,
Historia.
Organizacja powołana została 27 września 1939 (jeszcze podczas oblężenia Warszawy) na rozkaz dowódcy obrony Warszawy, generała Juliusza Rómmla. Dowódcą SZP został generał Michał Tokarzewski-Karaszewicz.
Cele organizacji obejmowały: walkę o wyzwolenie Polski w granicach przedwojennych, odtworzenie i reorganizację armii polskiej oraz powołanie tymczasowych ośrodków władzy.
Podporządkowała się Rządowi RP na uchodźstwie. Tokarzewski zwrócił się o poparcie do przedstawicieli przedwrześniowej opozycji (SL, PPS, SN i SP) i takowe uzyskał. Celem takiego działania było odcięcie rodzącej się konspiracyjnej organizacji wojskowej od sanacji, którą społeczeństwo winiło za klęskę wrześniową, a tym samym pozyskanie poparcia u nowych władz emigracyjnych. Uważana jednak przez gen. Władysława Sikorskiego za zbyt zbliżoną do obozu sanacyjnego została rozkazem Naczelnego Wodza rozwiązana i zastąpiona z dniem 13 listopada 1939 przez Związek Walki Zbrojnej (ZWZ). Była pierwszą organizacją zbrojną Polskiego Państwa Podziemnego. Dotychczasowy dowódca SZP, gen. Michał Tokarzewski-Karaszewicz został mianowany komendantem ZWZ na obszar okupacji sowieckiej.
Rozkazy Sikorskiego i Sosnkowskiego z listopada 1939 poleciły przejęcie dotychczasowych struktur organizacyjnych SZP przez ZWZ.
Organizacja.
Dowództwo Główne.
Dowódca Główny – gen. Michał Tokarzewski-Karaszewicz
Zastępca Dowódcy Głównego – mjr dypl. Edmund Galinat „Komarski” – od września do listopada 1939 roku, płk dypl. Stefan Rowecki od października 1939 do stycznia 1940 roku
Szef Sztabu Dowództwa Głównego – płk dypl. Stefan Rowecki od października 1939 do stycznia 1940 roku
Szefowie Oddziałów Dowództwa Głównego

</doc>
<doc id="173031" url="https://pl.wikipedia.org/wiki?curid=173031" title="EPZG">
EPZG



</doc>
<doc id="173032" url="https://pl.wikipedia.org/wiki?curid=173032" title="EGGP">
EGGP



</doc>
<doc id="173033" url="https://pl.wikipedia.org/wiki?curid=173033" title="LFSB">
LFSB



</doc>
<doc id="173034" url="https://pl.wikipedia.org/wiki?curid=173034" title="LFPO">
LFPO



</doc>
<doc id="173035" url="https://pl.wikipedia.org/wiki?curid=173035" title="EPKK">
EPKK



</doc>
<doc id="173036" url="https://pl.wikipedia.org/wiki?curid=173036" title="EPWA">
EPWA



</doc>
<doc id="173037" url="https://pl.wikipedia.org/wiki?curid=173037" title="EPWR">
EPWR



</doc>
<doc id="173038" url="https://pl.wikipedia.org/wiki?curid=173038" title="Test Rorschacha">
Test Rorschacha

Test Rorschacha, test plam atramentowych, Ro – test projekcyjny, stworzony w 1921 roku przez szwajcarskiego psychoanalityka, Hermanna Rorschacha. Na podstawie testu wnioskuje się o nieświadomych treściach psychicznych, cechach osobowości i zaburzeniach psychicznych (jest on używany w diagnozie klinicznej).
Test składa się z 10 tablic z plamami atramentowymi (5 szaroczarnych, 2 szaroczerwone i 3 kolorowe). Tablice prezentuje się osobie badanej, która opowiada, co na nich widzi. W odpowiedziach bierze się pod uwagę:
Mierzony jest także czas reakcji na poszczególne tablice. Wypowiedzi są klasyfikowane według klucza, na podstawie którego tworzony jest tzw. psychogram.
Użyteczność testu jest negowana przez wielu psychologów.
Dziesięć plam atramentowych.
Materiał testowy plam atramentowych Rorschacha został upubliczniony na angielskiej stronie Wikipedii w 2009 roku. Poniżej znajduje się dziesięć plam atramentowych z testu Rorschacha wydrukowanych w: "Rorschach, Rorschach Test – Psychodiagnostic Plates" (Test Rorschacha – arkusze psychodiagnostyczne) razem z przedstawianymi przez różnych autorów, najczęstszymi odpowiedziami, które odnoszą się do całych obrazków bądź najbardziej widocznych szczegółów.
Rozpowszechnienie.
Test Rorschacha jest używany prawie wyłącznie przez psychologów. W ankiecie przeprowadzonej w roku 2000 korzystało z niego 20% psychologów z zakładów poprawczych, podczas gdy pozostałe 80% stosowało MMPI. Psychologowie sądowi używali Rorschacha w 36% przypadków. W sprawach o przyznanie opieki nad dzieckiem na Rorschachu swoją opinię oparło 23% psychologów. Inny sondaż wykazał, że 124 spośród 161 (77%) psychologów klinicznych świadczących usługi diagnostyczne korzystało z Rorschacha a 80% programów nauczania z psychologii uczy jego wykorzystania. W innym badaniu wykazano, że stosuje go 43% psychologów klinicznych oraz 24% psychologów szkolnych.
Kontrowersje.
Niektórzy sceptycy uważają test plam atramentowych Rorschacha za pseudonaukowy, jak sugeruje wiele badań, wnioski wyciągane przez użytkowników testu od roku 1950 były podobne do tzw. „zimnego odczytu”. W wydaniu Mental Measurement Yearbook (Rocznika metod pomiaru psychiki) z 1959 zacytowano wypowiedź Lee Cronbacha (byłego prezesa Psychometric Society and American Psychological Association, Stowarzyszenia Psychometrycznego i Amerykańskiego Towarzystwa Psychologicznego): „Test wielokrotnie zawiódł jako metoda predykcyjna. W literaturze przedmiotu nie ma żadnych danych, które skłaniałyby do polegania na interpretacjach z testu Rorschacha”. Dodatkowo Raymond J. McCall napisał (s. 154): „Chociaż test Rorschacha był od tego czasu (poprzedniej recenzji) stosowany tysiące razy przez setki wykwalifikowanych specjalistów i choć zakładano wiele związków z dynamiką osobowości i zachowaniem, zdecydowana większość z tych założeń nigdy nie została potwierdzona empirycznie (sic!). Co więcej, brak jest tych dowodów pomimo pojawienia się ponad 2000 publikacji na temat testu.”. Wstrzymanie jego użycia wyznaczono więc na 1999.
Sprawozdanie Wooda i in. z 2003 zawierało bardziej wyważone poglądy na temat testu: „Ponad 50 lat badań potwierdziło ostateczny werdykt Lee J. Cronbacha (1970): że niektóre wyniki Rorschacha, mimo iż zawiodły oczekiwania jego zwolenników, posiadają „trafność większą niż przypadek” (s. 636). […] „Jego wartość w diagnozowaniu zaburzeń myślenia w schizofrenii jest zadowalająca. Jest również stosowany regularnie w badaniach nad zależnością, a czasem, nawet jako miara wrogości i lęku. Ponadto, istotne dowody uzasadniają stosowanie Rorschacha, jako klinicznego pomiaru inteligencji i zaburzeń myślenia.”.
Materiał testowy.
Podstawowym założeniem testu jest to, że na podstawie plam atramentowych, które wydają się nie mieć znaczenia, można wydobyć obiektywne odpowiedzi. Zwolennicy testu plam atramentowych Rorschacha wierzą, że odpowiedź badanego na temat niejasnych i pozbawionych znaczenia bodźców, może zapewnić wgląd w jego procesy myślowe, ale nie wyjaśniają w jaki sposób to następuje. Ponadto, ostatnie badania wskazują, że plamy nie są całkowicie pozbawione sensu, i że pacjent zazwyczaj reaguje zarówno na jednoznaczne, jak i niejednoznaczne jej aspekty. Reber (2002) opisuje plamy, jako zaledwie „…wehikuł do interakcji... między pacjentem a terapeutą, stwierdzając: …użyteczność testu Rorschacha będzie zależała od wrażliwości, empatii i zdolności wglądu osoby badającej niezależnie od samego testu. Intensywny dialog na temat tapety lub dywanika mógłby doprowadzić do tego samego, pod warunkiem, że obie strony w to wierzą.”
Złudne przekonania i korelacja pozorna.
Chapmanowie badali źródło fałszywej pewności testerów dotyczącej przydatności diagnostycznej Rorschacha. W przeprowadzonej przez siebie serii eksperymentów sprawdzali, jak laicy ocenią odpowiedzi udzielone w teście Rorschacha. Uczestnicy eksperymentów otrzymali 30 kart z obrazkami (wśród nich karty z testu plam atramentowych) wraz z rzekomymi odpowiedziami pacjenta. Do każdej odpowiedzi dołączone były również dwa możliwe objaśnienia (np.: 1. Mężczyzna ma tendencje homoseksualne; 2. Mężczyzna przez większość czasu ma depresyjny nastrój). Eksperyment był przeprowadzony w dwóch warunkach. Pierwszy z nich, dotyczył elementów obrazków, które zgodnie z badaniami trafnie opisywały homoseksualizm, w drugim – elementów, które jedynie z homoseksualizmem się kojarzą. Wyniki pokazały, iż pomimo zastosowania znaków niemających nic wspólnego z homoseksualizmem testerzy cały czas identyfikowali je jako bardzo silnie z nim skorelowane. Badania te wykazały, że uprzedzenia testerów mogą doprowadzić do „zauważania” nieistniejących relacji w wynikach testu. Chapmanowie nazwali to zjawisko „korelacją pozorną” i od tamtej pory wiele badań potwierdziło ich wątpliwości.
W 1992 roku psycholog Stuart Sutherland stwierdził, że warunki eksperymentalne były łatwiejsze niż korzystanie z Rorschacha w rzeczywistej diagnozie. Dlatego też ich eksperyment prawdopodobnie niedostatecznie opisuje błędy, na które byli podatni testerzy. Co więcej, według niego trwającą popularność Rorschacha po badaniach Chapmanów "jest przykładem rażącej irracjonalności panującej wśród psychologów".
Projekcja diagnosty.
Niektórzy krytycy twierdzą, że testujący psycholog musi również stosować własne projekcje. Psycholog subiektywnie ocenia odpowiedzi osoby badanej, poprzez jej „jakość dopasowania” do odpowiedzi z klucza. Subiektywność oceny może więc polegać na tym, iż psycholog musi internalizować poszczególne kategorie zastosowane w teście. Jednak wraz z zastosowaniem systemu punktacji Exnera subiektywność oceny została wyeliminowana lub zredukowana poprzez użycie tabel częstotliwości, które wskazują, jak często dana odpowiedź jest udzielana przez ogólną populację. Na przykład: odpowiedź „stanik” została wcześniej uznana, przez mężczyzn psychologów, za odpowiedź "seksualną". Kobiety zaś oceniły ją jako odpowiedź "ubraniową". W systemie Exnera taka reakcja jest zawsze kodowana jako „ubranie”, chyba że istnieje wyraźnie seksualne odniesienie w odpowiedzi.
W celu zredukowania subiektywności oceny diagnosty, można zaangażować w ten proces drugiego niezależnego psychologa. Jednak zgodność ocen różnych diagnostów w Rorschachu również została zakwestionowana. Oznacza to, że w badaniach wyniki uzyskane przez dwóch niezależnych badaczy znacząco się od siebie różnią. Inne badania zaś wykazały, iż zgodność ocen badaczy stosujących system Exnera jest dobra i to zarówno wśród osób doświadczonych (klinicyści), jak i wśród przeszkolonych studentów.
Trafność.
Ze względu na to, iż jest to test projekcyjny, jego wyniki są prawnie nieweryfikowalne. System punktacji Exnera (znany również jako „System Całościowy”) wiele zmienił w tym obszarze, wypierając tym samym wcześniejsze (i mniej spójne) systemy ocen. Ocenia się w nim odpowiedzi osoby badanej odnoszące się do poszczególnych aspektów plamy atramentowej (cieniowanie, kolor, zarys itp.). Cały czas jednak, pomimo kategorialnego systemu punktacji, pozostaje ogromna dowolność dotycząca interpretacji uzyskanych wyników. To oznacza, że mimo wszystko diagnosta dokonuje subiektywnej oceny danych. Jak stwierdza Reber (2002): „...trudno jest znaleźć jakikolwiek dowód, że test Rorschacha cechuje chociaż odrobina trafności.”
Istnieją również badania, które wskazują na użyteczność tego systemu punktacji. Wykazano bowiem, iż wyniki Rorschacha korelują ze wskaźnikami ogólnej inteligencji. Przykładem może być tzw. Skala R, czyli wskaźnik całkowitej liczby wypowiedzi. Skala R koreluje również wysoko z wieloma skalami klinicznymi. Z tego też powodu badacze upatrują tutaj korelacji pozornych. Jeśli bowiem pacjent poda dwa razy więcej odpowiedzi, jest większe prawdopodobieństwo, iż jedna z nich będzie wpadać w skalę klinczną. Inteligencja koreluje również ze skalami: Organizacji przestrzennej, Złożoności wypowiedzi, Jakości formy oraz z wyróżnianiem postaci ludzkiej. Te same źródła donoszą o trafności testu w diagnozie schizofrenii i innych zaburzeń psychotycznych; zaburzeń myślenia i zaburzeń osobowości (w tym również zaburzenia osobowości typu borderline). Istnieją również dowody, iż odpowiedzi dewiacyjne charakteryzują osoby z depresją dwubiegunową. Autorzy konkludują, że „Mimo wszystko System Całościowy nie wydaje się posiadać spójnego związku z zaburzeniami psychicznymi lub ich symptomami, cechami osobowości, skłonnością do przemocy lub problemami zdrowotnymi takimi jak rak.” (Rak zostaje wspomniany, ze względu na to, iż część entuzjastów Rorschacha twierdziła, że test może przewidywać wystąpienie tej choroby).
Rzetelność.
Wiadome jest, iż rzetelność testu może w dużej mierze zależeć od szczegółów procedury testowania, takich jak: miejsce badania, prezentowanej instrukcji, werbalnych i niewerbalnych reakcji na odpowiedzi badanego, komentarze oraz od sposobu rejestrowania odpowiedzi. Exner opublikował szczegółowe instrukcje, ale Wood i in. powołują się na liczne przykłady spraw sądowych, w których tych reguł nie przestrzegano. Procedury kodowania odpowiedzi również są dość dobrze określone, ale ich przestrzeganie jest bardzo czasochłonne, co pozostawia je podatnymi zarówno na wpływ stylu autora, wpływ wydawcy tworzącego instrukcję, jak również jest zależne od pracowników placówek medycznych (z diagnostami włącznie) naciskanych na wybieranie drogi na skróty.
Sądy amerykańskie również podważyły rzetelność Rorschacha. W sprawie Jones przeciwko Apfel (1997) oświadczono (za: Attorney’s Textbook of Medicine (Podręcznika medycyny dla adwokatów)), że:"wyniki (Rorschacha) nie spełniają wymogów standaryzacji, rzetelności i trafności wymaganych od testów diagnostycznych, a jego interpretacje są często kontrowersyjne". W sprawie State w imieniu H.H. (1999) w ramach pytań krzyżowych dr Bogacki stwierdził pod przysięgą, że "wielu psychologów nie bardzo wierzy w słuszność i skuteczność testu Rorschacha" i w sprawie US przeciwko Battle (2001) orzeczono, że Rorschach "nie ma obiektywnego systemu punktacji".
Normalizacja.
Kolejnym kontrowersyjnym aspektem tego narzędzia jest jego normalizacja. System Exnera w zamyśle miał posługiwać się normami dla różnych populacji. Ale już w połowie lat 90. próby zaktualizowania tych norm w Stanach Zjednoczonych spełzły na niczym. Największe trudności dotyczyły norm dla wskaźników mierzących narcyzm, zaburzenia myślenia i problemy w związku. Krytycy Rorschacha, Lillenfeld i współpracownicy, stwierdzili że to dowodzi, iż Rorschach miał tendencję do „nadmiernego przypisywania patologii zdrowym jednostkom”. Zwolennicy Rorschacha, tacy jak Hibbard sugerują, że wysoki poziom patologii wykryty przez Rorschacha dokładnie odzwierciedla wzrost psychopatologii w społeczeństwie, ale już sam Rorschach diagnozował zaburzenia myślenia u połowy wszystkich osób badanych.
Oskarżenie o „nadmierne przypisywanie patologii” zostało również przebadane przez Meyera i wsp. (2007). Zaprezentowali oni wyniki międzynarodowych badań 4704 protokołów Rorschacha, uzyskanych na 21 różnych próbach, w 17 różnych krajach. Badania wykazały jedynie 2% podwyższonych wyników w zakresie zaburzeń spostrzegania i myślenia, 12% podwyższonych wyników na skali depresji i nadreaktywności oraz 13% podwyższonych wyników przeciążenia stresem – wszystkie zgodnie z oczekiwaną częstotliwością wśród ogólnej populacji.
Zastosowanie.
Test budzi również kontrowersje ze względu na jego powszechne użycie w diagnozach sądowych. Problematyczny wydaje się fakt, iż diagnozy te nie mają żadnego związku z oficjalną klasyfikacją zaburzeń psychicznych: Diagnostic and Statistical Manual of Mental Disorders (Klasyfikacja Zaburzeń Psychicznych Amerykańskiego Towarzystwa Psychiatrycznego (DSM-IV)). Irving B. Weiner (który współtworzył z Johnem Exnerem System Całościowy) stwierdził, że Rorschach „jest miarą funkcjonowania osobowości, i przedstawia informacje dotyczące aspektów i dynamiki struktury osobowości, która sprawia, że ludzie są tacy jacy są. Czasami takie informacje na temat cech osobowości są pomocne w uzyskaniu zróżnicowanej diagnozy, jeśli alternatywne diagnozy odnoszą się do ogólnie przyjętych klasyfikacji osobowości”. Zresztą w większości przypadków diagnoza nie opierała się tylko i wyłącznie na teście Rorschacha, gdyż był on używany jako jeden z kilku w baterii testów. Pomimo krytyki wykorzystywania Rorschacha w przewodach sądowych, z 8000 przypadków, w których biegli sądowi przedstawiali opinie bazujące na Rorschachu, został on zakwestionowany w zaledwie sześciu sprawach. Tylko w jednym przypadku uznano zastosowanie tego testu za niedopuszczalne. Jedno z badań wykazało, że stosowanie testu w sądach wzrosło trzykrotnie w ciągu dziesięciu lat między 1996 a 2005 r., w porównaniu do poprzedniego pięćdziesięciolecia. Inni jednak twierdzą, że jego stosowanie przez psychologów sądowych się zmniejsza.

</doc>
<doc id="173040" url="https://pl.wikipedia.org/wiki?curid=173040" title="EPGD">
EPGD



</doc>
<doc id="173042" url="https://pl.wikipedia.org/wiki?curid=173042" title="EPPO">
EPPO



</doc>
<doc id="173043" url="https://pl.wikipedia.org/wiki?curid=173043" title="EPKT">
EPKT



</doc>
<doc id="173044" url="https://pl.wikipedia.org/wiki?curid=173044" title="EPSC">
EPSC



</doc>
<doc id="173046" url="https://pl.wikipedia.org/wiki?curid=173046" title="Muzeum w Sosnowcu">
Muzeum w Sosnowcu

Pałac Schoena Muzeum w Sosnowcu zlokalizowane w Pałacu Schöna przy ulicy Chemicznej pośród drzew Parku Schöna.
Muzeum zostało powołane 1 marca 1985 roku jako Muzeum Historii Ruchu Robotniczego Górnego Śląska i Zagłębia Dąbrowskiego – Oddział Muzeum Górnośląskiego w Bytomiu. Od 1989, najpierw jako Muzeum w Sosnowcu, a następnie Pałac Schoena Muzeum w Sosnowcu, działa samodzielnie, prowadzone przez sosnowiecki samorząd. Od samego początku mieści się w Pałacu Schöna w Sosnowcu Środuli, który dzieli ze znajdującą się na parterze Salą Reprezentacyjną Urzędu Stanu Cywilnego oraz znajdującą się w części pomieszczeń piwnicznych Restauracją „Belvedere”. W recepcji Muzeum działa kawiarnia "Trójkąt w kole" oraz sklep z gadżetami związanymi z prezentowanymi w obiekcie pracami, publikacjami muzeum oraz szkłem.
Działalność.
W ramach działalności statutowej Muzeum istnieją następujące działy merytoryczne:
Edukacja.
Muzeum organizuje lekcje muzealne oraz warsztaty skierowane do uczniów i przedszkolaków.
Badania archeologiczne.
Placówka prowadzi i organizuje badania archeologiczne, głównie na terenie Sosnowca, Przy Muzeum funkcjonuje "Dział Historii i Kultury Miasta", który gromadzi pamiątki z przeszłości miasta i ilustruje jego dzieje.
Działalność wystawiennicza.
Wystawy czasowe.
Muzeum organizuje wiele wystaw związanych z dziejami miasta i regionu, często w ramach obchodów ważnych wydarzeń dotyczących historii Polski i Europy. Za swoją działalność muzeum otrzymało wiele nagród i wyróżnień w prestiżowych konkursach.

</doc>
<doc id="173048" url="https://pl.wikipedia.org/wiki?curid=173048" title="Funkcja η">
Funkcja η

Funkcja eta Dirichleta – funkcja określona dla argumentów zespolonych, zdefiniowana jako:
gdzie formula_2 – funkcja dzeta Riemanna.
Lub w postaci równoważnej z wykorzystaniem szeregów nieskończonych:
Można też przedstawić tę funkcję jako obliczenie całki w myśl wzoru:
gdzie formula_5 – funkcja gamma Eulera.
Własności funkcji η.
Należy zauważyć, że funkcję "η" warto rozłożyć na dwie funkcje – jej część rzeczywistą formula_6 i część urojoną formula_7 Mają one własności:
gdzie formula_10 oznacza sprzężenie zespolone liczby formula_11 Z ostatniego równania wynika, że funkcja "η" przyjmuje wartości rzeczywiste dla rzeczywistych "z".
Ponadto możemy zapisać granicę:
Wynika z tego bezpośrednio, że formula_13 i formula_14 co można zaobserwować od razu na wykresie poniżej.

</doc>
<doc id="173049" url="https://pl.wikipedia.org/wiki?curid=173049" title="Robert Badinter">
Robert Badinter

Robert Badinter (ur. 30 marca 1928 w Paryżu) – francuski polityk, prawnik i nauczyciel akademicki. Działacz przeciwko karze śmierci. W latach 1981–1986 minister sprawiedliwości, od 1986 do 1995 przewodniczący Rady Konstytucyjnej, senator.
Życiorys.
Ukończył studia prawnicze na Uniwersytecie Paryskim, magisterium uzyskał na nowojorskim Uniwersytecie Columbia. Doktoryzował się w 1952 na paryskiej uczelni. W 1951 podjął praktykę w zawodzie adwokata, który wykonywał przez 30 lat. Od połowy lat 60. zajmował się także działalnością dydaktyczną, obejmował stanowiska profesorskie m.in. na Université de Picardie (1969) i na Université Panthéon-Sorbonne (1974). W 1994 uzyskał status profesora emeritus.
Zdeklarowany przeciwnik kary śmierci, występował przeciwko niej zwłaszcza od czasu egzekucji jego klienta Rogera Bontemsa w 1972. W 1977 bronił Patricka Henry’ego oskarżonego o morderstwo małego chłopca. W procesie tym koncentrował się na sprzeciwie wobec kary śmierci, jego klient został wówczas skazany na dożywotnie pozbawienie wolności.
Jako polityk był związany z Partią Socjalistyczną. W czerwcu 1981 dołączył do drugiego rządu Pierre’ Mauroy, obejmując w nim urząd ministra sprawiedliwości. Sprawował go także w trzecim gabinecie tego premiera i w rządzie Laurenta Fabiusa, pełniąc tę funkcję do lutego 1986. Przy wsparciu socjalistycznego prezydenta François Mitterranda w pierwszym roku urzędowania doprowadził do zmian w prawie karnym, które znosiły karę śmierci.
W marcu 1986 powołany na stanowisko przewodniczącego Rady Konstytucyjnej, które zajmował do marca 1995. W latach 1995–2011 wchodził w skład Senatu.
Życie prywatne.
Urodził się jako syn Simona Badintera i Charlotte Rosenberg. Jego ojciec był żydowskim imigrantem, w trakcie II wojny światowej został w 1943 zatrzymany w Lyonie. Następnie deportowano go do niemieckiego nazistowskiego obozu zagłady w Sobiborze, w którym zginął. Robert Badinter wraz z matką i bratem do czasu wyzwolenia w 1944 ukrywali się na wsi w Sabaudii. 
W 1957 zawarł związek małżeński z aktorką Anne Vernon. Małżeństwo w połowie lat 60. zakończyło się rozwodem. W 1966 jego drugą żoną została pisarka i filozofka Élisabeth Badinter.
Odznaczenia.
W 2001 został odznaczony Orderem Tomáša Garrigue Masaryka I klasy.

</doc>
<doc id="173050" url="https://pl.wikipedia.org/wiki?curid=173050" title="Polskie Siły Zbrojne">
Polskie Siły Zbrojne

Polskie Siły Zbrojne – zorganizowane formacje wojskowe utworzone jesienią 1939 roku poza granicami Polski, na podstawie międzysojuszniczych umów podpisanych z Francją i Wielką Brytanią. Polskimi Siłami Zbrojnymi dowodził Naczelny Wódz. Polskie Siły Zbrojne to nazwa własna Wojska Polskiego okresu II wojny światowej, podległego Rządowi Rzeczypospolitej Polskiej na uchodźstwie. W literaturze funkcjonuje równolegle na jego określenie nieformalna nazwa Polskie Siły Zbrojne na Zachodzie, rozpowszechniona z pobudek politycznych dla przeciwstawienia Wojsku Polskiemu na froncie wschodnim.
Polskie Siły Zbrojne na Zachodzie rozwiązane zostały przez Brytyjczyków w 1947 roku.
Kwestia nazwy formacji.
Całość sił zbrojnych Rzeczypospolitej Polskiej funkcjonujących w latach 1940–1947 na obczyźnie i podległych Prezydentowi Rzeczypospolitej Polskiej i Naczelnemu Wodzowi z siedzibą w Londynie nosiła oficjalną nazwę Polskie Siły Zbrojne. W historiografii okresu PRL używane było w odniesieniu do tych sił określenie Polskie Siły Zbrojne na Zachodzie, które utrwaliło się, zapewne ze względu na używanie tej samej nazwy przez tzw. ludowe Wojsko Polskie, czyli siły zbrojne sformowane w ZSRR z inicjatywy polskich komunistów w latach 1943–1945. Dodać trzeba, że wykreowane wówczas określenie objęło również Wojsko Polskie we Francji w latach 1939–1940, w którym nie używano nazwy Polskie Siły Zbrojne.
W mających podstawowe znaczenie dla formowania i funkcjonowania jednostek polskich umowach wojskowych pomiędzy rządami Francji i Polski użyte zostały wyłącznie określenia Wojsko Polskie (), Polskie Siły Powietrzne (). Nigdzie nie posługiwano się wówczas nazwą Polskie Siły Zbrojne ().
Zgodnie z obowiązującymi ówcześnie aktami normatywnymi PSZ dzieliły się na dwa podstawowe rodzaje sił zbrojnych: wojsko, czyli siły lądowe oraz marynarkę wojenną. W czasie II wojny światowej doszło do wyodrębnienia nowego, trzeciego rodzaju sił zbrojnych: lotnictwo, dotychczas traktowane jako rodzaj broni technicznych w składzie wojska, usamodzielniło się, przyjmując nazwę Polskie Siły Powietrzne. Stało się to na mocy rozkazu Naczelnego Wodza PSZ gen. Władysława Sikorskiego z dnia 22 lutego 1940 roku.
2 Dywizja Strzelców Pieszych internowana w Szwajcarii, która pomimo tego, że utrzymywała łączność z naczelnymi władzami wojskowymi w Londynie i była brana pod uwagę w kolejnych planach rozbudowy sił zbrojnych, nie może być traktowana jako część wojska Polskich Sił Zbrojnych, ponieważ nie posiadała organizacji wojennej, nie mogła prowadzić szkolenia wojskowego, a próby rozmów z władzami szwajcarskimi na temat możliwości jej użycia w czasie działań wojennych zakończyły się fiaskiem.
Wojsko Polskie we Francji.
Pierwsze oddziały Polskich Sił Zbrojnych, pierwotnie pod nazwą Armia Polska we Francji, zaczęto tworzyć już we wrześniu 1939 roku na terytorium francuskim spośród Polaków przebywających we Francji, Belgii, Holandii i Wielkiej Brytanii.
Podstawę formowania polskich wojsk stanowiła polsko-francuska umowa z 9 września 1939 w sprawie utworzenia dywizji polskiej we Francji, a następnie umowa z 4 stycznia 1940 o tworzeniu tam Wojska Polskiego.
Na mocy tejże umowy, od stycznia 1940 roku ze zmobilizowanych ochotników zaczęto formować jednostki wojsk lądowych, lotnictwa i marynarki wojennej, działającej w składzie armii francuskiej. Łącznie Armia Polska we Francji liczyła w 1940 ok. 85 tysięcy żołnierzy. Podczas formowania jednostek odtwarzanego Wojska Polskiego brano pod uwagę doświadczenia z przegranej kampanii w Polsce. Dotyczyło to m.in. silniejszego wyposażenia oddziałów w broń przeciwpancerną.
W okresie od listopada 1939 roku rozpoczęto formowanie czterech dywizji piechoty (1 Dywizja Grenadierów, 2 Dywizja Strzelców Pieszych, 3 Dywizja Piechoty, 4 Dywizja Piechoty) oraz jednej brygady pancerno-motorowej (10 Brygada Kawalerii Pancernej). Ze sformowanych oddziałów wydzielono część sił i utworzono Samodzielną Brygadę Strzelców Podhalańskich.
Ponadto formowano szereg oddziałów lotnictwa oraz wsparcia. Organizacja oddziałów była utrudniona wskutek braku uzbrojenia i sprzętu. W efekcie w obronie Francji w 1940 wzięło udział ok. 50 tysięcy polskich żołnierzy z tych oddziałów. Straty podczas tych działań wyniosły 1,4 tys. (inne źródła 4 tysięcy) poległych, a ponad 4500 (ok. 5 tys.) rannych. W czasie walk na froncie francuskim polscy piloci myśliwców zestrzelili ok. 50 samolotów niemieckich, a 5 prawdopodobnie.
W kampanii norweskiej uczestniczyła Samodzielna Brygada Strzelców Podhalańskich (bitwa o Narwik, maj 1940) oraz okręty Polskiej Marynarki Wojennej. Natomiast w kampanii francuskiej (czerwiec 1940) brały udział następujące związki taktyczne: 1 Dywizja Grenadierów, 2 Dywizja Strzelców Pieszych i 10 Brygada Kawalerii Pancernej.
W Syrii formowano Samodzielną Brygadę Strzelców Karpackich.
Po klęsce wrześniowej nastąpiło drastyczne osłabienie dyscypliny w polskim korpusie oficerskim. Starsi oficerowie stali się obiektem niemal otwartej krytyki młodszych oficerów, tworzących nielegalne struktury konspiracyjne wewnątrz wojska mające oddziaływać na władze polskie celem forsowania swoich koncepcji politycznych, militarnych i personalnych. Już w lutym 1940 roku sprawy te zostały uznane za na tyle niepokojące, że zajęto się nimi na posiedzeniu rządu. Organizacje konspiracyjne młodych oficerów były bardzo czynne we wszystkich rodzajach sił zbrojnych i środowiskach wojskowych właściwie do końca wojny.
Po klęsce Francji udało się ewakuować około 27 tysięcy żołnierzy i oficerów PSZ do Palestyny i Wielkiej Brytanii.
Polskie Siły Zbrojne w Wielkiej Brytanii.
W Wielkiej Brytanii powstał I Korpus Polski.
Polacy otrzymali tam zadanie zorganizowania obrony wschodniego wybrzeża Szkocji.
Od lipca do października 1940 polscy piloci, w liczbie 2226 lotników, w tym 243 oficerów, uczestniczyli w powietrznej obronie Wielkiej Brytanii.
Polskie Siły Powietrzne podlegały operacyjnie Royal Air Force zaś Polska Marynarka Wojenna Royal Navy. W rezultacie sztaby polskie na czele ze Sztabem Naczelnego Wodza jako organy dowodzenia i planowania – traciły w praktyce rację bytu, gdyż zajmowały się jedynie sprawami personalnymi, organizacyjnymi i szkoleniowymi. Od 18 kwietnia 1944 roku Brytyjczycy wprowadzili cenzurę depesz wysyłanych przez dowództwo do okupowanego kraju, a ponadto zażądali przedkładania sobie telegramów przychodzących. Cały sprzęt PSZ oprócz kilku należących przed wojną do Polski okrętów wojennych został wydzierżawiony od Brytyjczyków i z wyjątkiem zniszczonego w czasie działań bojowych podlegał zwrotowi po zakończeniu wojny.
Rozwój liczebny i organizacyjny PSZ skupiających w czerwcu 1941 roku 22,5 tysiąca żołnierzy i oficerów niemal całkowicie pozbawionych wówczas możliwości uzyskania uzupełnień nastąpił po agresji Niemiec na ZSRR i zawarciu układu Sikorski-Majski.
W 1942 generał Stanisław Maczek został dowódcą nowo sformowanej 1 Dywizji Pancernej, wchodzącej w skład 1 Korpusu.
Polscy piloci brali też udział w bombardowaniu Niemiec oraz niemieckich obiektów wojskowych w krajach okupowanych. Polskie dywizjony 300 i 301 w dniu 22 grudnia 1940 dokonały nalotu na rafinerię ropy naftowej w Antwerpii, a 1 stycznia 1941 zbombardowały miasto Bremę. Także 23 marca 1941 polskie jednostki lotnicze wzięły udział w nalotach bombowych na Berlin, oraz kolejno na Mannheim, Kolonię, oraz inne miasta niemieckie, porty francuskie Brest i Hawr, gdzie marynarka niemiecka otworzyła bazy morskie. Od czerwca 1944 całe lotnictwo polskie w składzie RAF wspierało inwazję wojsk alianckich w Europie Zachodniej. Polska Marynarka Wojenna uczestniczyła w 787 konwojach, w walkach o Atlantyk oraz operacjach na Morzu Śródziemnym.
W latach 1943–1945 podstawowym źródłem uzupełnień dla PSZ stali się jeńcy wojenni oraz 89 600 żołnierzy narodowości polskiej którym udało się zdezerterować z Wehrmachtu (spośród 250 087 osób narodowości polskiej wcielonych przymusowo do Wehrmachtu, jako zakwalifikowanych przymusowo do III i IV kategorii niemieckiej listy narodowościowej), przekazani przez Aliantów z obozów jenieckich. W mniejszym stopniu mobilizacja Polonii francuskiej natomiast nikłe rezultaty (kilkusetosobowe grupy ochotników zamiast spodziewanych dziesiątków tysięcy) przyniósł zaciąg do PSZ prowadzony wśród Polonii w USA, Kanadzie i Ameryce Południowej.
Polskie Siły Zbrojne w ZSRR.
Na podstawie umowy o pomocy w wojnie przeciw Niemcom hitlerowskim z 1941 oraz polsko-radzieckiej umowy wojskowej z 14 sierpnia 1941 utworzono Armię Polską w ZSRR (dowódca gen. Władysław Anders), której stan osiągnął w marcu 1942 ok. 70 tys. żołnierzy. W marcu i kwietniu oraz od czerwca do sierpnia 1942 w porozumieniu z władzami radzieckimi ewakuowano tę armię do Iraku (ogółem ok. 78 tys. żołnierzy i ok. 35 tys. osób cywilnych)
Armia Polska na Bliskim i Środkowym Wschodzie.
Polska jednostka wojskowa walczyła także na Bliskim Wschodzie. Brygada Strzelców Karpackich brała udział w walkach w Syrii, Palestynie i w Egipcie. Od lipca 1941 uczestniczyła w operacjach na obszarze Libii (m.in. wsławiła się w obronie Tobruku), będąc w latach 1941–1942 jedyną jednostką wojsk lądowych PSZ zaangażowaną w działania bojowe.
Wiosną 1943 roku Brytyjczycy krytycznie oceniali wyszkolenie polskich sztabowców na Bliskim Wschodzie twierdząc, że zbytnio polegają na swojej wiedzy teoretycznej sprzed 1939 roku i że nie za bardzo chcą się uczyć.
Armia Polska na Wschodzie.
Utworzona została na podstawie rozkazu Naczelnego Wodza PSZ, gen. broni Władysława Sikorskiego z 12 września 1942, w Iraku, Iranie i Palestynie z połączenia Wojska Polskiego na Środkowym Wschodzie i Polskich Sił Zbrojnych w ZSRR.
W 1943 roku w Iraku powstał 2 Korpus Polski.
Naczelne Władze Sił Zbrojnych i Centralne Instytucje Wojskowe.
11 marca 1941 roku Naczelny Wódz i Minister Spraw Wojskowych generał broni Władysław Sikorski podpisał rozkaz L.dz. 555/tjn./O.I./Og.Org./41 "Organizacja Naczelnych Władz Sił Zbrojnych i Centralnych Instytucji Wojskowych". Zgodnie z tym rozkazem „uprawnienia Naczelnego Wodza i Ministra Spraw Wojskowych w czasie wojny określał dekret Prezydenta RP z dnia 1 września 1939 roku (...) zasady, na jakich Naczelny Wódz sprawował dowództwo nad Polskimi Siłami Zbrojnymi na terenie Imperium Brytyjskiego, ZSRR i krajów sprzymierzonych, ustalały umowy zawarte z rządami tych krajów”. Dalej w rozkazie stwierdzono, że „Lotnictwo (zorganizowane na podstawie umowy polsko-brytyjskiej z dnia 6 sierpnia 1940 roku), stanowiące część Polskich Sił Zbrojnych na emigracji, wchodzi tymczasowo, organicznie w skład Brytyjskich Sił Powietrznych (...) Szef Kierownictwa Marynarki Wojennej jest Dowódcą Marynarki Wojennej, koncentrującym w swym ręku wszystkie sprawy Marynarki Wojennej z wyjątkiem czynności zastrzeżonych umowami dla władz morskich brytyjskich (...)”. Rozkaz wszedł w życie z dniem ogłoszenia. Jednocześnie unieważniony został rozkaz L.dz. 397/tjn./O.I./Og.Org./40 z 30 sierpnia 1940 roku "Organizacja Naczelnych Władz Sił Zbrojnych".
Przedstawiając nową organizację ministrom swojego rządu generał Sikorski stwierdził: „rozkaz ten oparty na obowiązujących ustawach i umowach z Aliantami jest tylko wewnętrznym uregulowaniem moim jako Naczelnego Wodza i Ministra Spraw Wojskowych, organizacji i zakresu kompetencji Naczelnych Władz Sił Zbrojnych”. Jednocześnie wystąpił z prośbą by „rozkaz ten nie był przedmiotem obrad i dyskusji ani na Radzie Ministrów ani na Radzie Narodowej”.
Aparat kierowniczy i wykonawczy Wiceministra Spraw Wojskowych
PSZ w ramach kampanii apenińskiej i frontu zachodniego.
W latach 1944–1945 jednostki Polskich Sił Zbrojnych walczyły na terenie Włoch, Francji, Holandii, Belgii i Niemiec.
2 Korpus Polski, liczący w maju 1945 roku 78 tysięcy żołnierzy, brał udział w składzie brytyjskiej 8 Armii w kampanii włoskiej. Największym i najkrwawszym bojem formacji była bitwa o Monte Cassino, w wyniku której została przełamana Linia Gustawa. Następnie uczestniczył on w walkach o Ankonę i w zdobyciu Bolonii.
Licząca 16 tysięcy żołnierzy 1 Dywizja Pancerna walczyła natomiast na froncie zachodnim w składzie II Korpusu Kanadyjskiego. Jej szlak bojowy wiódł przez Francję, Belgię, Holandię i Niemcy. Największą batalią dywizji, a zarazem jej chrztem bojowym, była bitwa pod Falaise.
Licząca 2,2 tys. żołnierzy 1 Samodzielna Brygada Spadochronowa walczyła w składzie brytyjskiego 1 Korpusu Powietrznodesantowego pod Arnhem, w ramach operacji Market Garden.
Kilka tysięcy polskich lotników i marynarzy walczyło w składzie RAF i Royal Navy.
6 maja 1945 w Wilhelmshaven generał Stanisław Maczek jako dowódca 1 Dywizji Pancernej przyjął kapitulację dowództwa twierdzy, bazy Kriegsmarine, floty „Ostfriesland”, liczącej dziesięć dywizji piechoty oraz osiem pułków piechoty i artylerii.
Pod koniec maja 1945 roku liczebność PSZ wynosiła od 200 tysięcy do 210 tysięcy żołnierzy, zaś wiosną 1946 roku ponad 240 tysięcy.
Rozformowanie PSZ.
Po zakończeniu wojny w latach 1946–1947 żołnierze polscy pełnili służbę w okupowanych Niemczech i we Włoszech, aż do rozbrojenia, a następnie rozwiązania PSZ przez Brytyjczyków.
25 czerwca 1945 roku Prezydent RP Władysław Raczkiewicz wydał dekret o amnestii, która dotyczyła przestępstw należących do właściwości sądów wojskowych oraz sądów morskich, a popełnionych przed dniem wejścia w życie dekretu, czyli 29 czerwca 1945 roku.
28 czerwca 1945 roku Prezydent RP na wniosek Rady Ministrów przedstawiony przez Ministra Obrony Narodowej, zarządził częściową demobilizację osób, które rozpoczęły pełnić czynną służbę wojskową przed dniem 1 stycznia 1944 roku, a które przed dniem 1 września 1939 roku miały stałe miejsce zamieszkania poza granicami Państwa.
5 lipca 1945 roku Wielka Brytania i Stany Zjednoczone uznały utworzony w styczniu tego roku Tymczasowy Rząd Jedności Narodowej, jednocześnie cofając swoje uznane dla rządu RP na uchodźstwie. Zatem według norm prawa międzynarodowego, Polskie Siły Zbrojne powinny z tym dniem przejść pod zwierzchnictwo rządu w Warszawie. Faktyczną władzę sprawowali jednak Brytyjczycy. Po wycofaniu uznania dla emigracyjnego rządu polskiego w Londynie straciła ważność polsko-brytyjska umowa wojskowa z 1940 roku. Minister obrony narodowej gen. Marian Kukieł przekazał obowiązki ministerstwa wraz z aparatem administracyjnym Naczelnemu Wodzowi, gen. Tadeuszowi Borowi- Komorowskiemu. Strona brytyjska uznała Sztab Naczelnego Wodza jako organ zwierzchni nad PSZ. 3 września 1945 roku, w Londynie, rozpoczęły się oficjalne rozmowy TRJN z rządem brytyjskim na temat przejęcia PSZ. Strona polska (warszawska) mianowała gen. Karola Świerczewskiego dowódcą Armii Polskiej na Zachodzie. Zastępcą dowódcy do spraw liniowych mianowany został gen. Izydor Modelski, płk Wiktor Grosz zastępcą ds. politycznych, a gen. Stefan Mossor szefem sztabu. Strona brytyjska odrzuciła propozycję przejęcia zwierzchnictwa nad PSZ przez gen. Świerczewskiego, argumentując to brakiem wystarczającego zaufania do tego oficera ze strony żołnierzy.
W toku rozmów ustalono rozpisanie przeprowadzenia wśród żołnierzy polskich plebiscytu, w którym mieliby określić swój stosunek do powrotu do kraju. Do Londynu miała przyjechać też Polska Misja Wojskowa.
W przeprowadzonym 21 września plebiscycie mniej niż 20% żołnierzy opowiedziało się za natychmiastową repatriacją. 15 października 1945 do Londynu przybyła Polska Misja Wojskowa, z gen. Izydorem Modelskim na czele. Brytyjczycy spodziewali się działań w zakresie ogólnej repatriacji żołnierzy polskich, zadaniem misji było natomiast przejęcie dowództwa nad PSZ. Pod koniec listopada władze brytyjskie po raz kolejny odmówiły przekazania rządowi warszawskiemu zwierzchnictwa nad oddziałami polskimi. W styczniu 1946 roku oficerowie misji zarzucili Brytyjczykom utrudnianie zawarcia porozumienia, a 14 lutego TRJN oznajmił, że jednostki polskie podlegające dowództwu brytyjskiemu przestały być uważane za jednostki Wojska Polskiego.
28 lutego Szef Imperialnego Sztabu Głównego wezwał na konferencję, z pominięciem polskiego Sztabu Naczelnego Wodza, generałów Władysława Andersa, Klemensa Rudnickiego, Stanisława Maczka, Józefa Wiatra, Mateusza Iżyckiego oraz admirała Jerzego Świrskiego. Z formalnego punktu widzenia było to przejęcie przez Brytyjczyków dowództwa nad PSZ. Utworzono Gabinetowy Komitet do spraw Polskich Sił Zbrojnych, a cztery dni później poinformowano polskich generałów o podjęciu przez rząd brytyjski decyzji o demobilizacji oddziałów polskich.
W lutym 1946 roku brytyjskie Ministerstwo Wojny (ang. "War Office") zarządziło by żołnierze wyjeżdżający z oddziałów do obozów repatriacyjnych zdejmowali z rękawów kurtek Battle Dress i płaszczy odznaki rozpoznawcze wielkich jednostek. W kwietniu 1946 roku rozszerzono zakres tego zarządzenia o wszystkie odznaki polskie i brytyjskie.
3 września 1946 roku Rada Ministrów urlopowała bezterminowo żołnierzy Polskich Sił Zbrojnych.
3 marca 1947 roku szef Kierownictwa Marynarki Wojennej wiceadmirał Jerzy Świrski wydał ostatni rozkaz dzienny, w którym stwierdził, że ostatnim dniem istnienia Polskiej Marynarki Wojennej będzie 31 marca 1947 roku oraz poinformował podwładnych, że kontradmirał Józef Unrug z dniem 8 marca 1947 roku obejmie stanowisko zastępcy inspektora generalnego PKPR do spraw personelu Marynarki Wojennej. Na podstawie tego rozkazu Kierownictwo Marynarki Wojennej zostało przeformowane w Urząd Zastępcy Inspektora Generalnego PKPR do spraw personelu Marynarki Wojennej oraz Komisję Likwidacyjną.
Rok 1947 jest datą symboliczną rozwiązania Polskich Sił Zbrojnych. Specjalnie dla Polaków, którzy nie chcieli wracać do komunistycznej Polski alianci utworzyli Polski Korpus Przysposobienia i Rozmieszczenia. Część z żołnierzy powróciła do kraju, często padając ofiarami terroru stalinowskiego, część pozostała na emigracji. Ogółem do Polski repatriowało się 105 tysięcy żołnierzy i oficerów, większość pozostała na emigracji (w tym 90% składu 2 Korpusu). Spośród kadry dowódczej za granicą pozostało 106 generałów, a 20 zdecydowało się na powrót do kraju.
Koszty utrzymania PSZ.
Finansowanie Polskich Sił Zbrojnych regulowały umowy zawarte przez rząd polski z poszczególnymi rządami sojuszniczymi.
W okresie organizowania Wojska Polskiego we Francji, podstawę gospodarki pieniężnej stanowił kredyt w wysokości 1250 mln franków zaciągnięty w 1937 roku przez Polskę na cele dozbrojeniowe i nie wybrany do dnia wybuchu wojny. W Wielkiej Brytanii korzystano z kredytu w wysokości 5 mln funtów szterlingów, kwoty ustalonej 25 sierpnia 1939 roku. Kredyt ten dwukrotnie uzupełniano.
Kredyt był przeznaczony na utrzymanie urzędów, placówek zagranicznych, cele charytatywne i na prowadzenie Akcji Kontynentalnej. Wydatki na utrzymanie jednostek bojowych pochodziły z dotacji budżetowych rządu i środków przeznaczonych dla związków operacyjnych, w ramach których jednostki polskie występowały.
W 1947 roku została ratyfikowana umowa finansowa pomiędzy rządem Polski (ludowej) a rządem Wielkiej Brytanii. Brytyjczycy zrezygnowali z roszczeń wobec Polski o zwrot 76 mln funtów szterlingów wydatkowanych na wyposażenie i uzbrojenie Polskich Sił Zbrojnych w latach 1940–1945, oraz 47,5 mln funtów szterlingów, wydatkowanych na utrzymanie żołnierzy polskich na Zachodzie.
Strona polska zobowiązała się do spłaty części należności z sumy 32 mln funtów szterlingów związanych z wydatkami na administrację, cele charytatywne, szkolnictwo i oświatę. Sumę tę spłacono potrącając 3 mln funtów szterlingów w złocie z zapasów polskiego złota znajdującego się w Wielkiej Brytanii. 10 mln funtów szterlingów rząd polski był zobowiązany spłacić w ciągu 15 lat w ratach rocznych.
W 1943 roku Francja dopominała się o zwrot długu w wysokości 500 mln franków. Po wojnie nie ponowiła roszczeń.
Działalność naczelnych władz wojskowych i stowarzyszeń kombatanckich na uchodźstwie w latach 1947–1990.
Władze wojskowe przystąpiły do prac mających na celu zachowanie szkieletu PSZ. Zwierzchnictwo nad PKPR za zgodą Brytyjczyków przejął polski Sztab Główny z gen. Stanisławem Kopańskim na czele, który wykonywał obowiązki należące do Ministerstwa Obrony Narodowej i Naczelnego Wodza. W „nieformalnej” strukturze zajmował właściwe mu miejsce i nadal podlegał rządowi RP na uchodźstwie i jego wojskowym organom. Również po likwidacji PKPR została zachowana struktura PSZ w postaci tzw. „jądra”. Mimo zmniejszonych składów w latach 1947–1954 działał Generalny Inspektor Sił Zbrojnych, istniało Ministerstwo Obrony Narodowej, Sztab Główny ze wszystkimi oddziałami, Dowództwo Wojska oraz Dowództwo Saperów i Dowództwo Łączności. Funkcję tych dwóch ostatnich organów pełniły Sekretariaty Kół Oddziałowych. Zlikwidowane jednostki wojskowe "de facto" funkcjonowały w postaci 74 Kół Oddziałowych oraz jednego regularnego oddziału – Brygadowego Koła Młodych „Pogoń”. Szkieletową organizację wojska uzupełniali oficerowie łącznikowi działający na terenie państw zachodnich. Ich rola polegała na „nieoficjalnym” utrzymywaniu kontaktów między sztabem polskim (później Zawiązkiem Sztabu Głównego) a sztabami bądź wysokiej rangi oficerami państw zachodnich.
Kierunki emigracji i repatriacji do krajów innych niż Polska były monitorowane przez przywódców polskiej emigracji wojskowej w Wielki Brytanii. Część środowisk wojskowych, inspirowanych między innymi przez gen. Władysława Andersa i gen. Mariana Kukiela, rozważała możliwość udziału żołnierzy polskich w ewentualnej trzeciej wojnie światowej. Pod koniec lipca 1947 roku gen. Kukiel przedstawił memoriał „Polskie Siły Zbrojne wobec możliwości wojny”. W październiku 1948 roku przeprowadzono symulację możliwości remobilizacyjnych do „nowych Polskich Sił Zbrojnych”. Szacowano, że w razie wojny „nowe Polskie Siły Zbrojne” osiągną stan niemal 210 000 żołnierzy. Spodziewany konflikt globalny nie nastąpił, jednak część emigracyjnych środowisk wojskowych nadal podtrzymywała ideę udziału Polaków w wojnie ze Związkiem Radzieckim.
10 marca 1951 roku powstał Związek Łącznościowców, w skład którego weszły wszystkie Koła Oddziałowe Łączności, istniejące na terenie Wielkiej Brytanii. 22 czerwca 1951 roku Generalny Inspektor Sił Zbrojnych zatwierdził statut Związku. 1 lipca 1951 roku w Londynie staraniem Związku obchodzono uroczyście Święto Łączności przypadające na dzień 29 czerwca. W przeddzień obchodu święta Rada Związku wyłoniła władze statutowe. Przewodniczącym Rady został płk dypl. Józef Łukomski, a prezesem Zarządu płk dypl. Tadeusz Rola. Rada Związku uchwaliła następującą deklarację ideową: "My żołnierze łączności PSZ stwierdzamy, że: 1) pozostaliśmy na obczyźnie, aby służyć sprawie polskiej we wszelki dostępny nam sposób oraz by wziąć czynny udział w walce zbrojnej o wyzwolenie Polski, gdy nadejdzie odpowiednia chwila; 2) pozostaniemy wierni złożonej przysiędze żołnierskiej; 3) uważamy za swój obowiązek skupić się wokół osoby legalnego Prezydenta Rzeczypospolitej Polskiej, jako najwyższego Zwierzchnika; 4) będziemy trwać w obywatelstwie polskim i troszczyć się o nasz rozwój kulturalny w duchu polskim; 5) komunizm uważamy za śmiertelnego wroga naszej Ojczyzny i odcinamy się całkowicie od wszystkich, którzy współpracują lub kontaktują się z jej agenturami. Wierzymy, że postępując w myśl zasad tej deklaracji spełnimy nasz obowiązek żołnierza polskiego".
23 września 1951 roku w Londynie doroczny zjazd Saperów uchwalił, przyjąć dzień 1 września jako Święto Sapera, dla upamiętnienia września 1939 roku. Święto zatwierdził 25 lipca 1952 roku generał Władysław Anders
3 sierpnia 1952 roku w Londynie obchodzono uroczyście Święto Artylerii Konnej. Data Święta została wybrana przez artylerzystów konnych. Jest nią rocznica dekoracji w dniu 3 sierpnia 1921 roku w Górze Kalwarii przez Naczelnego Wodza, marszałka Polski Józefa Piłsudskiego 133. oficerów i szeregowych artylerii konnej Orderem Virtuti Militari. Uroczystości obchodu święta zaszczycił Prezydent RP August Zaleski. Obchody święta zbiegły się z pięcioleciem powstania Związku Artylerzystów Konnych na Obczyźnie oraz 35 leciem nieprzerwanej służby w artylerii konnej najstarszego żołnierza tej broni i prezesa Związku płk. Leona Dunin-Wolskiego. W obchodach święta uczestniczył między innymi gen. dyw. Stanisław Kopański – „najstarszy stopniem konny artylerzysta”, który w swoim wystąpieniu „podkreślił zasługi płk. Dunin-Wolskiego dla artylerii konnej w odrodzonej Polsce i pielęgnowania jej tradycji na obczyźnie”.
IV Doroczny Zjazd Saperów ustalił dzień Święta Saperów na 1 września – dzień wybuchu II wojny światowej – „dla upamiętnienia i uczczenia olbrzymiego wysiłku bojowego saperów polskich w II wojnie światowej, tak w kraju, jak i na Obczyźnie”. Decyzją z 25 lipca 1952 roku Generalny Inspektor Sił Zbrojnych zatwierdził datę 1 września jako Święto Saperów.
W 1954 roku na uchodźstwie doszło do rozłamu politycznego, ponieważ prezydent August Zaleski wbrew wcześniejszym obietnicom nie minował swym następcą gen. Kazimierza Sosnkowskiego, a gdy upłynęła jego siedmioletnia kadencja, pozostał na stanowisku prezydenta. Zaleski złamał tym samym postanowienia konstytucji kwietniowej, gdyż po siedmiu latach nie ustąpił z urzędu i nie wyznaczył swojego następcy. W związku z tym większość emigracji przestała uznawać go za prezydenta. W czerwcu 1954 roku opozycja antyprezydencka utworzyła konkurencyjny względem Zaleskiego kolektywny urząd głowy państwa w postaci Rady Trzech, złożonej z Tomasza Arciszewskiego, gen. Władysława Andersa i Edwarda Raczyńskiego. Powołano też konkurencyjny rząd w postaci Egzekutywy Zjednoczenia Narodowego. Rozłam przetrwał do śmierci Augusta Zaleskiego 7 kwietnia 1972 roku. Dopiero wówczas doszło do porozumienia i ponownego zjednoczenia politycznego emigracji.
22 stycznia 1988 roku Prezydent RP, Kazimierz Sabbat wydał dekret w sprawie przyznania szeregowcom i podoficerom weteranom Polskich Sił Zbrojnych, którzy brali udział w wojnie 1920 roku, z wyjątkiem sądownie skazanych za przestępstwa uchybiające godności stanu oficerskiego, stopień tytularnego podporucznika Polskich Sił Zbrojnych.
19 marca 1988 roku Minister Spraw Wojskowych, ppłk dypl. inż. Jerzy Przemysław Morawicz wydał rozporządzenie o wykonaniu dekretu Prezydenta Rzeczypospolitej z dnia 22 stycznia 1988 roku o przyznaniu szeregowcom i podoficerom – weteranom wojny 1920 roku stopnia tytularnego podporucznika Polskich Sił Zbrojnych. Zgodnie z cytowanym rozporządzeniem weterani, niezależnie od ówczesnego miejsca zamieszkania, pragnący otrzymać przyznanie tytularnego stopnia podporucznika Polskich Sił Zbrojnych byli zobligowani złożyć podanie do Ministra Spraw Wojskowych, wylegitymować się udziałem w wojnie 1920 roku i przedłożyć oświadczenie o sądowej niekaralności za przestępstwa uchybiające godności stanu oficerskiego.
15 sierpnia 1988 roku Prezydent RP, Kazimierz Sabbat w orędziu wydanym w Święto Żołnierza stwierdził „(...) Biliśmy się, żołnierze Rzeczypospolitej, od pierwszego do ostatniego dnia wojny, na wszystkich frontach. Dochowaliśmy wierności. Nie odzyskaliśmy wolności i niepodległości Polski wydanej przez sojuszników w ręce Stalina, niedawnego wspólnika Hitlera w rozbiorze Polski i Europy Środkowej. Czasy się wypełniają i procesy dziejowe się toczą. Powrócą nasze sztandary bojowe do wolnej Ojczyzny. Podejmą je następne pokolenia. Taka jest treść obchodu Święta Żołnierza na Uchodźstwie”.
22 października 1990 roku Rada Ministrów przeniosła „urlopowanych bezterminowo” żołnierzy Polskich Sił Zbrojnych:
10 listopada 1990 roku Prezydent RP, Ryszard Kaczorowski na wniosek Ministra Spraw Wojskowych mianował „oficerów Polskich Sił Zbrojnych do podpułkownika włącznie posiadających starszeństwo z 1964 roku lub wcześniejsze, którzy brali udział w wojnie 1939–1945, a którzy nie służyli w Siłach Zbrojnych Polskiej Republiki Ludowej – o jeden stopień wyżej”.
10 listopada 1990 roku Minister Spraw Wojskowych, gen. bryg. Jerzy Przemysław Morawicz mianował żołnierzy „Polskich Sił Zbrojnych, którzy brali udział w wojnie 1939–1945, a którzy nie służyli w Siłach Zbrojnych Polskiej Republiki Ludowej:
9 grudnia 1990 roku w wyborach prezydenckich w Polsce zwyciężył Lech Wałęsa.
20 grudnia 1990 roku Ryszard Kaczorowski uznał misję Prezydenta Rzeczypospolitej na Uchodźstwie za wypełnioną i zakończoną. Jednocześnie odwołał Prezesa Rady Ministrów z urzędu i rozwiązał Rząd, a także zapowiedział powołanie Komisji Likwidacyjnej z zadaniem zakończenia działalności wszystkich instytucji rządowych na obczyźnie oraz przekazanie w dniu 22 grudnia 1990 roku Prezydentowi RP Lechowi Wałęsie insygniów prezydenckich, jako symbolu II Rzeczypospolitej.
21 grudnia 1990 roku Prezydent RP na Uchodźstwie powołał Komisję Likwidacyjną pod przewodnictwem profesora Edwarda Szczepanika. Jednym z sześciu członków komisji został gen. bryg. Jerzy Przemysław Morawicz.
22 grudnia 1990 roku na Zamku Królewskim w Warszawie odbyła się uroczystość przekazania przez Ryszarda Kaczorowskiego insygniów prezydenckich Lechowi Wałęsie. W protokole uroczystości Ryszard Kaczorowski złożył deklarację, w której między innymi stwierdził, że „wszystkie instytucje pozostające pod moim zwierzchnictwem uznają zwierzchnictwo Prezydenta Lecha Wałęsy”. Marszałek Senatu RP, profesor Andrzej Stelmachowski przemawiając do uczestników uroczystości stwierdził między innymi „(...) jest to akt uznania dla walki tysięcy kombatantów pozostałych poza granicami kraju. Jest to akt uznania dla tych, którzy nieśli sztandar i głosili hasła niepodległościowe nawet wówczas, gdy my tu w kraju musieliśmy milczeć. Jest to wreszcie akt uznania dla tych wszystkich, którzy potrafili wierzyć w Polskę i nieść nadzieję jej zmartwychwstania nawet wbrew wszelkim okolicznościom. Contra spem sperare – to rzecz bardzo trudna, a jednak ci, którzy tu z daleka przybyli, potrafili swoją postawą o tym właśnie świadczyć. Dzięki im za to (...)”.
Wszystkie stopnie wojskowe nadane przez rząd londyński po rozformowaniu Polskich Sił Zbrojnych na Zachodzie zostały uznane na mocy art. 11 ustawy z dnia 25 października 1991 roku o zmianie ustawy o powszechnym obowiązku obrony Polskiej Rzeczypospolitej Ludowej oraz niektórych innych ustaw. 25 marca 1992 roku Prezydent RP Lech Wałęsa rozporządzenie w sprawie określenia szczegółowych zasad i trybu postępowania oraz organów właściwych do uznawania stopni wojskowych. Zgodnie z tym rozporządzeniem osoby, którym władze Rzeczypospolitej Polskiej na uchodźstwie nadały do dnia 22 grudnia 1990 roku stopnie wojskowe, mogą wystąpić do Ministra Obrony Narodowej z wnioskiem o uznanie tych stopni. Do wniosku należy dołączyć dokumenty potwierdzające fakt nadania stopnia wojskowego lub uwierzytelnione odpisy tych dokumentów. O uznaniu stopnia wojskowego postanawia Minister Obrony Narodowej, a w przypadku pierwszego stopnia oficerskiego (podporucznika) oraz stopni generalskich i admiralskich – Prezydent RP na wniosek Ministra Obrony Narodowej.

</doc>
<doc id="173051" url="https://pl.wikipedia.org/wiki?curid=173051" title="Poczucie własnej wartości">
Poczucie własnej wartości

Poczucie własnej wartości – stan psychiczny powstały na skutek elementarnej, uogólnionej oceny dokonanej na własny temat. 
Samoocena to uogólniona postawa w stosunku do samego siebie, która wpływa na nastrój oraz wywiera silny wpływ na pewien zakres zachowań osobistych i społecznych. Podstawą samooceny jest samowiedza, czyli zespół sądów i opinii, które jednostka odnosi do własnej osoby. Te sądy i opinie dotyczą właściwości fizycznych, psychicznych i społecznych. 
Psycholodzy wyróżniają dwa rodzaje postaw związanych z samooceną ogólną: samoakceptację i samoodtrącenie. 
Samoakceptację określa się jako postawę nacechowaną wiarą, zaufaniem i zdrowym szacunkiem dla samego siebie. Postawa taka sprawia, że jednostka może wykonywać i wykorzystywać swoje możliwości, a także potrafi skorygować swoje zachowanie pod wpływem innych. Osoby, które akceptują siebie, mają pozytywne mniemanie o sobie i dobre samopoczucie. 
Przez samoodtrącenie rozumie się postawę wobec siebie łączącą się z przeżywaniem poczucia krzywdy, poczucia winy, poczucia niższości albo innych doznań związanych z pretensją i żalem do siebie. Osoba taka nie docenia własnych sukcesów, a przecenia porażki, dąży do poniżenia siebie, czasem wręcz siebie nienawidzi.
Samoocenę można mierzyć na dwóch wymiarach – wysokości i pewności. W tym sensie samoocena może być:
Pewność samooceny ma większe znaczenie dla regulacji zachowania niż sama jej wysokość.
Jakość dokonywanej samooceny zależy często od wychowania. 
Zaburzenie poczucia własnej wartości powstaje zazwyczaj na podstawie komunikatów podważających wartość dziecka, jakie dostaje ono od osób znaczących (np. rodziców, opiekunów). Początkowo np. dziecko jest uważane za cenne samo w sobie, dlatego że jest i dostaje komunikaty od otoczenia stosowne do takiego sposobu jego postrzegania. Z czasem jednak na skutek rozmaitych oczekiwań otoczenia czy sposobów wychowania otrzymuje komunikaty, które przekonują je albo pozwalają podejrzewać, że wartość jego jako człowieka zależy od rozmaitych czynników zewnętrznych lub od konkretnych działań czy umiejętności. Tak wychowywane dziecko zaczyna się starać, by sprostać tym wymaganiom i zasłużyć ponownie na to, by móc się poczuć wartościowym i kochanym przez rodziców dzieckiem. Tak wychowywane dziecko staje się często także jako dorosły osobą zależną od otoczenia, zewnątrzsterowną i niepewną siebie (własnej elementarnej wartości jako człowieka).
Poczucie własnej wartości determinuje wybór z posiadanego repertuaru zachowań tych, które odpowiadają określonej sytuacji napotkanej w otaczającym świecie zewnętrznym.
Poczucie własnej wartości a materializm.
Współczesne badania naukowe wskazują, że niskie poczucie własnej wartości jest ściśle skorelowane z materializmem. Jest to dość ścisła zależność: obserwuje się wzrost materializmu w przypadku obniżenia poczucia własnej wartości jednostki oraz spadek poczucia własnej wartości w sytuacji zwiększenia konsumpcjonizmu. 
W przypadku zwiększenia poczucia własnej wartości konsumentów następuje dramatyczny spadek konsumpcjonizmu służącego jako metoda radzenia sobie z brakiem pewności siebie. Zjawisko to jest szczególnie widoczne wśród nastolatków, które przechodząc z okresu dzieciństwa do dorosłości doświadczają okresu obniżonego poczucia własnej wartości. Często obserwowaną strategią radzenia sobie z tym kryzysem jest zwiększenie zainteresowania posiadaniem dóbr materialnych w celu zneutralizowania uczucia bezwartościowości.
Zdaniem Niro Sivanathana oraz Nathan C. Pettita ludzie wydając znaczną część swoich dochodów na dobra luksusowe czy podnoszące ich status w społeczeństwie nie tylko pragną zbudować pozytywny sygnał dla społeczeństwa na swój temat, ale także kierują się podświadomą potrzebą złagodzenia wewnętrznego psychologicznego dyskomfortu wywołanego uczuciem bycia gorszym. Badania wskazują także na zwiększoną potrzebę kupowania dóbr luksusowych w sytuacjach zachwianego poczucia własnej wartości. Jednym z takich zabiegów marketingowych obniżających poczucie własnej wartości konsumentów jest wykorzystywanie wizerunków pięknych i bogatych osób w reklamach.
Materializm jest zjawiskiem korzystnym dla gospodarki, ale równocześnie niekorzystnym dla jednostki a tym samym dla społeczeństwa. Nadmierny materializm przyczyniający się do spadku poczucia własnej wartości napędza paradoksalny mechanizm potrzeby zwiększania zarobków, aby móc więcej konsumować przy równoczesnym obniżeniu zadowolenia z życia. W rzeczywistości kraje pierwszego świata takie jak Stany Zjednoczone, Japonia, Wielka Brytania oraz niektóre inne kraje europejskie obserwują wyższe poziomy zachorowań na depresję, alkoholizmu czy przestępczości niż pięćdziesiąt lat temu.

</doc>
<doc id="173052" url="https://pl.wikipedia.org/wiki?curid=173052" title="Nemo plus iuris">
Nemo plus iuris

Nemo plus iuris in alium transferre potest quam ipse habet (łac.) – paremia prawnicza, oznaczająca: "nikt nie może przenieść na drugą osobę więcej praw, aniżeli sam posiada". Zasada ta wywodzi się z prawa spadkowego.
Zgodnie z tą zasadą zbywający prawo własności bądź dysponujący innym prawem zbywalnym nie może rozporządzić swoim prawem w szerszym zakresie, niż jemu samemu przysługuje (i tak np. licencjobiorca nie może zbyć autorskich praw majątkowych do utworu, dzierżawca nie może przenieść własności przedmiotu dzierżawy itd.).
W obowiązującym prawie polskim zasada ta doznaje licznych wyjątków:

</doc>
<doc id="173053" url="https://pl.wikipedia.org/wiki?curid=173053" title="EKCH">
EKCH



</doc>
<doc id="173054" url="https://pl.wikipedia.org/wiki?curid=173054" title="Par">
Par



</doc>
<doc id="173056" url="https://pl.wikipedia.org/wiki?curid=173056" title="Silver Seraph">
Silver Seraph



</doc>
<doc id="173057" url="https://pl.wikipedia.org/wiki?curid=173057" title="Phantom">
Phantom



</doc>
<doc id="173059" url="https://pl.wikipedia.org/wiki?curid=173059" title="Dura lex, sed lex">
Dura lex, sed lex

Dura lex, sed lex (łac. "Twarde prawo, ale prawo") – rzymska zasada prawnicza wyrażająca absolutną nadrzędność norm prawa, zgodnie z którą należy bezwzględnie stosować się do przepisów ustawy niezależnie od ich uciążliwości oraz konsekwencji dla zobowiązanego. Słowa te są skrótem wypowiedzi Ulpiana.

</doc>
<doc id="173062" url="https://pl.wikipedia.org/wiki?curid=173062" title="Samoświadomość">
Samoświadomość

Samoświadomość – świadomość samego siebie, zdawanie sobie sprawy z doświadczanych aktualnie doznań, emocji, potrzeb, myśli, swoich możliwości, czy ograniczeń, autokoncentracja uwagi. Jest to także pojmowanie, „idea samego siebie”.
Aspekty psychologiczne.
Świadomość siebie "tu i teraz" może prowadzić do rozpoznania wzorców i mechanizmów działania oraz ich przyczyn, co pozwala niekiedy na uwolnienie się od zaburzonych zachowań, np. poprzez zrozumienie ich funkcji i znaczenia (zobacz też: wgląd). Zaburzone zachowania czy negatywne emocje wiążą się niekiedy z pozostawianiem jego przyczyn w nieświadomości, na przykład na skutek stosowania mechanizmów obronnych.
Aspekty medyczne.
Samoświadomość, czyli posiadanie „idei samego siebie”, w sposób doświadczalny sprawdza się poprzez zdolność rozpoznawania siebie w lustrze, tzw. test lustra. Pojawia się ona u dzieci w 18 miesiącu po urodzeniu, jest przypisywana korze mózgowej. W przypadku jednak jej uszkodzenia, funkcja ta może być przejęta przez inne części mózgu. Według badań Phililpe'a Rochata już 2–3 miesięczne dzieci mają zdolność rozróżniania wizualnej informacji dotyczącej własnego ciała. Świadomość można stracić na skutek zespołów zaburzeń świadomości, np. śpiączki.

</doc>
<doc id="173064" url="https://pl.wikipedia.org/wiki?curid=173064" title="Park Środula">
Park Środula

Park Środula – park miejski w Sosnowcu, usytuowany przy końcowym fragmencie ul. 3 Maja, pomiędzy osiedlem Środula ul. Norwida, dzielnicą Zagórze ul. Blachnickiego, a ulicą gen. Zaruskiego o powierzchni 10,038 ha w terenach zagospodarowanych a wraz z przyległymi zadrzewieniami pozbawionymi regularnych alejek około 45 ha. W całości położony na zboczu wzgórza (295 m n.p.m.), ze sztucznym stokiem o wysokości 319,5 m n.p.m. którego rozległy szczyt stanowi doskonały punkt widokowy na panoramę okolicy. 
U podnóża wzgórz ciąg starych drzew wyznacza bieg dawnego traktu drogowego prowadzącego do Krakowa, potem ul. Małe Zagórze. W północno-wschodniej części znajduje się niewielki zbiornik wodny. Teren parku porastają ciągi niskich, przycinanych krzewów i drzew. Roślinność w całości typu nasadzeniowego, w całości nasadzona partiami po 1991. 
Park w sezonie zimowym cieszy się dużym powodzeniem wśród ludzi czynnie uprawiających sporty zimowe jak narciarstwo i snowboard. Latem uczęszczany przez fanów kolarstwa górskiego, nordic walking, moutainboard i biegania.
Historia.
Budowę parku jako uregulowanego obszaru zielonego rozpoczęto w 1991 roku od zagospodarowania nieużytków pozostałych po polach uprawnych zlikwidowanego PGR-u. Zasadzone wtedy drzewa stanowią obecnie podstawę parku. W późniejszym czasie uporządkowano system ścieżek, gdzie również zasadzono ciągi drzew, powstał plac zabaw dla dzieci, uregulowano i uporządkowano zbiornik wodny - staw Florek (oczko wodne), znajdujący się na terenie parku. (osuszone w 2017 roku).
Kolejną modernizacją parku była budowa sztucznego stoku narciarskiego.
Stok ma wysokość 50 m od podstawy. Do jego budowy zużyto około milion metrów sześciennych ziemi. Usypywanie i wyrównywanie stoku zakończyło się na przełomie 2002 i 2003 r.
W czerwcu 2005 r. został rozstrzygnięty przetarg na zagospodarowanie parku. W wyniku przetargu w grudniu 2005 roku powstał pierwszy wyciąg na niższej części stoku. 
W grudniu 2006 planowane otwarty został kompleks rekreacyjno-sportowego pod nazwą "Sportowa Dolina 2" (wyciąg narciarski, oświetlony specjalnie przygotowany stok, zestaw armatek do naśnieżających). W 2010 stok został przejęty przez miasto i obecnie znajduje się w zarządzaniu MOSiR w Sosnowcu.
W 2008 roku przystąpiono do modernizacji ścieżek parku. W ramach modernizacji utworzono ciągi pieszo-rowerowe. Trasy rowerowe połączone są z ciągiem rowerowym przy ulicy Kombajnistów. 
Kolejne modernizacje parku to budowa infrastruktury rekreacyjno-sportowej w latach: 2012 - siłownia plenerowa, 2015 - strefa street workout oraz strefa kultury Palma Chillout, 2018 - ogród jordanowski,
W 2018 wykonana została droga rowerowa wzdłuż ulicy 3-go Maja łączące park z ciągiem rowerowym przy ul. Narutowicza i dalej do Ronda Ludwik.
Imprezy sportowe.
Obecnie w parku przeprowadzanych jest szereg imprez sportowych: zawody lekkoatletyczne - biegi, zawody kolarskie, sportowe zawody szkolne, w tym: 

</doc>
<doc id="173066" url="https://pl.wikipedia.org/wiki?curid=173066" title="Gęstość stanów">
Gęstość stanów

Gęstość stanów jest funkcją opisującą w mechanice kwantowej liczbę dostępnych stanów na jednostkę energii. 
Jednym z prostszych modeli opisujących zachowanie się elektronów jest model prawie swobodnych elektronów ("NFE" - "nearly free electron)." Zakłada on, że elektron przewodnictwa można potraktować jako cząstkę swobodną, poruszającą się w periodycznym potencjale wytworzonym przez jądra atomowe oraz elektrony rdzenia, nie posiadające swobody. Wpływ potencjału na elektron można opisać używając tensora masy efektywnej:
formula_1
który, gdy jest symetryczny przechodzi w masę efektywną oznaczaną jak m*. 
Wyprowadzenie gęstości stanów dla przypadku niżej wymiarowego wymaga uwzględnienia zachowania informacji o kwantowaniu energii w pozostałych wymiarach. Funkcje gęstości stanów, dla przybliżenia NFE, w krysztale o równych stałych sieciowych ("L") wyglądają następująco:
0D - formula_2
1D - formula_3
2D - formula_4
3D - formula_5

</doc>
<doc id="173073" url="https://pl.wikipedia.org/wiki?curid=173073" title="Karl Eduard von Holtei">
Karl Eduard von Holtei

Karl Eduard von Holtei (ur. 24 stycznia 1798 we Wrocławiu, zm. 12 lutego 1880 tamże) – niemiecki poeta romantyczny, pisarz, aktor i reżyser teatralny. Uważany za najbardziej barwną postać kulturalną XIX-wiecznego Dolnego Śląska.
Życiorys.
Jego ojciec był huzarem, matka zmarła, gdy był jeszcze dzieckiem. Uczęszczał do gimnazjum we Wrocławiu. W 1815 r. ochotniczo wstąpił do armii pruskiej, zaraz potem zaczął studiować prawo na Uniwersytecie we Wrocławiu, lecz szybko zrezygnował na rzecz teatru. W młodości zadebiutował w teatrze pałacowym w Gorzanowie (wówczas "Grafenort"), do którego został zaproszony w 1816 r. przez hrabiego Johanna Hieronymusa von Herbersteina. Na scenie zawodowej debiutował w teatrze wrocławskim jako Mortimer w sztuce "Maria Stuart" Schillera. Przez następne dwa lata prowadził wędrowne życie, częściej recytując swoje wiersze niż występując jako aktor na scenie.
4 lutego 1821 ożenił się z aktorką Luise Rogée w kościele ewangelickim w Obornikach Śląskich ("Obernigk"), z którą zamieszkał w swojej rezydencji w tejże miejscowości. Po narodzinach dzieci (syn Heinrich, zm. w 1836 oraz córka Marie Henriette, ur. 1822) zasadził przed swoim domem jodły – po latach jodła stała się herbem miasta. Założyciel i redaktor gazety „Obernigker Bote”. Wraz z żoną przeprowadził się do Wrocławia, gdzie pracował jako poeta teatralny w Kalte Asche. Później przeniósł się do Berlina, gdzie jego żona miała kontrakt w teatrze na dworze królewskim. Napisał tu wodewile: "Die Wiener in Berlin" (1824), i "Die Berliner in Wien" (1825), które zdobyły wielką popularność.
Wkrótce po śmierci pierwszej żony w 1825 r. otrzymał kontrakt w berlińskim "Königsstädtisches Theater" przy Alexanderplatz, napisał tam wiele sztuk teatralnych, m.in. "Lenone" (1829) oraz "Der alte Feldherr" (1829), która przez wiele sezonów odnosiła sukcesy sceniczne w Niemczech, a zawarte w niej pieśni (m.in. "Denkst du daran, mein tapferer Lagienka") były popularne wśród kataryniarzy. W 1830 ożenił się z Julią Holzbecher (1809–1839), aktorką pracującą w tym samym teatrze, grał z nią w Darmstadt. Po powrocie do Berlina w 1831 r. napisał libretto do opery "Des Adlers Horst" dla Franza Gläsera (1798–1861), a dla Ludwiga Devrienta dramat, "Der dumme Peter" (1837).
W 1833 r. Holtei wrócił na scenę i wraz z żoną odbył tournée po ważnych miejscowościach, objęło ono m.in. Hamburg, Lipsk, Drezno, Monachium i Wiedeń. Jego zdolności recytatorskie, zwłaszcza dramatów Szekspira przyniosły mu dużą sławę i w rezultacie stanowisko kierownika teatru w Wiedniu. Chociaż był zadowolony z sukcesów aktorskich i recytatorskich opuścił Wiedeń w 1836 r. i w latach 1837–1839 kierował teatrem w Rydze, gdzie zmarła jego druga żona.
Podróżował po Niemczech recytując wiersze, na krótko przyjął posadę we Wrocławiu, następnie osiadł w 1847 w Grazu, gdzie napisał powieści: "Die Vagabunden" (1851), "Christian Lammfell" (1853) i "Der letzte Komödiant" (1863). Ostatnie lata życia spędził we Wrocławiu, gdzie z powodu podeszłego wieku wymagając opieki zamieszkał w klasztorze, tam zmarł. Pochowany został na Cmentarzu Bernardyńskim, grób zniwelowano przy likwidacji cmentarza ok. 1970 r.
Holtei wprowadził do kultury niemieckiej wodewil. Był też pisarzem lirycznym, ważniejszymi jego dziełami tego rodzaju są "Schlesische Gedichte" (1830), "Gedichte" (1861)," Stimmen des Waldes" (1854). Stał się popularny na Śląsku, napisawszy wiele wierszy w lokalnym dialekcie. W młodości wiele czasu spędzał w wiejskim otoczeniu miejscowości Obernigk (ob. Oborniki Śląskie), stąd też w wielu wierszach opowiadał o krainie swego dzieciństwa – małej cichej osadzie wśród lasów i wzgórz. Napisał autobiografię Holteia "Vierzig Jahre" (1843-1850) z suplementem "Noch ein Jahr in Schlesien" (1864). W latach sześćdziesiątych kilkukrotnie odwiedził ziemię kłodzką, gdzie korzystał z tamtejszych uzdrowisk. Po jego kilkukrotnych odwiedzinach i obdarowaniu długim wierszem, 1 września 1867 r. władze miasta "Bad Reinerz" (ob. Duszniki-Zdrój) nadały mu honorowe obywatelstwo, za co odwdzięczył się darując miastu pieśń i portret z autografem i dedykacją.
Związki z Polską.
Był przyjaźnie nastawiony do Polski i Polaków. Przyjaźnił się z Adamem Mickiewiczem. Tłumaczył jego utwory na język niemiecki (choć nie zabrakło głosów sceptyków twierdzących, że nie podawał przy tym, że jest to tłumaczenie), a losy wielu polskich bohaterów takich jak m.in. Tadeusz Kościuszko nie były mu obojętne, co udowodnił pisząc utwory "Stary wódz, Stanisław", czy "Ostatni Polak". Wiele miejsc w miastach w których bywał, zarówno Polski, jak i innych rejonów Europy, otrzymało nazwy na cześć poety i jego działalności.

</doc>
<doc id="173079" url="https://pl.wikipedia.org/wiki?curid=173079" title="Iloczyn Kroneckera">
Iloczyn Kroneckera

Iloczynem Kroneckera (iloczynem tensorowym) macierzy formula_1 i macierzy formula_2 nazywa się macierz o wymiarze formula_3 postaci
W szczególności można mnożyć tensorowo dwa wektory kolumnowe, dwa wektory wierszowe oraz wektor kolumnowy i wierszowy (np. iloczyn diadyczny).
Z definicji wynika, że mnożone macierze formula_5 i formula_6 mogą być dowolnych rozmiarów. (Zwykły iloczyn macierzy jest bardziej restrykcyjny, gdyż liczba kolumn pierwszej macierzy musi być równa liczbie wierszy drugiej macierzy.)
Nazwa iloczynu pochodzi od Leopolda Kroneckera, chociaż już przed nim, w 1858 r., tę operację na macierzach opisał Johann Georg Zehfuss.
Iloczyn tensorowy wektorów.
Z definicji iloczynu tensorowego wynika w szczególności, że iloczyny tensorowe wektorów mają różny wynik w zależności od rodzaju mnożonych wektorów.
(1) Iloczyn tensorowy wektorów kolumnowych daje wektor kolumnowy
(2) Iloczyn tensorowy wektorów wierszowych daje wektor wierszowy
(3) Iloczyn tensorowy wektora kolumnowego przez wektor wierszowy daje macierz
(4) Iloczyn tensorowy wektora wierszowego przez wektor kolumnowy daje macierz
Iloczyn tensorowy macierzy.
Iloczyn tensorowy dwóch macierzy daje macierz, np.
Własności iloczynu tensorowego.
Nieprzemienność.
Iloczyn tensorowy macierzy jest zazwyczaj nieprzemienny, podobnie jak zwykły iloczyn macierzy, tj.
Mnożenie mieszane (tensorowo-zwykłe).
Jeśli macierze formula_13 są takie, że zwykłe iloczyny macierzyformula_14 i formula_15 istnieją, to iloczyn zwykły dwóch iloczynów tensorowych jest równy iloczynowi tensorowemu odpowiednich iloczynów zwykłych macierzy, w ten sposób że:
Odwrotność iloczynu tensorowego.
Jeśli macierze formula_17 są odwracalne, to:
Rozdzielność względem dodawania.
Zachodzi rozdzielność mnożenia tensorowego macierzy przez sumę macierzy formula_23 (przy czym zakłada się, że macierze formula_23 są tych samych wymiarów), tj.
Transpozycja iloczynu tensorowego.
Transpozycja iloczynu tensorowego macierzy jest równa iloczynowi tensorowemu transpozycji tych macierzy, tj.
Iloczyn tensorowy macierzy kwadratowych.
Wyznacznik, rząd, ślad.
Jeśli macierze formula_28 są macierzami kwadratowymi wymiarów odpowiednio "m" i "n", to
wyznacznik ("det)", rząd ("rz") oraz ślad ("tr") macierzy będącej iloczynem tensorowym wyrażają się przez iloczyny wyznaczników, śladów i rzędów mnożonych tensorowo macierzy formula_28 wg wzorów:
Wartości własne.
Niech formula_33 oraz formula_34 są zbiorami wszystkich wartości własnych odpowiednio macierzy formula_5 oraz formula_36 Wtedy zbiór wszystkich wartości własnych iloczynu tensorowego formula_18 tworzą iloczyny wartości własnych formula_38 tj.
Wzór ogólny na współczynniki macierzy formula_18.
Niech formula_41 oraz formula_42 Wtedy współczynniki macierzy będącej iloczynem Kroneckera dane są wzorem
gdzie div oznacza dzielenie całkowitoliczbowe.

</doc>
<doc id="173083" url="https://pl.wikipedia.org/wiki?curid=173083" title="Reszta fosforanowa">
Reszta fosforanowa



</doc>
<doc id="173093" url="https://pl.wikipedia.org/wiki?curid=173093" title="Mikrostruktura">
Mikrostruktura

Mikrostruktura - subtelna, nadcząsteczkowa struktura materii, występująca w wielu ciałach stałych, mieszaninach i ciekłych kryształach. 
Mikrostruktura przejawia się w istnieniu domen różnych faz fizycznych, które mogą posiadać najróżniejsze kształty i między którymi występują wyraźnie granice fazowe. Często rozmiary domen są na tyle małe, że na pierwszy rzut oka substancje posiadające mikrostrukturę wydają się zupełnie "lite". Domeny te tworzą rodzaj "mozaiki", którą można obserwować i analizować przy pomocy np. metod mikroskopowych. Mikrostruktura ma bardzo silny wpływ na rozmaite własności fizyczne materiałów (mechaniczne, elektryczne, optyczne, reologicznie), które mają decydujący wpływ na ich praktyczną zastosowalność i dlatego stanowi przedmiot intensywnych badań.
Olbrzymia większość materiałów z jakimi ma się do czynienia na co dzień posiada mniej lub bardziej złożoną mikrostrukturę. Np. w metalach występują domeny krystaliczne poprzedzielane domenami amorficznymi. Podobna sytuacja ma też miejsce w przypadku wielu tworzyw sztucznych, szkła i wielu minerałów. Szczególnie złożone i bardzo regularne mikrostruktury są obecne w wielu materiałach naturalnych takich jak drewno czy włókna naturalne. 
Mikrostruktura tworzy się z trzech zasadniczych powodów:
przy czym wszystkie te czynniki mogą mieć miejsce jednocześnie, w tym samym materiale.

</doc>
<doc id="173094" url="https://pl.wikipedia.org/wiki?curid=173094" title="Impossibilium nulla obligatio est">
Impossibilium nulla obligatio est

Impossibilium nulla obligatio est, znane też w wersji Ad impossibilia nemo obligatur (łac. "nikt nie jest zobowiązany do rzeczy niemożliwych") – rzymska paremia prawnicza, która stała się podwaliną jednej z podstawowych zasad praworządności i koncepcji tzw. wewnętrznej moralności prawa, a która oznacza, iż dobre prawo nie wymaga rzeczy niemożliwych od jego adresata. Nie powinien istnieć konflikt między chęcią spełniania obowiązku postępowania zgodnie z normami prawnymi a rzeczywistą niemożliwością jego realizacji. Paremia ta odnosi się głównie do stosunków zobowiązaniowych, pod postacią niemożliwości świadczenia.

</doc>
<doc id="173099" url="https://pl.wikipedia.org/wiki?curid=173099" title="Wihtgar">
Wihtgar

Wihtgar (zm. 544) - władca wyspy Wight. Siostrzeniec Cerdyka (Cerdica), króla Wesseksu. Pochowany został w miejscu nazwanym Withgarabyrig. 

</doc>
<doc id="173100" url="https://pl.wikipedia.org/wiki?curid=173100" title="Dobroniega Maria">
Dobroniega Maria

Dobroniega Maria (ur. między 1010 a 1016, zm. 13 grudnia 1087) – ruska księżniczka z dynastii Rurykowiczów, polska księżna, żona Kazimierza I Odnowiciela.
Życiorys.
Córka Włodzimierza I Wielkiego, wielkiego księcia kijowskiego. Jej matka nie jest znana. Mogła nią być albo Anna, cesarzówna bizantyjska, albo ostatnia, nieznana z imienia żona Włodzimierza Wielkiego, która zmarła po 1018 roku. W literaturze historycznej (Aleksander Brückner, Stanisław Kętrzyński) pojawił się błędny pogląd, że była nie siostrą, ale córką Jarosława I Mądrego. Pochowana została na Wawelu, jednak jej grobowiec uległ zniszczeniu podczas budowy nowego kościoła, w czasie gdy biskupem krakowskim był Nanker.
Rodzina.
Małżeństwo i potomstwo.
Dobroniega prawdopodobnie ok. 1041 poślubiła Kazimierza I Odnowiciela (ur. 25 VII 1016, zm. 28 XI 1058). Z tego małżeństwa miała pięcioro dzieci:

</doc>
<doc id="173101" url="https://pl.wikipedia.org/wiki?curid=173101" title="Rolls-Royce">
Rolls-Royce



</doc>
<doc id="173102" url="https://pl.wikipedia.org/wiki?curid=173102" title="Michał węgierski">
Michał węgierski

Michał (ur. ok. 955, zm. między 980 a 997) – przedstawiciel dynastii Arpadów.
Był synem Taksonyego, księcia Węgier i młodszym bratem Gejzy.
Źródła nie przekazały, jakie było jego pogańskie imię. György Györffy wysunął hipotezę, że mogło ono brzmieć "Bela".
Zapewne przyjął chrzest wraz ze swoim bratem w 972 roku; otrzymał wtedy imię Michał.
Po śmierci ojca, około 970 roku, otrzymał ziemie na lewym brzegu Dunaju. Nie wiadomo, czy oprócz ojcowskiej dzielnicy Gejza przekazał mu inne ziemie np. księstwo ze stolicą w Nitrze, Bihar czy Somogy nad Drawą.
Zmarł jeszcze za panowanie swojego brata, czyli najpóźniej w 997 roku.
Małżeństwo i potomstwo.
Nie jest znana żona Michała. Analiza imion synów Michała skłoniła badaczy do wysunięcia hipotezy, że ich matka była księżniczką bułgarską z rodu Samuela Komitopuli.
Synami Michała byli: Vazul i Władysław Łysy.

</doc>
<doc id="173103" url="https://pl.wikipedia.org/wiki?curid=173103" title="Lublica">
Lublica

Lublica – wieś w Polsce położona w województwie podkarpackim, w powiecie jasielskim, w gminie Kołaczyce.
W latach 1975–1998 miejscowość administracyjnie należała do województwa krośnieńskiego.
Miejscowość jest siedzibą parafii Matki Bożej Częstochowskiej, należącej do dekanatu Brzostek, diecezji rzeszowskiej.
Geografia.
Od wschodu wieś sąsiaduje z Sieklówką, od zachodu z Bieździadką, od północy z Gogołowem, od południa z Warzycami.
Przez miejscowość przebiega droga powiatowa Kołaczyce-Lubla oraz potok Lublica zwany także Lublą bądź Lubią, wpływający do rzeki Wisłok (współrzędne ujścia ).
Wieś jest otoczona dwoma pasmami leśnymi od strony północnej i południowej.
W północnej części wioski za przysiółkiem Rzeki Lublickie wznosi się zalesiona góra zwana Narożnik (455 m n.p.m.), na której szczycie znajduje się grób żołnierza Mariana spod Tarnowa, partyzanta poległego 30 października 1916 (żył 36 lat).
W południowej części wioski na pograniczu Lublicy i Warzyc znajduje się źródło wody mineralnej (z żelazem i naturalnym dwutlenkiem węgla) posiadającej właściwości lecznicze. Źródło wypływa ze zbocza góry Mezelom (Mazendol) znajdującej się blisko Babiej Góry (387 m n.p.m.), największego szczytu pasma zwanego Garbem Warzyckim, a jednocześnie stanowiącego południową granicę wsi. Wzgórzami tymi przebiega międzygminny szlak turystyczny, biegnący z Przybówki do Święcan (ORINOCO). Wartym odnotowania jest także fakt reaktywacji niebieskiego szlaku turystycznego obejmującego atrakcje Garbu Warzyckiego.
Historia.
Do dziś nie wiadomo ile jest prawdy w legendzie o przebywającym w okolicach wsi królu Łokietku i podkowie znalezionej pod jednym z dębów. Sama wieś powstała dopiero w XV wieku. Wcześniej stanowiła, wraz z obecną Lublą, jedną całość /Lubia/.
Obszar parafii Bieździedza, wedle danych z 1347 roku w skład której wchodziła wieś, wynosił 30 km2 i miał 45 mieszkańców. Majątek dziedziczny trzech braci rycerzy, był dzielony w ten sposób, że duży obszar, nazywany w dokumencie lokacyjnym „Nowa Bieździedza”, przyznano braciom w częściach. Z ówczesnej Bieździedzy wydzielono teren, który nazwano „Bieździadka” i przyznano go drugiemu z braci, trzeci zaś otrzymał osady: Sowina i Lublica wraz z późniejszą Sieklówką. W ten sposób przestała istnieć „Stara Bieździedza”, którą podzielono na trzy małe wsie. Dopiero założenie wsi Sieklówka przez osadnika Sieklucha spowodowało rozłączenie się od swej wsi macierzystej.
Wieś w roku 1480 przeszła na własność Weroniki ż. Stanisława Żarnowieckiego. W tym roku jest odnotowany zapis dotyczący właścicieli Jodłownika: "Anna c. Więcława z Jodłownika, ż. Jana Zimnowodzkiego ("Symnowodszky") zeznała, że Stanisław Żarnowiecki zaspokoił pretensje do dóbr macierzystych we wsi Bieździedza i Lublica'" W 2. połowie XIX wieku właścicielem dóbr był Stanisław Romer.
Początek XX wieku to fala emigracji zarobkowej do USA, związana z tzw. biedą galicyjską.
Najpopularniejsze nazwisko we wsi, które zachowało się zresztą do dziś to Ochałek, występuje ono też w dokumentach amerykańskich.
Rok 1938 przyniósł wsi potężne gradobicie, które zniszczyło 95% zbiorów (źródło gazeta: Głos Narodu z 4.08.1938)
Wieś została w czasie II wojny światowej przesiedlona, zaś żydowska rodzina Chaberow rozstrzelana w Kołaczycach.
Etymologia nazwy wsi.
Nazwa wsi pochodzi od imienia męskiego Lubla, w jego skróconej, zdrobniałej postaci. Zdrobnienie dotyczyć miało dwuczłonowego imienia staropolskiego typu Lubomir, Lubosław czy Lubowid. Także w języku czeskim występuje imię Lubla.
Istnieją miejscowości, w których widoczny jest pień lubl- np.: Lublin, Lubliniec, Lublinek, Lublinów.
Językoznawcy odrzucają pochodzenie nazwy wsi od czasownika „lubić” – rosyjskiego "ljublju" (ros. люблю).

</doc>
<doc id="173104" url="https://pl.wikipedia.org/wiki?curid=173104" title="Ignorantia legis non excusat">
Ignorantia legis non excusat

Ignorantia legis non excusat (również ignorantia legis non exculpat, łac. "nieznajomość prawa nie jest usprawiedliwieniem"; również ignorantia legis neminem excusat, łac. "nieznajomość prawa nikogo nie usprawiedliwia") – paremia prawnicza pokrewna do "ignorantia iuris nocet" oznaczająca, że nikt nie może usprawiedliwiać swoich działań lub zaniechań tym, że nie zna przepisów prawa. Jest to zasada uznająca fikcję powszechnej znajomości prawa.

</doc>
<doc id="173106" url="https://pl.wikipedia.org/wiki?curid=173106" title="Publicum ius">
Publicum ius

Publicum ius est quod ad statum rei Romanae spectat, ius privatum est quod ad singulorum utilitatem (prawo publiczne jest prawem odnoszącym się do interesu państwa, a prawo prywatne jest prawem dotyczącym korzyści poszczególnych jednostek) – znana sentencja wybitnego rzymskiego jurysty oraz pisarza Ulpiana, która posłużyła za podstawę do podziału całego systemu prawa rzymskiego na prawo publiczne ("ius publicum") oraz prawo prywatne ("ius privatum") w oparciu o kryterium interesu jednostkowego i ogólnego. Podział ten miał fundamentalne znaczenie nie tylko dla rozwoju prawa rzymskiego, ale również wszystkich systemów prawnych bazujących na recepcji tego prawa.

</doc>
<doc id="173109" url="https://pl.wikipedia.org/wiki?curid=173109" title="Bieździadka">
Bieździadka

Bieździadka (daw. "Bieździatka") – wieś w Polsce położona w województwie podkarpackim, w powiecie jasielskim, w gminie Kołaczyce.
W latach 1954–1972 wieś należała i była siedzibą władz gromady Bieździadka. W latach 1975–1998 wieś administracyjnie należała do województwa krośnieńskiego.
Od wschodu sąsiaduje z Lublicą, od zachodu z Bieździedzą, od północy z Sowiną. Przez miejscowość przebiega droga powiatowa Kołaczyce - Lubla
Geneza nazwy.
Jan Długosz w „Liber beneficiorum” odnotował: "„Wieś oddal. na półn. wsch. od Jasła 6 km. Dawna nazwa Besdziadka. W XV w. dziedzicem B. Helvigus z Bieździedzy, h. Grzymała”".
Historia.
Według jednej z wersji Bieździadka i sąsiadująca z nią Bieździedza zostały założone przez ojca i syna.
Od końca XVI wieku obie wsie należały do rodziny Romerów. Rodzina ta w przeszłości osiadła na ziemiach polskich przybywając z Saksonii i uległa spolszczeniu. Nobilitowana została w 1543 i otrzymała herb Jelita. Potomkowie tego zasłużonego dla Polski rodu zamieszkiwali zarówno w dworze w Bieździadce, jak i we dworze w Bieździedzy do 1944.
Aleksander Romer odziedziczył po ojcu stary, drewniany alkierzowy dwór, który rozbudował, otynkował i wyposażył wnętrza. Po Aleksandrze dwór przejął jego syn Cyprian, który mieszkał w nim jeszcze w końcu XVIII w. Cyprian na przełomie XVIII i XIX wieku pobudował nowy dwór w innym miejscu (na piwnicach innego budynku), który przetrwał do 1990 roku kiedy to został zrównany z ziemią.
Wieś znana była z manufaktury tapiserii (szpalerów, ornatów) czynnej w II poł. XVIII w. Ówczesny właściciel wsi Aleksander Romer po dłuższym pobycie w Warszawie powrócił wraz z instruktorem-tkaczem Pawłem i założył tu warsztat tkacki. Wytworzone tutaj ornaty opisywali historycy sztuki, m.in. Stanisław Tomkowicz, Julian Pagaczewski, Tadeusz Mańkowski oraz Agnieszka Bender. W literaturze podaje się różne okresy w jakich działał zakład. Zdaniem Agnieszki Bender były to lata ok. 1760-1772, natomiast Andrzej Kozioł Lechowski twierdzi, że zakład produkował ornaty w latach 1760-1780. Odnotowano ich istnienie (osiem sztuk) w kościele w Bieździedzy, w Krośnie w kościele u Kapucynów, Jarosławiu w kościele u Dominikanów, w kościele w Chlewiskach koło Radomia, w Muzeum Narodowym w Krakowie, w Muzeum Okręgowym w Tarnowie oddział Zamek w Dębnie i w Muzeum Archidiecezjalnym w Przemyślu.
W 2. połowie XIX wieku właścicielem dóbr był Stanisław Romer.
W okresie II wojny światowej na terenie wsi (przysiółek "Łazy"), wyznaczono zasadnicze "zrzutowisko „Jaskółka”" dla samolotów alianckich (zapasowe k. Żmigrodu). Płk Łukasz Grzywacz-Świtalski, ówczesny komendant inspektoratu AK Krosno-Jasło w książce "„Z walk na Podkarpaciu”" szeroko opisuje działania placówki zrzutowiska „Jaskółka” oraz podejmowane próby zrzutów. W Bieździadce, po kilku próbach, dopiero w nocy z 18 na 19 czerwca 1944 roku, udaje się przyjęcie części zrzutu wykonanego przez samolot „Halifax” z bryt. 148 Dywizjonu Specjalnego Przeznaczenia RAF. Z uwagi na niebezpieczeństwo przejęcia zrzutu przez Wehrmacht (od kwietnia 1944 roku, Niemcy kwaterują we dworach Bieździedzy i Bieździadce), samolot pozostałą część 12 tonowego zrzutu wykonuje na zrzutowisku zapasowym k. Żmigrodu.
Zabytki.
Podczas prac wykopaliskowych prowadzonych w różnym okresie zidentyfikowano szereg "„starożytności”", które zostały spisane i przekazane do przechowania w muzeach.
Z miejscowością wiąże się także pewna miejscowa historia-przypowiastka, która głosi, że kiedy po przysłowiową "babcię" przyszła śmierć, babcia zaczęła wołać:
-"Bież dziadka bież dziadka.." i tak powstała "Bieździadka".

</doc>
<doc id="173112" url="https://pl.wikipedia.org/wiki?curid=173112" title="Olaf I Tryggvason">
Olaf I Tryggvason

Olaf I Tryggvason, Olav Tryggvason (ur. 963–968, zm. 9 września 1000 w bitwie pod Svold) – król Norwegii w latach 995–1000.
Dzieciństwo i młodość.
Urodził się jako pogrobowy syn Tryggve Olafssona, norweskiego króla Viken. Jego ojciec został zabity na polecenie Haralda II Szarej Opończy, króla Norwegii. Wdowa po Tryggve wraz z małym synem schroniła się na Rusi (przypuszczalnie w Nowogrodzie Wielkim), gdzie Olaf się wychował. W wieku 12 lat rozpoczął karierę wikinga i z grupką piratów zaczął grasować na wodach Bałtyku.
Żywot wikinga.
Nadworny skald Olafa odnotował, że późniejszy król Norwegii walczył m.in. w okolicach Hedeby i na wybrzeżu flandryjskim. Na czele wielkiej armii wikingów dwukrotnie najeżdżał Anglię: najpierw w 991, później w 994 roku, wymuszając ogromne okupy na anglosaskim królu Ethelredzie II. W 991 odniósł zwycięstwo pod Maldon. W czasie drugiej wyprawy Olaf przyjął chrzest.
Król Norwegii.
Olaf powrócił do Norwegii w 995 roku, gdzie objął tron jako następca zamordowanego jarla Hakona. Próbował wprowadzać siłą chrześcijaństwo, przez co natrafił na silny opór możnych. W 996 roku założył miasto Nidaros w miejscu zburzonej pogańskiej świątyni Lade.
Śmierć.
Przeciwko Olafowi zawiązała się potężna koalicja, do której należeli Swen I Widłobrody, król Danii, młody Olaf Skötkonung, król Szwecji oraz jarl Eryk Hakonsson, przywódca norweskiej opozycji. Olaf próbował najechać Danię w roku 1000, ale 9 września tego roku poniósł śmierć w bitwie pod Svold, w której został pokonany przez połączone siły swoich przeciwników. Miał wpaść do wody i utonąć, a jego ciała nie odnaleziono. Rozeszły się pogłoski, jakoby widziano go w Jerozolimie.
Małżeństwo.
Jego żoną była Tove (Thyra), pochodząca z Danii, być może córka duńskiego króla Haralda Sinozębego. Wiadomo, że zmarła na wieść o śmierci swojego męża 18 listopada 1000 roku. Późne źródła przypisują Olafowi kilka żon oraz romans ze szwedzką królową-wdową Sygrydą. Przekazy te zostały odrzucone przez literaturę historyczną.

</doc>
<doc id="173113" url="https://pl.wikipedia.org/wiki?curid=173113" title="Strukturalizm amerykański">
Strukturalizm amerykański



</doc>
<doc id="173114" url="https://pl.wikipedia.org/wiki?curid=173114" title="Andrzej Sekuła">
Andrzej Sekuła

Andrzej Sekuła (ur. 19 grudnia 1954 we Wrocławiu) – polski operator filmowy i reżyser.
Życiorys.
W 1973 r. ukończył Liceum Ogólnokształcące nr X im. Stefanii Sempołowskiej we Wrocławiu. Karierę rozpoczął w Polsce jako autor zdjęć do filmów dokumentalnych. W roku 1980 wyemigrował do Wielkiej Brytanii, gdzie studiował w prestiżowej National Film and Television School. Po trzech i pół roku nauki kontynuował karierę jako autor zdjęć do filmów krótkometrażowych, reklamowych i dokumentalnych, m.in. "Man From China" oraz "Honey and Venom", za który otrzymał nagrodę na 1992 BP Expo International Film Festival.
Jego debiutem pełnometrażowym były "Wściekłe psy" Quentina Tarantino. W 1995 został nominowany do nagrody BAFTA za zdjęcia do filmu "Pulp Fiction" (1994).

</doc>
<doc id="173115" url="https://pl.wikipedia.org/wiki?curid=173115" title="Prawo bliższości">
Prawo bliższości

Prawo bliższości (łac. "ius propinquitatis") – w średniowiecznej Polsce ograniczenie prawa własności. Celem tej instytucji była ochrona interesu rodziny; przysługiwało tylko krewnym właściciela. 
W najszerszej postaci polegała na przyznaniu krewnym zbywającego w stosunku do zbywanego mienia trzech uprawnień: prawa udzielania zgody na alienację (zbycie rzeczy, majątku), prawo pierwokupu (krewnym przysługiwało pierwszeństwo nabycia dobra, które właściciel zamierzał zbyć). Istniała możliwość "obejścia" prawa bliższości poprzez oddanie własności w zastaw antychretyczny z klauzulą na upad.

</doc>
<doc id="173116" url="https://pl.wikipedia.org/wiki?curid=173116" title="Prawo sąsiedzkie">
Prawo sąsiedzkie

Prawo sąsiedzkie – zespół norm określających uprawnienia i obowiązki właściciela nieruchomości w stosunkach sąsiedzkich.
Obecny stan prawny.
Prawo sąsiedzkie nie stanowi formalnie wyodrębnionego działu prawa cywilnego, zaś jego normy rozsiane są po różnych aktach prawnych. Trzon prawa sąsiedzkiego stanowią art. 143-154 kodeksu cywilnego, które określają zasady korzystania z nieruchomości oraz regulują stosunki graniczne. Do prawa sąsiedzkiego zaliczają się również przepisy ustaw szczególnych normujące zasady rozgraniczania nieruchomości sąsiednich i stosunki wodne.
Kodeks cywilny reguluje następujące kwestie związane z prawem sąsiedzkim:

</doc>
<doc id="173117" url="https://pl.wikipedia.org/wiki?curid=173117" title="Rolls-Royce Holdings">
Rolls-Royce Holdings

Rolls-Royce Holdings plc – brytyjskie przedsiębiorstwo branży elektromaszynowej, drugi co do wielkości producent silników lotniczych na świecie. Oprócz lotnictwa cywilnego i wojskowego, produkuje silniki do jednostek pływających, w tym do okrętów podwodnych.
Historia.
W 1904 roku powstała spółka Rolls-Royce Limited, stworzona przez Henry’ego Royce’a i Charlesa S. Rollsa, pierwotnie zajmująca się produkcją samochodów (patrz: Rolls-Royce Motor Cars). Pierwszy silnik lotniczy produkcji Rolls-Royce'a, Eagle powstał na potrzeby I wojny światowej w 1914 roku. Użyty m.in. do pierwszego przelotu z Wielkiej Brytanii do Australii. W latach 20. konstruował jednostki o oznaczeniu R. W czasie II wojny światowej Rolls-Royce produkował silniki Merlin, napędzające takie samoloty jak Supermarine Spitfire, Hawker Hurricane czy North American P-51 Mustang. Produkcja silników lotniczych wyparła produkcję samochodów jako główny obszar działalności przedsiębiorstwa. W 1953 rozpoczęto produkcję elementów do silników odrzutowych, m.in. do samolotu Boeing 707. W latach 60. pojawił się Harrier, samolot pionowego startu, z silnikami Pegasus produkcji Rolls-Royce’a. Silnik RB211 został wybrany jako jedyna jednostka napędzająca szerokokadłubowy Lockheed TriStar. Z powodu wysokich kosztów rozwojowych RB211 firma znalazła się na skraju bankructwa, co 23 lutego 1971 doprowadziło do jej nacjonalizacji. Działy produkcji samochodów i lotniczy przekształcone zostały w dwa odrębne przedsiębiorstwa. W 1973 roku dział produkcji samochodów (Rolls-Royce Motors Ltd.) został sprywatyzowany. Dział lotniczy pozostawał własnością państwa do 1987 roku, kiedy i on uległ prywatyzacji poprzez wprowadzenie na giełdę jako Rolls-Royce plc. W 1995 firma nabyła amerykańską wytwórnię Allison Engine Company.
Silniki.
Rolls-Royce produkował lub nadal produkuje silniki m.in. do:
inne:

</doc>
<doc id="173119" url="https://pl.wikipedia.org/wiki?curid=173119" title="Prawo kobylego pola">
Prawo kobylego pola



</doc>
<doc id="173123" url="https://pl.wikipedia.org/wiki?curid=173123" title="Proces posesoryjny">
Proces posesoryjny

Proces posesoryjny – postępowanie sądowe, którego celem jest ochrona posiadania przed naruszeniami tego stanu faktycznego, które mogą mieć postać zakłóceń posiadania lub pozbawienia posiadania (wyzucia). W zależności od przyjętego w danym porządku prawnym modelu postępowania posesoryjnego, uprawnienia naruszyciela mogą być uwzględniane na zgłoszony przez niego zarzut ("exceptio iuris") albo pozostawać poza sferą zainteresowania sądu. Odrębny proces posesoryjny powstał już na gruncie rzymskim i tam osiągnął swój pełny rozwój.
W polskim prawie postępowanie w sprawach o naruszenie posiadania jest postępowaniem odrębnym z uwagi na różnorakie odrębności tego postępowania w stosunku do trybu zwykłego. W szczególności legitymacja procesowa powoda nie opiera się na przysługującym mu uprawnieniu. Zgodnie z art. 478 kodeksu postępowania cywilnego w sprawach o naruszenie posiadania sąd bada jedynie ostatni stan posiadania i fakt jego naruszenia, nie rozpoznając samego prawa ani dobrej wiary pozwanego. Jednak w świetle art. 344 § 1 kodeksu cywilnego sąd uwzględnia prawomocne orzeczenie sądu lub innego właściwego organu państwowego, z którego wynika, że stan posiadania powstały na skutek naruszenia jest zgodny z prawem. Sąd nie rozstrzyga zatem o tym, komu przysługuje prawo do danej rzeczy, ale o fakcie naruszenia posiadania, orzekając o przywróceniu posiadania lub zakazie naruszeń posiadania. Ponadto w postępowaniu posesoryjnym nie jest dopuszczalne łączne dochodzenie roszczeń posesoryjnych z roszczeniami opartymi na prawie (petytoryjnymi), jak również powództwo wzajemne (art. 479 KPC). Odrębności postępowania posesoryjnego nie są jednak realizowane kosztem zakresu postępowania dowodowego, prawomocności orzeczenia posesoryjnego i powagi rzeczy osądzonej.

</doc>
<doc id="173125" url="https://pl.wikipedia.org/wiki?curid=173125" title="Ulpian Domicjusz">
Ulpian Domicjusz

Gnaeus Domitius Annius Ulpianus (ur. II wiek n.e. w okolicach Tyru, zm. 223 n.e.) – rzymski jurysta i pisarz epoki cesarstwa. Fragmenty oraz wyciągi jego pism stanowią znaczną część kodyfikacji prawa rzymskiego podjętej przez cesarza Justyniana I Wielkiego w VI wieku naszej ery, znanej pod nazwą justyniańskich Digestów.
Był jednym z pięciu wielkich rzymskich autorytetów prawniczych, których pisma zostały zrównane z ustawami na mocy konstytucji raweńskej. Został jednym z głównych doradców młodego cesarza Aleksandra Sewera. Mianowany w 222 r. n.e. na urząd prefekta pretorianów próbował ograniczyć rolę wojskowych w państwie. Rok po objęciu urzędu został zamordowany przez pretorianów, którzy brutalnie sprzeciwili się próbom ograniczenia ich przywilejów.
Kodeks Liebera w art. 42 przytacza myśl Ulpiana: "so far as the law of nature is concerned, all men are equal" (ang. "jeśli chodzi o prawo natury, wszyscy ludzie są równi").
Ulpian występuje jako uosobienie starorzymskiej cnoty i surowości obyczajów, przeciwstawne rozwiązłości cesarza Heliogabala, w dramacie Zygmunta Krasińskiego "Irydion".

</doc>
<doc id="173128" url="https://pl.wikipedia.org/wiki?curid=173128" title="Skarga pauliańska">
Skarga pauliańska

Skarga pauliańska (także roszczenia pauliańskie, z łac. "actio Pauliana") – rodzaj powództwa, którego treścią jest żądanie uznania danej czynności prawnej za bezskuteczną w stosunku do wierzyciela, którego sytuacja pogorszyła się wskutek tej czynności. 
Instytucja ta wywodzi się z prawa rzymskiego. Jej rozwój był związany z przesuwaniem odpowiedzialności dłużnika z osobistej na majątkową. W polskim prawie skargę pauliańską przewidywały m.in. uchwała wielkopolska z 1400, konstytucja sejmowa z 1506, Zwód Goryńskiego z 1540, Statuty Litewskie, czy wreszcie Kodeks zobowiązań z 1933 roku.
Charakter skargi (art. 527–534 k.c.).
W polskim prawie cywilnym skarga pauliańska funkcjonuje na podstawie art. 527–534 k.c. Art. 527 stanowi, że: "Gdy wskutek czynności prawnej dłużnika dokonanej z pokrzywdzeniem wierzycieli osoba trzecia uzyskała korzyść majątkową, każdy z wierzycieli może żądać uznania tej czynności za bezskuteczną w stosunku do niego, jeżeli dłużnik działał ze świadomością pokrzywdzenia wierzycieli, a osoba trzecia o tym wiedziała lub przy zachowaniu należytej staranności mogła się dowiedzieć." A więc do skorzystania przez wierzycieli ze skargi pauliańskiej konieczne jest spełnienie trzech podstawowych warunków:
Przedmiotem uznania za bezskuteczne mogą być tylko czynności prawne. Może nim być także zaniechanie dokonania czynności prawnej powodującej zwiększenie majątku dłużnika lub zapobiegającej jego zmniejszeniu. Zaskarżeniu podlega tylko czynność prawna, która już została dokonana. Za jej pomocą nie można zapobiec dokonaniu przez dłużnika czynności prawnej krzywdzącej przyszłych wierzycieli.
Przesłanki dopuszczalności powództwa pauliańskiego.
Czynność prawna dłużnika jest dokonana z pokrzywdzeniem wierzycieli, jeżeli wskutek tej czynności dłużnik stał się:
Jeżeli wskutek czynności prawnej dokonanej przez dłużnika z pokrzywdzeniem wierzycieli osoba trzecia uzyskała korzyść majątkową bezpłatnie, wierzyciel może żądać uznania czynności za bezskuteczną, chociażby osoba ta nie wiedziała i nawet przy zachowaniu należytej staranności nie mogła się dowiedzieć, że dłużnik działał ze świadomością pokrzywdzenia wierzycieli.
Osoba trzecia może się zwolnić od zadośćuczynienia roszczeniu wierzyciela, jeżeli:
Domniemania prawne.
Jeżeli wskutek czynności prawnej dłużnika dokonanej z pokrzywdzeniem wierzycieli:
Jeżeli w chwili darowizny dłużnik był niewypłacalny albo stał się niewypłacalny wskutek jej dokonania, domniemywa się, iż działał ze świadomością pokrzywdzenia wierzycieli.
Pozycja procesowa stron.
Zgodnie z art. 6 KC ciężar dowodu spoczywa na tym kto z faktu wywodzi skutki prawne, tak więc to wierzyciel jest zobowiązany udowodnić, że wystąpiły przesłanki uzasadniające uznanie czynności za bezskuteczną w stosunku do niego. Aby mu to jednak ułatwić, ustawa wprowadza szereg domniemań faktycznych i tak na przykład przyjmuje się, że gdy dłużnik dokonał czynności z osobą bliską lub z przedsiębiorcą pozostającym z nim w stałych kontaktach gospodarczych, to podmioty te wiedziały o fakcie jego działania ze szkodą dla wierzyciela.
Skutki orzeczenia.
W wyniku uznania przez sąd danej czynności za bezskuteczną względem wierzyciela, uzyskuje on prawo do egzekucji z przedmiotów majątkowych osoby trzeciej, które na skutek czynności uznanej za bezskuteczną wyszły z majątku dłużnika albo do niego nie weszły. Nie budzi to wątpliwości gdy przedmioty owe są indywidualnie oznaczone, natomiast w przypadku ich oznaczenia gatunkowego lub gdy egzekucja dotyczy pieniędzy przyjmuje się w drodze wykładni funkcjonalnej, że wierzycielowi przysługuje prawo do prowadzenia egzekucji z całego majątku osoby trzeciej, z którym owe korzyści się stopiły. 
Ochrona wierzyciela, którą zapewnia skarga pauliańska, sprowadza się do uznania czynności prawnej dokonanej przez dłużnika z pokrzywdzeniem wierzycieli za bezskuteczną w stosunku do wierzyciela, który czynność zaskarżył. Oznacza to, że zaskarżona czynność zachowuje ważność, ale jest ona bezskuteczna tylko w stosunku do wierzyciela, który czynność tę zaskarżył, natomiast w stosunku do innych osób, a w szczególności między dłużnikiem a osobą trzecią, która uzyskała korzyść majątkową, oraz w stosunku do innych wierzycieli czynność pozostaje nadal skuteczna (tzw. bezskuteczność względna). Bezskutecznością może być objęta czynność prawna dłużnika tylko do maksymalnych rozmiarów wierzytelności przysługującej wierzycielowi, który czynność zaskarżył. Orzeczenie zapadłe w sprawie o uznanie czynności prawnej dokonanej z pokrzywdzeniem wierzycieli za bezskuteczną ma charakter konstytutywny.
Instytucja skargi pauliańskiej a "ius ad rem" (art. 59 k.c.).
Instytucją podobną do skargi pauliańskiej jest tzw. prawo do rzeczy (łac. "ius ad rem"), które zostało uregulowane przez art. 59 k.c. Art. ten stanowi, iż: "W razie zawarcia umowy, której wykonanie czyni całkowicie lub częściowo niemożliwym zadośćuczynienie roszczeniu osoby trzeciej, osoba ta może żądać uznania umowy za bezskuteczną w stosunku do niej, jeżeli strony o jej roszczeniu wiedziały albo jeżeli umowa była nieodpłatna. Uznania umowy za bezskuteczną nie można żądać po upływie roku od jej zawarcia."
Art. 59 mówi o bezskuteczności umowy w stosunku do osoby trzeciej, przy czym bezskuteczność ta działa przeciwko wszystkim stronom umowy, wobec czego powództwo o uznanie umowy za bezskuteczną powinno być kierowane przeciwko nim. Natomiast roszczenie o uznanie za bezskuteczną czynności prawnej dłużnika dokonanej z pokrzywdzeniem wierzycieli (skarga pauliańska) przewidziane przez art. 527 powinno być dochodzone tylko przeciwko osobie, która wskutek tej czynności odniosła korzyść majątkową. Kolejną cechą odróżniającą skargę pauliańską od "ius ad rem" są terminy przewidziane do dochodzenia uznania czynności prawnej za bezskuteczną. W przypadku "ius ad rem" obowiązuje termin jednego roku od zawarcia umowy, natomiast do dochodzenia ochrony w razie niewypłacalności dłużnika (skarga pauliańska) przewidziany jest termin pięciu lat od daty czynności dokonanej z pokrzywdzeniem wierzycieli. Oprócz tego "ius ad rem" odnosi się tylko do umów a skarga pauliańska do czynności prawnych, ta druga instytucja obejmuje więc szerszy zakres przedmiotowy.

</doc>
<doc id="173129" url="https://pl.wikipedia.org/wiki?curid=173129" title="Powszechny Niemiecki Kodeks Handlowy">
Powszechny Niemiecki Kodeks Handlowy

Powszechny Niemiecki Kodeks Handlowy (niem. "Allgemeines Deutsches Handelsgesetzbuch") – kodeks normujący prawo handlowe w Niemczech. Opracowany przez komisję w Norymberdze w 1861. W 1862 kodeks ten wprowadziła Austria, ale bez księgi regulującej prawo morskie. Następnie wprowadzono go w życie w Związku Północnoniemieckim, a w 1871 – w II Rzeszy, gdzie obowiązywał aż do wejścia w życie HGB.

</doc>
<doc id="173130" url="https://pl.wikipedia.org/wiki?curid=173130" title="Adolf Bertram">
Adolf Bertram

Adolf Bertram (ur. 14 marca 1859 w Hildesheimie, zm. 6 lipca 1945 na zamku Jánský Vrch w Javorníku) – niemiecki duchowny rzymskokatolicki, biskup diecezjalny Hildesheim w latach 1906–1914, biskup diecezjalny wrocławski w latach 1914–1945, kardynał prezbiter od 1919 (in pectore od 1916), przewodniczący Fuldajskiej Konferencji Episkopatu w latach 1920–1945.
Życiorys.
Studiował w seminarium w Hildesheimie, na niemieckich uniwersytetach w Würzburgu i Monachium oraz na Papieskim Uniwersytecie Gregoriańskim w Rzymie; święcenia kapłańskie przyjął 31 lipca 1881 w Hildesheimie. Pracował m.in. jako kapelan kolegium niemieckiego S. Maria dell’Anima w Rzymie. W 1884 powrócił do Hildesheim, gdzie zajmował się duszpasterstwem; w 1905 został wikariuszem generalnym, rok później wikariuszem kapitulnym. Kapituła wybrała go na biskupa Hildesheim 26 kwietnia 1906; uzyskał zatwierdzenie papieża Piusa X 12 czerwca i przyjął sakrę biskupią 15 sierpnia 1906 we Wrocławiu z rąk kardynała Georga Koppa (biskupa Wrocławia).
Po śmierci kardynała Koppa został przeniesiony 8 września 1914 na stolicę biskupią wrocławską; rządy w nowej diecezji objął 28 października 1914. W 1916 został mianowany członkiem pruskiej Izby Panów. Benedykt XV mianował go 4 grudnia 1916 kardynałem, zachowując jednak jego nazwisko "in pectore"; nominacja została ogłoszona 5 grudnia 1919, z nadaniem tytułu prezbiterskiego Sant’Agnese fuori le mura. 13 sierpnia 1930 rządzona przez Bertrama diecezja została podniesiona do rangi arcybiskupstwa, a on sam do godności pierwszego arcybiskupa metropolity wrocławskiego.
Po śmierci kardynała Felixa von Hartmanna Bertram, będąc najstarszym biskupem w episkopacie, został przewodniczącym niemieckiej konferencji biskupów mającej swoją siedzibę w Fuldzie i funkcję tę sprawował przez 25 lat – do swojej śmierci w 1945.
Miał opinię zwierzchnika diecezji zatroskanego o rozwój życia religijnego, wspierał działalność diecezjalnych Caritasu i Akcji Katolickiej, sprzyjał rozwojowi kultury. Po dojściu do władzy Hitlera wielokrotnie protestował przeciwko naruszaniu praw Kościoła. Interweniował w sprawie rekwizycji dóbr kościelnych i zamykaniu organizacji religijnych. Dwukrotnie brał udział w konklawe (1922, 1939). W 1922 z części diecezji wrocławskiej utworzono Administrację Apostolską na Górnym Śląsku; od 1925 – diecezja katowicka.
Swoją troską duszpasterską otaczał mniejszości narodowe zabiegając, by w kościołach używano w śpiewach i kazaniach języka narodowego. Z drugiej strony, w 1934 zakazał studentom teologii – Polakom będącym obywatelami niemieckimi przynależności do legalnych polskich organizacji w Niemczech. Po wybuchu II wojny światowej wielokrotnie interweniował w sprawie praw polskich robotników przymusowych, protestował przeciwko próbom wprowadzenia przez władze Rzeszy rozdziału narodowościowego w kościołach oraz przeciwko zakazom sprawowania duszpasterstwa w języku narodowym. Między innymi przypominał swoim księżom, że żaden kapłan nie może nie odmówić spowiedzi penitentowi wyznającemu swe grzechy w języku polskim.
Jak wynika z listu pasterskiego wydanego w 1914 z okazji objęcia diecezji wrocławskiej, kardynał Bertram uważał, że władza świecka, podobnie jak biskupia, pochodzi od Boga. Obie władze, każda w swojej dziedzinie, powinny bezwzględnie ze sobą współpracować. Wyrazem tego może być list pasterski skierowany w czerwcu 1922 roku do diecezjan mieszkających na terenie Górnego Śląska, które zostały przejęte przez władze polskie, w którym kardynał napominał swoich diecezjan, by podporządkowali się nowym władzom.
W okresie nazistowskim kardynał corocznie składał życzenia urodzinowe Adolfowi Hitlerowi. Początkowo wysyłał je w imieniu episkopatu niemieckiego, którego był przewodniczącym. W 1940 napisał w nich o "niezrównanych sukcesach ostatnich lat", co wywołało protest biskupa Konrada von Preysinga. Od tej pory wysyłał życzenia wyłącznie we własnym imieniu. W maju 1945 wezwał proboszczów swojej diecezji do odprawienia mszy żałobnych za wodza Adolfa Hitlera.
Jego działania wobec władz Rzeszy, nazwane ze względu na dużą liczbę wysyłanych przez niego petycji „polityką podań” ("Eingabenpolitik"), były w dużej mierze spowodowane jego wcześniejszymi doświadczeniami z okresu kulturkampfu, kiedy to taka metoda działania połączona z aktywnością pastoralną przyniosła spodziewane efekty.
Zmarł w letniej rezydencji biskupiej w zamku w Javorníku; został pochowany na cmentarzu w Javorníku w grobie biskupa Josepha zu Hohenlohe. W dniu 9 października 1991 r. doczesne szczątki zostały przewiezione do stolicy Dolnego Śląska i po uroczystym nabożeństwie żałobnym spoczęły w podziemiach katedry wrocławskiej. Dopiero w 1972 jego pełnoprawnym następcą (metropolitą wrocławskim) został Bolesław Kominek (wcześniej zarządzał on archidiecezją jako delegat prymasa Polski i administrator apostolski).

</doc>
<doc id="173131" url="https://pl.wikipedia.org/wiki?curid=173131" title="Prawo handlowe">
Prawo handlowe

Prawo handlowe – jedna z gałęzi prawa prywatnego, wyrosła z prawa cywilnego na skutek potrzeby odrębnego uregulowania cywilnoprawnego obrotu profesjonalnego. W ustawodawstwach kontynentalnego systemu prawa bywa z reguły ujęte w odrębny kodeks, noszący zwykle nazwę kodeksu handlowego (niem. "Handelsgesetzbuch", fr. "Code de commerce"). Są jednak systemy prawa, które nie wydzielają prawa handlowego w odrębny akt prawny – np. włoski "Codice civile" zawiera przepisy normujące obrót powszechny i obrót profesjonalny (również obrót konsumencki).
Prawo handlowe ma swoje korzenie w klasycznym rzymskim prawie zobowiązań. Początków odrębnego prawa handlowego upatruje się w późnośredniowiecznych Włoszech, gdy odrodził się handel na skalę ponadlokalną i zajęły się nim wyspecjalizowane podmioty (z których narodziły się dzisiejsze spółki handlowe). Do pełnej emancypacji prawa handlowego doszło w Europie w XIX wieku pod wpływem intensywnego rozwoju gospodarczego.
W Polsce prawo handlowe było skodyfikowane w okresie od 1 lipca 1934 do 1 stycznia 1965. Obowiązywały wtedy obie księgi kodeksu handlowego, obejmujące całe polskie prawo handlowe. Obowiązujący obecnie Kodeks spółek handlowych normuje tylko „ustrojową” część prawa handlowego (dawna Księga I kodeksu handlowego). Brak natomiast w polskim prawie pełnej regulacji czynności handlowych. Tylko niektóre z nich zostały unormowane w ramach księgi III kodeksu cywilnego (umowa agencyjna, komisu, spedycji, przewozu, składu). Z tego względu w piśmiennictwie prawniczym można spotkać się ze stwierdzeniem, że kodeksem handlowym, z racji pełnionej funkcji, jest kodeks cywilny.
W polskiej nauce prawa wskazuje się, że prawo handlowe stanowi prywatnoprawną część prawa gospodarczego.
Relacja prawa handlowego i cywilnego.
Zgodnie z poglądem panującym w doktrynie prawo handlowe jest jednym z działów prawa cywilnego.
W niektórych krajach regulacje dotyczące spółek i umów handlowych są nawet włączone do kodeksów cywilnych. Jest tak na przykład we Włoszech. Istnieją jednak istotne różnice pomiędzy prawem handlowym i powszechnym prawem cywilnym. Podobnie jak prawo pracy i prawo własności intelektualnej, ze względu na swoją specyfikę prawo handlowe jest wyodrębnioną częścią prawa cywilnego.
W art. 2 KSH wyrażona jest zasada ograniczonej autonomii spółek handlowych. W myśl tego artykułu, w sprawach określonych w art. 1 § 1 KSH (przepisy wspólne), nieuregulowanych w kodeksie spółek handlowych, zastosowanie mają przepisy kodeksu cywilnego. Jeżeli wymaga tego właściwość (natura) stosunku prawnego spółki handlowej, przepisy kodeksu cywilnego stosuje się odpowiednio.
Normy prawa handlowego.
Nauka prawa wyróżnia normy prawa handlowego spośród norm prawa prywatnego przy zastosowaniu różnych, konkurencyjnych kryteriów:

</doc>
<doc id="173133" url="https://pl.wikipedia.org/wiki?curid=173133" title="Błażowa">
Błażowa

Błażowa – miasto w Polsce, w województwie podkarpackim, w powiecie rzeszowskim, siedziba gminy miejsko-wiejskiej Błażowa, na Pogórzu Dynowskim, nad rzeką Ryjak (dopływ Strugu). Lokalny ośrodek handlowo-usługowy i drobnego przemysłu.
Błażowa położona jest w ziemi sanockiej. Uzyskała lokację miejską przed 1770 rokiem.
W latach 1954–1972 wieś należała i była siedzibą władz gromady Błażowa. W latach 1975–1998 miasto administracyjnie należało do woj. rzeszowskiego.
Według danych z 31 grudnia 2021 Błażowa liczyła 2149 mieszkańców.
Historia.
Początki osady nie są znane – pierwsza wzmianka o Błażowej pochodzi z 1429 roku i zawarta jest w dokumencie dotyczącym lokalizacji pobliskiej wsi Kąkolówka, wydanym w Dynowie przez Piotra Lunaka Kmitę. Nazwa Błażowa (dawniej Błażejowa) wywodzi się od Błaża (Błażeja), zapewne imienia zasadźcy lub pierwszego jej właściciela. Wcześniej jeszcze znana jako Złotowieniec – według legendy miał taką nazwę nadać król Władysław II Jagiełło, gdy przejeżdżał obok osady i spostrzegł, że naokoło rosną złociste łany zboża.
Mikołaj Rzeszowski herbu Doliwa, żyjący w XVI wieku, był właścicielem Błażowej i Rzeszowa. W 1596 r. powstała fundacja stypendialna utworzona przez księdza Tomasza Raskowicza z Pyzdr – proboszcza z Błażowej dla miejscowej młodzieży. W 1624 r. i w 1672 r. najazdy Tatarów spowodowały zniszczenie Błażowej.
Prawa miejskie Błażowa otrzymała przed 1770 rokiem była wtedy własnością prywatną. W latach 1772–1918 miasto znajdowało się w zaborze austriackim.
Na przełomie XIX i XX wieku nastąpił w mieście rozkwit ruchu spółdzielczego. W okresie międzywojennym miały miejsce strajki chłopskie, a w okresie okupacji niemieckiej miasto było ośrodkiem ruchu oporu. Działał tu ksiądz Michał Pilipiec ps. „Ski” (1912 – 8 grudnia 1944) – kapelan AK, m.in. Obwodu Rzeszów. Związany pracą z Futomą i Błażową. Powołana tu została Placówka AK Błażowa z Dynowem, na czele której stanął krypt. „Buk” – Stanisław Jakubczyk ps. „Chrobry”, Podobwód Rzeszów-Południe AK.
Dużą część ludności Błażowej stanowili Żydzi. Początki żydowskiego osadnictwa sięgają XVIII w. W latach dwudziestych XX w. stanowili ok. 18% ludności miasta. W czasie drugiej wojny światowej w Błażowej funkcjonowało getto, zlikwidowane 26 czerwca 1942. Większość błażowskich Żydów została przesiedlona do getta w Rzeszowie, a następnie zamordowana.
4 grudnia 1944 r. do miejscowości tej przyjechali funkcjonariusze UB z Rzeszowa i przeprowadzili aresztowania wśród mieszkańców, głównie żołnierzy AK. Wśród aresztowanych, obok ks. Michała Pilipca, znaleźli się Dominik Sobczyk ps. Trop (sekretarz gminy zbiorowej Błażowa), Stanisław Rybka ps. Szpak (plutonowy, dowódca drużyny I Plutonu AK Błażowa), Józef Bator ps. Żyto (żołnierz AK) oraz szereg innych osób.
W 1950 roku na placu Wolności wzniesiono Pomnik Wdzięczności Armii Czerwonej. 
Miasto jest siedzibą rzymskokatolickiej parafii św Marcina oraz dekanatu Błażowa.
Sport.
W Błażowej działa klub piłkarski Błażowianka Błażowa, założony w 1923 roku. W sezonie 2008-2009 klub grał w klasie okręgowej. W 2011 został także założony klub piłki koszykowej SSK Błażowa grający w III Lidze Koszykarzy.

</doc>
<doc id="173134" url="https://pl.wikipedia.org/wiki?curid=173134" title="Błonie">
Błonie

Błonie ( "Bloyna", "Blonye") – miasto w Polsce, w województwie mazowieckim, w powiecie warszawskim zachodnim (dawniej powiat błoński), siedziba gminy miejsko-wiejskiej Błonie. Miasto położone jest na Równinie Łowicko-Błońskiej nad rzeką Rokitnicą. 
Odległości: 13 km od Ożarowa (siedziba powiatu), 11 km od Grodziska Mazowieckiego, 16 km od Pruszkowa, 26 km od Sochaczewa, 18 km na zachód od granic Warszawy a 30 km do centrum stolicy (Pałac Kultury).
Błonie uzyskało lokację miejską w 1380 roku. Miasto królewskie Korony Królestwa Polskiego położone w drugiej połowie XVI wieku w powiecie błońskim ziemi warszawskiej województwa mazowieckiego. Miasto rządowe Królestwa Kongresowego, położone było w 1827 roku w powiecie błońskim, obwodzie warszawskim województwa mazowieckiego.
Historia.
Na terenie miasta jak i w jego pobliżu istniał w IV w. p.n.e. – I w. p.n.e. prężny ośrodek hutniczy. Był to drugi co do wielkości ośrodek tego typu w Europie. Miejscowość wzmiankowana już w XI w., lecz znaleziono tu też ślady osadnictwa z VIII wieku. W 1257 Konrad II, książę mazowiecki i czerski ufundował, istniejący do dziś, kościół pod wezwaniem Świętej Trójcy i osadził w nim kanoników regularnych laterańskich z Czerwińska.
2 maja 1338 Błonie otrzymało prawa magdeburskie, w 1380 książę mazowiecki Janusz I Starszy wydał przywilej lokacyjny dla miasta na prawie chełmińskim. Od XV wieku do 1867 siedziba powiatu błońskiego. Z 1507 roku pochodzi pierwsze świadectwo istnienia osiedla żydowskiego w Błoniu. W XVI wieku ośrodek piwowarstwa i szewstwa. Miasto zostało zniszczone podczas wojen szwedzkich. W 1794 roku w czasie insurekcji kościuszkowskiej w pobliżu miasta odbyła się bitwa. W latach 1807–1815 Błonie należało do Księstwa Warszawskiego, następnie zaś do Królestwa Polskiego. 
W Błoniu produkowano orzełki do czapek i furażerek na potrzeby powstańców warszawskich . Znajdował się tu też radziecki obóz przejściowy, do którego trafił Wilm Hosenfeld, niemiecki oficer, który uratował Władysława Szpilmana, o którym mowa w filmie „Pianista” Podczas okupacji niemieckiej w czasie II wojny światowej istniało getto żydowskie, w którym przebywało około 3 tys. Żydów.
Demografia.
Liczba ludoności w ostatnich 5 latach w Błoniu nieznacznie spada:
Największy odsetek stanowią mieszkańcy w wieku produkcyjnym od 25 do 44 lat a także osoby w wieku przedemerytalnym 55–59 lat (mężczyźni) i 55–64 lat (kobiety)&lt;br&gt;
Gospodarka.
W Specjalnej Strefie Przemysłowej Pass swoje hale magazynowe mają takie światowe marki usług logistycznych, jak ProLogis, Panattoni, FM Logistic, czy Metropol Group o
W Błoniu swoje siedziby mają takie firmy jak Polbita Sp z o.o., właściciel marki Drogerie Natura, Pekaes S.A, Bantex, Eurocash, ZPOW Dawtona czy MEFA Sp. z o.o.
Przemysł.
W mieście znajdują się dawne zakłady Mera-Błonie. Na miejscu Mery Błonie w latach 1912–1952 istniała Fabryka Zapałek. Jej pierwszym właścicielem był Czesław Tabor. W czasie międzywojennym fabryka była jedną z pięciu wielkich fabryk podobnej produkcji. Zatrudniała 300 osób, a ze względu na groźbę pożaru istniała fabryczna straż pożarna składająca się z około 30 strażaków. Zakład otaczał swoich pracowników, jak i ich rodziny opieką socjalną. Powstał żłobek przyzakładowy, zapewniający dzieciom opiekę lekarską i pielęgniarską, na Utracie urządzono przystań kajakową wyposażoną w kajaki i odpowiedni sprzęt. Fabryka prowadziła na koszt własny wycieczki krajoznawcze po Polsce oraz była aktywna w życiu miasta biorąc udział w obchodach i uroczystościach.
Fabrykę zlikwidowano w 1952 i utworzono na jej miejscu Zakłady Mechaniki Precyzyjnej z produkcją przeznaczoną dla wojska. Na początku 1959 produkcję zlikwidowano, a od 4 kwietnia 1959 zakłady rozpoczęły produkcję zegarków naręcznych na licencji sowieckiej. Zegarki te były znane w całej Polsce, istniało nawet promocyjno-satyryczne hasło: „Sprzedaj pług, sprzedaj konie, kup zegarek marki Błonie”. W Błoniu produkowano zegarki o nazwach: Alfa, Arras, Atlas, Bałtyk, Blonex (wersja eksportowa), Błonie, Super Błonie, Delfin, Dukat, Jantar, Kurant, Lech, Polan, Wars oraz Zodiak. Zakłady w Błoniu były montownią, podzespoły były importowane z ZSRS. Dopiero pod koniec lat sześćdziesiątych rozpoczęto produkcję płyt i mostków mechanizmów. Nie były już sygnowane znakiem pierwszej moskiewskiej fabryki zegarów, lecz własnym logo Błonia: wycinkiem wieńca zębatego w prostokątnym polu z zaokrąglonymi rogami. Z powodu problemów z importem podzespołów podjęto decyzję o zakończeniu produkcji zegarków.
W 1970 Zakłady Mechaniki Precyzyjnej przekształcono w Zakłady Mechaniki Precyzyjnej „Mera-Błonie”, lokując tu produkcję urządzeń peryferyjnych do maszyn cyfrowych. Fabryka rozpoczęła produkcję komputerowych drukarek wierszowych na które licencja została kupiona na przełomie 1968–1969 od angielskiej firmy ICL. Dała ona początek produkcji całej rodzinie tego typu drukarek już zakładowej konstrukcji. W 1972 ZMP „Mera-Błonie” uzyskał licencję na drukarkę mozaikową DZM180 i pochodne od francuskiej firmy Logabax. Obecnie w halach po byłej fabryce „Mera–Błonie” swoją linię produkcyjną ma firma MBS Computergraphik Sp. z o.o.
Firma ta produkuje parkometry, selektory monet i tzw. „biletomaty” na skalę ogólnopolską.
Urządzenia obsługują strefy parkingowe oraz prowadzą dystrybucję biletów i kart miejskich w całej Warszawie, a także m.in. w Chorzowie, Ciechanowie, Gdańsku, Wałbrzychu czy Zielonej Górze. W stolicy jest ich 1280, w kolorze niebieskim i brązowym.
Na terenie byłych zakładów „Mery” swoją fabrykę ma również Delphi Poland S.A. W błońskim zakładzie produkuje się pochłaniacze par paliw, filtry powietrza, zawory recyrkulacji gazów spalinowych, zawory regulacyjne podciśnienia powietrza w kolektorze dolotowym, moduły zasilania paliwem (zintegrowane ze zbiornikiem paliwa), konwertery katalityczne/katalizatory oraz produkcji modułów kontroli mechanizmu napędowego dla pojazdów lekkich i użytkowych. Części te dostarczane są m.in. do BMW, Fiata, Forda, Opla, Peugeota, Citroëna, Rovera, Saaba i Volvo.
W Błoniu na 8-hektarowej działce, do końca 2010, kosztem 15 mln euro, swoją pierwszą fabrykę w Polsce i 15. na świecie zbuduje spółka Soprema – producent systemów hydroizolacyjnych dla budownictwa i inżynierii lądowej.
Transport.
W mieście krzyżują się drogi krajowe i wojewódzkie:
1,5 kilometra od granic gminy przebiega także autostrada A2.
Przez miasto przebiega linia kolejowa nr 3 Warszawa – Frankfurt nad Odrą ze stacją Błonie. Na terenie miasta funkcjonuje parking typu PARKUJ I JEDŹ (P+R).
Edukacja.
Do publicznych placówek oświatowych należą:
Szkoła podstawowa nr 1 im. Mikołaja Kopernika.
Najstarszą szkołą w mieście, a na początku funkcjonowania również jedyną była założona w 1918 Szkoła Powszechna im. ks. Józefa Poniatowskiego (obecna Szkoła Podstawowa nr 1 im. Mikołaja Kopernika). Ciasny gmach szkolny nie zapewniał odpowiednich warunków do nauki wszystkich dzieci podlegających obowiązkowi szkolnemu, w celach edukacyjnych wynajmowano pomieszczenie przy szosie warszawskiej, prywatne sale od pana Winnickiego oraz lokal w budynku Ochotniczej Straży Pożarnej. W 1924 odnowione zostały dwa pomieszczenia szkolne. Działania nie przyniosły poprawy sytuacji, bo w 1929 w szkole uczyło się ponad 1000 uczniów. Z powodu kryzysu gospodarczego miasto nie mogło pozwolić sobie na budowę szkoły. Pod koniec 1929 rząd Miejski zdecydował się na kupno pałacyku przy ul. Narutowicza. Wtedy szkoła została podzielona na Szkołę Powszechną nr 1 (650 uczniów) oraz Szkołę Powszechną nr 2 (400 uczniów). Budowa nowego budynku miała się zacząć dopiero w 1935 roku. 4 września 1938 gmach w stanie surowym był już ukończony. Znajdowały się w nim dwie szatnie, pokój nauczycielski, kancelaria, 8 sal lekcyjnych, gabinet na pomoce naukowe, biblioteka i pracownia robót ręcznych. Otwarcie placówki ustalono na 4 września 1939, jednak ze względu na wybuch II wojny światowej do tego nie doszło. 13 września 1939 wojska niemieckie wkroczyły do Błonia i przekształciły budynek szkoły w szpital polowy. Kolejnymi kierownikami pierwszej szkoły w Błoniu byli Michał Kopczyński (1918–1927), Józef Niemstak (od 4 V do 31 XI 1927), Jan Kamosiński (od 1927 do 1961), Czesław Rytka (od 1962 do 1975), Stefan Okraska (od 1975 do 1999), Lucyna Żakowska (od 1999 do 2009), Wojciech Kowalczyk (od 2009 do 2010) i Magdalena Rak (od 2010). Szkoła ciągle się rozbudowuje, posiada obszerną halę sportową oraz dawną salę gimnastyczną. Obecnie przygotowywany jest do oddania nowy frontowy budynek z pracowniami tematycznymi.
Kultura.
W skład placówek kulturalnych wchodzą:
Sport i rekreacja.
W mieście znajdują się cztery kluby sportowe:
Przy Alei C. K. Norwida, w Parku Bajka znajduje się skatepark, z którego korzysta kilkuset deskorolkowców i miłośników rolek, czy BMX.
W okresie międzywojennym w Błoniu działały trzy kluby piłkarskie: KS Błonianka Błonie, KS TUR Błonie, Makabi Osiek.
Przez Błonie przebiegała trasa 67 Tour de Pologne, w ramach którego przed Ratuszem rozegrana została Lotna Premia.
Wspólnoty religijne.
W mieście prowadzą działalność następujące wspólnoty religijne:

</doc>
<doc id="173136" url="https://pl.wikipedia.org/wiki?curid=173136" title="Bojanowo">
Bojanowo

Bojanowo – miasto w Polsce, w województwie wielkopolskim, w powiecie rawickim, siedziba gminy miejsko-wiejskiej Bojanowo.
Pierwsza lokacja miejska w 1585 roku nie została zrealizowana, druga lokacja miejska w 1638 roku. W latach 1975–1998 miasto administracyjnie należało do województwa leszczyńskiego.
Według danych z 31 grudnia 2009 miasto liczyło 2960 mieszkańców.
Historia.
Miasto zostało założone w 1638 r. przez protestanckiego szlachcica, Stefana Bojanowskiego, obok należącej do niego wsi Gołaszyn. Akt lokacyjny nadał król Polski, Władysław IV Waza. Bojanowo, jak wiele innych wielkopolskich lokacji miejskich z tego okresu, zostało zasiedlone przez śląskich protestantów, uchodzących przed prześladowaniami ze strony katolickiej administracji austriackiej. Sprzyjało temu również położenie miasta zaledwie 2 km na północ od granicy śląsko-wielkopolskiej. W 1641 roku w Nowym Bojanowie założono zbór luterański, stanowiący kontynuację przekazanego wyrokiem trybunału w 1633 r. katolikom zboru w Gołaszynie. Centrum polskiego luteranizmu, istniało tu gimnazjum luterańskie dla młodzieży szlacheckiej, odbywały się generalne synody luterańskie. W 1663 r. syn Stefana, Bogusław Bojanowski, lokował obok Bojanowa drugie, bliźniacze miasto, nazwane od imienia założyciela Bogusławowem .
Mieszkańcy zajmowali się rzemiosłem, w tym głównie sukiennictwem - miasto stało się drugim, po Rawiczu, ośrodkiem sukiennictwa w Wielkopolsce. Ksiądz Franciszek Siarczyński (1758-1829) w swym wydanym w latach 1782-83, trzytomowym „Dykcyonarzyku geograficznym” pisał: ""BOIANOWO, m"[iasto] "Pol"[skie] "w Woi"[wództwie] "Poznańskim. Osiadłe wielu sukiennikami"". 23 stycznia 1793 r. w wyniku II rozbioru Polski Bojanowo przeszło pod zabór pruski, a wprowadzenie ceł na sukno eksportowane do Rosji spowodowało upadek rzemiosła sukienniczego. Do dalszego upadku miasta przyczynił się największy w historii miasta pożar, który wybuchł 12 sierpnia 1857 r.
W okresie międzywojennym stacjonował w miejscowości komisariat Straży Granicznej i placówka II linii SG „Bojanowo”. Od 1939 roku istniał tu niemiecki obóz pracy w Bojanowie.
Sięgające końca XVII w. tradycje piwowarstwa kontynuuje do dziś bojanowski browar.

</doc>
<doc id="173137" url="https://pl.wikipedia.org/wiki?curid=173137" title="Historia prawa niemieckiego">
Historia prawa niemieckiego

Historia prawa niemieckiego obejmuje historię systemów prawnych zarówno w krajach, które składają się obecnie na Niemcy, jak i historię prawa Austrii. Obecnie system prawny Niemiec ma charakter federalny – obok prawa ogólnego ("Bundesdeutsches Recht"), w poszczególnych krajach związkowych obowiązują odrębne systemy prawne ("Landesrecht").
Średniowiecze.
Kształt prawa niemieckiego we wczesnym średniowieczu był wypadkową prawnych tradycji plemion germańskich, wpływów chrześcijańskich i praw feudalnych. Na Niemcy składała się duża liczba niezależnych politycznie podmiotów, w ramach których funkcjonowały odrębne systemy prawne. Prawny partykularyzm poszczególnych ziem, przecinał się z partykularyzmami stanowymi – poszczególne stany również rządziły się odrębnymi prawami.
Wraz z kolonizacją niemiecką niemieckie prawo rozprzestrzeniało się na inne obszary w Europie Środkowo-Wschodniej. Nowe miejscowości lokowano w oparciu o niemieckie prawa miejskie. Najbardziej popularne było prawo magdeburskie (nazywane wręcz "prawem niemieckim")., czy prawo lubeckie. W Polsce popularne było również prawo średzkie, utworzone w oparciu o prawo miejskie miasta Halle.
Recepcja prawa rzymskiego.
Od XIII wieku, na kształt prawa niemieckiego coraz bardziej zaczyna oddziaływać ponownie odkryte prawo rzymskie. W 1495 dekretem cesarza Maksymiliana nastąpiła całkowita recepcja prawa rzymskiego. Od tego czasu niemieccy sędziowie mogli orzekać wyłącznie w oparciu o prawo rzymskie. Prawo to było również stosowane przez Sąd Kameralny Rzeszy, oraz (za jego przykładem) sądy władców terytorialnych.
Poprzez recepcję prawa rzymskiego Święte Cesarstwo Rzymskie potwierdzało swoje aspiracje do bycia kontynuatorem cesarstwa rzymskiego. Prawo rzymskie było znacznie doskonalsze od obowiązujących wcześniej praw lokalnych, pozwalało ujednolicać i uzupełniać prawo zwyczajowe, pomagało umacniać stosunki feudalne, a także było silnym czynnikiem jednoczącym poszczególne części składowe Cesarstwa.
XVI - XVIII wiek.
Prawo karne.
Rzesza.
W 1532 r. cesarz Karol V Habsburg ogłosił "Constitutio Criminalis Carolina", będącą pierwszą wielką kodyfikacją prawa czasów nowożytnych. "Carolina" miała obowiązywać na terenie całych Niemiec, przyczyniając się do większej integracji poszczególnych krajów. Jej wpływ przekroczył jednak granice Rzeszy Niemieckiej, wpływając kształt kodyfikacji karnych w Europie, aż do XVIII wieku.
Austria.
W Austrii prace kodyfikacyjne mające na celu stworzenie jednolitego prawa rozpoczęto za panowania Marii Teresy. Najpierw zostały ukończone prace w dziedzinie prawa karnego. W 1768 r. został opublikowany kodeks karny pod nazwą "Constitutio Criminalis Theresiana" (w skrócie "Theresiana"). Był on zredagowany w języku niemieckim, miał nagłówki w języku łacińskim i oparty był częściowo na wcześniejszych partykularnych kodyfikacjach karnych obowiązujących w tzw. krajach dziedzicznych. Składał się z 2 części:
"Theresiana" dzieliła przestępstwa na publiczne (tj. naruszające bezpośrednio lub pośrednio interes publiczny), prywatne (naruszające interes jednostki, np. drobne sprawy honorowe) oraz mieszane (np. rabunek, kradzież). Ze względu na rodzaj, "Theresiana" dzieliła przestępstwa na dziewięć grup.
Z uwagi na rodzaj kary, "Theresiana" przeprowadzały podział przestępstw na:
Nowy kodeks karny został wydany przez w 1787 przez następcę Marii Teresy, Józefa II. "Powszechny kodeks karny o zbrodniach i karach" (w skrócie "Josephina") pozbawiony był kazuistyki charakterystycznej dla "Theresiany". Kodeks wprowadził podział przestępstw na 2 grupy:
Zrywał też z wprowadzoną jeszcze w "Carolinie" i utrzymaną przez "Theresianę" zasadą analogii, jeśli chodzi o karanie czynów w ustawie nie przewidzianych, a opierał się na zasadzie, że przestępstwem jest tylko taki czyn, który jest określony w ustawie, jako przestępstwo ("nullum crimen sine lege") oraz że nie można wymierzyć kary, która w ustawie nie jest przewidziana ("nulla poena sine lege"). Sędzia powinien trzymać się ściśle litery prawa. Kodeks zrównywał usiłowanie z dokonaniem i odrzucał wszelkie odróżnienia w ramach usiłowania. Kara śmierci została zniesiona w zwyczajnym postępowaniu, a utrzymana jedynie w postępowaniu doraźnym (ogłaszanym w przypadku buntów i rozruchów), przy czym został utrzymany jeden rodzaj kary śmierci -przez powieszenie. Swoistym novum były kary pozbawienia wolności połączone z różnego rodzaju obostrzeniami. Zniesiono również przestępstwo czarów. Zbrodnie przeciw religii "Josephina" zaliczała do „zbrodni politycznych”, a więc karanych przez władze administracyjne.
Oświecenie i XIX wiek.
W XVIII wieku prawodawstwo niektórych krajów niemieckich uległo wpływom oświeceniowym. W 1794 r. Fryderyk Wilhelm II Pruski wprowadził w Prusach "Landrecht pruski" kodyfikujący całość materialnego prawa cywilnego, zawierający jednak liczne cechy prawa feudalnego.
Oświeceniowe prądy w prawodawstwie wzmogły się w wyniku wojen napoleońskich i upadku Cesarstwa w 1806 r. Prawo niemieckie znalazło się wtedy pod silnym wpływem prawa francuskiego. W zachodnich krajach niemieckich przyjęto francuski "Kodeks Napoleona" z 1804 r. W oparciu o te doświadczenia, w 1814 r. Anton Thibaut wystąpił z projektem ogólnoniemieckiej kodyfikacji prawa cywilnego.
Spotkało się to z oporem konserwatywnie nastawionych środowisk prawniczych. W pracy "O powołaniu naszych czasów do ustawodawstwa i nauki prawa" (1814 r.) Friedrich Carl von Savigny wyraził myśl, że prawo jest instytucją, odzwierciedlającą życie i historię narodu. Tym samym kodyfikacje i aktywna działalność ustawodawcza są sztuczne i szkodliwe. Poglądy te stały się podstawą historycznej szkoły prawa. Spór między kodyfikatorami i historycystami trwał do końca XIX stulecia.
W Austrii kodyfikacja przebiegała znacznie szybciej. Już w 1811 r. wydano powszechny kodeks cywilny – "Allgemeines bürgerliches Gesetzbuch" ("ABGB"), obowiązujący do dzisiaj.
Prace nad stworzeniem jednolitego kodeksu cywilnego w Niemczech zostały uwieńczone dopiero pod koniec XIX wieku, uchwaleniem w 1896 roku "Bürgerliches Gesetzbuch" ("BGB"). Wszedł on w życie 1 stycznia 1900 roku. Uważą się, że tak późne ułożenie ogólnoniemieckiego kodeksu było spowodowane skoncentrowaniem się niemieckiej nauki prawa na badaniu prawa rzymskiego. Celował w tym przede wszystkim nurt pandektystyki.
Zjednoczenie Niemiec w latach 1866-1871 spowodowało ostateczne rozejście się systemów prawnych Austrii i Niemiec.
XX wiek.
"BGB" obowiązywał również w Republice Weimarskiej, a także w III Rzeszy. Po dojściu Hitlera do władzy w 1933 r., zmienił się jednak sposób stosowania kodeksu. Prawa jednostek i całych grup społecznych (szczególnie Żydzi) były ograniczane i łamane przez państwowe organy.
Po upadku III Rzeszy w 1945, nastąpiła denazyfikacja, mająca na celu usunięcie z systemu prawnego zmian wprowadzonych przez nazistów, a także usunięcie skompromitowanych sędziów z aparatu sądownictwa. Podział Niemiec w 1949 r. doprowadził do powstania dwóch państw z dwoma systemami prawnymi: Republiki Federalnej Niemiec, opierającej się na konstytucji z 23 maja 1949 r. i kontynuującej niemieckie tradycje prawne, oraz Niemieckiej Republiki Demokratycznej, która przyjęła socjalistyczny model prawa.
Od lata pięćdziesiątych, Republika Federalna Niemiec zaangażowała się w proces integracji europejskiej, który z czasem w dużym stopniu wpłynął na kształt jej systemu prawnego.
Po zjednoczeniu Niemiec w 1990 r. NRD zostało włączone w system prawny RFN.

</doc>
<doc id="173138" url="https://pl.wikipedia.org/wiki?curid=173138" title=".eu">
.eu

.eu – domena internetowa związana bezpośrednio z Unią Europejską. Kontrolę nad domeną .eu sprawuje konsorcjum EURid, w którego skład wchodzą operatorzy domen narodowych Belgii (.be), Czech (.cz), Szwecji (.se) i Włoch (.it). Wspiera polskie znaki diakrytyczne, alfabet grecki czy cyrylicę poprzez Internationalized Domain Name.
Historia.
Uruchomienie domeny .eu nastąpiło 7 grudnia 2005 r. Początkowo uprawnione do rejestracji były tylko instytucje publiczne z Unii Europejskiej (w tym przypadku zastępuje ona domenę .eu.int) oraz organizacje posiadające prawa do znaków towarowych.
Rejestracja jest dostępna dla wszystkich od 7 kwietnia 2006 r. Pierwszym akredytowanym rejestratorem nowych domen w Polsce była spółka Domeny.pl Sp. z o.o. - obecnie H88 S.A.
W kwietniu 2011 r. liczba zarejestrowanych stron w domenie wyniosła 3,4 mln. Aczkolwiek to relatywnie niska liczba rejestracji, bo niezmiennie najpopularniejsze domeny to krajowe (np. .pl jest niekwestionowanym liderem rejestracji w Polsce, a samych holenderskich .nl mimo rozmiaru tego kraju jest ponad 4 miliony).
Zgodnie z informacjami z lutego 2023 r., największym polskim rejestratorem domen europejskich jest firma NetArt Registrar, należąca do nazwa.pl. W zestawieniu wszystkich podmiotów, które mają podpisaną umowę z EURiD, zajęła 21. miejsce.
Sprawdzanie dostępności.
Aby sprawdzić, czy dana nazwa jest dostępna, można skorzystać z oficjalnej strony Whois organizacji – https://web.archive.org/web/20061222065440/http://www.whois.eu/. Serwer whois.eu może przez port 43 być również skontaktowany przez aplikacje. Należy jednak mieć na uwadze, że maksymalna liczba zapytań to 100 w ciągu godziny i może w przypadku zbyt wielu zapytań zablokować adres IP.

</doc>
<doc id="173140" url="https://pl.wikipedia.org/wiki?curid=173140" title="Andrzej Renard">
Andrzej Renard

Andrzej Maria Renard, Andreas Maria Graf von Renard (ur. 12 stycznia 1795 w Opawie, zm. 21 listopada 1874), hrabia ze Strzelec Opolskich, spadkobierca Colonnów, generał wojsk saskich, pochodzenia francuskiego, jeden z twórców nowoczesnego przemysłu na Górnym Śląsku i w Zagłębiu Dąbrowskim. Właściciel 41% udziałów kolei Warszawsko-Wiedeńskiej.
Założył w okolicach Zawadzkiego rezerwat zwierzyny leśnej, który obejmował 19 400 morgów (4840 ha) powierzchni leśnej.
Życiorys.
Andrzej Renard urodził się 12 stycznia 1795 r. w Opawie. Był absolwentem prawa uniwersytetu w Berlinie. W 1815 został właścicielem Strzelec Opolskich. W 1820 Renarda przyjęto do zakonu maltańskiego. W 1824 założył dla robotników żędowickiej huty kolonię w Zawadzkiem, zwaną Bemowskie (dziś jest to okolica skrzyżowania ul. Opolskiej i Paderewskiego). W 1825 r. ożenił się z Eufemią Anną von Rudzinski. W 1825 założył stadninę w Olszowej, rozsławioną w całej Europie, gdzie hodowano konie wyjazdowe i do konnej jazdy. W 1832 rozpoczął trzydziestoletni proces zakładania parku w Strzelcach Opolskich. W tym celu wysłał swego ogrodnika Schmidta do Londynu, aby ten zrobił plany i przeprowadził studia krajobrazowe tamtejszych parków.
W 1836 r. stworzył hutę żelaza w Zawadzkiem na lewym brzegu Małej Panwi. Od 1846 był posłem do parlamentu w Berlinie. 26 kwietnia 1853 żona hrabiego Eufemia zmarła w wieku 52 lat. W 1855 hrabia Renard sprzedał swoje zakłady nad Małą Panwią spółce "Minerva", zachowując w niej pakiet kontrolny akcji. 7 października 1855 w wieku 24 lat w czasie polowania na słonki zginął młodszy syn Andrzeja, Hipolit. Został on postrzelony przez swą siedemnastoletnią żonę Laurę z rodu Henckel von Donnersmarck. Hrabia Renard bardzo ubolewał nad śmiercią swojego syna. Hipolit Renard został pochowany w mauzoleum w parku obok zamku. W 1856 r. w kolonii Kąty (Staniszcze Wielkie, obecne Leśnictwo Dębie) hr. Andrzej Renard wybudował zamek myśliwski (dziś Dom Pomocy Społecznej dla Dzieci).
W 1856 nabył Zamek Sielecki w Sosnowcu dla swego syna Jana, zmarłego 7 marca 1874. Po śmierci drugiego syna hrabia Andrzej Renard podupadł na zdrowiu i zmarł 21 listopada 1874 mając prawie 80 lat.
Przypisy.
\

</doc>
<doc id="173141" url="https://pl.wikipedia.org/wiki?curid=173141" title="Kylie Minogue">
Kylie Minogue

Kylie Ann Minogue, znana też jako Kylie (ur. 28 maja 1968 w Melbourne) – australijska piosenkarka, autorka tekstów i aktorka. Po raz pierwszy stała się sławna występując w australijskiej operze mydlanej "Sąsiedzi", w której grała dwa lata. Od tego momentu Minogue została piosenkarką i osiągnęła niezwykły sukces zarówno komercyjny, jak i artystyczny. Minogue znana jest pod wieloma pseudonimami, z których najbardziej rozpoznawalne to „Princess of Pop” („Księżniczka Popu”) lub „Goddess of Pop” („Bogini Popu”). Według Australian Recording Industry Association (ARIA) jest najlepiej sprzedającą się australijską wokalistką wszech czasów. Urodzona i wychowywana w Melbourne, od 1990 roku mieszka i pracuje w Wielkiej Brytanii.
W 1987 roku Minogue podpisała kontrakt z brytyjską wytwórnią płytową PWL, a już rok później wydała swój pierwszy album studyjny pod tytułem "Kylie". W 1992 opuściła PWL i podpisała kontrakt z Deconstruction Records, dla której wydała albumy "Kylie Minogue" i "Impossible Princess" – obie płyty zyskały przychylność krytyków. Kolejnym krokiem był powrót do tanecznych korzeni i podpisanie kontraktu z Parlophone, a pierwszym owocem współpracy był album pod tytułem "Light Years" z 2000 roku. Następny album "Fever" z 2001 roku był wielkim sukcesem na całym świecie, również w Stanach Zjednoczonych. Pierwszy singel z albumu „Can’t Get You Out of My Head” okazał się jednym z najlepiej sprzedających singli w pierwszej dekadzie XXI wieku. Minogue wylansowała też przeboje, takie jak „I Should Be So Lucky”, „Hand on Your Heart”, „Better the Devil You Know”, „Confide in Me”, „Spinning Around”, „Slow”, „2 Hearts” czy „All the Lovers”.
Do 2015 Minogue sprzedała ponad 80 milionów płyt na świecie. Ma na koncie wiele tras koncertowych, a za jedną z tras otrzymała nagrodę dla „Australijskiego Wykonawcy Roku”. W 2008 odznaczona Orderem Imperium Brytyjskiego IV klasy (OBE), została też wyróżniona przez francuski rząd Orderem Sztuki i Literatury za wkład we francuską kulturę. Minogue została uhonorowana stopniem doktora naukowego przez Anglia Ruskin University za działalność związaną z walką z rakiem piersi. W listopadzie 2011 została wprowadzona do ARIA Hall of Fame przez członków ARIA. W grudniu 2016 "Billboard" umieściła ja na 18. miejscu listy najlepszych artystek dance wszech czasów. W 2020 ustanowiła rekord Guinnessa, zostając pierwszą artystką, której albumy były numerem jeden w Wielkiej Brytanii w ciągu pięciu kolejnych dekad. Minogue została nazwana najseksowniejszą celebrytką powyżej 50 roku życia. Otrzymała również Order Australii podczas rozdania Wyróżnienia Dnia Australii w 2019.
Życie i kariera.
1968–1986: Dzieciństwo i wczesna kariera.
Kylie Ann Minogue urodziła się 28 maja 1968 w Melbourne, Australii. Jej rodzicami są Ronald Charles Minogue, Australijczyk z korzeniami irlandzkimi, i Carol Ann Jones pochodząca z walijskiego Maesteg. Przed urodzinami Kylie Ron pracował w kilku miejscach jako księgowy, z kolei Carol jako profesjonalna tancerka. Ma dwoje młodszego rodzeństwa: brat Brendan Minogue, operatora kamery w jednej z australijskich telewizji, oraz siostrę Dannii Minogue, piosenkarkę i prezenterkę telewizyjną. Rodzina często przeprowadzała się z miejsca do miejsca na obrzeżach Melbourne, żeby podtrzymać standard życia i panować nad wydatkami, przez co Kylie nie miała rozpieszczającego dzieciństwa. W tym okresie Ron pracował jako księgowy w rodzinnej firmie samochodowej, a Carol jako herbaciarka w lokalnym szpitalu. Po wprowadzeniu się na Surrey Hills Minogue krótko chodziła do szkoły podstawowej w Studfield, jednak ukończyła podstawówkę w Camberwell, gdzie następnie skończyła szkołę średnią. W latach szkolnych miała trudności z nawiązywaniem znajomości i przyjaźni. W szkole średniej chodziła do klasy profilującej w stronę sztuki, grafiki i języka angielskiego. Samą siebie w latach licealnych opisała jako „przeciętnie inteligentną” i „dosyć skromną”.
W wieku jedenastu lat Minogue pojawiła się na ekranie w operach mydlanych "The Sullivans" w 1979 oraz "Skyways" w 1980. W 1985 została przydzielona do jednej z głównych ról w "The Henderson Kids". W tym celu przerwała uczęszczanie do szkoły, co nie było po myśli jej mamy Carol. Minogue doszła do wniosku, że potrzebuje więcej niezależności, żeby przebić się do show-biznesu. Zainteresowana kontynuowaniem kariery również w muzyce nagrała demo dla producentów cotygodniowego programu "Young Talent Time", gdzie regularnie występowała już wtedy jej siostra Dannii. Niedługo później, również w 1985, zaliczyła pierwszy piosenkarski występ w programie telewizyjnym, choć nie zaistniała wtedy w nim na dłużej. W 1986 Minogue została obsadzona w operze mydlanej "Sąsiedzi" jako Charlene Mitchell, uczennica, która zostaje mechanikiem samochodowym. "Sąsiedzi" osiągnęli popularność w Wielkiej Brytanii, a wątek romansu między jej bohaterką a postacią graną przez Jasona Donovana, doczekał się odcinka zaślubin pary, który w 1987 zgromadził przed telewizorami 20 milionów Brytyjczyków. Minogue została pierwszą laureatką czterech australijskich nagród Logie Awards przyznanych jednego roku, jak i najmłodszą laureatką tej nagrody w kategorii „Most Popular Television Performer” („Najpopularniejszy Wykonawca Telewizyjny”), przyznanej głosowaniem widzów.
1987–1989: "Kylie" i "Enjoy Yourself".
Podczas koncertu w Fitzroy Football Clubie z resztą obsady "Sąsiedzi" Minogue zaśpiewała w duecie „I Got You Babe”, a później „The Loco-Motion” jako bis. W 1987 podpisała kontakt płytowy z Mushroom Records. Jej pierwszy singel „The Locomotion” zdobył i utrzymał przez siedem tygodni pozycję lidera na australijskich listach przebojów i został najlepiej sprzedającym się tam singlem w latach 1980. W 1988 otrzymała za to nagrodę ARIA za „Najliczniej Sprzedany Singel Roku”. Sukces utworu pociągnął za sobą podróż Minogue do Anglii w celu nawiązania współpracy z producenckim trio Stock, Aitken i Waterman. Na samym początku wiedzieli niewiele o Minogue, wręcz początkowo nie pamiętali o jej przyjeździe. Zanim Minogue trafiła do nich, napisali piosenkę „I Should Be So Lucky”, podczas gdy przybyła i czekała jakiś czas na zewnątrz studia. Piosenka osiągnęła pierwsze miejsce w Wielkiej Brytanii, Australii, Niemczech, Finlandii, Szwajcarii, Izraelu i Hongkongu. Minogue otrzymała wtedy po raz drugi nagrodę ARIA za „Najliczniej Sprzedany Singel Roku” oraz dodatkowo nagrodę specjalną tegorocznego rozdania. Był także najlepiej sprzedającym się singlem 1988 w Wielkiej Brytanii, za co otrzymał pierwszą pozycję w podsumowaniu roku na UK Singles Chart.
Debiutancki album Minogue, zatytułowany po prostu "Kylie," ukazał się w lipcu 1988 i zawierał dance-popowe piosenki. Komercyjnie album okazał się sukcesem szczególnie w Wielkiej Brytanii, gdzie spędził ponad sześć tygodni na pierwszej pozycji listy sprzedaży oraz był najlepiej sprzedającym albumem w 1988. Do dziś sprzedano ponad siedem milionów jego kopii. Mimo komercyjnego sukcesu łączący w sobie utwory w stylu dance-pop, album otrzymał mieszane recenzje. „I Should Be So Lucky” został ogłoszony jako pierwszy singel. Album uzyskał status złotej płyty w Stanach Zjednoczonych, ponadto singel „The Loco-Motion” dotarł na trzecie miejsce listy Billboard Hot 100 oraz na pierwsze w kanadyjskiej dance liście przebojów. Kolejnym singlem została piosenka „Got to Be Certain”, która trafiła na pierwsze miejsce w Australii oraz drugie w Wielkiej Brytanii. Niedługo po tym Minogue opuściła obsadę serialu "Sąsiedzi", by skupić się na karierze muzycznej.
Drugi album "Enjoy Yourself" został wydany w październiku 1989. Osiągnął pierwsze miejsce w Wielkiej Brytanii, a także zdobył duży sukces w Europie, Australii, Nowej Zelandii i Japonii, gdzie dotarł do Top 10. Album zawierał dwa single, „Hand on Your Heart” oraz „Tears on My Pillow”, które obydwa wchodziły na pierwsze miejsca w Wielkiej Brytanii. Niemniej krążek słabo sprzedał się w Północnej Ameryce z winy tamtejszego wydawcy firmy Geffen Records. Minogue nagrała wtedy piosenkę „Especially for You” w duecie z serialowym kompanem Jasonem Donovanem. Utwór zajął pierwsze miejsce w Wielkiej Brytanii i drugie miejsce w Australii. Piosenka znalazł się w północnoamerykańskiej wersji albumu. W grudniu 1989 na ekranach kin zadebiutowała produkcja "The Delinquents" z Minogue w roli głównej. Film został chłodno przyjęty przez krytyków, jednak okazał się komercyjnym sukcesem – w Wielkiej Brytanii zarobił ponad 200 tys. funtów, a w Australii stał się czwartym najbardziej kasowym filmem 1989 i najbardziej kasowym 1990. Następnie Minogue ogłosiła pierwszą trasę koncertową Enjoy Yourself Tour, którą odbyła po Wielkiej Brytanii, kontynentalnej Europie, Azji i Australii. Zaśpiewała też gościnnie w remake'u piosenki „Do They Know It’s Christmas?”.
1990–1992: "Rhythm of Love" i "Let’s Get to It".
Trzeci album Minogue "Rhythm of Love" został wydany w listopadzie 1990 i był zrecenzowany jako dojrzalszy niż oba poprzednie albumy. Częściowo miał na to wpływ jej ówczesny związek z wokalistą rockowej grupy INXS Michaelem Hutchencem. Płyta dotarła do Top 10 pod względem sprzedaży w Wielkiej Brytanii i w Australii ukazywał jej dojrzalszy i bardziej seksualny obraz. Opisany został jako „skoczny i bardziej dojrzały” niż poprzednie albumy. Tworzenie klipu do „Better the Devil You Know” było dla Minogue pierwszym razem, gdy, cytując „czuła się częścią i współautorką procesu twórczego”. Pierwszy singel „Better the Devil You Know” osiągnął drugie miejsce w Wielkiej Brytanii i czwarte miejsce w Australii. Drugi singel „Step Back in Time” osiągnął na miejsce czwarte w Wielkiej Brytanii oraz piąte miejsce w Australii. Trzeci singel „What Do I Have to Do” osiągnął szóste miejsce w Wielkiej Brytanii ale nie osiągnął Top 10 w Australii. Czwarty i ostatni singel „Shocked” powtórzył osiągnięcie poprzedniego w Wielkiej Brytanii, a osiągnął siódme miejsce w Australii. Minogue odbyła następnie w lutym 1991 trasę Rhythm of Love Tour, odwiedzając Australię i Azję.
Czwarty album Minogue "Let’s Get to It" stopniowo bardziej różny od trzech poprzednich ujrzał światło dzienne w październiku 1991 i dostał na 15 miejsce w Wielkiej Brytanii i 13 miejsce w Australii. Byl pierwszym, który nie wszedł do pierwszej Top 10 w tym zestawieniu. Single poradziły sobie jednak nieco lepiej, albumu podzielił pierwszy singel „Word Is Out”, który znalazł się poza pierwszą Top 10 w Wielkiej Brytanii ale zajął dziesiąte miejsce w Australii. Następujące single „If You Were with Me Now” i „Give Me Just a Little More Time” osiągnęły miejsca odpowiednio drugie i czwarte. Czwarty i ostatni singel „Finer Feelings” ominął Top 10 w Wielkiej Brytanii i nie znalazł się na liście in Australii. Również i ten album był wsparty trasą Let’s Get to It Tour zaczętą w październiku 1991 i odbytą jedynie w Europie. Wraz z wydaniem czwartego albumu wymogi kontraktu Minogue z wytwórnią płytową PWL zostały spełnione. Postanowiła nie przedłużać jego ważności, mówiąc: ”Na początku byłam marionetką. Przez moją wytwórnię miałam końskie klapki na oczach. Nie byłam w stanie spojrzeć na lewo czy prawo”. We wrześniu 1992 na rynku pojawiła się pierwsza główna kompilacja Minogue "Greatest Hits", która osiągnęła ponownie pierwsze miejsce w Wielkiej Brytanii i trzecie miejsce w Australii, promowały ją nowe piosenki „What Kind of Fool (Heard All That Before)” oraz cover zespołu Kool and the Gang pod tytułem „Celebration”, które znalazły się w Top 20 w Wielkiej Brytanii.
1993–1998: "Kylie Minogue" i "Impossible Princess".
Podpisanie umowy z wytwórnią Deconstruction Records oznaczało dla Minogue nowy etap w jej karierze. Jej piąty album pt. "Kylie Minogue" został wydany we wrześniu 1994 i był odejściem od stylu jej dotychczasowego repertuaru, co zostało docenione przez krytyków zarówno wokale jak i produkcja. Został stworzony przez producencki duet Brothers in Rhythm, a konkretnie Dave’a Seamana i Steve’a Andersona, którzy wyprodukowali również „Finer Feelings”, ostatni singel wydany przez PWL. Płyta osiągnęła czwarte miejsce w Wielkiej Brytanii i trzecie miejsce w Australii, z wynikiem sprzedanych 250,000 sztuk. Główny singel „Confide in Me” dotarł do miejsca drugia w Wielkiej Brytanii i zajął pierwsze miejsce w Australii. Kolejne single „Put Yourself in My Place” i „Where Is the Feeling?” wspięły się do Top 20 w Wielkiej Brytanii.
W tym czasie Minogue zaliczyła gościnny występ w komedii "Pastor na obcasach". Znalazła się na okładce "Who Magazine" jako „30 Najpiękniejszych Ludzi na Świecie”, co ułatwiło jej orzymać rolę u boku Jean-Claude’a Van Damme’a w filmie "Uliczny wojownik" z 1994. Film osiągnął umiarkowany sukces, zarabiając 70 milionów dolarów w Stanach Zjednoczonych, ale otrzymał średnio przychylne recenzje, a "The Washington Post" wręcz nazwał Minogue „najgorszą aktorką w świecie anglojęzycznym”. W 1996 zagrała drobną rolę w filmie "Bio-Dome" z Pauly Shore i Stephenem Baldwinem. W 1995 Minogue nawiązała współpracę z australijskim artystą Nickiem Cavem, co zaowocowała balladą „Where the Wild Roses Grow”. Cave był zainteresowany Minogue od czasu „Better the Devil You Know”, twierdząc to jest „jeden z najbardziej silnych, charakternych ale wywołujących niepokój tekstów w popie jaki słyszał”. Teledysk do ich utworu był inspirowany obrazem Johna Everetta Millais’go pt. "Ofelia" i przedstawia Minogue jako zamordowaną dziewczynę, umieszczoną w stawie razem z wężem pływającym wkoło niej. Singel osiągnął Top 10 w kilku krajach i drugie miejsce w Australii. Wygrał również nagrodę ARIA Awards w kategoriach „Piosenka Roku” i „Najlepsze Wydawnictwo Pop”.
Do 1997 Minogue była w związku z francuskim fotografem Stéphanem Sednaoui, który wspierał ją w rozwijaniu kreatywności. Zainspirowana wspólną fascynacją kulturą japońską, stworzyli kombinację zdjęć postaci w stylu pomieszania gejszy z „super bohaterką rodem z mang”. Sesje zostały użyte do szóstego albumu Minogue "Impossible Princess" oraz do teledysku do utworu „”, kolaboracji Minogue z Towa Tei. Na samym albumie inspirowała się artystami takim jak Shirley Manson i Garbage, Björk, Tricky, U2, oraz japońskim popem jak Pizzicato Five i Towa Tei. Płyta zawiera efekty współpracy z muzykami, takimi jak James Dean Bradfield czy Sean Moore z zespołu Manic Street Preachers. "Impossible Princess" zebrał w momencie wydania negatywne recenzje i opinie, ale niedługo po tym i z perspektywy czasu został doceniony jako najbardziej osobisty, alternatywny i artystycznie bogaty album Minogue. Przy tym albumie Minogue musiała się zmierzyć z sugestiami, że udaje przejście na bycie artystką alternatywną. Teledysk do singla „Did It Again” nawiązuje do jej wcześniejszych wizerunków. W samej Wielkiej Brytanii tytuł albumu, w związku ze tragiczną śmiercią księżnej Diany, został zmieniony na "Kylie Minogue", o dziwo tak samo jak poprzedni. W Australii album osiągnął umiarkowany sukces, choć spędził 35 tygodni na liście najlepiej sprzedających się płyt. Ostatnią częścią ery Deconstruction była trasa koncertowa Intimate and Live Tour zaczęta w czerwcu 1998 i odbyta po Australii i Europie, rozszerzana o dodatkowe koncerty przez dobrą sprzedaż biletów.
1999–2003: "Light Years", "Fever" i "Body Language".
Minogue wystąpiła razem z Pet Shop Boys w piosence „In Denial” pochodzącej z ich albumu "Nightlife", po czym spędziła kilka miesięcy na Barbados. W kwietniu 1999 roku Minogue podpisała nowy kontrakt z wytwórnią Parlophone, która wzięła sobie za cel przywrócić ją na miejsce topowej artystki pop. Jej siódmy album "Light Years" został wydany we wrześniu 2000 roku. Był dużym sukcesem komercyjnym, stając się pierwszą płytą, która osiągnęła pierwsze miejsce w sprzedaży w jej rodzimej Australii, a także osiągnęła drugie miejsce w Wielkiej Brytanii. Główny singel „Spinning Around” dotarł na pierwsze miejsce w Australii i Wielkiej Brytanii, nadając Minogue osiągnięcie pierwszych miejsc singlami w trzech kolejnych dekadach. W teledysku do tego utworu Minogue nosiła, tańcząc na parkiecie, złote mini-szorty, które stały się jednym z jej „znaków rozpoznawczych”. Drugi singel „On a Night Like This” zajął pierwsze miejsce w Australii i drugie miejsce w Wielkiej Brytanii. Trzeci singel, w duecie z Robbie’em Williamsem „Kids”, znalazł się w Top 20 w Australii oraz drugie miejsce w Wielkiej Brytanii. Czwarty singel „Please Stay” trafił do Top 20 w Australii oraz Top 10 w Wielkiej Brytanii. Na uwagę zasługuję również piosenka „Your Disco Needs You”, która mimo że nie została oficjalnym singlem, a wytwórnia odmówiła jego wydania, to powstał do niej teledysk, a utwór ma bardzo dużą rzeszę sympatyków wśród fanów i jest chętnie i często grany przez Minogue na koncertach do dziś. W październiku 2000 roku Minogue wystąpiła na ceremonii zamknięcia Letnich Igrzysk Olimpijskich, oraz następnie na ceremonii otwarcia Letnich Igrzysk Paraolimpijskich. Jej wykonanie piosenki „Dancing Queen” zespołu ABBA zostało wybrane jednym z najbardziej historycznych, spektakularnych momentów w całych seriach tych imprez. W kolejnym roku Minogue odbyła trasę On a Night Like This Tour, odwiedzając Europę i Australię.
W październiku 2001 roku Minogue wydała jej ósmy album "Fever", który okazał się gigantycznym sukcesem osiągając pierwsze miejsca w Australii, Wielkiej Brytanii, a także w Irlandii i Niemczech. Główny singel „Can't Get You Out of My Head”, wydany poprzedniego miesiąca dotarł na pierwsze miejsce w ponad 40 krajach i sprzedał się w pięć milionach kopii, będąc najlepiej sprzedającym się singlem Minogue. Drugi singel „In Your Eyes” trafił na pierwsze miejsce w Australii i trzecie miejsce w Wielkiej Brytanii. Trzeci singel „Love at First Sight” znalazł się na trzecim miejscu w Australii i drugie w Wielkiej Brytanii. Czwarty i ostatni singel „Come into My World” osiągnął czwarte miejsce w Australii i znalazł się w pierwszej dziesiątce w Wielkiej Brytanii. "Fever" został wydany również w Stanach Zjednoczonych w lutym 2002 roku przez label Capitol Records. Album trafił na trzecie miejsce zestawienia Billboard 200, jest to najwyżej notowany jej album w tym kraju, osiągając również miejsce dziesiąte sprzedaży na kanadyjskiej liście albumów. W ramach promocji płyty, Minogue odbyła w kwietniu 2002 roku trasę koncertową KylieFever2002 po Europie i Australii. Minogue otrzymała również wtedy cztery nagrody ARIA Music Awards, między innymi „Najliczniej Sprzedany Singel” i „Singel Roku” za „Can't Get You Out of My Head”. Tego samego roku wygrała jej pierwszą nagrodę Brit Award w kategorii „Międzynarodowa Artystka Solo” and „Najlepszy Album Międzynarodowy” dla "Fever". W 2003 otrzymała pierwszą nominację do nagrody Grammy w kategorii „Najlepsze Nagranie Dance” za „Love at First Sight”, a następnie za rokza „Come into My World”.
W listopadzie 2003 roku Minogue wydała jej dziewiąty album "Body Language", z którym wystąpiła na jednym koncercie dostępnym jedynie na zaproszenie Money Can't Buy, w Hammersmith Apollo w Londynie. Krążek odszedł od stylu disco, tanecznego i był nspirowany artystami lat 1980., jak Scritti Politti, The Human League, Adam and the Ants czy Prince, łącząc ich style z elementami hip hopu. Album osiągnął drugie miejsce w Australii oraz szóste miejsce w Wielkiej Brytanii. Sprzedaż "Body Language" była niższa niż oczekiwana, spodzewana po sukcesie "Fever", chociaż pierwszy singel „Slow” osiągnął pierwsze miejsce i w Wielkiej Brytanii i Australii. W Stanach Zjednoczonych, „Slow” również pierwsze miejsce na liście Billboard'a Hot Dance Club Songs i otrzymało nominację do nagrody Grammy w kategorii „Najlepsze Nagranie Dance”. Drugi singel „Red Blooded Woman” dotarł do czwartego miejsca w Australii i piątego w Wielkiej Brytanii. Trzeci i ostatni singel „Chocolate” znalazł się w Top 20 w Australii i na szóstym miejscu Wielkiej Brytanii. Krążek "Body Language" osiągnął sprzedaże 43,000 kopii w pierwszym tygodniu i drugiego tygodnia bardzo znacząco spadł.
2004–2009: "Ultimate Kylie", "Showgirl" i "X".
W listopadzie 2004 Minogue wydała drugą oficjalną kompilację "Ultimate Kylie". Dotarł on do czwartego miejsca w Wielkiej Brytanii i piątego miejsca w Australii. Pierwszy singel z albumu „I Believe in You” osiągnął drugie miejsce w Wielkiej Brytanii i szóste miejsce w Australii, piosenka otrzymała następnie później nominację do nagrody Grammy w kategorii „Najlepsze Nagranie Dance”. Drugi singel „Giving You Up” zajął szóste miejsce w Wielkiej Brytanii i ósme miejsce w Australii. W marcu 2005 Minogue rozpoczęła trasę koncertową . Po występach w Europe udała się do Melbourne, by zacząć część australijską, lecz został u niej wtedy zdiagnozowany rak piersi, co zmusiło ją do przerwania trasy. Po skutecznej i udanej kuracji Minogue powróciła na scenę w Australii w listopadzie 2006, z trasą . Jej choreografie zostały zmienione i uproszczone, żeby Minogue będąca pod koniec trwania rehabilitacji mogła im sprostać, zwiększono czas potrzebny jej na zmiany kostiumów i przerwy między kolejnymi aktami koncertu. Media opisywały występy Minogue jako energetyczne, w tym czasopismo "The Sydney Morning Herald" opisało koncert jako „ekstrawagancja” i „jej prawdziwy triumf”.
W listopadzie 2007 Minogue wydała jej dziesiąty album "X", często opisywanej jako jej album „powrotny”. Zawiera muzykę elektroniczną spod palców producentów takich jak Guy Chambers, Cathy Dennis, Bloodshy &amp; Avant czy Calvin Harris. Krążek otrzymał mieszane opinie krytyków w kontekście tego, że Minogue nie poruszyła na nim tematu wygranej walki z rakiem piersi. Album i pierwszy singel „2 Hearts” weszły na pierwsze miejsce australijskich liście singli i albumy. Wielka Brytania z początku sprzedażowo przyjęła płytę przeciętnie, ale ostatecznie osiągnęła tam czwarte miejsce. Kolejne single „Wow” i „In My Arms” również poradziły sobie bardzo dobrze w Wielkiej Brytanii, reszcie Europy jak i Australii. Ponadto, w Stanach Zjednoczonych album również dotarł do czwartego miejsca na liście Dance/Electronic Albums i w tej kategorii otrzymał w 2009 roku nominację do nagrody Grammy. Wsparciem promocji albumu był film dokumentalny "White Diamond", nakręcony w 2006 i 2007 roku pokazujący Minogue i jej powrót na scenę w ostatniej odbytej trasie Showgirl: The Homecoming Tour. Nagrała również program "The Kylie Show", zawierający jej koncertowe występy w studiu jak i skecze komediowe. W 2007 roku zagrała gościnnie w serialu science fiction pt. "Doktor Who" w Bożonarodzeniowym specjalnym odcinku „Voyage of the Damned” jako Astrid Peth. Odcinek zgromadził 13 milionów widzów, najwięcej ze wszystkich odcinków od 1979 roku.
W maju 2008 Minogue rozpoczęła europejską część kolejnej trasy koncertowej KylieX2008, jej wówczas najkosztowniejszą dotąd trasę z budżetem około 10 milionów funtów brytyjskich. Trasa została dobrze sprzedana i bardzo dobrze przyjęta. Niedługo po tym Minogue otrzymała odznaczenie Chevalierem Orderu Sztuki i Literatury francuskie uhonorowanie za wkład do kultury. W lipcu 2008 otrzymała Oficerem Orderu Imperium Brytyjskiego od księcia Karola. W 2008 roku wygrała nagrodę Brit Awards w kategorii „Najlepszej Artystki Międzynarodowej”. We wrześniu tego roku Minogue zagrała po raz pierwszy jako główny akt na Bliskim Wschodzie, na otwarciu luksusowego hotelu Atlantis, The Palm w Dubaju, po czym od listopada kontynuowała trasę promującą album w Ameryce Południowej, reszcie Azji i w Australii w sumie w 21 krajach i okazała się dużym sukcesem komercyjnym, osiągając 70 milionów dolarów sprzedaży. W lutym 2009 Minogue poprowadziła z Jamesem Cordenem oraz Mathew Hornem galę nagród Brit Awards. Odbyła tego samego roku pierwszą północnoamerykańską trasę koncertową For You, For Me Tour. Zagrała także pojedyncze koncerty w Europie, w tym 4 czerwca 2009 pierwszy polski koncert w Gdańsku, w ramach festiwalu „Zaczęło się w Polsce” z okazji 20. rocznicy pierwszych wolnych wyborów.
2010–2012: "Aphrodite" i "The Abbey Road Sessions".
W lipcu 2010 Minogue wydała jej jedenasty album "Aphrodite". Na płycie udzieliło się wielu nowych autorów tekstów i producentów, na czele których stanął Stuart Price jako producent wykonawczy całego albumu. Obok Price'a autorami piosenek byli sama Minogue, Calvin Harris, Jake Shears, Nerina Pallot, Pascal Gabriel, Lucas Secon, Tim Rice-Oxley z Keane, czy Kish Mauve. Płyta zebrała pozytywne recenzje wśród większości krytyków muzycznych. "Aphrodite" osiągnęła szóste miejsce w Australii oraz pierwsze miejsce w Wielkiej Brytanii, w równe 22 lata po tym, jak zrobił to pierwszy album. Główny singel “All the Lovers” osiągnął duży sukces dosięgając trzeciego miejsca w Wielkiej Brytanii i zajmując miejsce w Top 20 w Australii. Następne single “Get Outta My Way”, “Better than Today” oraz “Put Your Hands Up (If You Feel Love)”, nie dosięgnęły już nawet Top 10 na UK Singles Chart. Jednak wszystkie wymienione trafiały po kolei na pierwsze miejsce listy przebojów Hot Dance Club Songs w Stanach Zjednoczonych.
W tym czasie Minogue nagrała również utwór with synthpopowym duetem Hurts pt. “Devotion” z ich nowego albumu "Happiness". Następnie nagrała gościnny występ w singlu Taio Cruza “Higher”. Ten ostatni okazał się sukcesem, znalazł się w Top 20 kilku list przebojów jak i również na pierwszym miejscu na liście Hot Dance Club Songs. Na koniec nagrań w roku 2010, Minogue wydała EP-kę "A Kylie Christmas", zawierającą covery piosenek bożonarodzeniowych jak “Let It Snow” czy “Santa Baby”. W lutym 2011 Minogue ruszyła w trasę koncertową po Europie, Ameryce Północnej, Azji i Australii. Mając jeden z aktów koncertu inspirowany urodzinami tytułowej bogini miłości Afrodyty oraz grecką kulturą i historią, widowisko otrzymało pozytywne recenzje od krytyków, którzy pochwalili tak pomysł jak i efekty jego produkcji. Trasa była komercyjnym sukcesem osiągając 60 milionów dolarów przychodu i odpowiednio miejsce szóste i 21. na półrocznym i rocznym zestawieniu Pollstar Top Concert Tours roku 2011.
W marcu 2012 Minogue rozpoczęła obchodzenie swojej 25. rocznicy działalności muzycznej, określonego jako projekt “K25”. Rozpoczęło się od małej trasy koncertowej Anti Tour w Wielkiej Brytanii i Australii, gdzie zaprezentowała piosenki nigdy nie publikowane oficjalnie, publikowane jako dodatki bądź nieśpiewane dotychczas na żywo. Trasa została świetnie przyjęta z powodu swojej kameralnej atmosfery i była komercyjnym sukcesem zarabiając 2 miliony dolarów przychodu za cztery koncerty. Minogue następnie wydała singel “Timebomb” w maju 2012 oraz składankę "The Best of Kylie Minogue" w czerwcu. W październiku 2012 Minogue wydała kolejną składankę "The Abbey Road Sessions". Ten album zawiera jednak przearanżowane, symfoniczne wersje jej poprzednich piosenek. Zgodnie z tytułem nagrały zostane na nowo w londyńskim Abbey Road Studios oraz wyprodukowane przez producentów Steve’a Andersona i Colina Elliota. Album otrzymał przychylne recenzje i dotarł do drugiego miejsca w Wielkiej Brytanii i siódmego miejsca w Australii. Album zawiera dwa single “Flower” i “On a Night Like This”. Minogue wróciła również do aktorstwa i zagrała w amerykańskim niezależnym filmie "Jack &amp; Diane" i główną rolę we francuskim filmie "Holy Motors".
2013–2016: "Kiss Me Once" i "Kylie Christmas".
W styczniu 2013 roku Minogue i jej menedżer Terry Blamey, z którym pracowała od początku kariery, zakończyli współpracę. Kolejnego miesiąca podpisała umowę o management z Roc Nation. W czerwcu 2013 Minogue zaprezentowała piosenkę „Skirt”, która miała zapowiadać kolejny album piosenkarki, jednak ostatecznie nie znalazła się na nim. We wrześniu 2013 wystąpiła gościnnie u włoskiej piosenkarki Laury Pausini w singlu „Limpido”, który trafił na pierwsze miejsce we Włoszech i dostało nominację do nagród World Music Awards 2013 w kategorii „Najlepszej Piosenki na Świecie”. Równocześnie Minogue weszła do składu jurorów trzeciej edycji brytyjskiej wersji programu "The Voice UK", razem z producentem i członkiem zespołu Black Eyed Peas will.i.amem, głównym wokalistą zespołu Kaiser Chiefs Rickym Wilsonem oraz piosenkarzem Tomem Jonesem. Pierwszy odcinek zgromadził ponad 9 milionów widzów, znacznie więcej niż w poprzednich edycjach. Kolejne odcinki również zgromadziły średnio 8 milionów widzów. Krytycy wyróżnili Minogue za jej oceny występów i osobowość Ed Power z czasopisma "The Daily Telegraph" dał trzy gwiazdki, określając Minogue „uroczą, przyjemnie chichoczącą i narodowym skarbem”. W listopadzie 2013 przyjęła propozycję zasiadania zasiadania również w trzeciej wersji "The Voice Australia" razem z piosenkarzem Rickym Martinem, wokalistą zespołu Good Charlotte Joelem Maddenem, oraz również wspomnianym wcześniej will.i.amem.
W marcu 2014 Minogue wydała jej dwunasty album pt. "Kiss Me Once". Płytę współtworzyli tacy producenci jak Sia Furler, Mike Del Rio, Cutfather, Pharrell Williams czy Ariel Rechtshaid. Z zestawieniach albumów dotarła na pierwsze miejsce w Australii i drugie w Wielkiej Brytanii. Single „Into the Blue” i drugi „I Was Gonna Cancel”, jednak nie weszły do Top 10 zestawienia UK Singles Chart osiągnęły miejsca odpowiednio 12. i 59. W sierpniu tego roku Minogue zaśpiewała siedem piosenek na ceremonii zakończenia Igrzyska Wspólnoty Narodów 2014, ubrana w skrój zaprojektowany przez Jean-Paula Gaultiera. Kolejnego miesiąca wystartowała z trasą koncertową Kiss Me Once Tour, odwiedzając Europę i Australię, w tym 30 października gościła w Atlas Arenie w Łódźi wykonując swój drugi koncert w Polsce. W styczniu 2015 Minogue pojawiła się gościnnie w singlu Giorgio Morodera „Right Here, Right Now”, co okazała się jej 12. piosenką, która dotarła na pierwsze miejsce amerykańskiego zestawienia Hot Dance Club Songs.
W marcu 2015 zakończył się kontrakt Minogue z wytwórnią Parlophone, dystrybucję w Australii i Nowej Zelandii przejął Warner Music Group, jednak Parlophone wydała i dystrybuowała poza tymi krajami jeszcze jeden ostatni album Minogue, na mocy osobnej umowy. Tego samego miesiąca Minogue rozwiązała umowę z Roc Nation. We wrześniu 2015 ukazała się EP-ka nagrana z Fernando Garibayem pt. "Kylie and Garibay". Producentami zostali Garibay oraz Giorgio Moroder. Następnie Minogue wystąpiła gościnnie w piosence duetu sióstr producentek Nervo „The Other Boys”, razem z Jakem Shearsem i Nilem Rodgersem. Listopad 2015 upłynął pod znakiem premiery trzynastej płyty Minogue pt. "Kylie Christmas" i zaraz pierwszej i jedynej pełnej płyty z piosenkami świątecznymi. Album osiągnął siódme miejsce w Australii, ale nie dotarł to Top 10 albumów w Wielkiej Brytanii. Single z tego albumu to duet z Jamesem Cordenem „Only You”, długo wyczekiwany przez fanów duet z jej siostrą, Dannii Minogue „100 Degrees” oraz „Every Day’s Like Christmas”. Zostało również wydane rozszerzenie pt. "Kylie Christmas: The Snow Queen Edition" które ukazało się w listopadzie 2016 i zawiera więcej bożonarodzeniowych piosenek.
Od 2017: "Golden", "Step Back in Time: The Definitive Collection" i "Disco".
W lutym 2017 Minogue podpisała nowy kontrakt płytowy z BMG Rights Management, po czym w kwietniu 2018 ukazał się jej czternasty album "Golden". W kolejnych miesiącach pracowała intensywnie nagrywając materiał na nowy album w Londynie, Los Angeles oraz Nashville. Osiągnął on pierwsze miejsce w zestawieniach płyt zarówno w Wielkiej Brytanii jak i Australii. Pierwszy singel pt. „Dancing” znalazł się jedynie w Top 50 w Wielkiej Brytanii i Australii, ale dotarł do pierwszego miejsca na amerykańskiej liście przebojów Hot Dance Club Songs. Krążek zadebiutował na pierwszym miejscu najpopularniejszych albumów w Wielkiej Brytanii i Australii. Tym wyczynem Minogue osiągała najwyższe miejsce na brytyjskiej liście albumów przez cztery kolejne dekady, od lat 1980. do lat 2010. Drugi singel z płyty „Stop Me from Falling” nie osiągnął już żadnych zauważalnych pozycji na listach przebojów. Kolejnymi singlami były „Golden”, “A Lifetime to Repair” oraz duet z Jackiem Savorettim „Music's Too Sad Without You”. Następnie promując album, Minogue odbyła klubową dość kameralną mini trasę Kylie Presents Golden w czterach krajach Europy i jeden występ w Stanach Zjednoczonych. W kwietniu 2018 była jednym z wykonawców na przyjęciu urodzinowym Elżbiety II, które odbyło się w Royal Albert Hall. Po kilku miesiącach we wrześniu, Minogue odbyła pełnowymiarową trasę koncertową Golden Tour odwiedzając Europę i Australię.
W czerwcu 2019 roku Minogue ukazała się kompilacja "" zawierająca nową piosenkę „New York City” jako promujący singel. Album dotarł na pierwsze miejsce w jej rodzimej Australii oraz w Wielkiej Brytanii jako siódmy jej album, który tego dokonał. Tego samego miesiąca, Minogue wystąpiła po raz pierwszy na festiwalu Glastonbury, czternaście lat po tym, jak została zaproszona po raz pierwszy w 2005 roku, ale diagnoza i walka z rakiem piersi uniemożliwiły jej wtedy pojawienie się. Minogue zaprosiła gościnnie na scenę Nicka Cave’a and Chrisa Martina z zespołu Coldplay. Jej występ wzbudził szalenie pozytywne recenzje krytyków i prasy między innymi "The Guardian" opisał go jako „niezrównany” i „fenomenalny”. Okazał się również najliczniej oglądanym koncertem w historii wszystkich koncertów na Glastonbury, w tym najliczniej oglądanym online poprzez transmisję telewizji BBC. Bezpośrednio przed i po Glastonbury Minogue odbyła również kilkanaście koncertów w ramach letnich minifestiwali i festiwali w Wielkiej Brytanii, a także w kontynentalnej Europie i po raz trzeci w Polsce, występując 5 lipca 2019 na Open’er Festivalu. Minogue wystąpiła również w specjalnym programie "Kylie's Secret Night", wyemitowanym przez brytyjską telewizję Channel 4 w grudniu 2019, stworzonym dla jej fanów, wspólnie z prowadzącym prezenterem i komikiem Alanem Carrem.
Tuż po występie na Glastonbury, Minogue stwierdziła, że zamierza jako kolejny nagrać “pop-disco album”, po czym ruszyła z pracami nad nowym materiałem. Wybuch pandemii COVID-19 w marcu 2020 spowodował, że Minogue założyła domowe studio do nagrywania swoich wokali podczas lockdownu. Alistair Norbury, prezes BMG, w rozmowie z magazynem "Music Week" zdradził, że Minogue uczy się samodzielnie produkować i inżynierować swoje ścieżki wokalu poprzez obsługę programu Logic Pro w celu kontynuacji pracy nad płytą zdalnie i na odległość ze swoimi producentami. Piętnasty album "Disco" ukazał się w listopadzie 2020 roku, po premierze pierwszego singla z tego albumu pt. “Say Something” z lipca 2020 roku oraz drugiego singla „Magic” wydanego we września. Album osiągnęła pierwsze miejsce zarówno w Australii, jak i Wielkiej Brytanii, gdzie Minogue stała się pierwszą solową artystką, której płyty osiągnęły tam pierwsze miejsca w zestawieniach w pięciu z rzędu dekadach od lat 1980. do 2020. Następnie 5 grudnia 2020 ogłoszono trzecim singlem utwór „Real Groove”, do którego zrealizowano niedaleko później 31 grudnia remix z gościnnym występem wokalistki Dua Lipy. W listopadzie 2021 ukazała się reedycja albumu zatytułowana "Disco: Guest List Edition". Krążek zawiera trzy nowe utwory nagrane z udziałem Jessie Ware, Years &amp; Years oraz Glorii Gaynor, kilka remiksów utworów z wersji standardowej oraz piosenkę „Real Groove” zrealizowaną z gościnnym udziałem Dua Lipy. Reedycję promowały dwa single „A Second to Midnight” oraz „Kiss of Life”.
Publiczny wizerunek.
Początki budowania wizerunku Minogue jako artystki muzycznej były bardzo trudne, ponieważ była postrzegana jako wykreowana gwiazdka pop z wizerunkiem, jaki miała za sprawą roli w serialu "Sąsiedzi". W 1993 Baz Luhrmann przedstawił Minogue fotografowi Bertowi Stern, który wcześniej pracował np. z Marilyn Monroe. Stern wykonał sesję z Minogue w Los Angeles i porównał ją do Monroe, że obie mają w sobie podobną mieszankę wrażliwości i erotyzmu. Podczas kariery Minogue wybierała fotografów, którzy gotowi byli tworzyć jej nowy wizerunek i sesje z tych spotkań pojawiły się w różnych magazynach od mniej nakładowych "The Face" do bardziej nakładowych i tematycznych jak "Vogue" czy "Vanity Fair", dając się poznać szerszemu gronu czytelników. Stylista William Baker zasugerował później, że jest to jeden z powodów szerokiego zaistnienia Minogue w mainstreamowej pop kulturze w Europe i to bardziej udanego niż części innych artystów skupionych głównie na nagrywaniu i śpiewaniu piosenek.
Około roku 2000 Minogue zaczęła być szerzej doceniana i szanowana w środowisku krytyków muzycznych m.in. przez to, że jej kariera trwała dłużej, niż spodziewali się jej początkowi sceptycy. Jej rozwój z „młodej dziewczyny z sąsiedztwa” w bardziej różnorodną artystkę ze sporą dozą kobiecości zdobył jej nowych fanów. We wrześniu 2002, Minogue została uplasowana przez VH1 na 27. miejscu listy „100 Najbardziej Seksownych Artystów”. Trafiła również do „100 Najatrakcyjniejszych Kobiet Wszech czasów” magazynu "Men's Health" w 2013 roku. Po 20 latach na scenie Minogue była opisywana jako „ikona stylu nieustannie odkrywająca siebie na nowo”. Opisując zmiany wizerunku Minogue, "The Age" określił ją jako “Matkę Reinwencji”.
Minogue w ciągu kariery inspirowała się i była porównywana do Madonny. Otrzymała serię negatywnych komentarzy nt. jej trasy Rhythm of Love Tour w 1991 roku, że była zbyt podobna do Blond Ambition World Tour Madonny, przez co część krytyków określało ją jako gorszą kopię amerykańskiej artystki. Kathy McCabe dla magazynu "The Daily Telegraph" pisała, że Minogue i Madonna mają podobny gust w muzyce i modzie, kwitując, że „jednak ich kreacje sceniczne i miejsce w popkulturze się różnią. Krótko mówiąc, Madonna jest po ciemnej stronie mocy, a Kylie po jasnej”. Minogue na pytania o Madonnę twierdziła, że „jej wpływ na modę i muzykę pop jest olbrzymi i nie jest w stanie tego nie zauważać i nie stosować u siebie różnych jej pomysłów. Uwielbiam Madonnę, chociaż sprawdziła ona dużą trudność artystkom takim jak ja, ponieważ zrobiła wszystko co można było zrobić i osiągnąć”. I dodała „Madonna jest Królową Popu. A ja jestem Księżniczką Popu i jestem z tego zadowolona”.
W marcu 2010 Minogue została opisana przez badaczy jako „najbardziej wpływowa reklamowo znana osoba w Wielkiej Brytanii” w badaniu sprawdzającym jak marketingowcy oceniają współprace różnych znanych osób z markami. W 2016 według Sunday Times Rich List, wartość netto Minogue była określana na około 55 milionów funtów brytyjskich. Minogue jest postrzegana jako ikona środowiska LGBT, które popiera wypowiedzi takimi jak: „Nie jestem tradycyjną gej ikoną. W moim życiu nie wydarzyły się żadne tragedie, jedynie tragiczne stylizacje” oraz „Moja gejowska część publiczności jest ze mną od samego początku. Można powiedzieć, że mnie przygarnęła, adoptowała”. Bycie ikoną środowisk LGBT stało się częścią jej muzyki, stylizacji oraz wzmocniło jej karierę, jest jedną z artystek z najszerszym gronem LGBT wśród fanów.
Osiągnięcia.
Minogue dostała wiele dowodów uznania, w tym nagrodę Grammy, trzykrotnie Brit Awards, 17 razy ARIA Music Awards, dwa razy MTV Video Music Awards, dwa razy MTV Europe Music Awards, czy sześć razy Mo Awards, w tym „Australijski Artysta Sceniczny Roku” w 2001 i 2003. W 2008 roku otrzymała nagrodę Music Industry Trust za jej 20-lecie kariery jako „ikona popu i stylu”, jako pierwsza kobieta nagrodzona tą nagrodą. W 2020 roku Minogue przekroczyła 80 milionów sprzedanych nagrań na całym świecie. Osiągnęła największy sukces ze wszystkich australijskich artystek muzycznych. W listopadzie 2011, na 25. rozdaniu nagród ARIA Music Awards, została dodana przez Australian Recording Industry Association do grona ARIA Hall of Fame. W czerwcu 2012, Official Charts Company ujawniła 12. miejsce Minogue pod względem sprzedaży w Wielkiej Brytanii ogółem od początku jej kariery oraz trzecie miejsce wśród kobiet z wynikiem 10 milionów sztuk.
W styczniu 2011 Minogue weszła do "Księgi rekordów Guinnessa" za osiągnięcie największej liczby dekad trafiając do Top 5 sprzedanych albumów w Wielkiej Brytanii. Tylko Minogue oraz Madonna utrzymały tak wysokie sprzedaże i trafiły na najwyższe miejsca UK Albums Chart w czterech kolejnych dekadach od lat 1980. do 2010. Piętnasty album "Disco" osiągnął pierwsze miejsce rankingu UK Albums Chart w 2020 tworząc z Minogue pierwszą artystkę ze najlepiej sprzedającymi się płytami w pięciu kolejnych dekadach: lata 80., lata 90., lata 2000–2009, lata 2010–2019 oraz lata 20. XXI wieku. Jej singiel „Can't Get You Out of My Head” był najczęściej granym utworem w latach 2000–2009, „zarówno granym w mediach, jak i kowerowanym przez innych”. W 2004 pobiła rekord największej liczby singli na pierwszym miejscu listy ARIA Charts. W 2011, umieściła dwa piosenki w Top 5 na liście Dance Club Songs, a dokładnie „Better than Today” oraz „Higher”, odpowiednio na pierwszym i trzecim miejscu. W grudniu 2016, "Billboard" umieścił ją na 18. miejscu najbardziej utytułowany artysta dance wszech czasów.
Rodzina i związki.
W lutym 2016 ogłosiła zaręczyny z Joshuą Sasse. W 2017 para rozstała się z powodu zdrady, której dopuścił się aktor. Następnie związała się z Paulem Salomonsem, dyrektorem kreatywnym brytyjskiego magazynu "GQ".

</doc>
<doc id="173144" url="https://pl.wikipedia.org/wiki?curid=173144" title="Lech Pruchno-Wróblewski">
Lech Pruchno-Wróblewski

Lech Roman Pruchno-Wróblewski (ur. 10 lutego 1939 w Gdyni, zm. 8 czerwca 2005) – polski polityk, poseł na Sejm I kadencji.
Życiorys.
Pochodził z rodu pieczętującego się herbem Ślepowron. Był absolwentem Wydziału Morskiego Wyższej Szkoły Ekonomicznej w Sopocie, który ukończył w 1967.
W latach 1991–1993 sprawował mandat posła na Sejm z ramienia Unii Polityki Realnej. W wyborach parlamentarnych w 1993 bez powodzenia ubiegał się o reelekcję, otrzymując 18 759 głosów. W UPR pełnił funkcję wiceprezesa. W latach 1994–1998 zasiadał w warszawskim samorządzie z ramienia Prawicy Razem. W 1995 ubiegał się o mandat senatora w wyborach uzupełniających w okręgu szczecińskim; nie został wybrany (uzyskał poparcie 13,17% głosujących). Wkrótce opuścił partię, tworząc niewielkie ugrupowanie działające pod nazwą „UPR-Prawica”, które podjęło bliską współpracę z Ruchem Odbudowy Polski. W 1997 bez powodzenia ubiegał się o mandat poselski z listy ROP.
W wyborach parlamentarnych w 2001 bez powodzenia kandydował do Sejmu z listy Ligi Polskich Rodzin w okręgu warszawskim.
Pochowany na cmentarzu ewangelicko-augsburskim w Warszawie (aleja 17a, grób 14).

</doc>
<doc id="173145" url="https://pl.wikipedia.org/wiki?curid=173145" title="Święta Monika">
Święta Monika

Święta Monika, Monika z Hippony (Tagasty), łac. i wł. "Monica" (ur. ok. 332 w Tagaście w Numidii, obecnie Souk Ahras w Algierii, zm. 387 w Ostii) – święta Kościoła katolickiego, matka św. Augustyna.
Życiorys.
Pochodziła z rzymskiej rodziny chrześcijańskiej, wyszła za mąż za poganina, Patrycjusza, który był urzędnikiem.
W wieku 23 lat Monika urodziła pierwszego syna – znanego dzisiaj jako św. Augustyn. Potem miała jeszcze jednego syna Nawigiusza i córkę Perpetuę. Mąż pod wpływem św. Moniki przyjął przed śmiercią chrzest (371). Dorastający Augustyn zaczął sprawiać jej kłopoty, wybierając hedonistyczny styl życia. Związał się z sektą manicheistyczną i zaczął wierzyć w ich naukę. Monika nie zrażając się trudnościami modliła się za niego, błagając Boga o nawrócenie Augustyna. Obawiając się o swego syna Monika wyjeżdżała za nim do Kartaginy, Rzymu i Mediolanu. Kiedy biskup poznał przyczynę jej smutku, prorokował: „Matko, jestem pewien, że syn tylu łez musi powrócić do Boga”.
W Mediolanie Augustyn poznał św. Ambrożego i pod wpływem jego nauk 24 lub 25 kwietnia 387 roku, wraz z Alipiuszem i Adeodatem, przyjął chrzest. W drodze powrotnej do rodzinnej Tagasty, w Ostii św. Monika zachorowała na febrę i zmarła.
Ciało św. Moniki zostało złożone w Ostii w kościele św. Aurei. W 1162 r. augustianie zabrali je do Francji i umieścili w Arrouaise pod Arras. W 1430 r. zostało przeniesione do Rzymu i umieszczono w kościele świętego Tryfona, który później przemianowano na kościół św. Augustyna.
Kult.
Świadectwo o życiu swojej matki Augustyn złożył w "Wyznaniach". One też są jej najwcześniejszym życiorysem.
Pierwotnie wspomnienie św. Moniki w Kościele katolickim obchodzono 4 maja w wigilię domniemanego nawrócenia św. Augustyna. W czasie reformy kalendarza w 1969 roku zostało przeniesione na dzień 27 sierpnia (wspomnienie św. Augustyna przeniesiono na 28 sierpnia).
Święta wspominana jest również w Kościołach: ewangelickich i anglikańskich, głównie 4 maja oraz lokalnie w prawosławnych: 4/17 maja, 27 sierpnia/17 września i 15/28 czerwca (w dniu wspomnienie św. Augustyna).
Św. Monika jest patronką kobiet chrześcijańskich, matek, wdów, kobiet zamężnych, tych, które przeżywają kłopoty małżeńskie i nieudane małżeństwa, kobiet, które zawiodły się na dzieciach lub mają z dziećmi kłopoty, kobiet będących ofiarami cudzołóstwa, alkoholizmu, złorzeczeń i oszczerstw. Do niej odprawia się modlitwy w intencji ratowania duszy dziecka, męża.
W ikonografii Monika przedstawiana jest jako matrona lub w welonie wdowy; trzyma księgę, krucyfiks albo różaniec. Czasami – nawiązując do syna Moniki, Augustyna – przedstawia się ją jako augustiankę.

</doc>
<doc id="173146" url="https://pl.wikipedia.org/wiki?curid=173146" title="Zmysły">
Zmysły



</doc>
<doc id="173153" url="https://pl.wikipedia.org/wiki?curid=173153" title="Polski Infoseek">
Polski Infoseek

Polski Infoseek – pierwsza polska wyszukiwarka internetowa, oparta na silniku UltraSeek w wersji 1.2 firmy Infoseek, potem Inktomi, następnie Verity.
Wyszukiwarka została uruchomiona na serwerach ICM (Interdyscyplinarnego Centrum Modelowania Matematycznego i Komputerowego) z inicjatywy Wojciecha Sylwestrzaka w styczniu 1997 roku. Dostępna była wtedy pod adresem infoseek.icm.edu.pl.
W 2000 roku wyszukiwarka wraz z bazą została odkupiona od firmy Infoseek Co. przez firmę IVP, by stać się częścią portalu internetowego Arena.pl. Po krótkiej działalności Areny zakończonej bankructwem, wyszukiwarka zniknęła z polskiego rynku.

</doc>
<doc id="173154" url="https://pl.wikipedia.org/wiki?curid=173154" title="Prefabrykat">
Prefabrykat

Prefabrykat – półprodukt, typowy element budowlany służący do montażu na placu budowy, np. płyta stropowa.
Prefabrykatem jest każdy element budowlany lub konstrukcyjny, którego parametry użytkowania są zbliżone do pożądanych lub wymagają niewielkiej obróbki (np. mechanicznej).
Z uwagi na wykorzystany przy produkcji materiał prefabrykaty dzielą się na:
Zalety prefabrykatów:
Wady prefabrykatów:

</doc>
<doc id="173156" url="https://pl.wikipedia.org/wiki?curid=173156" title="Nitroglikol">
Nitroglikol

Nitroglikol (diazotan glikolu etylenowego), (CH2ONO2)2 – organiczny związek chemiczny z grupy nitroestrów, pochodna glikolu etylenowego. Stosowany jako kruszący materiał wybuchowy.
Właściwości fizyczne, chemiczne i wybuchowe.
W stanie czystym i w temperaturze pokojowej jest to oleista, bezbarwna, klarowna ciecz o gęstości 1,49 g/cm3. Rozpuszcza się w większości rozpuszczalników organicznych oprócz tetrachlorometanu (CCl4) i benzyny.
Energia wybuchu nitroglikolu wynosi ok. 6,6 MJ/kg, co stanowi ok. 169% energii trotylu i przewyższa także energię wybuchu nitrogliceryny. W próbie Trauzla wydęcie bloku ołowianego wynosi 600 cm3 (z przybitką piaskową) lub 650 cm3 (z przybitką wodną) i są to jedne z najwyższych notowanych wartości spośród wszystkich znanych materiałów wybuchowych. Objętość gazowych produktów wybuchu to 737 dm3/kg. Podobnie jak nitrogliceryna, nitroglikol może detonować na dwa sposoby. Przy słabym pobudzeniu prędkość detonacji wynosi 1000–3000 m/s, natomiast przy silnym czynniku inicjującym i w mocnej osłonce prędkość ta wynosi od 6800–8300 m/s. Bilans tlenowy nitroglikolu wynosi 0%, co stanowi o jego przewadze w sile nad innymi materiałami wybuchowymi w stanie czystym. Jest także bezpieczniejszy w stosowaniu od nitrogliceryny.
Otrzymywanie.
Nitroglikol otrzymywany jest w reakcji glikolu etylenowego z mieszaniną nitrującą:
(CH2OH)2 + 2HNO3 --- H2SO4→ (CH2ONO2)2 + 2H2O
Do przemywania z kwasów odpadkowych używa się małych ilości wody, gdyż nitroglikol względnie dobrze się w niej rozpuszcza. Wydajność po przemywaniu wodą wynosi ok. 77% wydajności teoretycznej.
Innym sposobem otrzymywania nitroglikolu jest działanie kwasem azotowym na tlenek etylenu i estryfikacja otrzymanego produktu mieszaniną nitrującą. Metoda ta szerzej się nie przyjęła.
Zastosowanie.
Mimo że jest silniejszy od nitrogliceryny oraz mniej wrażliwy na bodźce mechaniczne, nie znalazł takiego jak nitrogliceryna zastosowania w przemyśle ze względu na swoją dużą lotność (20 razy większą od nitrogliceryny). Jest czasem dodawany do dynamitów w celu otrzymania dynamitów niezamarzających. Glikol jest wtedy poddawany nitrowaniu (a ściślej: estryfikacji) razem z gliceryną.
W stanie czystym nie jest stosowany z takich samych powodów, co nitrogliceryna – ciekły stan skupienia utrudnia elaborację amunicji, a wrażliwość na bodźce mechaniczne stwarza niebezpieczeństwo przypadkowego wybuchu.
Działanie fizjologiczne.
Tak jak pozostałe estry kwasu azotowego, nitroglikol po wziewie lub spożyciu powoduje rozkurcz mięśni gładkich w ścianie naczyń krwionośnych (wazodylatację), co obniża ciśnienie tętnicze krwi. Objawia się to bólem głowy, czasem bardzo dokuczliwym.

</doc>
<doc id="173157" url="https://pl.wikipedia.org/wiki?curid=173157" title="Herbessos">
Herbessos

Herbessos - antyczna nazwa miejscowości na Sycylii, gdzie w latach od 357 p.n.e. do 338 p.n.e. bito monety: dilitrony, drachmy i hemidrachmy.
Zobacz też: 

</doc>
<doc id="173161" url="https://pl.wikipedia.org/wiki?curid=173161" title="Data Access Object">
Data Access Object

Data Access Object – komponent dostarczający jednolity interfejs do komunikacji między aplikacją a źródłem danych (np. bazą danych czy plikiem). Jest często łączony z innymi wzorcami projektowymi. Dzięki DAO, aplikacja nie musi znać sposobu oraz ostatecznego miejsca składowania swoich danych, a ewentualne modyfikacje któregoś z czynników nie pociągają za sobą konieczności modyfikowania jej kodu źródłowego. Komponent ten jest często stosowany w modelu MVC (Model-View-Controller) do oddzielenia dostępu do danych od logiki biznesowej i warstwy prezentacji. Gotowe narzędzia do korzystania z DAO wchodzą w skład wielu popularnych języków programowania oraz platform (np. Java EE, Ruby on Rails).
Wydajność.
Dodanie DAO do aplikacji powoduje pojawienie się kolejnej warstwy interfejsu oraz zwiększenie ilości kodu, który musi zostać wykonany do realizacji dostępu do danych. Z tego powodu w aplikacjach, dla których wydajność ma krytyczne znaczenie, rezygnuje się z DAO, aby zapewnić jak najszybsze działanie aplikacji.

</doc>
<doc id="173169" url="https://pl.wikipedia.org/wiki?curid=173169" title="DFD">
DFD



</doc>
<doc id="173170" url="https://pl.wikipedia.org/wiki?curid=173170" title="Muhammad Ali">
Muhammad Ali



</doc>
<doc id="173171" url="https://pl.wikipedia.org/wiki?curid=173171" title="Józef Warszawski">
Józef Warszawski

Józef Warszawski SJ, ps. Ojciec Paweł (ur. 9 marca 1903 w Hamburgu, zm. 1 listopada 1997 w Warszawie) – polski duchowny katolicki, prezbiter, filozof, kaznodzieja, działacz harcerski, profesor Papieskiego Uniwersytetu Gregoriańskiego, jezuita, major czasu wojny oraz kapelan Zgrupowania „Radosław”, kierownik polskiej sekcji Radia Watykańskiego.
Życiorys.
Syn Wilhelma i Leokadii z domu Chełkowskiej. W 1914 ukończył w Hamburgu siedmioklasową Katolische Gemeindeschule. Po zakończeniu I wojny światowej przeprowadził się do Polski. Zamieszkał w Ostrowie Wielkopolskim, gdzie w 1920 ukończył Gimnazjum Męskie. Jako ochotnik w tym samym roku zgłosił się do wojska i wziął udział w wojnie polsko-bolszewickiej. W 1924 wstąpił do zakonu jezuitów w Kaliszu, gdzie odbył dwuletni nowicjat. Studiował filozofię w Krakowie i teologię w Lublinie. 18 czerwca 1933 otrzymał święcenia kapłańskie. Po studiach przez rok kierował biblioteką teologiczną na Bobolanum. Następnie wykładał filozofię i prowadził bibliotekę Papieskiego Seminarium Wschodniego w Dubnie. Od 1936 współpracował z warszawskimi pismami „Przegląd Powszechny” i „Sodalis Marianus”.
Brał udział w obronie stolicy we wrześniu 1939, jako kapelan-ochotnik na Mokotowie. Podczas okupacji niemieckiej używał nazwiska Stanisław Kamiński. W konspiracji działał od sierpnia 1943, w służbie duszpasterskiej Armii Krajowej. Był redaktorem Wojskowej Katolickiej Agencji Prasowej. Wziął udział w powstaniu warszawskim, gdzie był kapelanem Zgrupowania „Radosław”. 12 sierpnia 1944 udał się jako delegat zgrupowania do Komendy Głównej AK przy ul. Barokowej, aby po raz kolejny forsować plan ewakuacji AK do Kampinosu, w celu ocalenia ludności Warszawy i zapobieżenia całkowitemu zniszczeniu miasta. 23 września 1944 ks. Józef Warszawski uratował prawie 120 osób od śmierci, przeprowadzając je przez szeregi niemieckiej karnej kompanii, uzyskał dla nich od dowództwa niemieckiego status jeńców wojennych. Po upadku powstania znalazł się w obozach przejściowych w Żyrardowie i Skierniewicach. Potem przebywał w Stalagu III A Luckenwalde i Stalagu X B Sandbostel.
Do 1948 pracował w okupowanych przez Aliantów Niemczech jako kapelan harcerski i kapelan kobiecego obozu żołnierskiego w Oberlangen. Był organizatorem Zrzeszenia Wydawców i Dziennikarzy Polskich w Niemczech, współzałożycielem Zjednoczenia Polskiego i redaktorem „Biuletynu Informacyjnego”. W latach 1948–1950 w Londynie redagował pismo „Sodalis Marianus”. W 1950 wyjechał do Rzymu.
Od 13 października 1951 do 13 marca 1957 był kierownikiem Sekcji Polskiej Radia Watykańskiego. Ponadto pracował w Polskim Instytucie Historycznym i redagował seryjne wydawnictwo „Sacrum Poloniae Millenium”. Krótko przebywał w Chicago, po czym w 1959 wrócił do Rzymu, gdzie przez kilka lat kierował biblioteką kolegium „Bellarminum”. W 1969 przeniósł się do Grottaferrata pod Rzymem, gdzie poświęcił się pracy naukowej i publicystycznej, żywo angażując się w życie polskich środowisk emigracyjnych. W 1994 wrócił do Warszawy. W 1995 otrzymał Honorowe Obywatelstwo Miasta Ostrowa.
Został pochowany w grobowcu Zgromadzenia Jezuitów na cmentarzu Powązkowskim (kwatera 216-1/2/5/6-37/38/38).
Upamiętnienie.
W Ostrowie nazwano ulicę imienia o. Józefa Warszawskiego.

</doc>
<doc id="173172" url="https://pl.wikipedia.org/wiki?curid=173172" title="Elymianie">
Elymianie

Elymianie lub Elymowie (grec. "Elymoi", łac. "Elymi") – lud zamieszkujący zachodnią część Sycylii od epoki żelaza, posługujący się indoeuropejskim językiem elymijskim. W epoce historycznej zamieszkiwali miasta-państwa położone na zachód od rzeki Belice, z których najważniejszymi były Segesta, centrum administracyjne, oraz Eryx z kompleksem świątynnym na Monte Erice. Inne ważne ośrodki miejskie Elymów to Entella, Elima, Halyciae, Iaitas i Nakone.
Pochodzenie Elymów jest niepewne. Większość autorów starożytnych wywodzi Elymów od uciekinierów z Troi, współcześnie istnieje kilka sprzecznych teorii co do ich pochodzenia. Wśród naukowców nie ma też zgody co do rodziny językowej, do jakiej mógł należeć elymijski.
Pierwotnie zapewne byli blisko spokrewnieni kulturowo z mieszkającymi na wschód od nich Sykanami. W okresie wielkiej kolonizacji na terenach zajmowanych przez kulturę Elymów powstało wiele kolonii greckich, fenickich i punickich, z którymi pokojowo koegzystowali między VIII a V wiekiem p.n.e. Ostatecznie w IV wieku p.n.e. język i kultura Elymów uległy hellenizacji.
Pochodzenie.
Etnogeneza Elymów nie jest pewna. Badania archeologiczne sugerują, że pierwotnie pod względem kultury materialnej Elymowie nie różnili się niemal w niczym od swych sąsiadów ze wschodu, Sykanów, z którymi prawdopodobnie stanowili jeden "ethnos".
Tradycyjnie wśród naukowców popularne były dwie główne szkoły. Zgodnie z pierwszą z nich, Elymowie pochodzić mieli spoza Sycylii: w zależności od wersji z Bliskiego Wschodu, z Iberii bądź z Półwyspu Apenińskiego. Druga ze szkół zakłada pochodzenie wewnętrzne. Zgodnie z nią Elymowie mieli być potomkami tej samej grupy, która zasiedliła Sycylię pod koniec epoki brązu.
Od lat 90. XX wieku pod wpływem badań tzw. obszaru elymijskiego popularność zyskuje pogląd, zgodnie z którym oba te czynniki miały wpływ na uformowanie się narodu Elymów: mieli się oni wyodrębnić z lokalnych narodów pod wpływem czynników zewnętrznych, głównie punickich i greckich. Dowodem na tę tezę jest m.in. fakt, że – w przeciwieństwie do swych sąsiadów – Elymianie przekształcili strukturę społeczno-polityczną swojego obszaru na kształt greckich poleis.
Podejście to wydaje się współgrać z opisem Elymów u Tukidydesa, który tłumaczy ich odrębność rzekomym pochodzeniem od uciekinierów z Troi, którzy wraz z greckimi Focjanami mieli osiedlić się na ziemiach Sykanów i stworzyć specyficzną mieszankę kultur i języków. Podobną proweniencję podaje wielu innych autorów starożytnych, m.in. Pseudo-Skylaks, Lykofron, Dionizjusz z Halikarnasu, Wergiliusz, Strabon, Plutarch i Pauzaniasz. Z kolei Hellanikos z Lesbos uważał, że Elymowie i Sykanowie wspólnie przywędrowali z kontynentalnej Italii.
Język.
Od VII wieku p.n.e. Elymowie posługiwali się własną odmianą alfabetu greckiego. Choć do naszych czasów zachowało się relatywnie dużo inskrypcji w języku elymijskim, większość z nich to nieledwie krótkie legendy na monetach, podpisy właścicieli przedmiotów codziennego użytku i podobne. Na ich podstawie badacze tematu wywnioskowali, że elymijski należał z całą pewnością do rodziny języków indoeuropejskich. Jednak przyporządkowanie go do konkretnej grupy lub rodziny języków jest sprawą kontrowersyjną. Od końca XIX wieku różni naukowcy sugerowali m.in. związki z językami anatolijskimi, z trackim lub frygijskim, z językami starożytnych Bałkanów, z hetyckim lub etruskim, z greką lub też klasyfikowali elymijski jako jeden z języków italskich.
Koegzystencja z Fenicjanami i Grekami.
Wydaje się, że, podobnie jak Fenicjanie, Elymowie nie mieli ściśle terytorialnego podejścia do własnej odrębności, przez inne ludy regionu Morza Śródziemnego nie byli też traktowani jak barbarzyńcy, dzięki czemu nie zostali podbici przez Greków ani Fenicjan kolonizujących Sycylię. Inaczej niż pozostałe ludy zamieszkujące wyspę, pokojowo koegzystowali z koloniami greckimi, fenickimi i punickimi przynajmniej do V wieku p.n.e., a czasem nawet wchodzili na równych prawach w sojusze z greckimi "poleis". Oparli się też hellenizacji. W czasach swej świetności, miasta Elymian utrzymywały też bliskie kontakty handlowe z Fenicją i Kartaginą, a polityczne m.in. z greckim Selinuntem.
W późniejszym okresie swej historii Elymowie ulegli wpływom kulturowym Kartagińczyków i Greków z Wielkiej Grecji, jednak oni sami także wpływali na kulturę przybyszów: znaleziska archeologiczne potwierdzają, że świątynię w Eryx odwiedzali Elymowie, ale też Fenicjanie, Rzymianie i Grecy, a każdy z tych narodów czcił lokalną boginię pod własną nazwą.
Początkowo Elymowie byli sojusznikami Greków, jednak w V wieku p.n.e. zmienili sojusze i ulegli ekspansji politycznej i militarnej Kartagińczyków pod wodzą Malki. W kolejnym stuleciu wpływy punickie jeszcze bardziej się nasiliły, a do jego końca brak jest wzmianek o dalszym istnieniu języka elymijskiego, który najprawdopodobniej wymarł, podobnie jak języki innych rdzennych mieszkańców Sycylii. W czasie podboju Sycylii przez Rzymian cała wyspa była już gruntownie zhellenizowana.

</doc>
<doc id="173174" url="https://pl.wikipedia.org/wiki?curid=173174" title="Eryx">
Eryx



</doc>
<doc id="173175" url="https://pl.wikipedia.org/wiki?curid=173175" title="Franziskus von Bettinger">
Franziskus von Bettinger

Franziskus A. von Bettinger (ur. 17 września 1850 w Landstuhl, Bawaria, zm. 12 kwietnia 1917 w Monachium) – niemiecki duchowny katolicki, arcybiskup Fryzyngi i Monachium, kardynał.
Zarys biografii.
Studiował w seminarium w Spirze oraz na uniwersytetach w Würzburgu i Innsbrucku. Przyjął święcenia kapłańskie 17 sierpnia 1873 w Spirze. Od 1873 pracował jako duszpasterz w diecezji spirskiej, w 1895 został kanonikiem kapituły katedralnej w Spirze, w 1909 dziekanem tej kapituły. Pełnił również funkcję proboszcza katedry w Spirze.
6 czerwca 1909 został mianowany arcybiskupem Monachium i Fryzyngi. 15 sierpnia 1909 odebrał sakrę biskupią z rąk nuncjusza w Bawarii, arcybiskupa Andreasa Frühwirtha. Papież Pius X wyniósł go w maju 1914 do godności kardynalskiej, z nadaniem tytułu prezbitera S. Marcelli. Jesienią tego samego roku wziął udział w konklawe po śmierci Piusa X. Zasiadał w parlamencie Rzeszy, a w czasie I wojny światowej był naczelnym kapelanem armii bawarskiej.
Zmarł nagle na zawał serca. Został pochowany w katedrze metropolitalnej w Monachium.

</doc>
<doc id="173177" url="https://pl.wikipedia.org/wiki?curid=173177" title="Elymowie">
Elymowie



</doc>
<doc id="173178" url="https://pl.wikipedia.org/wiki?curid=173178" title="Eryks">
Eryks



</doc>
<doc id="173182" url="https://pl.wikipedia.org/wiki?curid=173182" title="Fairey Barracuda">
Fairey Barracuda

Fairey Barracuda – brytyjski samolot torpedowy i bombowy, zaprojektowany i zbudowany w 1940 roku w wytwórni Fairey Aviation Company Limited.
Historia.
W drugiej połowie lat trzydziestych dowództwo Royal Air Force (RAF) ogłosiło konkurs na budowę nowoczesnego samolotu torpedowego i bombowego dla lotnictwa floty (Fleet Air Arm), który miałby zastąpić używany dotychczas samolot Fairey Swordfish. Warunki technicznego nowego samolotu brytyjskie ministerstwo lotnictwo ogłoszono w październiku 1937 roku. Miał to być pokładowy samolot torpedowy, bombowy i rozpoznawczy, mogący działać w każdych warunkach atmosferycznych. Opracowania projektu i budowy prototypu podjęły się dwie wytwórnie: Supermarine i Fairey. W pierwszej wytwórni wykonano projekt samolotu oznaczony jako Typ 322, a w drugiej oznaczonej jako Typ 100.
Pod koniec 1938 roku zbudowano według tych projektów makiety samolotów, a w lutym 1939 roku ministerstwo lotnictwa po przeprowadzeniu badań zezwoliło na budowę dwóch prototypów porównawczych. W sierpniu 1939 roku ostatecznie zatwierdzono do produkcji seryjnej prototyp wykonany w wytwórni Fairey. Od raz podpisano także umowę na wykonanie 250 samolotów, które oznaczono jako "Fairey Barracuda". Początkowo prototyp miał być napędzany silnikiem rzędowym 24-cylindrowym w układzie „X”, potem jednak zdecydowano się na lżejszy silnik rzędowy 12-cylindrowy "Rolls-Royce Meriln 30" o mocy 1260 KM (927 kW). Samolot był zbudowany w układzie górnopłatu, co zapewniało dobrą widoczność i ułatwiało zamocowanie podwieszanego uzbrojenia. Prototyp takiego samolotu oblatano 7 grudnia 1940 roku. W czasie prób osiągnął on prędkość 430 km/h; wypróbowano również zrzut torped i bombardowanie z lotu nurkowego. W maju 1941 roku prototyp odbył loty próbne z pokładu lotniskowca HMS „Victorious”.
Po usunięciu drobnych usterek w prototypie przystąpiono do produkcji seryjnej 24 samolotów oznaczonych "Fairey Barracuda Mk I". Pierwszy lot seryjnego samolotu odbył się 18 maja 1942 roku. 
W 1943 roku rozpoczęto produkcję następnej wersji samolotu oznaczonej jako "Fairey Barracuda Mk II", która napędzana była mocniejszym silnikiem "Rolls-Royce Merlin 32". Pierwszy samolot tej wersji wyprodukowano w marcu 1943 roku. 
W 1944 roku przystąpiono do produkcji nowej wersji samolotu, oznaczonej jako "Fairey Barracuda Mk III", przystosowanej wyłącznie do wykrywania i niszczenia okrętów podwodnych, wersję tę wyposażono w radar typu "ASV Mk X". 
16 listopada 1944 roku oblatano pierwszy samolot nowej wersji oznaczonej "Fairey Barracuda Mk V", napędzany nowym silnikiem rzędowym "Rolls-Royce Griffon 37" o mocy 2020 KM (1487 kW). Wersja ta nie była stosowana w czasie wojny.
Produkowane wersje samolotów Fairey Barracuda:
Łącznie w latach 1940-1945 zbudowano 2602 samoloty "Fairey Barracuda" wszystkich wersji, produkowano je oprócz firmy Fairey, także w wytwórniach Blackburn Aircraft, Boulton Paul i Westland Aircraft.
Użycie w lotnictwie.
Pierwsze lot bojowy samolotu "Fairey Barracuda Mk I" odbył 10 stycznia 1943 roku. 
W 1943 roku w nową wersję samolotu "Fairey Barracuda Mk II" został wyposażony 827 dywizjon lotnictwa floty. Potem samoloty te otrzymał również 810 dywizjon lotnictwa floty. Dywizjony te bazowały na pokładzie lotniskowca HMS „Illustrious”. We wrześniu 1943 roku wylądowały one w Salerno we Włoszech. Większą akcję bojową z udziałem tych samolotów przeprowadzono w 3 kwietnia 1944 roku, gdy 42 samoloty "Fairey Barracuda Mk II", bazujące na pokładach lotniskowców HMS „Furious” i HMS „Victorious” wzięły udział w ataku na niemiecki pancernik „Tirpitz” znajdujący się na wodach norweskich w Kaafjord. 
Samoloty "Fairey Barracuda Mk II" zwalczały następnie niemieckie okręty podwodne na Morzu Północnym i Atlantyku. 
Samoloty tego typu brały również udział w zwalczaniu okrętów japońskich na Pacyfiku oraz w bombardowaniu japońskich punktów oporu na Sumatrze. 
Samoloty "Fairey Barracuda" od 1946 roku były używane jako samoloty treningowe.
Samoloty tego typu nie były używane w lotnictwie polskim, lecz w latach 1944-1945 polscy piloci latający w ATA (ang. Air Transport Auxillary) Unit Nr 6 Ferry Pool latali na tych samolotach. Rozprowadzali te samoloty z wytwórni i zakładów remontowych do jednostek lotniczych.
Opis konstrukcji.
Samolot "Fairey Barracuda Mk II" był trzymiejscowym samolotem torpedowym i bombowym, górnopłatem o konstrukcji całkowicie metalowej. Podwozie klasyczne – wciągane w locie. Napęd: 1 silnik rzędowy.
Uzbrojenie:
Wyposażenie dodatkowe: radar typu "ASV Mk IIN"

</doc>
<doc id="173184" url="https://pl.wikipedia.org/wiki?curid=173184" title="Lex severior retro non agit">
Lex severior retro non agit

Lex severior retro non agit (łac. prawo surowsze nie działa wstecz) – modyfikacja zasady "lex retro non agit" mówiącej, że prawa nie należy stosować wstecz.
Zasada ta w pełni rozwinięta jest na gruncie prawa karnego. Jej wyrazem są przepisy art. 4 Kodeksu karnego. Stanowi on, że w wypadku, kiedy przestępstwo zostało popełnione pod rządami jednej ustawy, zaś orzekanie ma miejsce pod rządami nowej, należy stosować nowe przepisy, chyba że obowiązujące poprzednio są względniejsze (łagodniejsze) dla sprawcy (art. 4 § 1).

</doc>
<doc id="173194" url="https://pl.wikipedia.org/wiki?curid=173194" title="Słomniki (gmina)">
Słomniki (gmina)

Słomniki – gmina miejsko-wiejska w województwie małopolskim, w powiecie krakowskim. W latach 1975–1998 gmina położona była w województwie krakowskim.
Siedziba gminy to miasto Słomniki.
Według danych z 30 czerwca 2004 gminę zamieszkiwało 13 589 osób.
Gmina Słomniki została laureatem Rankingu Samorządów „Rzeczpospolitej” 2007 w kategorii najlepsza gmina miejska/miejsko-wiejska.
Miejscowości gminy Słomniki.
W skład gminy Słomniki oprócz miasta Słomnik wchodzą również miejscowości:
Brończyce, Czechy, Janikowice, Januszowice, Kacice, Kępa, Lipna Wola, Miłocice, Muniakowice, Niedźwiedź, Orłów, Polanowice, Prandocin, Prandocin-Iły, Prandocin-Wysiołek, Ratajów, Smroków, Szczepanowice, Trątnowice, Waganowice, Wesoła, Wężerów, Zaborze, Zagaje Smrokowskie.
Struktura powierzchni.
Według danych z roku 2002 gmina Słomniki ma obszar 111,38 km², w tym:
Gmina stanowi 9,06% powierzchni powiatu.
Demografia.
Dane z 30 czerwca 2004:
Szósta pod względem liczby mieszkańców gmina, na 17 gmin powiatu krakowskiego.
Sąsiednie gminy.
Gołcza, Iwanowice, Kocmyrzów-Luborzyca, Koniusza, Miechów, Radziemice.
Zabytki.
Obiekty wpisane do rejestru zabytków nieruchomych województwa małopolskiego.

</doc>
<doc id="173196" url="https://pl.wikipedia.org/wiki?curid=173196" title="Introit">
Introit

Introit (łac. "introitus") – chrześcijański śpiew liturgiczny, stanowiący m.in. część katolickiej mszy oraz luterańskiego nabożeństwa. Gatunkowo jest to antyfona, poprzedzająca werset zaczerpnięty z jednego z psalmów.
Liturgia katolicka.
Introit jest pierwszą częścią proprium formularza mszalnego. W formie nadzwyczajnej rytu rzymskiego odczytywany jest przez kapłana po modlitwach u stopni ołtarza a przed Kyrie. Historycznie rozpoczynał mszę, dlatego przy odczytywaniu introitu kapłan wykonuje znak krzyża. Introit składa się z antyfony, wersu psalmowego zakończonego doksologią "Gloria Patri" (z wyjątkiem mszy za zmarłych) i powtórzenia antyfony. W uroczystych mszach introit jest recytowany przez kapłana i śpiewany przez scholę. Śpiew intonowany jest gdy kapłan zbliża się do ołtarza, zależnie od rangi uroczystości przez jednego, dwóch lub czterech kantorów, aż do miejsca oznaczonego w tekście gwiazdką, po czym do śpiewu antyfony włącza się cały chór. Podobnie wers oraz doksologia śpiewane są do gwiazdki przez kantorów, po czym kontynuują wszyscy. Antyfona jest następnie powtarzana przez cały chór, bez kolejnej intonacji przez kantorów.
Pierwsze słowo introitu, jako pierwsze słowo pierwszej części proprium danej mszy, stanowi wyznacznik identyfikujący. Określa się poprzez nie samą mszę lub święto. W ten sposób powstały nazwy takich mszy jak np. Requiem, roraty (od "Rorate coeli"), "niedziela Laetare".
W formie zwyczajnej rytu rzymskiego przywrócono mu rolę rozpoczynania liturgii mszalnej. Jego śpiew rozpoczyna się wraz z wyruszeniem procesji do ołtarza, a kończy się przed znakiem krzyża i pozdrowieniem wiernych przez kapłana. Posoborowe księgi liturgiczne przywróciły praktykę śpiewania wielu wersów psalmowych przeplatanych śpiewem antyfony oraz uczyniły śpiew doksologii, która stanowi teraz odrębny wers, dowolnym. Tekst nie jest już również prywatnie odczytywany przez celebransa. Śpiew Introitu można też zastąpić antyfoną zaczerpniętą z Graduale Simplex lub śpiewem na wejście który może być wykonywany w języku narodowym, przez co wykonanie antyfony jest bardzo rzadko praktykowane. W mszach czytanych zastępowany jest przez antyfonę na wejście podaną w Mszale, która nie jest przeznaczona do śpiewu. Najczęściej jest ona tłumaczeniem Introitu, jednak czasem teksty się różnią.
Liturgia luterańska.
Introit do dziś pozostaje częścią liturgii luterańskiej. W Kościele Ewangelicko-Augsburskim składa się on z sześciu wersów będących fragmentami Księgi Psalmów lub (rzadziej) innych części Pisma Świętego, śpiewanych przemiennie przez księdza i zbór. W Polsce powszechnie stosuje się oparte na pierwszych słowach introitu łacińskie nazewnictwo niedziel pomimo odejścia od stosowania łaciny w nabożeństwie. Śpiew introitu kończy się wykonaniem małej doksologii "Gloria Patri" (pomijanej od niedzieli "Judica" do Wielkiej Soboty i w nabożeństwach pogrzebowych).

</doc>
<doc id="173198" url="https://pl.wikipedia.org/wiki?curid=173198" title="Maurycy Tyberiusz">
Maurycy Tyberiusz



</doc>
<doc id="173201" url="https://pl.wikipedia.org/wiki?curid=173201" title="Janusz Popławski (gitarzysta)">
Janusz Popławski (gitarzysta)

Janusz Popławski (ur. 20 października 1938 w Dolinie, zm. 27 grudnia 2004 w Gdyni) – polski gitarzysta, kompozytor, aranżer, publicysta i wydawca.
Życiorys.
Po wojnie, razem ze swoją rodziną został przesiedlony na Ziemie Odzyskane. Jego ojciec zajmował się muzyką amatorsko, grając na klarnecie i talumbasie. 
On sam karierę rozpoczynał w szkolnej orkiestrze mandolinistów w Nowej Soli, a następnie jako kontrabasista w zespole jazzowym w Szczecinie. W 1956 jako gitarzysta i wokalista występował w zespole estradowym Błękitne Gwiazdy. W kolejnych latach współpracował z zespołami Jana Tomaszewskiego, Jerzego Sapiejewskiego, Jerzego Partyki, Zbigniewa Gersena i z kabaretem „To Tu”.
Znany był z długoletniej współpracy z zespołem Niebiesko-Czarni, z którym występował i nagrywał od 1963 do 1976 roku. W latach 60. i 70. wielokrotnie uznawano go w plebiscytach za najlepszego gitarzystę rockowego w Polsce. Był współkompozytorem pierwszej polskiej rock-opery zatytułowanej "Naga".
W 1970 roku był współzałożycielem zespołu Old Stars, który powstał spontanicznie po występie w programie telewizyjnym pt.: „Telewizyjny Ekran Młodych” w którym debiutowali z przebojem pt. „Co jest”. Był także założycielem zespołów Bumerang, Flash Band, Winners i Rock'n'Rollers.
Nagrał ponad dwieście utworów wydanych łącznie na płytach winylowych i CD. Napisał takie przeboje jak: „Adagio Cantabile”, „Czy będziesz sama dziś wieczorem?”, „Nad potokiem baby piorą”, „Cienie na wietrze”. Wykonawca przebojów gitarowych „Maria Elena” i „Taniec z szablami”.
Był autorem cyklu umuzykalniających audycji telewizyjnych pod nazwą „ABC Gitary” oraz własnych programów autorskich. Założył wydawnictwo Professional Music Press, magazyny muzycznych "Gitara i Bas + Bębny", "Świat Gitary", "Gazeta Muzyczna", "Katalog Polskich Produktów Muzycznych". Wydawał książki i podręczniki muzyczne, wideopodręczniki a także nagrania muzyki gitarowej na płytach CD. Publikował opracowania orkiestrowe, podręczniki oraz artykuły popularyzatorskie i muzykologiczne.
Uczestniczył jako juror w konkursach gitarowych, organizował wystawy sprzętu muzycznego oraz promował młodych gitarzystów.
Zmarł 27 grudnia 2004 w Gdyni w wieku 66 lat. Został pochowany na Cmentarzu Witomińskim.

</doc>
<doc id="173203" url="https://pl.wikipedia.org/wiki?curid=173203" title="Frédéric Bastiat">
Frédéric Bastiat

Claude Frédéric Bastiat (ur. 30 czerwca 1801 w Bajonnie, zm. 24 grudnia 1850 w Rzymie) – francuski ekonomista wolnorynkowy, filozof i polityk. Zasłynął z tego, iż krytykował poglądy socjalizmu za pomocą przemawiających do wyobraźni czytelnika prostych przykładów (por. metafora zbitej szyby oraz petycja producentów świec). Jest uważany za jednego z prekursorów austriackiej szkoły ekonomii.
Życiorys.
Claude Frédéric Bastiat był francuskim ekonomistą, legislatorem i pisarzem, który specjalizował się w dziedzinie prywatnej własności, wolnych rynków i ograniczonego rządu. Głównym przesłaniem płynącym z prac Bastiata jest stwierdzenie, że wolny rynek jest naturalnym źródłem „harmonii ekonomicznej” jednostek tak długo, jak rząd jest ograniczony do ochrony życia, wolności i własności obywateli, a więc ochrony przed kradzieżą lub agresją. Dla Bastiata przymus władzy był legitymizowany wyłącznie, jeśli służył „zapewnieniu nietykalności osobistej, wolności i praw własności i zaprowadzaniu tym samym sprawiedliwych rządów”.
Bastiat kładł nacisk na funkcję wolnego rynku polegającą na koordynacji produkcji, ponieważ na jego sposób myślenia wpłynęła część pism Adama Smitha i wielkiego francuskiego ekonomisty wolnorynkowego Jeana-Baptiste’a Saya oraz François Quesnaya, Destutta de Tracy’ego, Charlesa Comte’a, Richarda Cantillona (który urodził się w Irlandii i wyemigrował do Francji) i Anne Roberta Turgota. Ci francuscy ekonomiści, prekursorzy nowoczesnej szkoły austriackiej, opracowali jako pierwsi koncepcję rynku jako dynamicznego, rywalizacyjnego procesu, związanej z tym wolnorynkowej ewolucji pieniądza, a także teorii wartości subiektywnej, prawa malejącej użyteczności marginalnej i przychodów marginalnych, teorii marginalnej produktywności przy wycenie zasobów, oraz daremności kontroli cen i generalnego interwencjonizmu państwowego.
Frédéric zachorował na gruźlicę, prawdopodobnie podczas jednej z podróży po Francji. Choroba ta uniemożliwiła mu dalsze publiczne przemawianie. Przed samą śmiercią, 24 grudnia 1850 roku, zdążył się wyspowiadać i przyjąć sakramenty. Ostatnie jego słowa brzmiały: „Widzę, wierzę, czuję – jestem chrześcijaninem”.
Polemiki z Bastiatem.
Frédéric Bastiat zawsze wytrwale i chętnie dyskutował ze zwolennikami socjalizmu, komunizmu i protekcjonizmu. Jedną z bardziej znanych polemik była wymiana listów pomiędzy F. Bastiatem a F.C. Chevé oraz P.J. Proudhonem – redaktorami „Głosu Ludu” („La Voix du Peuple”). Dotyczyła ona pomysłu darmowego kredytu, którego domagali się francuscy socjaliści.
Oponenci wymienili razem 14 listów, z czego 5 zostało przetłumaczonych na język polski.

</doc>
<doc id="173205" url="https://pl.wikipedia.org/wiki?curid=173205" title="Karabin FAMAS">
Karabin FAMAS

FAMAS – francuski karabin automatyczny zbudowany w układzie bullpup. Od 1979 roku standardowy karabin armii francuskiej, używany także przez armie Dżibuti, Gabonu, Senegalu i ZEA.
Historia konstrukcji.
Po wprowadzeniu w 1967 roku do uzbrojenia armii amerykańskiej karabinu M16 także w Europie rozpoczęto prace nad nowymi karabinami strzelającymi amunicją pośrednią. We Francji projekt nowej broni powstawał w Manufacture d'Armes de St-Etienne (MAS, część państwowego koncernu GIAT, a obecnie Nexter).
Zespół konstruktorów, którym kierował Paul Tellie, rozpoczął prace w 1967. W 1971 roku był gotowy prototyp nowego karabinu. W latach 1972-1973 odbywały się próby nowego karabinu (porównywano go z produkowanym w zakładach Manurhin licencyjnym karabinem SIG 540), w 1973 roku miała także miejsce na targach SATORY pierwsza publiczna prezentacja prototypowej broni. Karabin zaprojektowany przez P. Telle okazał się pod wieloma względami lepszy od SIG 540, ale nadal nie podjęto decyzji o wprowadzeniu go do uzbrojenia. Podstawową przyczyną niepodjęcia decyzji był konserwatyzm wojskowych, z dużą podejrzliwością traktujących karabin w układzie bullpup (z magazynkiem za chwytem), o nietypowo działającej automatyce (zamek półswobodny wzorowany na konstrukcjach Paula Kiralego), takich jak pm 39M i 43M. Jednak dalsze próby sprawiły, że przezwyciężono nieufność wojskowych i 8 sierpnia 1977 roku karabin FAMAS w wersji F1 został przyjęty do uzbrojenia. Nowa broń miała zastąpić karabiny MAS 49 i pistolety maszynowe MAT 49. Nazwa pochodziła od skrótu: "Fusil d'Assaut de la Manufacture d'Armes de St-Etienne" – (fr. "karabin szturmowy z Fabryki Broni w Saint-Etienne")
Po przyjęciu do uzbrojenia, nadal trwały prace nad doskonaleniem konstrukcji. W 1979 roku karabin wyposażono w ogranicznik długości serii. W tym samym roku rozpoczęto seryjną produkcję. Nowy karabin najszybciej znalazł się na uzbrojeniu Legii Cudzoziemskiej. Żołnierze z powodu charakterystycznego kształtu nadali nowej broni nazwę "Le Clairon" (fr. "Trąbka"). Nowy karabin produkowany w dużych ilościach (wyprodukowano ok. 400 000 egzemplarzy odmiany F1) szybko wyparł z uzbrojenia starsze typy broni i stał się standardowym karabinem armii francuskiej. Pewne ograniczenie jego walorów użytkowych stanowił fakt, że jest on dostosowany do amerykańskiej amunicji M193 kalibru 5,56 mm z pociskiem o masie 3,56 g, zamiast przyjętej jako standard w NATO (i używanej także we Francji do rkm FN Minimi) amunicji tego samego kalibru z pociskiem SS109 o masie 4 g. W 1984 roku powstały przeznaczone na rynek cywilny wersje samopowtarzalne FA MAS "Export" i "Civil" (ten drugi miał lufę długości 570 mm) oraz skrócony karabinek samoczynno-samopowtarzalny FAMAS "Commando" wyposażony w lufę długości 455 mm. Wersje te pozbawione były możliwości wystrzeliwania granatów nasadkowych. Opracowano także wersję karabinową G1 o lepszej ergonomii niż F1.
W 1994 roku powstała wersja G2. Jest ona zasilana standardową amunicją 5,56 mm NATO z magazynków zgodnych ze STANAG. Karabiny w tej wersji nie są wyposażane w ograniczniki długości serii (istnieje możliwość instalacji tego urządzenia na życzenie zamawiającego). W 1995 przyjęto ją na uzbrojenie jedynie francuskiej marynarki wojennej (zakupiono 10 tysięcy sztuk). Powstały także wersje eksportowe karabinu, ale nie zdobyły większej popularności. Były to G2 SMG (z lufą długości 320 mm), G2 "Commando" (z lufą długości 405 mm), G2 "Picatinny Rail" (wyposażony w szynę Picatinny) i G2 "Sniper" (z szyną Picatinny i ciężką lufa długości 620 mm). Obecnie FAMAS G2 stał się podstawą do opracowania karabinu wchodzącego w skład systemu FÉLIN (program mający na celu opracowanie broni i wyposażenia żołnierzy będący francuską odpowiedzią na amerykański program "Land Warrior"). W 2000 roku zaprzestano produkcji FAMAS-ów, a w 2002 roku zlikwidowano produkujące je zakłady MAS.
Opis konstrukcji.
FAMAS F1.
Karabin szturmowy FAMAS F1 jest bronią samoczynno-samopowtarzalną w układzie bullpup. Automatyka broni działała na zasadzie odrzutu zamka półswobodnego. Zamek dwuczęściowy, pomiędzy tłokiem zaporowym a trzonem zamka znajduje się dźwignia mająca kształt litery L. Jej dłuższe ramię współpracuje z trzonem zamka, krótsze z tłokiem zaporowym. Po strzale obrót dźwigni powoduje przyspieszenie ruchu trzonu zamkowego kosztem energii tłoka zaporowego. Wyrzutnik i wyciąg sprężynujący są umieszczone w zamku. Komora nabojowa posiada rowki Revellego ułatwiające ekstrakcje łusek. Broń strzela z zamka zamkniętego. Mechanizm uderzeniowy kurkowy. Mechanizm spustowy z możliwością strzelania ogniem pojedynczym, seriami trójstrzałowymi i ogniem ciągłym. Dźwignia przełącznika rodzaju ognia pełniąca także funkcję dźwigni bezpiecznika przed spustem (nastawy "1" – ogień pojedynczy, "R" – serie i "S" – broń zabezpieczona). Za magazynkiem znajduje się przełącznik ogień ciągły-serie trójstrzałowe (nastawy "0" – ogranicznik wyłączony i "3" – włączony). Zasilanie z pudełkowych magazynków o pojemności 25 naboi. Przyrządy celownicze składają się z muszki i dwóch przezierników (jeden do celowania przy dobrym, drugi przy słabym oświetleniu). Oba przezierniki mają stałą nastawę odpowiadającą odległości 300 m. W nocy na muszkę nakłada się trytowe źródło światła, a role przeziernika pełni otwór w obudowie celownika. Lufa zakończona tłumikiem płomieni pełniącym także funkcję hamulca wylotowego. Za tłumikiem płomieni pierścienie prowadzące dla granatów nasadkowych. Granaty są miotane za pomocą specjalnych naboi. Donośność granatów zawiera się w granicach 70-360 m. Przy strzelaniu na wprost używa się dodatkowego celownika zakładanego na muszkę, przy strzelaniu pod kątem 45° i 75° celownika umieszczonego wewnątrz chwytu transportowego. Kolba, łoże i chwyt pistoletowy wykonane z tworzywa sztucznego. Karabin standardowo wyposażony w lekki dwójnóg. Nad lufą można zamocować bagnet, identyczny z bagnetem niemieckiego karabinu G3
FAMAS G2.
Budowa tej broni jest zbliżona do F1. Broń zasilana jest z nowych magazynków zgodnych ze STANAG o pojemności 20 i 30 naboi. Standardowo pozbawiona jest ogranicznika długości serii, ale może być on zainstalowany. Kabłąk spustu zastąpiono dużą osłona obejmującą całą dłoń strzelającego. Na lufie znajduje się pojedynczy pierścień ustalający dla granatu nasadkowego. Donośność granatów nasadkowych wzrosła do 100-380 m.

</doc>
<doc id="173207" url="https://pl.wikipedia.org/wiki?curid=173207" title="Alojzy Rafał Estreicher">
Alojzy Rafał Estreicher

Alojzy Rafał Estreicher (ur. 21 czerwca 1786 w Krakowie, zm. 1 sierpnia 1852 w Krakowie) – polski botanik i entomolog, profesor i rektor Uniwersytetu Jagiellońskiego oraz prezes Towarzystwa Naukowego Krakowskiego.
Życiorys.
Był synem malarza Dominika Oesterreichera, malarza i wykładowcy UJ, oraz Rozalii z Prakeschów. W 1802 rozpoczął studia w Szkole Głównej Krakowskiej, uwieńczone magisterium z chirurgii i położnictwa (1805), stopniem doktora medycyny (1807) oraz doktoratem filozofii (1811). Pracował jako adiunkt w katedrze weterynarii, a od 1809 w katedrze botaniki i zoologii. Był opiekunem gabinetu zoologicznego i Ogrodu Botanicznego Uniwersytetu, później również profesorem; dwukrotnie pełnił funkcję dziekana Wydziału Filozoficznego, a w latach 1831-1833 rektora UJ. Przeszedł na emeryturę w 1843. Działał od 1815 w Towarzystwie Naukowym Krakowskim, był m.in. jego prezesem w latach 1831-1833 (jako rektor UJ), a także w innych towarzystwach naukowych i ogrodniczych, również zagranicznych (Anglia, Belgia, Holandia, Czechy); od 1826 pełnił mandat senatora Rzeczypospolitej Krakowskiej.
Położył wielkie zasługi dla rozwoju Ogrodu Botanicznego UJ. Doprowadził do poszerzenia terenu ogrodu, budowy nowego pawilonu i szklarni; wzbogacił zbiory zielnikowe. Z gabinetu historii naturalnej wydzielił zbiory zoologiczne, zgromadził bogatą kolekcję chrząszczy (ponad 31 tysięcy okazów – był odkrywcą gatunku "Carabus estreicheri").
Życie prywatne.
Z małżeństwa z Antoniną z Rozbierskich (ur. 1798, córką prawnika i profesora Uniwersytetu Lwowskiego Antoniego Rozbierskiego) miał m.in. syna Karola, wieloletniego dyrektora Biblioteki Jagiellońskiej, uważanego za twórcę bibliografii polskiej. Córka Alojzego Maria wyszła za mąż za Juliana Dunajewskiego.
Pochowany został na Cmentarzu Rakowickim w Krakowie, w grobowcu rodzinnym, w kwaterze Ba.

</doc>
<doc id="173208" url="https://pl.wikipedia.org/wiki?curid=173208" title="Unreal Championship">
Unreal Championship

Unreal Championship jest konwersją gry Unreal Tournament 2003 na konsolę Xbox. Na potrzeby konsoli odpowiednio zmodyfikowano silnik Unreal Engine 2.0. Do gry została wydana kontynuacja "".

</doc>
<doc id="173209" url="https://pl.wikipedia.org/wiki?curid=173209" title="K.A.S.T.A.">
K.A.S.T.A.

K.A.S.T.A. (skrót od Konfederacja Absolwentów Szkoły Technicznej Artykulacji) – polski zespół muzyczny z nurtu hip-hop powstały w 1999 z inicjatywy producenta Oliwera Zulicia znanego jako DJ Kut-O i rapera Waldemara Kieliszaka znanego jako Wall-E. Skład uzupełnił anglojęzyczny raper OMA.
Pierwszy album grupy zatytułowany "Kastaniety" został wydany w 2002 roku. Wkrótce potem z zespołu odszedł OMA, w którego miejsce dołączył raper Piotr Górny znany jako Donguralesko, z którym w składzie zrealizowany został album pt. "Kastatomy".
Zespół gościł na płytach takich wykonawców jak Trzeci Wymiar, DJ 600V, czy WhiteHouse. Rozwinięcie formuły K.A.S.T.A. stanowił kolektyw pod tą samą nazwą, w skład którego poza Waldemarem Kastą, Guralem i DJ-em Kut-O wchodzili: Amos, Deadly Hunta, DJ SPH, Esee, Frenchman, Nullo, One Man Army, Papryka, Pores, Szad i Verte.
Od 2006 brak jest doniesień o działalności zespołu.
W dniu 8-go listopada 2018 roku zapowiedziana została nowa produkcja K.A.S.T.A wyprodukowana przez White House Records.

</doc>
<doc id="173213" url="https://pl.wikipedia.org/wiki?curid=173213" title="FAMAS">
FAMAS



</doc>
<doc id="173216" url="https://pl.wikipedia.org/wiki?curid=173216" title="Relikt glacjalny">
Relikt glacjalny

Relikt glacjalny (relikt polodowcowy) – organizm (takson) będący pozostałością z okresu lodowcowego. W tym okresie pewne gatunki dokonywały ekspansji na tereny położone bardziej na południe od ich zwykłego miejsca występowania. Niektóre z nich mimo ocieplenia się klimatu nie wyginęły i przetrwały oddzielone barierą geograficzną od pierwotnego obszaru w refugiach o sprzyjających warunkach klimatycznych, np. na terenach górskich, na torfowiskach.
Przykłady reliktów glacjalnych we florze Polski:
Przykłady reliktów glacjalnych w faunie Polski:

</doc>
<doc id="173217" url="https://pl.wikipedia.org/wiki?curid=173217" title="Unreal Tournament III">
Unreal Tournament III

Unreal Tournament III (wcześniej znany jako: Unreal Tournament 2007) – gra komputerowa z serii "Unreal", oparta na silniku Unreal Engine 3. Jest to sequel gry z roku 2004 "Unreal Tournament 2004", wyprodukowany przez Epic Games i wydany przez firmę Midway Games. Gra należy do gatunku first-person shooter i tworzona jest głównie z myślą o rozgrywkach sieciowych, choć przewidziano w niej także kampanię dla pojedynczego gracza. "Unreal Tournament III" początkowo zapowiadany był na platformę PC i PlayStation 3. W oficjalnym komunikacie z dnia 25 stycznia 2007 wydawca gry oświadczył jednak, że w drugiej połowie bieżącego roku ukaże się ona w wersjach na PC, PS3 i Xbox 360. Wersje na systemy Mac OS i Linux nie zostały potwierdzone, choć były opracowywane w przypadku poprzednich odsłon serii. Nie bez znaczenia pozostaje także oświadczenie programisty uniksowego Epic Games, Ryana Gordona, że narzędzia edycyjne Unreal Engine 3 będą dostępne na platformach Mac OS i Linux.

</doc>
<doc id="173221" url="https://pl.wikipedia.org/wiki?curid=173221" title="Salmanasar I">
Salmanasar I

Salmanasar I, właśc. Salmanu-aszared I (akad. "Salmānu-ašarēd") – władca Asyrii, syn i następca Adad-nirari I, ojciec i poprzednik Tukulti-Ninurty I. Według "Asyryjskiej listy królów" panować miał przez 30 lat. Jego rządy datowane są na lata 1273-1244 p.n.e.
Imię.
Rodzime, akadyjskie imię tego władcy brzmi "Salmānu-ašarēd" i znaczy „Bóg Salmanu jest pierwszy/najważniejszy”. W transliteracji z pisma klinowego zapisywane ono było mdSILIM-"ma-nu-a-šá-re-di", (m)dSILIM-"ma-nu"-MAŠ, m(d)SILIM-"ma-nu"-SAG, dSILIM-"ma-an"-SAG lub mdSILIM.MA.MAŠ.
Wyprawy wojenne.
Wyprawy wojenne Salmanasara I, zakończone znacznymi zdobyczami terytorialnymi, skierowane były przede wszystkim przeciw krainom leżącym na północ i północny zachód od Asyrii. Ich przebieg znany jest z najdłuższej zachowanej inskrypcji tego władcy, poświęconej jego działaniom wojennym. Zgodnie z zawartą w niej relacją Salmanasar I w początkowym okresie swych rządów wyprawił się przeciw krainie Urartu, występującej w inskrypcji pod nazwą "Uruaṭri". Tam podbił on osiem regionów, zdobywając i paląc 51 miast. Regiony te, poza dostarczeniem młodych mężczyzn do służby w asyryjskiej armii, płacić również musiały asyryjskiemu królowi coroczny trybut.
Kolejnym celem armii asyryjskiej stało się miasto Arinu, „święte miasto założone na skale”. Po zdobyciu i zniszczeniu tego miasta Salmanasar I dokonał symbolicznego aktu rozsypania soli na jego ruinach. Po powrocie do Asyrii asyryjski król w kolejnym symbolicznym geście wysypał popioły i gruzy zabrane z tego miasta przed bramą miejską swej stolicy Aszur.
Salmanasar I wyprawił się także do Hanigalbatu, gdzie opór stawiły mu wojska tamtejszego władcy, Szattuary II, któremu z pomocą przyszły armie Hetytów i Ahlamu. Asyryjski król rozbił wojska koalicji, biorąc do niewoli 14400 jeńców. Jeńcy na rozkaz króla zostali oślepieni i zabrani do Asyrii - jest to jeden z najwcześniejszych znanych przypadków przymusowej deportacji pojmanej ludności. W trakcie swej kampanii w Hanigalbacie Salmanasar I zdobył też dziewięć ufortyfikowanych centrów kultowych i zniszczył 180 miast. W innych inskrypcjach tego króla można znaleźć krótkie wzmianki dotyczące podboju krain "Qutû" (Gutium), "Lullub/mu", "Šubaru" (Subartu) i "Muṣri" (Musri).
Działalność budowlana.
Większość z inskrypcji Salmanasara I upamiętnia przede wszystkim jego dokonania budowlane. Władca ten odbudował zniszczoną w pożarze świątynię boga Aszura w mieście Aszur, dodając do niej dwie wieże. W Aszur odnowił również świątynię asyryjskiej bogini Isztar, sanktuarium bogini Ninuaittu (Isztar z Niniwy) oraz sanktuarium Szeruy i Dagana. W Niniwie Salmanasar I odbudował świątynię Isztar i zigurat. Jedna z jego inskrypcji upamiętnia odbudowę budowli kultowych w innych miastach. Wzmiankowane są w niej m.in. jego prace budowlane przy świątyni i ziguracie Isztar w Talmussu, świątyni i ziguracie Isztar w Arbeli, ziguracie Aszura w Aszur oraz świątyniach Adada w Kahat i Isanie. Świeckie projekty budowlane Salmanasara I obejmowały m.in. prace przy bramie "Libūr-šalḫī" w Aszur oraz przy nowym pałacu w tym mieście.
Hetycki list.
Znany jest list zapisany w języku hetyckim, który do Salmanasara I wysłał nie wymieniony z imienia król Hetytów (najprawdopodobniej Hattusili III lub Tudhalija IV). W liście tym król hetycki nazywa Salmanasara I „bratem”, wskazując tym samym na równy status obu władców.
Późniejsza tradycja.
O niektórych dokonaniach Salmanasara I wspominają inskrypcje późniejszych asyryjskich władców. W inskrypcjach Aszurnasirpala II (883-859 p.n.e.) z Kalhu Salmanasar I wymieniany jest jako władca, który przed Aszurnasirpalem II prowadził w tym mieście prace budowlane. Aszurnasirpal II wspomina też w swych inskrypcjach o ponownym przejęciu kontroli nad pewnymi miastami i twierdzami w krainie Nairi, które wcześniej znajdować się miały w posiadaniu Salmanasara I. Asarhaddon (680-669 p.n.e.) w swej inskrypcji wymienia Salmanasara I jako tego władcę, który odbudował świątynię boga Aszura po pożarze, który miał miejsce w 434 lata po odbudowaniu tej świątyni przez Szamszi-Adada I (1814-1782 p.n.e.). Wreszcie w inskrypcji Sin-szar-iszkuna (626-612 p.n.e.) Salmanasar I występuje jako najwcześniejszy budowniczy świątyni boga Nabu w Aszur, co może wskazywać, iż to on był władcą, który wprowadził kult tego boga w Asyrii.

</doc>
<doc id="173222" url="https://pl.wikipedia.org/wiki?curid=173222" title=".pl">
.pl

.pl – krajowa domena najwyższego poziomu (ccTLD) przypisana do polskich stron internetowych. Zarządzana i utrzymywana przez Rejestr domeny .pl prowadzony przez NASK. Początkowo NASK obsługiwał abonentów domeny .pl bezpośrednio. W latach 2015–2017 wygasił jednak bezpośrednią obsługę. Postawił na zbudowanie sieci firm partnerskich, które zajmą się obsługą abonentów i będą konkurować pomiędzy sobą jakością obsługi i cenami. Od tamtej pory abonenci są obsługiwani wyłącznie przez inne podmioty tworzące sieć partnerów NASK.
W 1990 roku IANA zarządzająca wówczas domenami najwyższego poziomu, dokonała wpisu oznaczenia .pl dla domeny krajowej przypisanej administracyjnie do Polski. Urodziny domeny .pl obchodzimy 30 lipca.
Pierwszą zarejestrowaną polską subdomeną była ".pwr.pl", a należała ona do Politechniki Wrocławskiej. We wrześniu 2003 została wprowadzona przez NASK technologia IDN, dzięki czemu można w nazwach domen korzystać ze znaków łacińskich, greckich, hebrajskich i cyrylicy. Na rok 2020 nie wspiera . W 2008 liczba zarejestrowanych domen ".pl" przekroczyła milion, w drugim kwartale 2012 – 2,3 miliona, a pod koniec roku 2017 było ich 2 576 063.
W drugim kwartale 2014 roku (25 czerwca) NASK udostępnił domenę ".gov.pl" w formie zabezpieczonej przy pomocy protokołu DNSSEC, co stanowi zakończenie kolejnego etapu w trwającym procesie podnoszenia przez NASK poziomu bezpieczeństwa nazw zarejestrowanych w domenie przeznaczonej dla instytucji państwowych.
Na początku 26 marca 2019 roku NASK wprowadził usługę ".pl Registry Lock" jako dodatkową ochronę z poziomu rejestru przed nieautoryzowanymi bądź przypadkowymi zmianami administracyjnymi nazwy domeny, próbą jej usunięcia lub przejęcia.
Domeny drugiego stopnia.
Funkcjonalne.
Domeny funkcjonalne administrowane przez NASK:
Regionalne.
Domeny regionalne administrowane przez NASK:
Największe przedsiębiorstwa w obsłudze nazw domen .pl.
Zgodnie z raportem NASK opracowanym na koniec II kwartału 2014 roku 70% rynku obsługi nazw domeny .pl należy do 10 największych przedsiębiorstw. W czołówce znajdują się takie przedsiębiorstwa jak: Home.pl SA, Nazwa.pl SA, Consulting Service sp. z o.o. i to do nich należy aż 50% rynku. Kolejne 30% należy do: Active 24 sp. z o.o., Domeny.pl Sp.z o.o., Dinfo Systemy Internetowe, Agnat sp. z o.o., Premium.pl Sp.k., AZ.pl sp. z o.o. i Michau Enterprises Ltd. Pozostałe przedsiębiorstwa zajmują 20% rynku.

</doc>
<doc id="173226" url="https://pl.wikipedia.org/wiki?curid=173226" title="Półsamogłoska">
Półsamogłoska



</doc>
<doc id="173228" url="https://pl.wikipedia.org/wiki?curid=173228" title="Sieciowid">
Sieciowid

Sieciowid – jedna z dwóch pierwszych polskich wyszukiwarek internetowych. 
Powstała w 1996 r. Dostępna była pod adresem: http://sieciowid.pol.pl. "Sieciowid" został uruchomiony pod skrzydłami nieistniejącego już, popularnego ówczas serwisu Polska OnLine, która zastrzegła w urzędzie patentowym nazwę serwisu. Początkowo serwis oparto na oprogramowaniu Michała Rolskiego, stanowiącym potem bazę wyszukiwarki NEToskop. Po sporach firmy "Polska Online" z twórcami silnika wyszukiwarki, Sieciowid opierał swoje działanie na darmowym oprogramowaniu Harvest 1.4. napisanym w C++ i Perl z tej też przyczyny miał problemy z wyświetlaniem polskich znaków. Dalsze spory między firmą "NetWalker", twórcami oprogramowania wyszukującego a firmą "Polska Online" dotyczyły nazwy "Siecowid".
W wyniku sporów prawnych Sieciowid zakończył swoje działanie w roku 1997.

</doc>
<doc id="173229" url="https://pl.wikipedia.org/wiki?curid=173229" title="Salmanassar I">
Salmanassar I



</doc>
<doc id="173230" url="https://pl.wikipedia.org/wiki?curid=173230" title="Jer">
Jer



</doc>
<doc id="173234" url="https://pl.wikipedia.org/wiki?curid=173234" title="Mina (jednostka)">
Mina (jednostka)

Mina (stgr. "μνᾶ" mnã, łac. "mĭnă") – w starożytności jednostka wagowa i monetarna używana w Persji i krajach Bliskiego Wschodu. Później również w Grecji, gdzie oznaczała zbiór 100 drachm; 60 min równych było 1 talentowi.
Starożytny Wschód.
Jednostkę tę wraz z całym systemem miar i wag starożytni Grecy przejęli ze Wschodu, gdzie podstawą jego był system babiloński, oparty na talencie ("biltu") dzielonym na 60 min . Według babilońskiego systemu wagowego 60 min równało się 3600 sykli po 6,25 g metalu. Na 60 "sziklu" (sykli, szekli) dzielona była używana w starożytnej Mezopotamii mina ("manu") o ciężarze 505 gramów. Natomiast jako miernik wartości (moneta) dzielono ją na 50 szekli.
Mina jako jednostka wagowa stosowana w krajach starożytnego Wschodu była niezwykle zróżnicowana: poza podziałem na królewską i pospolitą, dzieliła się dodatkowo na ciężką i lekką, wykazując w ramach tego jeszcze niemałe różnice, wynikające zapewne z ustaleń lokalnych.
W starożytnej Grecji.
Adaptując ten system Grecy również podzielili minę na 50 staterów i 100 drachm. Jednakże w państwach greckich jej waga początkowo też była niejednakowa. Na obszarze małoazjatyckim, gdzie obcy system miar zaadaptowano najwcześniej, ciężka mina milezyjska miała wagę 873 g, lekka – 436,6 g, a fokejska – 635 g. W Grecji właściwej przyjęto lekką minę milezyjską, zwaną tam eubejską, bo najwcześniej stosowaną na Eubei. Przejęły ją następnie Korynt i Ateny, gdzie utrwaliła się i upowszechniła w świecie greckim jako element attyckiego systemu wagowo-monetarnego. W Grecji V-IV wieku p.n.e. mina będąca podziałką talentu attyckiego (ok. 26,2 kg) miała ok. 436 g, a talentu egineckiego (37,1 kg) – 624 g. Natomiast w greckich koloniach na Sycylii i w południowej Italii talent odmiennie był podzielony na 120 "litra", dzielących się na 12 uncji, co było zapożyczeniem z miejscowego systemu italskiego.
W kontekście biblijnym.
Jako jednostka wagowa mina wspomniana jest w starotestamentowej Księdze Ezdrasza, gdzie wśród ofiar złożonych na odbudowę Świątyni wymieniono „pięć tysięcy min srebra” (Ezd 2,68-69). W Księdze Ezechiela (VI w. p.n.e.) wartość miny (hebr. "mane") wymienionej w szczegółowych pouczeniach religijno-prawnych, ma odpowiadać 20, 25 i 15 syklom (Ez 45,12), co może sugerować jej zróżnicowanie.
Mina przypuszczalnie wspomniana jest też w znanej frazie „Mane, tekel, fares” pochodzącej z opisu uczty Baltazara (Dn 5,1-30) w starotestamentowej Księdze Daniela (VI-II w. p.n.e.) Sens aramejskich słów „"mene, mene, tekel, ufarsin"” (Dn 5,25) może być objaśniony jako (prawdopodobnie) przysłowiowe zdanie: „Policzone: mina, sykl i dwie połowy miny”. 
Miny jako miernik wartości wymieniał również Jezus w jednej z przypowieści zapisanych w Nowym Testamencie:
Zapis ten świadczyłby, że i w czasach rzymskich we wschodnich prowincjach cesarstwa mina była nadal stosowana w powszednim użytku jako jednostka wagowa zamiast jednostek miar używanych tradycyjnie przez Rzymian.

</doc>
<doc id="173235" url="https://pl.wikipedia.org/wiki?curid=173235" title="Doom 3">
Doom 3

Doom 3 – strzelanka pierwszoosobowa, wyprodukowana przez id Software i wydana w 2004 roku przez Activision. Jest to trzecia część serii gier "Doom". Akcja gry dzieje się w 2145 roku w bazie Union Aerospace Corporation (UAC) na Marsie.
Do gry na początku 2005 roku został wydany dodatek "".
Silnik graficzny "Dooma 3", po wprowadzeniu doń poprawek, został wykorzystany przez Raven Software w grze "Quake 4", a następnie przez Human Head Studios w grze "Prey".
Opis fabuły.
Akcja gry toczy się na Marsie, w wielkim ośrodku badawczym Union Aerospace Corporation (UAC). Korporacja ta wcześniej zajmowała się eksploracją kosmosu i rozwojem biotechnologii, lecz postanowiła poszerzyć swą działalność o archeologię. Stało się to po odkryciu na Marsie szczątków obcej cywilizacji, które wskazują na jej wysoki poziom rozwoju. Bohater, w którego wciela się gracz, to nowo przybyły na planetę żołnierz piechoty morskiej, który właśnie rozpoczyna swą służbę dla korporacji jako ochroniarz. Jego bezpośrednim przełożonym zostaje sierżant Kelly. Niedługo po przylocie przydziela mu on zadanie znalezienia naukowca, który zaginął bez wieści po udaniu się w kierunku opuszczonego laboratorium. Gdy marine odnajduje mężczyznę, zaczynają się dziać dziwne rzeczy. Kompleks UAC zostaje zaatakowany, urywa się kontakt z dowództwem, a odnaleziony naukowiec zamienia się w krwiożerczego potwora. Okazuje się, że podczas eksperymentów z teleportacją przypadkowo otwarto portal do innego wymiaru, z którego Mars zaatakowała armia demonów. Kelly wydaje marine rozkaz udania się do centrum komunikacyjnego i wezwania posiłków z Ziemi. Na drodze stają mu jednak wysłannik zarządu firmy Elliot Swann i jego ochroniarz, Campbell. Twierdzą, że diabelska armia kierowana przez doktora Malcolma Betrugera może wykorzystać statki floty ratunkowej do inwazji na Ziemię. Marine samotnie wyrusza do walki z potworami, cały czas ścigając Swanna i Campbella. Oboje starają się przetrwać w kompleksie do czasu przybycia posiłków i zamknąć portal do piekła.

</doc>
<doc id="173236" url="https://pl.wikipedia.org/wiki?curid=173236" title="Nowy Dwór Mazowiecki">
Nowy Dwór Mazowiecki

Nowy Dwór Mazowiecki – miasto w Polsce, w województwie mazowieckim, siedziba powiatu nowodworskiego, położone przy ujściu Narwi do Wisły.
Ośrodek przemysłowy i usługowy, także dla pobliskich terenów letniskowych.
Położenie.
Nowy Dwór Mazowiecki leży na Nizinie Środkowopolskiej w Kotlinie Warszawskiej, w województwie mazowieckim, 34 km na północny zachód od centrum Warszawy. Miasto usytuowane jest na tarasie nadzalewowym pomiędzy Wisłą, Narwią i Wkrą, które łączą się w jego granicach. Wisła wyznacza południową i południowo-zachodnią granicę miasta na długości 7,5 km. Rzeka Narew natomiast przecina poziomo miasto na pół, oddzielając część rdzenną miasta od osiedli Modlin Twierdza i Modlin Stary.
Według danych z 1 stycznia 2010 powierzchnia miasta wynosi 28,21 km². Miasto stanowi 4,09% powierzchni powiatu.
Nowy Dwór Mazowiecki sąsiaduje z 5 innymi gminami: Czosnów, Jabłonna, Pomiechówek, Wieliszew, Zakroczym.
W latach 1975–1998 miasto administracyjnie należało do województwa warszawskiego.
Demografia.
Dane statystyczne z 31 grudnia 2021:
Historia.
Pierwsze ślady bytności ludzi pochodzą z epoki neolitu (4 – 2 tys. lat p.n.e.), natomiast pierwsze ślady osadnictwa pochodzą z około 1,7 tys. lat p.n.e. Podczas pogłębiania rzeki Narew w 1980 znaleziono także fragmenty łodzi z I w n.e., grot włóczni z XV wieku oraz głownię mieczową z XVII wieku.
Za założyciela późniejszego miasta uważa się księcia Konrada I Mazowieckiego (około 1233), a pierwsza wzmianka pochodzi z 1294, jako o własności wojewody mazowieckiego Jana herbu Nałęcz. Miasto wymieniane jest w dokumentach pod różnymi nazwami: "Nowidwor circa fluvium Narew" (Nowy Dwór Nad Rzeką Narew) (1355), "Nova Curia" (Nowy Dwór), "Nova Aula", później także "Novidwor", "Nouidwor" czy "Nowodwor". 29 czerwca 1374 książę Ziemowit III Mazowiecki nadał osadzie prawa miejskie chełmińskie oraz oddał je na własność Abrahamowi, Dobrogostowi i Niemierzy, synom Tomisława, wraz z przywilejem na połów ryb w Narwi i Wiśle oraz pobieranie cła na rzece Narwi. W 1421 nastąpił podział majątku pomiędzy synami Niemierzy – Abraham osiada w Wielkopolsce koło Wolsztyna, Dobrogost zostaje i przybiera nazwisko Nowodworski.
W 1544 nastąpiło odnowienie praw miejskich przez króla Zygmunta Starego, w XVII wieku miał miejsce upadek miasta w wyniku licznych powodzi, zaraz, grabieży i wojen. 30 września 1655 w bitwie pod Nowym Dworem wojska szwedzkie w czasie potopu szwedzkiego rozgromiły tu mazowieckie pospolite ruszenie. Po potopie szwedzkim miasto podupadło do rangi wsi, którą pozostało aż do końca XVIII wieku. Prywatne miasto szlacheckie, położone w Księstwie Mazowieckim, w 1739 roku należało do klucza Lubomirskich Nowy Dwór.
20 czerwca 1782 folwark Nowy Dwór otrzymał ponownie prawa miejskie od księcia Stanisława Poniatowskiego. 21 października 1792 odbyła się konsekracja kościoła parafialnego pod wezwaniem św. Michała Archanioła, fundacji księcia Stanisława. W 1794 Nowy Dwór odkupił hrabia Ludwik Szymon Gutakowski. Po III rozbiorze Polski Nowy Dwór znalazł się w zaborze pruskim, a po kongresie wiedeńskim w zaborze rosyjskim.
W 1807 rozpoczęła się, z rozkazu Napoleona Bonaparte, budowa Twierdzy Modlin, od 1810 budowana była już nie jako magazyn żywności, ale obóz warowny. Nadzór nad budową objął, w miejsce Generała François de Chasseloup-Laubat, 1st Marquis of Chasseloup-Laubat (1754-1833), Jean Mallet de Granville (w 1811 w pracy przy budowie zatrudnionych było 19 000 ludzi). Od 5 lutego 1813 do 1 grudnia 1813 w oblężonej przez Rosjan twierdzy Modlin bronili się Francuzi. W związku z budową twierdzy nastąpiło ożywienie gospodarcze miasta Nowy Dwór, który w 1820 stał się miastem rządowym oraz otrzymał prawo do organizowania jarmarków. W tym okresie zaczęły powstawać tu szynki i karczmy oraz rozpoczął się napływ ludności niemieckiej, rosyjskiej i żydowskiej.
W 1832 rozpoczęła się rozbudowa twierdzy Modlin pod nową nazwą "Nowogieorgiewsk" pod nadzorem generała Iwana Iwanowicza Dehna. Twierdza rozbudowywana była jeszcze w latach 60. XIX wieku. Pod koniec tego wieku wybudowano tu linię kolejową, w wyniku czego powstały tu pierwsze zakłady przemysłowe takie jak: fabryka krochmalu, wyrobów fajansowych, fabryka dykty, 2 tartaki, a na początku XX wieku powstał tu młyn parowy, fabryka guzików z masy perłowej, browar i dwie masarnie. Pomimo tego miasto niszczone było przez powodzie w 1813, 1844, 1876 oraz w 1888, gdy dodatkowo miasto zniszczył pożar.
W latach 1835–1970 przy ul. Józefa Wybickiego znajdował się kościół ewangelicko-augsburski, będący świątynią parafialną tego wyznania.
W czasie I wojny światowej, w połowie lipca 1915, pod twierdzę Modlin podeszły wojska niemieckie, ostatecznie odcinając garnizon twierdzy od reszty sił rosyjskich 10 sierpnia. W wyniku oblężenia 19 sierpnia 1915 twierdza została zdobyta przez Niemców, a do niewoli dostało się 105 000 ludzi. W trakcie opuszczania twierdzy Rosjanie zniszczyli m.in. mosty na Narwi i Wiśle, sam Nowy Dwór spłonął podczas niemieckiej ofensywy.
W 1918 po odzyskaniu niepodległości twierdzę obsadził polski garnizon pod dowództwem płk. Edwarda Malewicza.
W chwili wybuchu wojny polsko-bolszewickiej, w sierpniu 1920, znajdowała się w Nowym Dworze w koszarach przy ul. Paderewskiego kwatera 5 armii pod dowództwem gen. Władysława Sikorskiego. Armia licząca 46 000 żołnierzy jako Grupa Modlin broniła północnego brzegu Narwi i zachodniego brzegu Wkry. W 1920 ludność żydowska została prewencyjnie wysiedlona z miasta, a wojsko polskie uczyniło z żydowskiej bożnicy stajnię.
W okresie międzywojennym, w latach 1919–1926, na terenie twierdzy, w koszarach mieściła się szkoła Kadetów, Szkoła Podchorążych Broni Pancernych, Centrum Wyszkolenia Saperów i wiele innych jednostek. W latach 20. powstała tu elektrownia i pierwsza stocznia i port Marynarki Wojennej.
W 1921 Nowy Dwór Mazowiecki liczył 7829 mieszkańców, w tym 3916 Żydów (50% populacji). Jednym z większych zakładów przemysłowych była wówczas fajansarnia nosząca nazwę Fabryka Fajansu i Porcelany, specjalizowała się w produkcji fajansu, w tym bombonierek do firmy E.Wedel oraz popularne imbryczki porcelanowe i pewien asortyment porcelany radiotechnicznej. W 1931 proporcje w zaludnieniu miasta nieco się zmieniły. Liczyło ono 9386 mieszkańców, a Żydzi stanowili 46% populacji (4316 mieszkańców). Pod koniec 1937 nastąpiła zmiana nazwy miasta z Nowego Dworu na Nowy Dwór Mazowiecki.
W czasie II wojny światowej w dniach 13 września – 29 września 1939 trwała obrona twierdzy w kampanii wrześniowej pod dowództwem gen. Wiktora Thommée, po jej upadku została zajęta przez Wehrmacht. Sam Nowy Dwór mocno ucierpiał i został przemianowany na "Neuhof", a od 1942 na "Bugmünde" (gdy zmieniono nazwy ulic na niemieckie). Od maja 1940 do 12 grudnia 1942 istniało tu żydowskie getto. Znajdowało się w najbiedniejszej części miasta, na tzw. Piaskach, w kwadracie ulic (według stanu z początku XXI wieku): Okrzei do kina w prostej linii ul. Nałęcza – tory kolejowe – ogrody działkowe. Mieszkańców getta Niemcy wywozili do obozu koncentracyjnego Auschwitz-Birkenau. Ostatni taki transport nastąpił 12 grudnia 1942 i znalazło się w nim ok. 2000 osób. Część mieszkańców pochodzenia żydowskiego deportowano do getta w Legionowie.
W czasie okupacji w mieście istniały 4 szubienice wybudowane przez Niemców. W 1944 istniał tu obóz pracy przymusowej. 15 stycznia 1945 o godzinie 17.20 wyzwolono zniszczony w 70% Nowy Dwór.
Po wojnie przystąpiono do odbudowy miasta i jego przemysłu, jednak miasto znów ucierpiało od powodzi w 1947 i w 1962. W końcu 1952 skończono budowę wałów przeciwpowodziowych wzdłuż Narwi, a w 1975 wzdłuż Wisły. W latach 1952–1975 Nowy Dwór był siedzibą powiatu, a po reformie administracyjnej z dniem 1 stycznia 1999, ponownie został miastem powiatowym. W 1961 do Nowego Dworu Mazowieckiego dołączono Modlin, a w 2002 Okunin. W 1965 uruchomiono Zakłady Chemii Przemysłowej „Pollena” wraz z filią Instytutu Chemii Przemysłowej.
Oświata.
W mieście od 1934 działa Liceum Ogólnokształcące im. Wojska Polskiego.
Przemysł.
Miasto posiada rozwinięty przemysł chemiczny, ponadto lekki, spożywczy, elektromaszynowy, drzewny; wytwórnie artykułów szkolno-biurowych, opakowań, materiałów budowlanych, sprzętu wędkarskiego, zakłady poligraficzne; składy, hurtownie i agencje celne. Na terenie miasta działają między innymi takie fabryki jak: La Lorraine Bakery Group, Reckitt Benckiser, Pollena Aroma, Alpla czy EcoWipes EWS.
Transport.
Ważny węzeł drogowy. W mieście krzyżują się drogi krajowe oraz wojewódzkie:
Przez miasto przebiega też linia kolejowa nr 9 (trasa E-65) Warszawa Wschodnia – Gdańsk Główny.
Transport lotniczy.
Pierwsze regularne połączenie lotnicze na lotnisku Warszawa-Modlin znajdującym się w północnej części miasta odbyło się 15 lipca 2012, gdy samolot linii Wizzair wylądował z pasażerami z Budapesztu. Kierunki lotów i linie lotnicze:
Sport.
W mieście działa wielosekcyjny klub Świt Nowy Dwór Mazowiecki. Jego sekcja piłkarska uczestniczy obecnie w sezonie 2020/2021 w III lidze (czwarta klasa rozgrywkowa). W sezonie 2003/2004 klub uczestniczył w rozgrywkach Ekstraklasy.
W Nowodworskim Ośrodku Sportu i Rekreacji znajduje się hala sportowa, boisko, otwarty w 2011 zespół basenowy, pełnowymiarowe boisko treningowe ze sztuczną nawierzchnią, a także korty tenisowe.
W Nowym Dworze Mazowieckim działają również sekcje sportów walki – klub „Champion” (boks) oraz klub „Taekwon-do” ITF.
Kultura.
W Nowym Dworze Mazowieckim działa Nowodworski Ośrodek Kultury prowadzący działalność w zakresie upowszechniania kultury oraz edukacji kulturalnej dzieci i młodzieży. Działalność ośrodka opiera się na pracy w sekcjach i kołach zainteresowań oraz imprezach. Ośrodek jest organizatorem wyjazdów do teatrów, kin, muzeów, skansenów realizowanych dla potrzeb dzieci i młodzieży szkolnej, ale także dla dorosłych mieszkańców Nowego Dworu Mazowieckiego. Ośrodek wspomaga działalność statutową organizacji prowadzących niekomercyjną działalność o charakterze społecznym m.in.: Polskiego Związku Niewidomych i Niedowidzących, Towarzystwa Pszczelarskiego, Związku Emerytów, Rencistów i Inwalidów. Nowodworski Ośrodek Kultury mieści się w zaadaptowanym zabytkowym budynku dawnej elektrowni Batalionu Elektrotechnicznego.
Wspólnoty wyznaniowe.
Na terenie miasta działalność religijną prowadzą następujące Kościoły i związki wyznaniowe:
Podział administracyjny.
W Nowym Dworze Mazowieckim utworzono „osiedla” jako samorządowe jednostki pomocnicze miasta. Obszar miasta został podzielony na 9 osiedli o nazwach:
Inne.
W Nowym Dworze Mazowieckim przy ul. Leśnej znajduje się schronisko dla bezdomnych.

</doc>
<doc id="173237" url="https://pl.wikipedia.org/wiki?curid=173237" title="Mina (moneta)">
Mina (moneta)



</doc>
<doc id="173239" url="https://pl.wikipedia.org/wiki?curid=173239" title="Helen Clark">
Helen Clark

Helen Elizabeth Clark (ur. 26 lutego 1950 w Hamilton) – nowozelandzka polityk, premier Nowej Zelandii od 5 grudnia 1999 do 19 listopada 2008. Od 17 kwietnia 2009 stoi na czele Programu Narodów Zjednoczonych ds. Rozwoju.
Była lektorką w Instytucie Studiów Politycznych Uniwersytetu w Auckland. Od 1981 deputowana do parlamentu z ramienia Partii Pracy, w rządach Davida Lange’a i jego następcy Geoffreya Palmera sprawowała urząd ministra budownictwa, pracy oraz zdrowia. Od 1 grudnia 1993 przewodnicząca Partii Pracy (jako pierwsza kobieta na tym stanowisku).
W 2005 roku została odznaczona Gwiazdą Wysp Salomona.

</doc>
<doc id="173242" url="https://pl.wikipedia.org/wiki?curid=173242" title="Franciszek Fierich">
Franciszek Fierich

Franciszek Ksawery Fierich (ur. 2 grudnia 1860 w Krakowie, zm. 8 września 1928 w Warszawie) – prawnik polski, specjalista postępowania cywilnego, profesor i rektor Uniwersytetu Jagiellońskiego.
Życiorys.
Był synem Edwarda (profesora prawa cywilnego i rektora UJ) i Ksawery z Kołodziejskich, młodszym bratem Maurycego (profesora procedury cywilnej UJ). Uczęszczał do Gimnazjum św. Jacka w Krakowie gdzie zdał maturę w 1878. Następnie studiował prawo na Uniwersytecie Jagiellońskim (1878-1882). Odbył praktykę jako adwokat (1882-1883), w 1883 obronił doktorat; pracował jako adiunkt sądowy w Krakowie (do 1892). W tym samym czasie odbył studia uzupełniające na uniwersytetach w Berlinie i Monachium, a na podstawie pracy "O prawie żądania zabezpieczenia z powodu niepewnej płatności dłużnika głównego według ustawodawstwa wekslowego austriackiego" habilitował się w zakresie prawa handlowego i wekslowego (1889) oraz na podstawie pracy "O władzy dyskrecjonalnej sędziego w ustnym postępowaniu cywilnym, jako środku skupienia materiału procesowego" uzyskał habilitację z austriackiej procedury cywilnej (1892). W 1892 został profesorem nadzwyczajnym i kierownikiem Katedry Procedury Cywilnej Uniwersytetu Jagiellońskiego; kierował Katedrą do końca życia (od 1906 jako profesor zwyczajny). Trzykrotnie pełnił funkcję dziekana Wydziału Prawa (1901/1902, 1906/1907, 1915/1916), w latach 1909–1910 był prorektorem Uniwersytetu, a w roku akademickim 1908/1909 i 1919 rektorem. Prowadził na UJ wykłady z postępowania cywilnego austriackiego i polskiego, a także z prawa wekslowego i handlowego, a w latach 1898–1899 prowadził seminaria dla sędziów i adwokatów z praktyki austriackiej procedury cywilnej.
W latach 1900–1918 redagował „Czasopismo Prawnicze i Ekonomiczne”; przez wiele lat zasiadał w radzie miejskiej Krakowa, jako rektor UJ był posłem na Sejm Krajowy Galicji, następnie członkiem austriackiego Trybunału Stanu (1912-1918). Od 1919 brał udział w pracach Komisji Kodyfikacyjnej RP; był jej prezydentem, prezesem Sekcji dla Postępowania Cywilnego oraz przewodniczącym Komitetu Redakcyjnego Procedury Cywilnej. Przyczynił się do ujednolicenia systemu prawnego w Polsce po okresie rozbiorowym. W 1908 został członkiem korespondentem AU (późniejszej PAU), w 1919 członkiem czynnym PAU; od 1921 był także członkiem rzeczywistym Towarzystwa Naukowego Warszawskiego. Ponadto należał do Towarzystwa Naukowego we Lwowie (od 1920). 2 maja 1923 został odznaczony Krzyżem Komandorskim z Gwiazdą Orderu Polonia Restituta. Został pochowany na Cmentarzu Rakowickim w Krakowie.
W pracy naukowej zajmował się postępowaniem cywilnym oraz historią prawa cywilnego. Propagował zasady sądownictwa polubownego i ugodowe załatwianie spraw cywilnych – co znalazło odzwierciedlenie w kodeksie postępowania cywilnego z 1932, a także w kodeksie powojennym z 1964. Był współautorem pierwszego polskiego podręcznika postępowania cywilnego ("Nauka o sądach cywilnych o procedura cywilna", 1897-1901, 2 tomy, z Augustem Erwinem Balasitsem). Ogłosił wiele prac poświęconych różnym zagadnieniom procedury cywilnej, m.in.:
Mocno zaangażowany w prace w Komisji Kodyfikacyjnej RP, zmarł 8 września 1928 skutek zawału doznanego na jednym z jej posiedzeń. Przewodniczenie KK objął po nim Wiktoryn Mańkowski, zmarły wkrótce potem w grudniu 1928. Do uczniów Fierich należeli Władysław Leopold Jaworski, Adam Vetulani, Stanisław Wróblewski. Ofiarował plac pod dom wypoczynkowy dla studentów w Pławnej (powiat tarnowski).

</doc>
