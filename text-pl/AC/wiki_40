<doc id="173244" url="https://pl.wikipedia.org/wiki?curid=173244" title="Jer (głoska)">
Jer (głoska)

Jer – jedna z dwóch samogłosek występujących w języku prasłowiańskim, które różniły się od wszystkich pozostałych samogłosek krótszym czasem wymawiania. Z tego powodu nazywane bywają "samogłoskami zredukowanymi". Ich nazwa i grafemy pochodzą od odpowiednich liter alfabetu języka staro-cerkiewno-słowiańskiego. Wyróżniano jer przedni (ь) i jer tylny (ъ). Pod koniec okresu języka prasłowiańskiego wytworzył się także podział na jery słabe i jery mocne, związany z pozycją tych samogłosek w wyrazie. W ciągu rozwoju poszczególnych języków słowiańskich jery słabe zanikały, a jery mocne wokalizowały się, tj. przechodziły w pełne samogłoski.
Zanik i wokalizacja jerów odbywały się w momencie rozpadu słowiańskiej wspólnoty językowej i wskazywane są jako koniec epoki prasłowiańskiej. Realizacja tych procesów mogła przebiegać w różny sposób, wywierając duży wpływ na fonologię i morfologię języków słowiańskich. Zjawiska te doprowadziły do powstania oboczności typu "samogłoska : zero morfologiczne". Poza tym mogły za sobą pociągnąć kolejne przemiany takie jak wzdłużenie zastępcze bądź różnego rodzaju uproszczenia, np. wyrównanie analogiczne i upodobnienie fonetyczne.
Pochodzenie jerów i ich charakterystyka.
Przekształcenia samogłosek.
Wyróżnia się dwa typy jerów:
Jery mogły występować w środku wyrazów i na ich końcu. Tworzyły osobne sylaby i niektóre wyrazy były zbudowane wyłącznie z takich jerowych sylab, np. "*pьsъ".
Jery w języku prasłowiańskim powstały głównie w wyniku przemian praindoeuropejskich krótkich samogłosek "ŭ" i "ĭ". Samogłoska ь odpowiada na ogół dawnemu "ĭ", a ъ odpowiada "ŭ". Przykładowo: pie. "*gʰostĭs" &gt; psł. "*gostь" &gt; pol. "gość"; pie. "*sūnŭs" &gt; psł. "*synъ" &gt; pol. "syn"; pie. "*mŭsom" &gt; psł. "*mъxъ" &gt; pol. "mech".
Język prasłowiański odziedziczył z poprzednich epok monoftongiczne fonemy samogłoskowe, które można uporządkować w pary różniące się między sobą długością (iloczasowy podział na krótkie i długie samogłoski). Z czasem obok tej opozycji iloczasowej zaczęła wykształcać się także opozycja brzmienia (barwy). Część dawnych samogłosek długich podwyższyła swoją artykulację na najwyższy poziom artykulacyjny, druga część – obniżyła na najniższy poziom. Dawne krótkie samogłoski przyjęły średni poziom artykulacyjny. Przyjmując, że czas trwania samogłoski krótkiej to 1 mora, samogłoski wysokie i niskie trwały 2 mory, a samogłoski średnie 1 morę. Półwysokie samogłoski, tj. jery ь i ъ (dawne krótkie "ĭ" i "ŭ") skróciły się jeszcze bardziej do ½ i zmniejszyły swoją wyrazistość artykulacyjną. W związku z tym, że były o połowę krótsze od samogłosek krótkich nazywane są "samogłoskami zredukowanymi" lub "półsamogłoskami". Jeszcze później, kiedy wytworzył się podział na jery mocne i słabe, czas trwania tych drugich można określić w przybliżeniu jako ¼.
W związku z tym, że przekształcenie głosek "ĭ" i "ŭ" w jery wiązało się ze zmniejszeniem napięcia i obniżeniem artykulacji, ich barwa stała się bliższa neutralnej samogłosce szwa. Przypuszcza się, że jer przedni był wymawiany jako głoska pośrednia między "e" i "i" (jako //), a jer tylny jako głoska pośrednia między "o" i "u" (jako // lub //). Na pewnych obszarach różnica między tymi dwoma jerami mogła całkowicie się zatrzeć i oba mogły być realizowane jako szwa. Jery na pewnych pozycjach (tzw. "jery słabe") wkrótce zanikły, a na innych pozycjach (tzw. "jery mocne") zmieniły swoją barwę, zlewając się z innymi samogłoskami. Jedynie w języku bułgarskim i słoweńskim do dziś zachował się specjalny fonem wymawiany jako szwa lub podobnie, zapisywany w bułgarskim jako ъ, a w słoweńskim jako "e".
Do innych źródeł jerów należą m.in.: indoeuropejskie końcówki "–os, –on" (dające w prasłowiańskim ъ, np. "*dymъ" z pie. "*dʰuHmós"), redukcja samogłoski "e" (np. "četyre" → "čьtyre"; "*bьrati" – "*berǫ", redukcja w formach trybu rozkazującego pewnych czasowników "*rьci" – "*rekǫ"); redukcja "o" (np. "*zъvati" – "*zovǫ"; pewne słowa zapożyczone do prasłowiańskiego zawierające "u" bądź "i" (np. "*kъnędzь" i "*kotьlъ" z języka gockiego, które w pragermańskiej epoce miały formę odpowiednio "*kuningaz" i "*katilaz"). W końcówkach fleksyjnych jery mogły się pojawiać w ramach dążności do „otwierania” sylab w związku z obowiązującym prawem sylaby otwartej.
Czas powstania jerów.
Przed próbą określenia, kiedy pojawiły się jery, warto przedstawić, jak w ogóle rozumieć język prasłowiański na osi czasu. Wielu slawistów wyróżnia w języku prasłowiańskim dwa okresy. W pierwszym okresie był to (stosunkowo) homogeniczny język Słowian, który wyodrębnił się ze wspólnoty bałtosłowiańskiej. Drugi okres charakteryzuje się obniżeniem stopnia jedności językowej Słowian – wówczas zachodziły zarówno takie zmiany językowe, które dotyczyły wszystkich Słowian, jak i takie, które miały zasięg regionalny i stanowiły podwaliny dla późniejszego rozdziału na osobne języki słowiańskie. Granica pomiędzy tymi okresami nie jest ostra. Przyjmuje się, że to przejście nastąpiło między V a VII w. i powiązane było w większym lub mniejszym stopniu z migracjami w ramach wielkiej wędrówki ludów. Koniec epoki języka prasłowiańskiego (tj. koniec drugiego okresu) miał miejsce w X–XI w.
Według Zdzisława Stiebera jery w miejscu krótkich "ĭ" i "ŭ" pojawiły się po VI–VII w. Według Jurija Szewelowa możliwe jest, że wyłoniły się dopiero w VIII w. Szacunki dokonywane są m.in. na podstawie formy ówczesnych zapożyczeń z i do słowiańszczyzny oraz form toponimów. Fakt, że pierwszy słowiański alfabet (głagolica) z ok. 863 r. (a także kolejny – cyrylica pod koniec IX w.) miał osobne litery dla oznaczania głosek jerów, niezwiązane ani z "i", ani z "u", wskazuje na to, że głoski "ĭ" i "ŭ" musiały zaniknąć wcześniej. Nie ma pewności, że nastąpiło to na całym obszarze słowiańskim równocześnie.
Ewolucja jerów.
Podział na jery słabe i mocne.
W systemie opartym na opozycji samogłosek krótkich i długich jery mogły stanowić dość rażącą anomalię, dlatego ostatecznie nie utrzymały się długo. Pod koniec epoki prasłowiańskiej pojawiły się tendencje osłabienia artykulacji jerów w określonych pozycjach. Pojawiło się dodatkowe rozróżnienie na jer słaby (ь, ъ) i jer mocny (ь, ъ). W pozycjach mocnych jery wymawiano mocniej, wyraźniej i nieco dłużej, a w pozostałych pozycjach – słabiej i jeszcze krócej niż dotychczas.
Jery słabe zajmowały następujące pozycje w wyrazie:
Jer był mocny tylko w zgłosce przed sylabą z jerem słabym. Jeśli sylab jerowych było więcej, to jerem słabym był jer nieparzysty, licząc od końca wyrazu, a jerem mocnym – parzysty. Jeśli sylaby z jerami były przedzielone sylabą z samogłoską pełną, to poprzedzająca ją sylaba z jerem była w pozycji słabej, np. "*sъborъ" &gt; "zbór".
Osłabianie jerów słabych było kompensowane wzmacnianiem jerów mocnych – poprzedzającą mocną półsamogłoskę wydłużano o tyle, o ile skracał się jer następujący. Zachodziło tym samym tzw. wzdłużenie zastępcze o kierunku wstecznym. Takie rozmieszczenie jerów słabych (tj. w wygłosie lub w zgłosce poprzedzającej sylabę z jerem mocnym bądź inną samogłoską) budowało swego rodzaju rytmikę (prawo Havlíka). W przybliżeniu można ją przedstawić jako sąsiadowanie sylaby mocnej i słabej (nie: mocna + mocna, słaba + słaba), a w odniesieniu do jerów – niewystępowanie w obu sąsiadujących sylabach bardzo krótkich samogłosek, jakimi były jery). Współcześnie taką tendencję prozodyjną można zaobserwować w językach mających iloczas, np. w czeskim (sylaba długa + krótka lub krótka + długa). Pierwotnie regularny stan uwarunkowany prawem Havlíka zmieniał się pod wpływem wyrównań analogicznych. Ponadto pewne trudne do wymówienia zbitki spółgłoskowe powstałe po zaniku słabych jerów mogły być niedopuszczalne w niektórych językach, np. z psł. "*stьblo" powstał słowacki wyraz "steblo" (ale pol. "źdźbło"); z psł. "*stьklo" powstało rosyjskie "стекло" (pol. "szkło"), a z psł. "*krъve" "(dopełniacz)" rosyjska forma "крови" (pol. "krwi").
Sylaby przyimkowe stanowiły proklityki – łączyły się w całość akcentuacyjną z następującymi po nich wyrazami, stanowiły niejako część wyrazu, z którym dany przyimek się łączył, np. "vъ‿noci" (pol. "w nocy"), "vъ‿mьglě" (pol. "we mgle"), "nadъ‿mъnojǫ" (pol. "nade mną").
Zanik i wokalizacja jerów.
Osłabianie jerów słabych i wzmacnianie jerów mocnych doprowadziło do tego, że od X do XII w. na niemal całym obszarze słowiańskim następował zanik jerów słabych i wokalizacja jerów mocnych (przekształcanie się w pełne samogłoski). O ile pojawienie się jerów miało miejsce w czasach przedpiśmiennych dla Słowian, o tyle ich zanik można zaobserwować w najstarszych słowiańskich zapisach. Najstarszym językiem literackim Słowian jest język staro-cerkiewno-słowiański uformowany w IX w., jednak najstarsze zachowane teksty, odpisy, pochodzą z końca X i początku XI w. W zabytkach języka staro-cerkiewno-słowiańskiego często spotyka się zapisy świadczące o zaniku jerów słabych, np. "kto" zamiast "kъto", natomiast w pozycjach mocnych – zastępowanie jeru przedniego literą "e", a tylnego – literą "o", np. "šedъ" zamiast "sьdъ", "sonъ" zamiast "sъnъ". Ponadto w pozycjach słabych zdarzały się pomyłki w użyciu jeru tylnego i przedniego, co świadczy o tym, że jery słabe w okresie kopiowania tych tekstów nie były już wymawiane. Jednak w czasie, gdy język ten powstał, w IX w., jery były pełnoprawnymi głoskami, a sylaby z jerami słabymi były w najstarszych tekstach liczone w wierszu sylabicznym tak jak inne sylaby. Jeszcze w Mszale kijowskim z X w. dość poprawnie odtworzone zostały zanikające wtedy jery. Staro-cerkiewno-słowiański z XI w. zachowuje jery w tekstach tylko przez tradycję, w wymowie już one nie istniały.
Wokalizacja jerów mocnych zachodziła już po rozpadzie językowej wspólnoty słowiańskiej i nie doprowadziła ona do powstania takich samych samogłosek we wszystkich językach słowiańskich. Co więcej, w obrębie niektórych języków wokalizacja dała różne samogłoski zależnie przykładowo od tego, czy pierwotnie jery były przednie, czy tylne, np. z psł. "*dьnь", "*sъnъ" powstał w ros. "день" , "сон" ; w bułg. "ден" , "сън" . W języku polskim istnieje rozróżnienie między dawnymi dwoma jerami w postaci różnicy między twardością a miękkością poprzedzającej spółgłoski, np. pol. "dzień" ("dź" miękkie), "sen" (twarde "s"). W niektórych językach jery zwokalizowały się w jedną samogłoskę bez żadnego rozróżnienia jakościowego, np. serb.-chorw. "dan, san".
Najpóźniej zanik jerów słabych nastąpił na północnym wschodzie słowiańszczyzny. Znakomicie zachowane są jery w Ewangeliarzu Ostromira z 1056–1057, lepiej nawet niż zabytkach należących do kanonu języka staro-cerkiewno-słowiańskiego. Dla porównania w języku czeskim w XI w. jerów słabych już nie było, a jery mocne (przednie i tylne) przeszły w "e". To zlanie się jerów można zaobserwować w pisowni we "Fragmentach praskich". 
W językach wschodniosłowiańskich zanik i wokalizacja jerów zaszła pod koniec XII w. – jery w pozycji mocnej były realizowane jako "e" (jer przedni) lub "o" (jer tylny). Podobne zmiany zaszły niezależnie już w XI w. w części dialektów bułgarskich i macedońskich. Jednak w dialektach północno-wschodnio-bułgarskich (które potem stały się podstawą bułgarskiego języka literackiego) jer tylny nie przeszedł w "o", a zachował najprawdopodobniej pierwotne brzmienie.
W zabytkach z XII w. z obszaru serbsko-chorwackiego oba jery zlały się w jeden dźwięk, a ten z czasem zlał się z dawnym "a" z wyjątkiem niektórych gwar czarnogórskich. Podobnie jery zlały się w słoweńskim i dialekcie kajkawskim, ale w pozycji mocnej przekształciły się one ostatecznie w "e" lub "a" (np. słoweń. "dan, sen") (przy czym w słoweńskim litera "e" reprezentuje tu głoskę szwa). Jery zlały się także na obszarze lechickim, czeskim i w części dialektów słowackich, dając "e". W dialektach środkowosłowackich jer tylny dał "e", "o" lub "a", natomiast jer przedni przeszedł na ogół w "e". 
Zanik i wokalizacja jerów w polszczyźnie.
W żadnym zabytku języka polskiego nie stwierdzono zapisu jerów, więc z pewnością zniknęły w epoce przedpiśmiennej (przed XII w.), najprawdopodobniej w wieku XI w. W najstarszym zabytku – Bulli gnieźnieńskiej jery w pozycji słabej nie są w żaden sposób zaznaczone grafemami (literami), natomiast tam, gdzie w języku prasłowiańskim były jery w pozycji mocnej, występuje samogłoska "e", np. "Kwiatek" (z psł. "*květъkъ") zapisywany jest jako "Quatec".
W języku polskim jer słaby tylny zanikł całkowicie, np. "*synъ" – "syn". Jer słaby przedni po zaniku mógł pozostawiać po sobie zmiękczoną poprzedzającą spółgłoskę, np. "*koňь" – "koń". Jer mocny tylny zwokalizował się w "e", np. "*dъxъ" – "dech". Jer mocny przedni zwokalizował się w "´e", zmiękczając poprzedzającą spółgłoskę, np. "*vьsь" – "wieś". Jeśli przed jerem tylnym (twardym) stała spółgłoska miękkopodniebienna, również ulegała w polszczyźnie zmiękczeniu, np. z "*kъlbasa" powstała forma "kiełbasa".
Przegłos miał miejsce po rozpadzie wspólnoty prasłowiańskiej, wystąpił tylko w części języków słowiańskich, objął m.in. języki lechickie (przegłos lechicki). Był to jednak proces wcześniejszy niż wokalizacja jerów, dlatego "e" pochodzenia jerowego nie ulegało przegłosowi (stąd w polszczyźnie forma "sen, pies" a nie "son, pios"). Jednak w niektórych wyrazach "ь" przeszło w "‘e" a następnie w "‘o": "dzionek" (od "dzień" &lt; "*dьnь"), "wioska" (od "wieś" &lt; "*vьsь") oraz "osioł, kozioł" z pierwotnych "osieł" &lt; "*osьlъ", "kozieł" &lt; "*kozьlъ". Są to przykłady tzw. "fałszywego przegłosu".
Nieregularności.
W pewnym momencie, jeszcze przed wokalizacją, nastąpiła, jak się zdaje niekonsekwentnie, wymiana jerów miękkich na twarde przed spółgłoską twardą i zmiana jerów twardych na miękkie przed spółgłoską choćby jedynie lekko fonetycznie zmiękczoną. W związku z tym przykładowo w staro-cerkiewno-słowiańskim "vъně" zamieniło się w "vьně", a "vьdova" w "vъdova". Forma "deska" w polszczyźnie i "доска" w języku rosyjskim świadczy o tym, że bezpośrednio przed wokalizacją był w tym słowie jer tylny "*dъska". Tymczasem pierwotnie był tam jer przedni (miękki) "*dьska" (świadczy o tym łaciński "dĭscus"). Innym przykładem tego typu nieregularności jest obecność w języku słowackim form "orol" (psł. "*orьlъ", pol. "orzeł"), "ovos" (psł. "*ovьsъ", pol. "owies"), gdzie być może jeszcze przed wokalizacją mocne jery przednie przeszły w jery tylne. Takie zjawiska występują sporadycznie w językach słowiańskich.
Zdarzają się poza tym przestawki między głoskami w sąsiedztwie jerów, np. psł. "*vьśь", ros. "весь", ale serb.-chorw. "sav", czes. "vše".
W przypadku języka polskiego niektóre zmiękczone spółgłoski po zaniku jeru przedniego ulegały na różnych etapach rozwoju polszczyzny stwardnieniu (dyspalatalizacji), przez co we współczesnych formach wyrazów może być zatarta dawna obecność zmiękczającego jeru. Najdawniejsza dyspalatalizacja dotyczyła miękkich spółgłosek w pozycji przed inną spółgłoską twardą, np. "*pisьmo" → "pis’mo" → "pismo" ("ś" → "s"); "*kozьla" → "koz’la" → "kozła" ("ź" → "z"); "*pьsa" → "p’sa" → "psa" ("p’" → "p"). Istnieją jednak od tej reguły wyjątki – przypadki, w których stwardnienie nie zaszło, np. "*tьma" → "ćma", "*grozьnъjь" → "groźny". Przykładem stwardnienia, które zaszło w późniejszym okresie (XV–XVI w.) jest "*ocьtъ" → "*oc’et" → "ocet". 
Konsekwencje zaniku i wokalizacji jerów.
Konsekwencjami zaniku i wokalizacji jerów są: 
Procesy te miały zatem bardzo duży wpływ na fonologię, budowę sylab i morfologię. Dokonanie się ich może być postrzegane jako koniec epoki (późnego) języka prasłowiańskiego i początek historii poszczególnych języków słowiańskich. Ogólny kierunek ewolucji jerów zarysował się jeszcze w epoce prasłowiańskiej, natomiast realizacja tych zmian mogła się różnić w poszczególnych językach i dialektach. Wokalizacja jerów mocnych następowała po rozpadzie słowiańskiej wspólnoty, dlatego jej efektem są różne głoski w różnych językach.
Alternacja samogłoska : zero morfologiczne.
W zależności od końcówek fleksyjnych lub pod wpływem przyrostków mogła zmieniać się pozycja mocnego i słabego jeru, np. mianownik "*pьsъ" – "pies", dopełniacz *"pьsa" – "psa"; mianownik "*květъkъ" – "kwiatek", dopełniacz "*květъka" – "kwiatka". Jer mocny wymieniał się na jer słaby, który ostatecznie całkiem zanikł. Dlatego też praktycznie we wszystkich językach słowiańskich istnieje taka oboczność polegająca na wymianie głoski powstałej z jeru mocnego na zero morfologiczne (czyli brak głoski). W przypadku języka polskiego są to alternacje "e : ø, ´e : ø" nazywane "e ruchomym" (analogicznie w języku czeskim alternacje "e : ø" to tzw. "pohyblivé e").
W przypadku wyrazów, które pierwotnie nie zawierały mocnych jerów takie alternacje nie występują, np. "bies – biesa" (bo: "*běsъ"), "człowiek – człowiek"a (bo: "*čelověkъ"), "leń – lenia" (bo: "*lěnь").
Przekształcenie jerów jest przyczyną zmiany postaci tematu fleksyjnego w formach czasownika "iść" w czasie przeszłym: "szedłem, szedłeś, szedł", ale: "szłam, szłaś, szła". Forma "szedł" pochodzi od prasłowiańskiej formy imiesłowu czasu przeszłego "*šьdlъ"; forma "szła" od "*šьdla", a "szło" od "*šьdlo". W wyniku zaniku jerów słabych i wokalizacji mocnych formy te przeszły w odpowiednio: "szedł, szdła, szdło". Trudna do wymowy zbitka "szdł" została uproszczona do "szł", stąd ostatecznie "szła" i "szło".
W polszczyźnie do innych alternacji typu samogłoska po zwokalizowanym jerze : zero morfologiczne (e ruchome) należy: "bluzeczka : bluzka, godzien : godny, jeden : jedna, odesłać : odsyłać, ze szkła : z szeregu, wysechł : wyschła, byłem" ("był" + "(e)m") ": byłam". Dla niemal wszystkich wyrazów zawierających e pochodzenia jerowego można utworzyć formy oboczne lub wyrazy pokrewne, w których jer zanikł, np. "*tьmьnъjь" &gt; "ciemny"; "*tьma" &gt; "ćma" (w pierwotnym znaczeniu – "ciemność").
Jery sekundarne.
Wymiana samogłoski odpowiadającej zwokalizowanemu jerowi na zero morfologiczne rozwinęła się w niektórych słowach w miejscach, gdzie w formach prasłowiańskich nie było jeru. Na gruncie polskim takie nieuzasadnione historycznie "e" można nazwać "analogicznym e ruchomym". 
Dodana samogłoska tego typu to przykład epentezy. Po zaniku pierwotnych (prymarnych) jerów słabych w językach słowiańskich mogły powstawać trudne do wymówienia zbitki spółgłoskowe. Dla ułatwienia wymowy mógł pojawić się między tymi spółgłoskami wtórny jer zwany "jerem sekundarnym" lub "nieetymologicznym" i przekształcić się później w pełną samogłoskę. Na podstawie współczesnych form wyrazów często nie jest możliwe wskazanie, które jery można uznać za sekundarne, a które za prymarne. Są jednak pewne kryteria, które pozwalają je odróżnić takie jak reguły fonotaktyczne czy porównanie z innymi indoeuropejskimi językami. Przykładowo w klasycznym języku staro-cerkiewno-słowiańskim nie było jerów sekundarnych, i we wczesnych (do początków XII w.) zabytkach języka cerkiewnosłowiańskiego z obszarów wschodnich pojawiały się bardzo rzadko.
Taka dodana samogłoska występuje m.in. w słowach z dawnymi końcówkami "–dlo, –slo, –tva", np. "mydło" (psł. "*mydlo") – "mydeł"; "masło" (psł. "*maslo") – "maseł"; "brzytwa" (psł. "*britva") – "brzytew" i w formach zdrobnionych tych wyrazów, w których słabe jery uległy wokalizacji zamiast zanikowi, np. "mydełko" zamiast "mydłko" (bo "*mydlъko" a nie "*mydъlъko") (jednak w języku staropolskim w dopełniaczu l. mn. obecne były formy typu "gardł, biodr, sosn, skrzydł"). Poza tym pojawia się w takich słowach jak "osiem" (psł. "*osmь") – "ośmiu", "ogień" (psł. "*ogňь") – "ognia", "węgiel" (psł. "*ǫglь") – "węgla" dla wzmocnienia końcowej grupy spółgłosek (uniknięcie form "ośm, ogń, węgl"). Na podobnej zasadzie w polskich gwarach powstała wymowa "wiater, Pioter, liter, meter". W gwarach występuje także czasem stałe "e" w miejscu "e" ruchomego w języku literackim, np. "mech – mechu", "bez – bezu". Podobnie w języku czeskim po pewnym rozchwianiu mogła ustalić się wersja ze stałym "e", np. "bez : bezu" (pol. "bez : bzu"), "blecha : blechy" &lt; psł. "*blъxa : *blъxy" (słow. "blcha : blchy", pol. "pchła : pchły"). Zatem przynajmniej w polszczyźnie i czeszczyźnie wystąpienia lub niewystąpienia takiej dodatkowej samogłoski nie da się z góry przewidzieć.
Tego typu alternacje występują zwłaszcza w zbitkach spółgłoskowych zawierających jeden sonorant. Przykładowo z "*Petrъ" w serbsko-chorwackim powstał "Petar" (w dopełniaczu: "Petra"), a z "*dobrъ" powstał "dobar" (przymiotnik rodzaju męskiego), a w rodzaju żeńskim – "dobra". Formy typu "*neslъ, *moglъ" w językach wschodniosłowiańskich utraciły /l/ (ros. "нёс, мог" ; natomiast w rodzaju żeńskim: "несла, могла" ). W językach mających sylabiczne "l" niepotrzebne były modyfikacje po utracie jerów (po czesku: "nesl, mohl"), a jednak samogłoska może zostać dodana (po słowacku: "niesol, mohol"). W języku polskim takie zbitki spółgłoskowe są tolerowane ("niósł, mógł"), natomiast nie są w serbsko-chorwackim ("nesao, mogao", formy żeńskie: "nesla, mogla"), gdzie końcowe /l/ przeszło w /o/.
W polszczyźnie ruchome "e" pojawiało także w zapożyczonych słowach, w których "e" nie pochodziło od jeru, np. "kartofel : kartofla, sweter : swetra". Taka adaptacja słów obcego pochodzenia nie zachodziła od razu. Przykładowo wyrazy zapożyczone z języka niemieckiego zakończone w nim na "–ung" miały początkowo w języku polskim końcówkę "–unk", np. "rachunk, frasunk, szacunk", formy obecne jeszcze w XVI w. Występowała ona np. w tytule dzieła Mikołaja Reja „Wizerunk własny żywota człowieka poczciwego”. Później dodano do tych wyrazów "e" ruchome na wzór rodzimych z końcówką "–ek" lub "–´ek": "wizerunek – wizerunku" (od niem. "Visierung"). W wielu jednak zapożyczeniach, zwłaszcza nowszych, nie występuje alternacja z zerem, np. "fotel : fotela" (nie: "fotla"), "laser : lasera". O odmianie decyduje uzus (zwyczaj językowy). Nieregularności podobnego typu można odnaleźć także w języku czeskim, porównując mianownik l. poj. z dopełniaczem l. mn., np. "kvarta : kvart", ale "palma : palem", "farma : farem".
W niektórych wariantach fonologii generatywnej jerem określa się dowolną samogłoskę, dla której zachodzi alternacja z zerem, niezależnie od jej historii i aktualnego brzmienia. Tak definiowane jery nazywane są abstrakcyjnymi samogłoskami.
"E ruchome" w nazwiskach w polszczyźnie.
Problematyczna jest odmiana nazwisk zakończonych na spółgłoskę poprzedzoną samogłoską "e". Nazwiska rodzimego pochodzenia z wyraźnymi słowiańskimi sufiksami tracą w odmianie "e". Należą do nich te zakończone na: "–ek" ("*–ъkъ"), "–ec" ("*–ьcь"), –eń ("*–ьnь"), np. "Miodek – Miodka, Pawelec – Pawelca". Jednak w nazwiskach jednosylabowych "e" jest zachowane, także wtedy, gdy w odpowiadających im nazwach pospolitych to "e" jest ruchome, np. "Lew – Lewa, Sen – Sena". Niegdyś niestosowanie "e" ruchomego w nazwiskach słowiańskiego pochodzenia mogło być czasem postrzegane jako pewnego rodzaju snobizm. Stanisław Rospond w opracowaniu gramatyki wydanym w 1973 pisze, że być może w przyszłości będą zaaprobowane formy nazwisk "Kozioła", "Niemena" czy "Dudeka", aby odróżnić te nazwiska od słów o innym znaczeniu. I rzeczywiście częściowo tak się stało – współcześnie jedyną możliwą formą dopełniacza nazwiska "Niemen" jest "Niemena" (nie: "Niemna"), w przypadku nazwiska "Kozioł" można stosować zarówno formę "Kozła", jak i "Kozioła", ale dla nazwiska "Dudek" możliwa jest wyłącznie forma "Dudka".
W przypadku nazwisk pochodzenia obcego mogą one w odmianie tracić "e" lub je zachowywać. Najlepiej zaadaptowane nazwiska zwykle mają "e" ruchome, a słabiej przyswojone zachowują "e" we wszystkich przypadkach, np. "Tischner – Tischnera, Homer – Homera, Lelewel – Lelewela, Kamel – Kamela"; ale: "Wedel – Wedla, Luter – Lutra, Mendel – Mendla". Często o odmianie decyduje uzus i czasem dla pewnych nazwisk są możliwe dwa warianty, np. "Engel – Engla" lub "Engela", "Stępień – Stępnia" lub rzadziej "Stępienia".
Wyrównania analogiczne wynikłe z rozwoju jerów.
W niektórych wyrazach po procesach związanych z zanikiem i wokalizacją jerów zaszło ujednolicenie tematów z obocznościami w ramach uproszczania systemu językowego. Proces ten nazywany jest wyrównaniem analogicznym. Formy rzadziej używane równały swoją postać do form używanych częściej. Przykładowo mianownikowa forma psł. "*pьsъkъ" przeszła w staropol. "psek", a forma dopełniaczowa "*pьsъka" w "pieska". Jednak w wyniku wyrównania analogicznego w miejscu jeru w temacie forma mianownikowa upodobniła się do tematu w dopełniaczu, stąd współcześnie "piesek – pieska". Na podobnej zasadzie przekształcały się "*sъjьmъ – *sъjьma" &gt; "sjem" – "sejmu" &gt; "sejm – sejmu"; "*domъčьkъ – *domъčьka" &gt; "domczek – domeczka" &gt; "domeczek – domeczka".
Niekiedy zdarzało się, że to mianownik wpływał na temat przypadków zależnych, np. "*šьmъrъ – *šьmъra" &gt; "szmer – szemra" (por. "szemrać") &gt; "szmer – szmeru"; "*dъždžь – *dъždža" &gt; "deżdż – dżdża" &gt; "deszcz – deszczu" (po ubezdźwięcznieniu). 
Już w Bulli gnieźnieńskiej niektóre nazwy osobowe w mianowniku zamiast przybrać końcówkę "–ek, –ec" uległy wyrównaniu analogicznemu do przypadków zależnych z przyrostkiem "–k, –c", np. "Domk, Krostawc, Blizk". To zjawisko miało regionalny charakter. Na północy Polski szerzyły się wyrazy z przyrostkiem "–k, –c" zamiast "–ek, –ec" w dopełniaczu liczby mnogiej, które były następstwem wyrównania analogicznego mianownika, np. "Suwałki – Suwałk, Mikołajki – Mikołajk, gruszki – gruszk" (zamiast "Suwałek", "Mikołajek, gruszek"). Obecnie końcówek "–k, –c" używa się na Kaszubach, np. "ptoszk, łokc".
Forma dopełniacza l. mn. słowa "deska" – "desk" (psł. *dъskъ) przyjęła postać "desek", upodobniając się do form dopełniacza l. mn. innych rzeczowników takich jak np. "misek" (gdzie "–e–" jest uzasadnione historycznie mocnym jerem). Natomiast pierwotny mianownik l. poj. "*dъska" &gt; "dska" &gt; "cka" został zamieniony na "deska".
W niektórych przypadkach rozwój jerów i wtórne procesy fonetyczne doprowadziły do pewnej rozbieżności w tematach, np. "*dъxъ – *dъxa" &gt; "dex – dxa" &gt; "dech – tchu"
W przyimkach jery w wygłosie mogły przekształcić się w "e" wygłosowe zamiast ulec redukcji, ale było to możliwe dlatego, że przyimki są niesamodzielne pod względem akcentowym. Wokalizacja i zanikanie jerów musi więc być rozważane w całych wyrażeniach przyimkowych traktowanych jako jeden wyraz. Jeśli w wyrazie określanym znajdował się jer słaby w sylabie nagłosowej, to jer wygłosowy przyimka stawał się jerem mocnym i wokalizował się, np. "*vъ sъne" &gt; "we śnie". Jednak w niektórych przypadkach samogłoska "e" pojawiła się w przyimkach również w pozycjach, w których nie było to uzasadnione jerem mocnym, np. "*zъ sobojǫ" &gt; "ze sobą". Taka zmiana była związana z koniecznością oddzielenia trudnych do wymówienia zbitek spółgłoskowych.
Przyimek "ku" pochodzi od "*kъ" i w niektórych archaicznych wyrażeniach można zaobserwować dawną formę powstałą po zaniku tamtejszego jeru, np. w pieśni we fragmencie: "Król niebieski k’nam zawitał". Spółgłoska "u" w przyimku "ku" pojawiła się wtórnie, być może przez tzw. atrakcję morfologiczną, jako że przyimek ten łączył się stale z celownikiem, a w rzeczownikach w tym przypadku gramatycznym dominowała końcówka "–u".
Wzdłużenie zastępcze.
Wzdłużenie zastępcze w polszczyźnie.
W związku z zanikiem jerów zachodziły wyrównania kompensacyjne – zanikający jer przekazywał sąsiedniej samogłosce czas, który był potrzebny na jego wymówienie. Wydłużał się więc czas wymawiania pełnych samogłosek, które znajdowały się w sylabach poprzedzających sylaby z zanikającym jerem. Jednak nie zawsze zanik słabego jeru skutkował wzdłużeniem, a efekt i warunki zajścia tego procesu w językach słowiańskich są bardzo skomplikowane i nie zawsze regularne.
W przypadku języka polskiego takie wydłużenie samogłoski, tzw. wzdłużenie zastępcze, nastąpiło w sylabie poprzedzającej jer wygłosowy i tylko wtedy, kiedy jer ten był poprzedzony spółgłoską dźwięczną (a właściwie fonologicznie niebezdźwięczną, bo również dotyczyło to: "l, ł, r, r’, n, ń, m, m’"). 
Konsekwencją tego zjawiska jest to, że krótkie samogłoski stawały się samogłoskami długimi, np. "*mrŏzъ" &gt; "mrōz". W najbardziej konsekwentnej postaci zjawisko to można zaobserwować w przypadku rzeczowników z pierwotnie dźwięczną ostatnią spółgłoską. W staropolszczyźnie występowały alternacje typu samogłoska długa : samogłoska krótka, np. "nŏga – nōg, wōz – wŏza, krŏwa – krōw – krōwka, mąż – mę̆ża".
Samogłoski w pozycji przed sylabą ze spółgłoską bezdźwięczną wydłużyły się niewystarczająco, aby móc je zaliczyć do samogłosek długich. Można je określić samogłoskami półdługimi, jednak już w okresie staropolskim utożsamiły się z krótkimi, więc tego typu wzdłużenia nie pozostawiły żadnego śladu, np. "*nosъ &gt; nŏs" (nos).
Późniejszy zanik iloczasu w polszczyźnie, tj. zanik różnicowania samogłosek na długie i krótkie sprawił, że w miejscu niektórych długich samogłosek powstały samogłoski ścieśnione (pochylone). Samogłoski te miały wyższą artykulację niż samogłoski długie, z której powstały. Przykładowo staropolskie długie "ō" przeszło w średniopolskie "ó" ("o" pochylone) realizowane jako dźwięk pośredni między "o" i "u". Ostatecznie zaczęto tę głoskę w języku literackim i większości gwar polskich wypowiadać jak "u". Inne samogłoski ścieśnione – "å" oraz "é" również zlały się fonetycznie z innymi samogłoskami, ale w przeciwieństwie do "ó" ich znaki przestały być używane.
Powstała więc alternacja "ó : o", np. "mróz – mrozu, stóg – stogu, kóz – koza, niósł – niosła, plótł – plotła", "mógł – mogła". Takie oboczności nie występują, jeśli w wygłosie znajdowała się spółgłoska bezdźwięczna. Porównaj: "róg : rogu – rok : roku; koza : kóz – kosa : kos; dwór – dworu; oś – osi; noc – nocy".
Wzdłużenie zastępcze doprowadziło do tego, że pojawiły się długie samogłoski nosowe w nowych pozycjach. Pierwotnie "ę" (samogłoska przednia) występowała wyłącznie po spółgłoskach miękkich, a "ǫ" jako tylna – po twardych. Występowały w wersji krótkiej "ę̆, ǫ̆" i w wersji długiej "ę", "ǭ". W XIV–XV w. długie samogłoski nosowe przeszły w "ą", a krótkie w "ą̆". W okresie zaniku iloczasu (XV–XVI w.) wytworzyła się nowa opozycja – krótkie samogłoski nosowe przeszły w "ę", a długie w "ǫ". W wyniku wzdłużenia zastępczego przez zanik jerów powstała samogłoska nosowa długa w wyrazie "*dǫbъ" &gt; "dǭb", ale nie w: "*sǫpъ" &gt; "sǫ̆p" (bo tu bezdźwięczna spółgłoska wygłosowa). Stąd ostatecznie "dǭb" przekształcił się w "dąb", a "sǫ̆p" w "sęp". Powstały alternacje "ą : ę", np. "wąż – węża, gałąź – gałęzi".
Wzdłużenie zastępcze w polszczyźnie nie dotyczyło tylko "o" i samogłosek nosowych, jednak po wydłużaniu innych samogłosek nie ma już we współczesnym polskim języku ogólnym śladu. Czasem jednak w gwarach można jeszcze odnaleźć dawne alternacje (gdzie utrzymuje się jakaś różnica w wymowie dawnych samogłosek długich i krótkich) typu: "dziåd – dziada" (wymiana "a" pochylonego na tzw. "a" jasne), "chléb – chleba". Jeszcze szersza alternacja występuje w języku kaszubskim, gdzie dotyczy także samogłosek "u" oraz "i", np. "mlin – mlëna, lud – lëdu". 
Wzdłużenie zastępcze zaszło także w "o" w wyrazach po przestawce z prasłowiańskiej grupy tert. Porównaj: "brzoza – brzóz – brzezina", "środa – śród – średni", "przód – przodu – na przedzie".
Wzdłużenia samogłosek powstawały również przed spółgłoskami nosowymi, np. "domъ" &gt; "dóm"; "konь" &gt; "kóń". Formy z "ó" w tego typu wyrazach były powszechne w dobie języka średniopolskiego. Przykładowo jeszcze w tekstach Słowackiego i Fredry obecne były formy takie jak "psóm". Zostały one jednak usunięte z języka ogólnego wskutek hiperpoprawności w stosunku do dialektów ludowych. W gwarach zachowały się także inne samogłoski ścieśnione, które mogły pochodzić z wzdłużenia zastępczego, np. "a" ścieśnione w "słyszoł : słyszała".
Na wzór rodzimych wyrazów, w których w dopełniaczu liczby mnogiej zachodziło wzdłużenie zastępcze w związku z zanikiem końcowego jeru (np. "gospoda – gospód"), w wyrazach zapożyczonych na ogół również występuje alternacja "o : ó" (np. "komoda – komód", "moda – mód"). Istnieją jednak wyjątki, np. "metoda – metod", "elektroda – elektrod".
Wzdłużenie zastępcze w innych językach słowiańskich.
W języku górnołużyckim wzdłużenia zastępcze zaszły zarówno przed spółgłoską dźwięczną, jak i bezdźwięczną, np. "dwór – dwora, kóń – konja, nóc – noce, hłós – hłosa". W języku ukraińskim wzdłużenie zastępcze objawia się współcześnie alternacją /e/, /o/ : /i/, np. "кінь : коня", "ніч – ночі, двір – двора". Niektórzy autorzy uznają jednak te alternacje za wynik innych przemian językowych. Mniej lub bardziej wyraźne ślady wzdłużenia zastępczego można odnaleźć także w języku czeskim, słowackim, serbsko-chorwackim i białoruskim. Nie ma śladów wzdłużenia zastępczego w języku rosyjskim oraz bułgarskim i macedońskim.
W przypadku takich języków jak czeski, słowacki, serbsko-chorwacki i słoweński należy odwołać się do dawnego systemu prozodycznego. W języku prasłowiańskim można było początkowo wyróżnić 2 rodzaje intonacji: rosnącą (akutową) i opadającą (cyrkumfleksową). Pod wpływem różnorodnych procesów językowych zaszła metatonia. W pewnych warunkach dawna intonacja cyrkumfleksowa ulegała załamaniu i kończyła się wzrostem intonacji (nowy akut), a dawna intonacja akutowa w pewnych warunkach ulegała załamaniu i kończyła się opadającą (nowy cyrkumfleks). Na etapie rozpadu wspólnoty słowiańskiej ten system zawierający 4 typy intonacji, a także opozycję iloczasową (krótkie i długie samogłoski) zaczął się upraszczać. Pewne typy intonacji skracały się, inne wzdłużały, zlewając się tym samym ze sobą. Te utożsamienia odbywać się mogły w poszczególnych językach w różnych kombinacjach. Akcent wyrazowy, który padał wcześniej na jer przeniósł się w wyniku jego osłabienia na poprzedzającą sylabę, której to automatycznie wznosiła się intonacja, prowadząc do powstania nowego akutu. 
Istniały następujące przykładowe formy: "*kõrľь" (pol. "król") z nowym akutem, "*pòrgъ" (pol. "próg") z akutem oraz wyraz "*gȏrdъ" (pol. "gród") z cyrkumfleksem. W języku słowackim dawny akut połączył się z dawnym cyrkumfleksem, dając ostatecznie krótkie samogłoski. Stoją one w opozycji do długich samogłosek powstałych po dawnym "nowym akucie". W uproszczeniu można stwierdzić, że w słowackim występuje wzdłużenie zastępcze w dawnych "*e, *o" z "nowym akutem". Występują formy: "kráľ, prah, hrad". 
W języku czeskim i słoweńskim intonacja akutowa zlała się z "nowym akutem". W czeskim stały się one długimi samogłoskami, stojąc w opozycji do samogłosek krótkich powstałych po dawnej intonacji cyrkumfleksowej. Wytworzyły się więc formy: "král, práh, hrad". Zatem w przeciwieństwie do słowackiego, ślady wzdłużenia zastępczego widoczne są nie tylko przy dawnym "nowym akucie". W słoweńskim ta sama opozycja ma współcześnie postać przeciwstawienia długiej samogłoski o intonacji rosnącej (tu: "á") i samogłoski długiej o intonacji opadającej (tu: "ȃ"): "králj, práh, grȃd".
W języku serbsko-chorwackim intonacja akutowa dała krótkie samogłoski opadające (oznaczone podwójnym grawisem, np. "ȍ"), a cyrkumfleksowa – długie opadające (oznaczone odwróconym brewisem, np. "ȏ"). Wzdłużenie zastępcze można zaobserwować w formach z dawnym cyrkumfleksem, np. krótkie "*bȍgъ : *bȍga" przeszło w "bȏg : bȍga", czyli alternację długiej samogłoski i krótkiej. Na podobnej zasadzie powstało "mȏst : mȍsta" czy "lȇd : lȅda". W niektórych dialektach serbsko-chorwackiego dawne intonacje akutowe i neoakutowe ulegają wzdłużeniu przed pewnymi sonorantami, w innych – przed wszystkimi sonorantami.
Jery w sąsiedztwie "j".
Jota oddziaływała na poprzedzające ją spółgłoski i sąsiadujące z nią samogłoski już w języku prasłowiańskim. Jota jako najkrótsza samogłoska (półsamogłoska) mogła wpływać na artykulację jerów w ich sąsiedztwie. Poprzez wyrównanie kompensacyjne jery ulegały wydłużeniu i podnosiły swoją artykulację. Dlatego obok joty powstawał tzw. "jer napięty", którego wymowa była zbliżona do "i (y)", np. "*kostьjь" &gt; "kostijь" &gt; "kości". W niektórych przypadkach "ъj" rozwinął się ostatecznie w "ej" ze względu na wyrównania analogiczne, np. "*sъjьma" &gt; "sejma".
W języku staro-cerkiewno-słowiańskim jery napięte były zapisywane albo jako "i" oraz "y", albo jako ь oraz ъ.
Jer w sąsiedztwie joty najczęściej pojawiał się w wygłosie wyrazu, ponieważ "–ьjь" lub "–ъjь" były końcówkami przymiotników w odmianie zaimkowej (np. "*malъjь"). Poza tym jer obok joty występował w dopełniaczu l. mn. rzeczowników żeńskich zakończonych miękką spółgłoską (np. "*kostьjь").
Wygłosowa samogłoska "–y" pełniąca rolę końcówki fleksyjnej może we współczesnej polszczyźnie pochodzić zarówno z "–ьjь", jak i "–ъjь":
Wygłosowa samogłoska "–i" pełniąca rolę końcówki fleksyjnej również może we współczesnej polszczyźnie pochodzić zarówno z "–ьjь", jak i "–ъjь":
W śródgłosie w polszczyźnie jery napięte wokalizowały się w "i" lub "y", np. "*pьjǫ" &gt; "piję", "*mъjǫ" &gt; "myję", "*čьjь" &gt; "czyj". Jer występował też po "j" w nagłosie pewnych wyrazów. 
Rozwój nagłosowego "jь–" zależał od pozycji:
Formy "iska, igra, igła" mogły być początkowo przeważnie południowopolskie, a formy "skra, mam" – przeważnie północnopolskie, gdzie mogły przechodzić np. z "jgrać" na "grać". W śląszczyźnie grupa "jь–" zwokalizowała się regularnie, np. "*jьgъla" przeszło w "jegła" (zamiast w "jigła" &gt; "igła"), podobnie w etnolekcie kaszubskim.
Wyjątkowy w tej materii jest język rosyjski, w którym jery w pozycji przed "j" mogły być traktowane jak zwyczajne jery, tzn. przechodzić w /e/ i /o/ w pozycji mocnej i zanikać w pozycji słabej. Jeśli sylaba z jerem była akcentowana, jer stawał się mocny, np. "*šьja" / "*šija" przeszło w "ше́я" , a "*mъjǫ" / "myjǫ" przeszło w "мо́ю" . Głoska reprezentowana przez słaby jer nieakcentowany zanikła, np. "*pьjǫ" przeszło w "пью́" . Prasłowiańskie "*moldъjь" w rosyjskim przekształciło się w "молодо́й" . W związku z redukcjami samogłosek, w sylabach nieakcentowanych dawne samogłoski jerowe w pozycji przed "j" są traktowane współcześnie jak "i, y", np. "*dobrъjь" przeszło w "до́брый" .
Zdarzają się także pewne nieregularności. Przykładowo ros. "взаи́мный" , pol. "wzajemny", czes. "vzájemný" (od wyrażenia "w zajem", psł. "*zajьmъ"). Porównaj też dopełniacz l. mn. "jajec", czeski "vajec", ukraiński "яєць" , ale rosyjski "яиц" .
Jery a sonanty.
Sylabotwórcze sonoranty (sonanty) "*r, *l" (a także "*m, *n") odziedziczone z języka praindoeuropejskiego zostały w języku prasłowiańskim zastąpione przez grupę samogłoska-sonorant, w której spółgłoska (sonorant) przestała pełnić rolę ośrodka sylaby. Taką dodaną anaptyktyczną samogłoską było krótkie "ŭ" bądź "ĭ". W późnym okresie języka prasłowiańskiego na obszarze kształtujących się języków południowosłowiańskich i zachodniosłowiańskich grupy "ŭr, ŭl, ĭr, ĭl" przekształciły się na powrót w sylabotwórcze sonoranty, które mogły być twarde ("r, l") bądź miękkie ("ŕ, ľ"). 
W języku staro-cerkiewno-słowiańskim spółgłoski "r, l" o charakterze zgłoskotwórczym (sonanty) były zapisywane ze znakiem jeru następującym po spółgłosce: "rъ, rь, lъ, lь", a zatem identycznie jak zwyczajne połączenia tych spółgłosek z samogłoskami jerowymi. Takie umieszczenie litery jerowej po spółgłosce do oznaczania sylabotwórczych "r" i "l" było rodzajem ortograficznej konwencji. 
W przypadku tych pierwotnych połączeń spółgłosek płynnych ("r, l") z jerami: "rъ, rь, lъ, lь" można wyróżnić trzy główne tendencje: zanik jerów i utworzenie sylabotwórczej spółgłoski płynnej (języki południowosłowiańskie, słowacki), zanik jerów słabych i wokalizacja mocnych zgodna z prawem Havlíka (języki zachodniosłowiańskie) oraz traktowanie jerów jako mocne niezależnie od pozycji (języki wschodniosłowiańskie). W efekcie w słowackim i częściowo w południowosłowiańskich językach słowa zawierające pierwotnie połączenia jerowe (niezgłoskotwórcze) stały się na ogół zgłoskotwórcze, zlewając się tym samym z tymi pierwotnie zgłoskotwórczymi. W wielu słowiańskich językach nie tworzono jednak sylabicznego "l". Serbsko-chorwacki zamiast sylabicznego "l" ma samogłoskę "u", a w słoweńskim i macedońskim obok "l" stoi samogłoska. Język bułgarski w sąsiedztwie spółgłoski płynnej ma ъ. W języku czeskim jery słabe zanikły, ale spółgłoska płynna w sąsiedztwie dwóch spółgłosek jest współcześnie sylabiczna.
Sonanty nosowe "*m, *n" zachowywały się w różny sposób, w dużej mierze po utworzeniu grupy samogłoska-sonorant przeszły w samogłoski nosowe. Po ponownym pojawieniu się sylab zamkniętych (zniesieniu prawa sylaby otwartej) w wyniku zaniku jerów, samogłoski nosowe zaczęły tracić swoją nosowość. Zachowała się ona jedynie na niektórych obszarach słowiańszczyzny, m.in. w językach lechickich, do których należy język polski.
Jery a prawo korelacji miękkości.
W okresie rozpadu językowej wspólnoty Słowian (X–XI w.), zwłaszcza w jej bardziej północnej części, wykształciło się tzw. prawo korelacji miękkości. Polegało ono na tym, że samogłoski przednie, w tym także jer przedni, powodowały zmiękczenie (palatalizację) poprzedzającej spółgłoski. W największym stopniu zjawisko to rozwinęło się w języku rosyjskim, gdzie większość spółgłosek można uszeregować w fonemiczne opozycyjne pary twarda-miękka. Oba jery w językach wschodniosłowiańskich pozostały odrębne.
W językach zachodniosłowiańskich takich jak polski i czeski jery mocne, zarówno tylne, jak i przednie, dały głoskę /e/. W języku polskim palatalizacja spółgłosek przed samogłoskami przednimi utrzymała się w większym stopniu niż w języku czeskim, gdzie w większości przypadków jej nie ma (jedynie w "*t, *d, *n" i tylko przed "*ě" oraz "*i"). Palatalizowane kontynuanty "*t, *d, *s, *z, *n", w przeciwieństwie do tych w językach wschodniosłowiańskich, nie są po prostu zmiękczonymi odpowiednikami tych zębowych i dziąsłowych spółgłosek. Mają one odmienne miejsce artykulacji (zadziąsłowe, podniebienne) – powstały tym samym zupełnie nowe fonemy spółgłoskowe: w polszczyźnie (w XIII w.) "ć, dź, ś, ź, ń"; w czeskim: "ť, ď, ň". Co więcej, w polszczyźnie stoją one w opozycji do niepalatalizowanych "cz, dż, sz, ż".
W językach południowosłowiańskich zjawiska te właściwie nie występują. Jery miały tendencję do zlewania się zanim zanikły, występując na pozycjach słabych. W serbsko-chorwackim obecne są co prawda palatalne "ć, đ, lj, nj", ale nie pochodzą one z palatalizacji przed samogłoskami przednimi a z prasłowiańskich grup "*tj, *dj, *lj, *nj". W bułgarskim jery się nie zlały, przekształciły się w dwie różne głoski, ale nie występuje palatalizacja spółgłosek przed dawnymi jerami przednimi.
Użycie znaków jerów.
Nazwa zredukowanych samogłosek jerowych oraz ich znaki pochodzą z alfabetu języka staro-cerkiewno-słowiańskiego. Współcześnie znaki te występują w niektórych językach słowiańskich zapisywanych cyrylicą. W języku rosyjskim litera reprezentująca jer miękki "ь" ("мягкий знак") wskazuje, że poprzedzającą go spółgłoska jest miękka (palatalna). W transkrypcji reprezentuje się ją poprzez znak zmiękczenia ´, np. "соль" (sol´). Znak ten może oddzielać takie samogłoski jak "я, е, ё, ю, и" od poprzedzającej spółgłoski, np. "семья". Zapisywany jest także w niektórych słowach pochodzenia obcego, np. "барьер, серьёзный, батальон". Może ponadto przyporządkowywać pewne wyrazy do odpowiedniego paradygmatu deklinacyjnego czy wskazywać na określoną formę, np. "мышь, ходишь" (czasownik w 2 os. l. poj.).
Z kolei znak twardy "ъ" ("твёрдый знак") oddziela przedrostki zakończone na spółgłoskę od rdzenia rozpoczynającego się od samogłoski (zwykle "я, е, ё, ю"), np. "въезд – wjazd". Pojawia się także w wyrazach złożonych z liczebnikami, np. "трёхъязычный", i w niektórych wyrazach pochodzenia obcego, np. "объект". Przy transkrypcji jest pomijany. Podobne funkcje pełnią te litery w języku białoruskim.
W języku ukraińskim występuje tylko miękki znak ("м'який знак") zapisywany po spółgłoskach do oznaczania ich miękkości, np. "бiль, купець". Dla oznaczania spółgłoski twardej przed jotowanymi "я, ю, є, ï" używa się apostrofu, np. "м'ясо, кар'єра".
W języku bułgarskim jer mały "ь" ("ер малък") służy do wskazywania, że poprzedzająca spółgłoska w pozycji przed "o" jest zmiękczona, np. "асансьор". Jer wielki "ъ" ("ер голям") jest natomiast reprezentowany przez dźwięk określany jako //, // lub //, np. "път". Ponadto w mowie codziennej zachodzi pewien stopień redukcji samogłosek. Samogłoska "a" może w nieakcentowanej pozycji przejść w dźwięk reprezentowany przez literę "ъ", np. słowo "масата" jest wymawiane jak "масътъ".

</doc>
<doc id="173245" url="https://pl.wikipedia.org/wiki?curid=173245" title="Bilans wodny">
Bilans wodny

Bilans wodny – zestawienie obiegu wody w przyrodzie na poszczególnych obszarach (np. dorzecze, zlewisko itd.), z rozróżnieniem na przychody i rozchody (odpływy). Mierzy się go, biorąc pod uwagę ilość opadów na danym terenie, odpływ powierzchniowy i podziemny z danego terenu, parowanie.
Do obliczania bilansu wodnego stosuje się "Równanie bilansu wodnego Pencka-Oppokowa"
P=H+E+ΔR
gdzie
P – opady;
H – odpływ (podziemny, powierzchniowy); 
E – parowanie; 
ΔR – zmiana retencji (retencja powierzchniowa, podziemna)
Równanie to wyznacza się dla określonego obszaru (zlewni, dorzecza) dla roku hydrologicznego.
Bilans wodny lądowej fazy cyklu hydrologicznego 
PK-EK-HK=∆RK
PK - całkowity opad atmosferyczny na obszary lądów
EK – całkowite parowanie z powierzchni lądów
HK – całkowity odpływ z lądów do oceanów 
∆RK – zmiany retencji wody na lądach

</doc>
<doc id="173246" url="https://pl.wikipedia.org/wiki?curid=173246" title="Nerw węchowy">
Nerw węchowy

Nerw węchowy (łac. "nervus olfactorius", ang. olfactory nerve) – czuciowy nerw czaszkowy, przewodzący bodźce węchowe.
U człowieka składa się on z około 20 nici węchowych ("fila olfactoria"), które odchodzą od komórek węchowych, mieszczących się w polu węchowym jamy nosa. Nici węchowe wchodzą do jamy czaszki przez blaszkę sitową kości sitowej ("lamina cribrosa ossis ethmoidale") i kończą się w opuszce węchowej ("bulbus olfactorius").
Nerwy węchowe prowadzą bodźce czuciowe z górnej części błony śluzowej nosa (nabłonek węchowy), gdzie mieszczą się receptory węchowe. Liczne nerwy węchowe biegną z jamy nosowej przez otworki w kości sitowej do jamy czaszki, dochodzą do tzw. opuszki węchowej, a następnie drogą węchową dochodzą do kory zakrętu hipokampa, gdzie znajduje się korowy ośrodek węchu. Przy złamaniach podstawy czaszki może dojść do uszkodzenia nerwów węchowych i zaburzeń lub całkowitej utraty węchu (zobacz: anosmia, hiposmia, zaburzenia węchu).

</doc>
<doc id="173249" url="https://pl.wikipedia.org/wiki?curid=173249" title="Bentley">
Bentley

Bentley Motors Limited – brytyjski producent samochodów luksusowych, sportowych i SUV-ów z siedzibą w Crewe, działający od 1919 roku. Należy do niemieckiego koncernu Volkswagen Group.
Historia.
Początki.
Przedsiębiorstwo Bentley założone zostało w 1919 roku, kiedy to Walter Owen Bentley założył warsztat przy Conduit Street w Londynie. Konstruktor wyznaczył sobie za cel stworzenie unikatowego wyścigowego samochodu o przełomowym jak na drugą dekadę XX wieku, trzylitrowym silniku. Od tego parametru powstała też nazwa pierwszej w historii konstrukcji brytyjskiej firmy Bentley 3 Litre, którego szerszej publiczności zaprezentowano w 1921 roku z produkcją rozpoczętą w fabryce w londyńskim Cricklewood. Pierwsze sukcesy sportowe z kolei samochód odniósł w 1924 i 1927 roku, gdy za pomocą bolidów Bentleya wygrano wyścigi w Le Mans. Już w początkowych latach działalności prestiżową pozycję Bentleya pozwoliło budować grono kupujących - wśród nabywców modelu 3 Litre znaleźli się bowiem m.in. przedstawiciele brytyjskiej rodziny królewskiej jak Książę Kentu Jerzy, Książę Walii Edward VIII oraz sam Król Jerzy VI. W drugiej połowy lat 20. ofertę rozbudowano o kolejne 2 zupełnie nowe modele, 4½ Litre i Speed Six, co nie pozwoliło jednak osiągnąć progu oczekiwanej zyskowności. Choć w czerwcu 1931 wielkość produkcji przekroczyła po 10 latach działalności 3000 samochodów, to Bentley musiał przerwać produkcję i miesiąc później ogłosić upadłość. 
Rolls-Royce.
Tuż po ogłoszeniu upadłości w 1931 roku, Bentley został uchroniony przed zniknięciem z rynku przez rodzimego Rolls-Royce’a. Ten przejął firmę, przeniósł jego produkcję do Derby w środkowej Anglii i rozpoczął trwający kolejne ponad 60 lat okres głębokiej współpracy. Walter Owen Bentley pozostał w firmie jedynie przez kolejne 4 lata, po czym opuścił autorski biznes i rozpoczął pracę dla Lagondy. W międzyczasie, w 1933 roku zaprezentowany został pierwszy Bentley skonstruowany za czasów przynależności do Rolls-Royce'a, 3½ Litre. Dalszy rozwój przerwał wybuch II wojny światowej w 1939 roku, podczas której Rolls-Royce zobowiązany był do skupienia się na wytwarzaniu silników lotniczych. Tuż po zakończeniu konfliktu zakłady produkcyjne Rolls-royce'a i Bentleya zostały przeniesione do Crewe, szybko wracając do produkcji zupełnie nowych modeli. Już w 1946 roku zadebiutował Mark VI, jeszcze ściślej spokrewniony z techniką Rolls-Royce'a. Był to zarazem pierwszy samochód Bentleya w historii, który przeznaczony został do sprzedaży także na rynku kontynentalnej Europy, z kierownicą po lewej stronie.
W 1952 roku zaprezentowany został przełomowy model R Type, który zapoczątkował pozycjonowanie Bentleya jako marki oferującej bardziej sportowe wariacje na temat luksusowych i reprezentacyjnych konstrukcji macierzystego Rolls-Royce'a. Na bazie luksusowej limuzyny opracowano bowiem dwudrzwiowe R Type Continental, które z prędkością maksymalną przekraczającą pułap 200 km/h było wówczas najszybszym czteromiejscowym coupe na rynku. W 1965 roku zadebiutował ważny model T-series. Ten dzięki samonośnemu nadwoziu wykonanemu z aluminium i stali był o 68 kg lżejszy od poprzednika. zastosował nowatorskie rozwiązania technologiczne jak m.in. zawieszenie i układ hamulcowy oparty na patencie Citroëna. Na bazie T-series powstały także modele Corniche i Camargue, które tworzyły ofertę Bentleya przez kolejne 20 lat aż do drugiej połowy lat 80. XX wieku.
Vickers.
Kłopoty finansowe macierzystego Rolls-Royce'a podczas rozwoju kosztownego projektu silnika lotniczego RB211 doprowadziły do dużych zmian w strukturze firmy. W 1973 roku została ona podzielona na dwie części: Rolls-Royce plc koncentrującą się na przemyśle lotniczym oraz Rolls-Royce Motors wytwarzającą samochody. Pod tę drugą dywizję podlegał odtąd przez kolejne 7 lat Bentley, krótko trwając jednak jako niezależny podmiot finansowy. Oba motoryzacyjne przedsiębiorstwa w sierpniu 1980 przejęło brytyjskie konsorcjum Vickers.
Pierwszym modelem przedstawionym za nowego właściciela było ukończone jeszcze w tym samym roku Mulsanne, które stanowiło nową generację konstrukcji Bentleya stosowanych przez kolejne 18 lat. To na tym modelu oparto także zaprezentowane w 1984 roku Eight i Turbo R rok później. Ewolucyjną i jedynie nieznacznie zmodyfikowaną wizualnie kolejną generacją tej rodziny modelowej były modele zaprezentowane na początku lat 90.: luksusowo-sportowy Continental R, limuzyna Brooklands i kabriolet Azure. Konstrukcje te były zarazem ostatnimi masowo produkowanymi, które powstały za czasów przynależności do koncernu Vickers.
Sułtan Brunei.
Ważną rolę w dziejach Bentleya na przełomie lat 80. i 90. odegrał sułtan księstwa Brunei, Hassanal Bolkiah, który zasłynął pod koniec XX wieku z wypracowanego na handlu ropą dużego majątku. Wydawał go wówczas m.in. na kilkutysięczną kolekcję unikatowych samochodów, z których wiele było konstrukcjami niepowtarzalnymi, opracowanymi specjalnie na zlecenie monarchy. Oprócz Ferrari i Aston Martina, jednym z liderów w budowaniu specjalnych samochodów na zamówienie Hassanala Bolkiah był właśnie Bentley - między 1989 a 1997 rokiem skonstruowano łącznie kilkanaście różnych modeli. Część z nich, jak Camelot czy Spectre, były jedynie nieznacznie modyfikowanmymi pochodnymi oferowanych wówczas modeli jak m.in. Continental R. Inne wyróżniały się całkowicie unikalnym projektem nadwozia, często znacznie odbiegającym od klasycznej, zachowawczej estetyki Bentleya, jak np. Grand Prix, Buccaneer, Highlander i Java. 
Brytyjska firma z inspiracji sułtana Brunei odeszła też w swoich realizacjach od dotychczasowego przywiązania wyłącznie do nadwozi typu limuzyna, coupé i kabriolet. W 1996 roku powstał model Pegasus, gdzie jeden z trzech egzemplarzy był 5-drzwiowym kombi. W tym samym roku Bentley dostarczył do monarchy Brunei także dużego SUV-a o nazwie Dominator, który wbrew późniejszym przeświadczeniu był pierwszym w historii firmy samochodem tego typu, a nie przedstawiona 20 lat później Bentayga.
Trwająca niespełna dekadę głęboka współpraca Bentleya z sułtanem Brunei przyniosła brytyjskiej firmie duże zyski w obliczu niewystarczającej sprzedaży regularnych, seryjnie produkowanych modeli. Monarcha razem ze swoim bratem Jefrim zainwestował w unikatowe modele kwoty przekraczające 1 miliard dolarów.
Volkswagen.
W 1997 roku Vickers podjął decyzję o wycofaniu się z branży motoryzacyjnej, wystawiając Rolls-Royce'a i Bentleya na sprzedaż. Pierwotnie, nabywcą miało prawdopodobnie zostać niemieckie BMW, które wówczas prowadziło z firmami już kompleksową współpracę w obszarze dostarczania układów napędowych. Bawarska firma złożyła ofertę kupna na 340 milionów funtów, która nagle została przebita jednak przez rodzime Volkswagen Group. Ostatecznie, to właśnie ten koncern za kwotę 430 milionów funtów przejął Rolls-Royce'a i Bentleya, co nie rozstrzygnęło jednak kwestii praw do znaków towarowych. Te leżały bowiem po stronie BMW, które przejęło ostatecznie lotniczą dywizję Rolls-Royce Holdings. Niemieckie koncerny porozumiały się w ten sposób, że dokonają równego podziału - Rolls-Royce stał się wówczas wyłączną własnością BMW wraz z prawami do fabryki i marki, a Bentley wszedł w skład koncernu Volkswagena wraz z pełnią praw do technologii, znaków handlowych i fabryki w Crewe. W ten sposób, firmy po 67 latach przestały być ze sobą spokrewnione i po raz pierwszy od lat 30. znowu stały się niezależną konkurencją.
Przejęcie Bentleya przez Volkswagena przypadło na rozrost portfolio niemieckiego koncernu, który pod zarządem Ferdinanda Piëcha przejął z końcem lat 90. jeszcze inne dwie europejskie firmy produkujące słynne, drogie i rzadkie samochody: Lamborghini i Bugatti. Volkswagen Group od razu przystąpił do zainwestowania w intensywny rozwój wszystkich firm, chcąc otworzyć je nowe rynki zbytu i zupełnie nowe konstrukcje. Na początku XXI wieku Bentley uzyskał 750 milionów euro finansowania. Pierwszym całkowicie nowy, współczesnym modelem Bentleya opracowanym za czasów przynależności do Volkswagena zostało luksusowo-sportowe coupe Continental GT przedstawione w 2003 roku.
Oficjalna sprzedaż samochodów marki Bentley rozpoczęła się w Polsce relatywnie późno, bo w 2007 roku. Wydarzenie to zbiegło się z odnotowaniem rekordowej sprzedaży Bentleya, który po przejęciu po Volkswagena systematycznie zwiększał liczbę nabywców na świecie - przekraczając wówczas pułap 10 tysięcy samochodów. 4 lata później, w marcu 2011 roku, brytyjska firma otworzyła swój pierwszy autoryzowany salon sprzedaży, na którego lokalizację wybrano stołeczną Warszawę. 
Druga dekada XXI wieku przyniosła dalszy rozwój oferty modelowej, która została silnie zdywersyfikowana. W 2012 roku przedstawiono przełomowy prototyp Bentley EXP 9 F, który stanowił zapowiedź pierwszego w historii firmy masowo produkowanego luksusowego SUV-a. Studium, po uwzględnieniu uwag wobec kontrowersyjnej stylizacji, trafiło do seryjnej produkcji po 4 latach. W 2016 roku zadebiutował w efekcie model Bentayga. W 2020 roku brytyjska firma pobiła kolejny rekord sprzedaży, sprzedając na całym świecie 11 206 samochodów. Nie uchroniło to jednak od krytycznego stosunku zarządu Volkswagen Group, który rok wcześniej, w styczniu 2019 roku, postawił wobec firmy ultimatum. W ciągu 2 lata miała ona wypracować zysk w obliczu braku zadowalających wyników finansowych dla głównych akcjonariuszy, które były wówczas najgorsze w całym niemieckim koncernie.
W listopadzie 2020 Bentley ogłosił, że w ciągu dekady z 2030 rokiem stanie się firmą produkującą wyłącznie samochody elektryczne. Stawisko to poprzedziła prezentacja awangardowego prototypu Bentley EXP 100 GT zwiastującego premierę pierwszego seryjnego samochodu brytyjskiej firmy o czysto elektrycznym napędzie. 2021 i 2022 rok przyniósł z kolei premierę pierwszych we współczesnej historii Bentleya małoseryjnych samochodów specjalnych: kabrioletu Mulliner Bacalar zbudowanego w 12 sztuakch i coupé Mulliner Batur wyprodukowanego w 18 egzemplarzach.

</doc>
<doc id="173250" url="https://pl.wikipedia.org/wiki?curid=173250" title="Conforama">
Conforama

Conforama – sieć wielkopowierzchniowych sklepów zajmujących się sprzedażą detaliczną elementów wyposażenia domów: mebli, elektroniki użytkowej, oświetlenia i produktów dekoracyjnych. 
Conforama od roku 2011 należy do południowoafrykańskiej grupy Steinhoff International. Jest obecna w 8 krajach: Francja, Hiszpania, Szwajcaria, Portugalia, Luksemburg, Włochy, Chorwacja i Serbia. Posiada 337 sklepów, z czego 235 we Francji oraz prawie 14000 pracowników (stan na koniec 2018 roku). 
Grupa Conforama posiada własną sieć biur zakupów i kontroli jakości SISL (Steinhoff International Sourcing and Logistics) zlokalizowanych w Azji, Ameryce Południowej i Europie.
W latach 1998-2010 Conforama miała swój oddział w Polsce i prowadziła trzy sklepy (dwa w Warszawie i jeden w Katowicach).

</doc>
<doc id="173253" url="https://pl.wikipedia.org/wiki?curid=173253" title="Radio Data System">
Radio Data System

Radio Data System (RDS) – standard Europejskiej Unii Nadawców (EBU) służący do wysyłania cyfrowych informacji za pośrednictwem konwencjonalnej emisji UKF FM. Pierwotnie służący kierowcom w radioodbiornikach samochodowych. W systemie tym wykorzystywana jest podnośna (57 kHz) modulowana fazowo informacją cyfrową, która pozwala na wydzielanie strumienia danych o przepustowości 1187,5 bps przez przystosowane radioodbiorniki i dostarczenie dodatkowych informacji. Format przesyłu danych wykorzystuje mechanizm korekcji błędów. Wszystkie dane mogą zmieniać się w trakcie emisji programu.
Historia RDS.
Pierwsze prace nad stworzeniem systemu przekazującego dodatkowe informacje i zarazem nie powodującego zakłóceń przeprowadzone zostały pod koniec lat 70. XX wieku. Swoje projekty przygotowały takie kraje jak Wielka Brytania, Szwecja, Finlandia, Holandia i Francja. Po przeprowadzeniu testów okazało się, że najlepszą propozycję przygotowali Szwedzi. W 1986 roku Międzynarodowy Komitet Radiokomunikacyjny (CCIR) zalecił stosowanie go do przekazywania dodatkowych informacji wraz z sygnałem stacji UKF. RDS zaczął działać w Szwecji (1986), Wielkiej Brytanii (1987), Niemczech (1988) i na Węgrzech (1987). W Polsce system ten działa od 1990 roku, a jedną z pierwszych stacji radiowych, która nadawała sygnał RDS było lokalne Radio RTS we Wrocławiu.
W system RDS wyposażane są obecnie radioodbiorniki stacjonarne, samochodowe i przenośne, jak i wiele odbiorników w telefonach komórkowych. W zdecydowanej większości odbiorników po włączeniu stacji jako pierwszy wyświetla się odczyt PS, a następnie RT.
Jedynym odbiornikiem produkcji polskiej z funkcją RDS była DIORA AS 506, wyposażona w importowany układ RDS.
Przykładowy RDS.
Poniżej zaprezentowano przykładowy zapis sygnału poszczególnych danych RDS stacji komercyjnej. W zapisie uwzględniono puste klatki RDS jako symbol "_" oraz znak "|" oddzielający kolejne serie znaków w usłudze PS. Poszczególne komunikaty PS i RT wysyłane są kolejno przez stację nadawczą.
Stacja komercyjna.
RMF FM 20 września 2016 roku z godziny 14:30 z nadajnika w Łazach koło Warszawy.

</doc>
<doc id="173258" url="https://pl.wikipedia.org/wiki?curid=173258" title="Hetman Zamość">
Hetman Zamość

Hetman Zamość – klub piłkarski z siedzibą w Zamościu, założony 14 kwietnia 1934 roku. Przez 11 lat klub występował na drugim poziomie rozgrywkowym.
Historia.
Hetman rozpoczął rozgrywki piłkarskie od 1934 roku w klasie C. Zajął wtedy 1. miejsce i awansował do klasy B. Dwa lata później klub wywalczył miejsce w klasie A, grając w niej od 1936 do 1954 roku. Lata 1956–1970 to rywalizacja Hetmana w lidze okręgowej, w 1970 zaliczył kolejny sezon w III lidze i w 1972 kolejny w IV. Od 1973–1975 grał w lidze wojewódzkiej. Kolejny sezon to gra w lidze M-W w latach 75/76 (jeden sezon), a 1976–1977 to rozgrywki w lidze zamojsko-chełmskiej okręgówki. Rok 1987 to kolejny sezon w III lidze, do spadku do ligi międzyokręgowej.
1980/1981 to zamojsko–chełmska liga okręgowa. Lata 81/82 to sezon, który zalicza się do ligi wojewódzkiej. Od 1982 do 1992 Hetman grał w lidze III. Lata 1992–2003 był "złotym okresem" klubu. W 2003 Hetman spadł do III ligi; pięć lat później awansował do II ligi, w której grał do sezonu 2009/2010, kiedy zakończył swój udział w rozgrywkach. W sezonie 2009/2010, 16 marca 2010, klub postanowił wycofać się z rozgrywek tuż przed rundą wiosenną z powodów finansowych i kadrowych. 
Stadion Hetmana.
Pierwsza drużyna Hetmana rozgrywa mecze ligowe na stadionie Ośrodka Sportu i Rekreacji w Zamościu. Stadion położony jest przy parku miejskim, w odległości 300 m od Starego Miasta i 400 m od dworca kolejowego.
Drużyna rezerw rozgrywała mecze ligowe na boisku za Rotundą, wchodzącym w skład bazy treningowej klubu. Baza za Rotundą – kompleks pięciu pełnowymiarowych boisk trawiastych – położona jest w pobliżu zalewu miejskiego oraz Rotundy, ok. 2 km od starówki.

</doc>
<doc id="173259" url="https://pl.wikipedia.org/wiki?curid=173259" title="Marker genetyczny">
Marker genetyczny

Marker genetyczny – charakterystyczna właściwość organizmu wykorzystywana do określenia jego genotypu. Zwykle jest to obecność lub brak jakiegoś genu lub białka, albo występowanie jakiejś szczególnej jego postaci. Markery genetyczne znajdują też zastosowanie do identyfikowania osób lub osobników zwierząt czy roślin, identyfikowania gatunków i szczepów drobnoustrojów oraz do określania wzajemnego położenia poszczególnych genów w genomie jakiegoś organizmu (mapowania genomu).
Markery morfologiczne.
Są to cechy zewnętrzne, będące wynikiem ekspresji genów.
Minusy markerów morfologicznych
Markery molekularne.
Markery bezpośrednio oparte na właściwościach kwasów nukleinowych bywają nazywane markerami molekularnymi.
Markery molekularne powszechnie wykorzystuje się między innymi do: ustalania ojcostwa, w kryminalistyce (do identyfikacji zwłok lub poszukiwania przestępców na podstawie mikrośladów), w badaniach mających na celu wykrycie genów zmutowanych w określonych jednostkach chorobowych, tworzenia map genetycznych, wskazujących wzajemne ułożenie różnych genów w chromosomach.
Identyfikowanie osobników przy pomocy markerów molekularnych nazywane bywa - w nawiązaniu do tradycyjnej daktyloskopii - techniką genetycznego odcisku palca lub fingerprintingiem.
Skoro markery genetyczne służą do klasyfikowania populacji lub identyfikowania pewnych osobników, to powinny być tak dobrane, aby badana populacja była pod ich względem niejednorodna - powinny wykazywać polimorfizm.
Przykłady markerów.
Funkcje markera molekularnego spełniają często charakterystyczne wyniki analiz (zwłaszcza obrazy rozdziałów elektroforetycznych) DNA. Opracowano bardzo dużą liczbę takich testów, z których pewne zależą od występowania w genomie ściśle określonego genu, inne -charakterystycznej, wysoce zmiennej sekwencji niekodującej, jeszcze inne charakteryzują znaczne obszary genomu (stanowią jakby jego wizytówkę).
Przykłady:
Markery genetyczne, m. molekularne, zwane też markerami DNA należy odróżniać od wzorców masowych DNA (nazywanych czasem markerami, używanych podczas elektroforezy DNA).

</doc>
<doc id="173268" url="https://pl.wikipedia.org/wiki?curid=173268" title="Arthur Laffer">
Arthur Laffer

Arthur Betz Laffer Sr. (ur. 14 sierpnia 1940) – amerykański ekonomista zajmujący się ekonomią podaży; stał się znany i wpływowy po tym, jak w czasie prezydentury Ronalda Reagana zajmował stanowisko w jego Economic Policy Advisory Board (1981–1989). Najbardziej znany jest z noszącej jego nazwisko krzywej Laffera, będącej prostym modelem wpływów budżetowych z podatków pokazującym „optymalną” stawkę podatkową znajdującą się między dwoma przedziałami stawek nieoptymalnych.
Jest autorem wielu artykułów oraz autorem i współautorem wielu książek w tym książki "Supply Side Economics: Financial Decision-Making for the 80s" (Ekonomia podaży: podejmowanie decyzji finansowych na lata 80.). 3 stycznia 2005 "The Wall Street Journal" wydrukował jego artykuł pt. "Destination U.S.A." (Cel USA) dotyczący teorii handlu.
Założył Laffer Associates w San Diego, gdzie zajmuje stanowisko dyrektora zarządzającego. W 1963 otrzymał tytuł zawodowy bakałarza z ekonomii na Uniwersytecie Yale. W 1965 ukończył studia na Uniwersytecie Stanforda, z tytułem MBA, i tamże w 1971 zdobył stopień doktora.
Ma sześcioro dzieci. Do jego współpracowników należy Lawrence Kudlow, popularny współprowadzący program Kudlow &amp; Co. na CNBC. Do admiratorów Laffera należy też autor blogów Donald Luskin – współautor książki "Index Options &amp; Futures: The Complete Guide."
Arthurowi Lafferowi zawdzięcza swe imię postać Larry’ego Laffera ze sławnej serii gier komputerowych Leisure Suit Larry. Prawdziwy Laffer przez lata nie wiedział o istnieniu tych gier. Dopiero gdy twórca Larry’ego, Al Lowe, zaczął plany stworzenia nowego programu o nazwie "Laffer Utilities" (Narzędzia Laffera), z udziałem Larry’ego, poprosił właściciela nazwiska o pozwolenie. Sekretarka Laffera grała we wspomniane gry od bardzo długiego czasu, jednak nigdy nie zwróciła jej uwagi zbieżność nazwisk. Laffer dał pozwolenie i przy okazji odwiedził Sierra On-Line – studia firmy Ala Lowe.
Do historii przeszło wystąpienie Arthura Laffera w 2006 w amerykańskiej stacji telewizyjnej Fox News. Dyskusja w studiu dotyczyła tego, czy Stanom Zjednoczonym grozi kryzys ekonomiczny. Arthur Laffer stanowczo twierdził, że gospodarka amerykańska jest w znakomitej kondycji, podczas gdy jego oponent, Peter Schiff, ostrzegał, że Ameryce zagraża głęboka recesja, która pojawi się w 2007 lub 2008. Rok później okazało się, że Arthur Laffer był w dużym błędzie, gdyż Stany Zjednoczone dotknął jeden z największych w historii tego kraju kryzys finansowy.

</doc>
<doc id="173271" url="https://pl.wikipedia.org/wiki?curid=173271" title="Samantha Stosur">
Samantha Stosur

Samantha Stosur (ur. 30 marca 1984 w Brisbane) – australijska tenisistka o polskich korzeniach, była liderka światowej klasyfikacji deblistek, zwyciężczyni wielkoszlemowego US Open 2011 oraz finalistka French Open 2010 w grze pojedynczej, zwyciężczyni czterech turniejów wielkoszlemowych w deblu i trzech w mikście. Australijka jest ponadto dwukrotną triumfatorką turnieju mistrzyń w grze podwójnej i reprezentantką kraju w rozgrywkach Pucharu Federacji oraz Pucharu Hopmana.
W 2022 roku poinformowała o zakończeniu kariery singlowej.
Kariera zawodowa.
1999–2001.
W październiku 1999 roku Stosur wystąpiła w swoim pierwszym turnieju ITF w australijskim Kooralbyn, gdzie w pierwszej rundzie przegrała z Lisą McShea. Kilka pierwszych turniejów zagrała jedynie w grze pojedynczej. W grze podwójnej po raz pierwszy wystartowała w mieście, w którym mieszka – Gold Coast w parze z Melissą Dowse. W styczniu 2000 Australijka po raz pierwszy grała w eliminacjach do zawodowej imprezy, a był to wielkoszlemowy turniej Australian Open w Melbourne. Przegrała w pierwszej rundzie. W styczniu 2001 po raz kolejny próbowała swoich sił w eliminacjach turniejowych (w Gold Coast oraz Australian Open), ale i tym razem nieudanie. 18 marca wygrała swój pierwszy turniej ITF w grze podwójnej w Benalla ze swoją rodaczką, Monique Adamczak. Tydzień wcześniej grała w finale ITF w Warrnambool. Po półrocznej przerwie zagrała w japońskim Kugayama, dochodząc do finału singla i debla. Od tej pory coraz częściej wygrywała turnieje Międzynarodowej Federacji Tenisowej.
2002.
Jako 261 zawodniczka na świecie otrzymała dziką kartę do turnieju zawodowego w Mondial Australian Women’s Hardcourts w 2002 i to był jej profesjonalny debiut. Przegrała w pierwszej rundzie z Anastasiją Myskiną, podobnie jak w grze podwójnej z Evie Dominikovic. Zadebiutowała z dziką kartą w Australian Open – w pierwszej rundzie uległa Grécie Arn. W sezonie nie startowała później w imprezach zawodowych, ograniczając się do występów w turniejach ITF. Tam odnosiła znacznie większe sukcesy w deblu niż w singlu.
2003.
Po porażce w pierwszej rundzie w Gold Coast w 2003, doszła do trzeciej rundy Australian Open, eliminując Conchitę Martínez w pierwszej rundzie, a ulegając Danieli Hantuchovej. W deblu odpadła w pierwszej rundzie. Kolejne jej występy to pierwsza runda w Regions Morgan Keegan Championships and the Cellular South Cup (po kwalifikacjach) i Wimbledonie (przegrała z Lindsay Davenport), kilkakrotnie nie przeszła kwalifikacji. Z Alicią Molik w drugiej rundzie w Londynie przegrały z siostrami Williams.
2004.
Rok 2004 zakończyła w gronie stu najlepszych tenisistek świata. Osiągnęła pierwszy turniejowy półfinał w Gold Coast, pokonując Meghann Shaughnessy, wkrótce także ćwierćfinał w Acapulco i Seulu, gdzie przegrała z Mariją Szarapową. W swoich dwóch meczach singlowych na Melbourne Park ustanowiła rekord turnieju w szybkości kobiecego serwisu, wynoszący 193 km/h. Po raz pierwszy w karierze zagrała we wszystkich turniejach wielkoszlemowych. 12 kwietnia sklasyfikowana na 97 miejscu rankingu, po raz pierwszy na miejscu dwucyfrowym. Poniosła porażkę na igrzyskach olimpijskich w Atenach, kończąc występy w grze pojedynczej i podwójnej na pierwszej rundzie (partnerką deblową była Nicole Pratt).
2005.
W roku 2005 wygrała pierwsze siedem turniejów deblowych w zawodowej karierze (w tym wielkoszlemowy US Open). Finały w Gold Coast i Sydney na początku roku dały jej prowadzenie w rankingu Champions Race, tuż przed rozpoczęciem Australian Open wdarła się do czołowej pięćdziesiątki rankingu tenisistek WTA. Zdobyła tytuł gry mieszanej w Melbourne. Z Bryanne Stewart wygrała pierwsze turnieje deblowe w Sydney i Amelia Island, w kolejnej części sezonu jej deblową partnerką została Lisa Raymond. Razem z Raymond wygrały turniej mistrzyń pod koniec sezonu.
2006.
W 2006 roku razem z Raymond Samantha zdobyła drugi wielkoszlemowy tytuł w deblu na kortach Rolanda Garrosa. Para zakończyła sezon na pierwszym miejscu rankingu Race i obroniła tytuł z turnieju mistrzyń. Obydwie zawodniczki zostały jednoczesnymi liderkami klasyfikacji deblistek (Stosur po raz pierwszy 6 lutego). Doszła do finału w Pradze w grze pojedynczej, półfinału w New Haven i trzykrotnie do ćwierćfinałów. Osiągnęła najlepszy singlowy wynik wielkoszlemowy czwartą rundą Australian Open, gdzie przegrała z Martiną Hingis (pokonała wcześniej Anę Ivanović). W sezonie ograła też Danielę Hantuchovą, Annę Czakwetadze i Lindsay Davenport. Zadebiutowała w czołowej trzydziestce rankingu singlowego.
2007.
Przegrała w ćwierćfinale w Mondial Australian Women’s Hardcourts 2007 z Dinarą Safiną oraz w drugiej rundzie w Sydney z Jeleną Janković. Także w drugiej rundzie odpadła z Australian Open. Była w ćwierćfinałach w Rakuten Japan Open Tennis Championships i Regions Morgan Keegan Championships and the Cellular South Cup. W turniejach w Indian Wells, Miami i Charleston doszła do trzeciej rundy. Odpadła w pierwszej rundzie w Berlinie i pokonała Amélie Mauresmo w drugiej rundzie w Rzymie (w trzeciej przegrała z Patty Schnyder). W grze podwójnej osiągnęła półfinał Australian Open, razem z Lisą Raymond wygrała turniej w Tokio, Indian Wells, Miami i Berlinie. 8 kwietnia 2007 utraciła prowadzenie w rankingu deblistek (Raymond wystartowała w jednym z turniejów z inną partnerką i zyskała dodatkowe punkty, Stosur w nim nie wzięła udziału). Trzecią rundę osiągnęła na kortach Rolanda Garrosa, przegrywając z Nicole Vaidišovą. Wystąpiła też w Wimbledonie, New Haven i US Open, ale tylko w Londynie przeszła pierwszą rundę. Po utracie pierwszego miejsca w rankingu deblistek odniosła razem z Lisą Raymond zwycięstwa w Berlinie i Eastbourne. Na Roland Garros i Wimbledonie dotarły do półfinałów, ale w Nowym Jorku odpadły już w czwartej rundzie. Ewidentnie Amerykanka i Australijka straciły tytuł najlepszych w sezonie, wyparte przez debel Liezel Huber/Cara Black.
Stosur nie pojawiła się na światowych kortach już do końca roku 2007, zajmując w listopadzie piąte miejsce w gronie deblistek całego świata. Jak się okazało, przyczyną absencji i słabych wyników po Wimbledonie była borelioza, na którą zachorowała tenisistka. Pierwsze objawy w postaci bólu głowy pojawiły się u niej już w lipcu podczas podróży z Nowego Jorku do Tampy. Australijka trafiła do szpitala, gdzie podejrzewano nawet zapalenie opon mózgowych. Treningi wznowiła w grudniu, planując powrót wraz z początkiem 2008 roku. Plany te spaliły jednak na panewce, a na tydzień przed końcem roku Stosur poinformowała, że wycofuje się zarówno z turnieju w Gold Coast, jak i Australian Open.
2008.
Do rywalizacji powróciła na przełomie kwietnia i maja, startując w dwóch amerykańskich turniejach Międzynarodowej Federacji Tenisowej. W Dothan przegrała w półfinale z Varvarą Lepchenko, a w ćwierćfinale w Charlottesville z Yaniną Wickmayer. W profesjonalnej imprezie w Rzymie przeszła do drugiej rundy, podobnie na kortach Roland Garros. W Birmingham musiała startować w kwalifikacjach, przeszła je, a w drugiej rundzie uległa Katerynie Bondarenko. W Eastbourne awansowała do półfinału, pokonując po drodze Amélie Mauresmo i Caroline Wozniacki. Na Wimbledonie w drugiej rundzie nie dała rady Nicole Vaidišovej.
Od turnieju w Rzymie wznowiła deblową współpracę z Lisą Raymond. W Paryżu przeszły do trzeciej rundy, ulegając Nurii Llagosteri Vives i Maríi José Martínez Sánchez. W Londynie doszły do finałowej rozgrywki, w której przegrały z duetem sióstr Williams. Wcześniej wyeliminowały liderki rankingu, Black i Huber oraz trzecią parę turnieju, Peschke i Stubbs.
Wraz z Bobem Bryanem wygrała grę mieszaną Wimbledonu. W drodze do finału pokonali trzy wysoko rozstawione miksty, Huber i Murray, Dechy i Ram oraz Black i Hanley.
Na Igrzyskach Olimpijskich w Pekinie wraz z Rennae Stubbs odpadła już w 2. rundzie. Zdecydowanie bardziej zgrany zespół stworzyła z Raymond. Kolejny występ i kolejny finał wielkoszlemowego turnieju – w US Open przegrały dopiero z deblem Black/Huber 3-6 6-7(6).
W singlu z bardziej znaczących występów trzeba wymienić półfinał w Eastbourne (przegrany z Nadieżdą Pietrową), ćwierćfinał w Stanford i finał w Seulu (uległa Marii Kirilenko).
2009.
W roku 2009 Stosur zdecydowanie postawiła na występy singlowe, chociaż w deblu radziła sobie bardzo dobrze. Razem z Rennae Stubbs była w finale Eastbourne, Wimbledonu (również przegrana z siostrami Williams), Toronto i półfinale US Open. Te wyniki pozwoliły deblowi Stosur/Stubbs wystąpić w Sony Ericsson Championships, gdzie przegrały pierwszy mecz z deblem Black/Huber.
Singiel, który od tego sezonu stał się dla Stosur sprawą priorytetową, przyniósł jej kilka znaczących sukcesów i pozwolił zakończyć rozgrywki na miejscu nr 13 w rankingu światowym. Australijka była w trzeciej rundzie Australian Open, ćwierćfinale Miami (wygrana m.in. z Dinarą Safiną, ówczesnym numerem 2. cyklu), półfinale Rolanda Garrosa (pierwszy raz dotarła do takiej fazy w turnieju Wielkiego Szlema), 3. rundzie Wimbledonu, półfinale Stanford, finale Los Angeles, ćwierćfinale Toronto oraz 2. rundzie US Open. Na sam koniec sezonu odniosła swoje pierwsze turniejowe zwycięstwo w Osace, pokonując w półfinale Caroline Wozniacki, a w finale Francescę Schiavone 7:5, 6:1.
2010.
W 2010 roku w deblu zdecydowała się występować z Nadieżdą Pietrową. Współpraca ta przyniosła wyniki w postaci finału Indian Wells, Miami oraz trzecich rund na kortach im. Rolanda Garrosa i w Wimbledonie. Po turnieju w Londynie Stosur zrezygnowała w tym sezonie z dalszych występów deblowych, by nie obciążać organizmu i skupić się na singlu. Wpływ na tę decyzję miała kontuzja ramienia.
W grze pojedynczej rozegrała jak do tej pory najlepszy sezon w karierze. W Australian Open przegrała dopiero w 4. rundzie z późniejszą mistrzynią turnieju – Sereną Williams. Następnie począwszy od marcowego Indian Wells (półfinał), aż do turnieju w Eastbourne (również półfinał) nie schodziła poniżej poziomu ćwierćfinału. Spośród licznych udanych występów należy wymienić: wygrany turniej w Charleston, finały w Stuttgarcie (przegrana z Justine Henin) i na kortach Rolanda Garrosa. Ten ostatni wynik jest jej najlepszym do tej pory sukcesem. W drodze do finału Stosur pokonała Justine Henin (przerwała w ten sposób fenomenalną serię 21 zwycięstw z rzędu Belgijki w tym turnieju), Serenę Williams (po dramatycznym meczu z numerem jeden rankingu zwyciężyła 6:2, 6:7(2), 8:6), a w półfinale gładko Jelenę Janković 6:1, 6:2. W walce o tytuł uległa Francesce Schiavone, którą pokonała rok wcześniej w pierwszej rundzie w tym samym turnieju.
Po nieudanym turnieju wimbledońskim (1. runda z późniejszą ćwierćfinalistką Kaią Kanepi) przeniosła się na korty twarde, gdzie zaliczyła półfinał w Stanford i ćwierćfinał San Diego. Następnie zrezygnowała z udziału w turniejach w Cincinnati i Montrealu z powodu kontuzji ramienia. W US Open dotarła do ćwierćfinału, gdzie kolejny raz w tym sezonie przegrała z późniejszą mistrzynią. Tym razem była to Kim Clijsters, z którą przegrała w trzech zaciętych setach. Równie dramatyczny mecz stoczyła rundę wcześniej z Jeleną Diemientjewą. Po 2 godzinach i 40 minutach walki zwyciężyła 6:3, 2:6, 7:6(2).
Wyniki singlowe w sezonie 2010 pozwoliły jej na stałe zagościć w czołowej dziesiątce singlowego rankingu.
2011.
W kwietniu wygrała w deblu z partnerką Sabine Lisicki turniej Porsche Tennis Grand Prix 2011 w Stuttgarcie.
W 2011 dotarła w singlu do finału w Toronto, gdzie przegrała w finale z Sereną Williams wynikiem 4:6, 2:6. Kilka tygodni później zrewanżowała się Williams, pokonując ją w singlowym finale wielkoszlemowego US Open wynikiem 6:2, 6:3. Było to jej pierwsze mistrzostwo w Wielkim Szlemie w singlu. W 2011 wraz z mistrzynią świata w biegu na 100 metrów przez płotki Sally Pearson była ambasadorką kandydatury Gold Coast do organizacji igrzysk Wspólnoty Narodów w 2018 roku.
2012.
W sezonie olimpijskim 2012 Stosur osiągnęła dwa finały singlowe: w Ad-Dausze i Moskwie. W tym roku Australijka zanotowała pierwszą rundę Australian Open, półfinał French Open, drugą rundę Wimbledonu i ćwierćfinał US Open w singlu oraz pierwszą rundę French Open i drugą Wimbledonu w deblu. Na igrzyskach olimpijskich osiągnęła pierwszą rundę zawodów, zarówno w grze pojedynczej, jak również w grze podwójnej. Uczestniczyła w Mistrzostwach WTA jako zawodniczka rezerwowa, jednakże po rezygnacji Petry Kvitovej z dwóch ostatnich meczów, Stosur zajęła jej miejsce. Ostatecznie przegrała kolejne dwa mecze z Errani i Szarapową, przez co zajęła ostatnie miejsce w grupie.
2013.
Sezon 2013 Stosur rozpoczęła od porażek w pierwszej rundzie turniejów w Brisbane i Sydney. W Australian Open z rywalizacji gry pojedynczej i podwójnej odpadła w drugiej rundzie, natomiast w udział w grze mieszanej zakończyła po pierwszym meczu. W lutym osiągnęła ćwierćfinały turniejów WTA Premier Series w Ad-Dausze i Dubaju. Następnie osiągnęła ćwierćfinał w Indian Wells, a mecz o półfinał z Angelique Kerber z powodu kontuzji prawej łydki oddała walkowerem. Z tej też przyczyny w Miami nie zagrała.
Jej kolejny występ miał miejsce w Charleston, gdzie w spotkaniu trzeciej rundy z Eugenie Bouchard skreczowała przy stanie 1:6, 0:2, gdyż nastąpiło odnowienie urazu łydki. W Stuttgarcie i w Madrycie nie wygrała meczu. W Rzymie natomiast osiągnęła ćwierćfinał singla i drugą rundę debla. Na French Open wygrała po dwa mecze w grze pojedynczej i podwójnej. Okres gry na nawierzchni trawiastej rozpoczęła od zawodów w Eastbourne, gdzie przegrała w drugim meczu. Na Wimbledonie awansowała do trzeciej rundy singla, a w deblu odpadła po pierwszym meczu.
Okres przygotowawczy do ostatniego turnieju wielkoszlemowego rozpoczęła w Stanford. W swoim pierwszym meczu uległa Woldze Hawarcowej 2:6, 4:6. Następnie zwyciężyła w Carlsbadzie, odnosząc tym samym czwarty triumf singlowy w karierze. W finale pokonała Wiktoryję Azarankę w dwóch setach. W Toronto i Cincinnati osiągnęła trzecie rundy. Po drugim z tych turniejów rozstała się ze szkoleniowcem, Davidem Taylorem, który trenował ją przez sześć lat. Na US Open przegrała w pierwszej rundzie singla i drugiej debla.
W Tokio Australijka awansowała do trzeciej rundy singla, a w Pekinie przegrała w swoich pierwszych meczach w obu konkurencjach. Udział w Seulu zakończyła triumfem 3:6, 7:5, 6:2 nad Eugenie Bouchard w meczu mistrzowskim gry pojedynczej i finałem w deblu. W Moskwie natomiast awansowała do finału singla, a w deblu odniosła turniejowe zwycięstwo. W turnieju Tournament of Champions wygrała dwa spotkania fazy grupowej, a następnie awansowała do finału, w którym uległa Simonie Halep 2:6, 6:2, 6:2.
2014.
Sezon 2014 rozpoczęła udziałem w Pucharze Hopmana, w którym Australia zajęła ostatnie miejsce w grupie z trzema porażkami na koncie. W Hobart Stosur awansowała do półfinału. W Australian Open osiągnęła trzecią rundę w grze pojedynczej i drugą w grze podwójnej. W Ad-Dausze wygrała jeden mecz. W Dubaju natomiast zanotowała półfinał debla. W Indian Wells wygrała dwa mecze w grze pojedynczej, a w deblu osiągnęła kolejny półfinał. Także trzecią rundę zapisała na swoim koncie w Miami.
Na kortach ziemnych w Charleston Australijka wygrała w jednym spotkaniu. Bez zwycięstwa pozostała w Oeiras. Następnie awansowała do trzecich rund w Madrycie oraz Rzymie. Udział we French Open zakończyła na czwartym pojedynku w singlu i po pierwszym w deblu.
Okres gry na kortach trawiastych rozpoczęła od trzeciej rundy w Birmingham i pierwszej w Eastbourne. Na Wimbledonie zanotowała kolejno: pierwszą rundę gry pojedynczej, trzecią gry podwójnej i finał gry mieszanej. W pojedynku mistrzowskim razem z Nenadem Zimonjiciem pokonali Chan Hao-ching i Maksa Mirnego 6:4, 6:2.
Udział w US Open Series rozpoczęła od pierwszej rundy w Stanford, w której przegrała z Naomi Ōsaką 6:4, 6:7(7), 5:7. W Montrealu i Cincinnati w drugiej rundzie ulegała Serenie Williams. W New Haven awansowała do półfinału, występując w zawodach z dziką kartą. Nie sprostała w nim Petrze Kvitovej. Na US Open pokonała w pierwszej rundzie Lauren Davis 6:1, 6:4, by w kolejnym spotkaniu przegrać z Kaią Kanepi 6:3, 3:6, 6:7(8).
Okres gry na kortach w Azji najwyżej rozstawiona Stosur rozpoczęła od porażki w pierwszej rundzie w Kantonie. W Wuhanie Australijka przegrała w pierwszym meczu z Karolíną Plíškovą 4:6, 4:6. W zawodach WTA Premier Mandatory w Pekinie awansowała do półfinału, pokonując w turnieju Francescę Schiavone, Caroline Wozniacki oraz Alizé Cornet, a także orzymując walkower od Sereny Williams. W półfinale ponownie uległa Kvitovej. Na zakończenie sezony wygrała turniej w Osace, pokonując w meczu mistrzowskim Zarinę Dijas 7:6(7), 6:3.
2015.
Stosur rozpoczęła sezon 2015 porażką w Brisbane z Varvarą Lepchenko. W Sydney i Australian Open awansowała do drugiej rundy. W pierwszych deblowych zawodach wielkoszlemowych osiągnęła trzecią rundę. W rozgrywkach Grupy Światowej Pucharu Federacji przegrała wszystkie trzy mecze w konfrontacji z Niemcami. W Dubaju Australijka przegrała w drugiej rundzie z Caroline Wozniacki, zaś w Dosze nie wygrała meczu. Zawody w Indian Wells zakończyła na trzeciej rundzie singla i półfinale debla, a w Miami doszła do trzeciej rundy gry pojedynczej i pierwszej rundy gry podwójnej.
Okres gry na nawierzchni ceglanej Stosur rozpoczęła od osiągnięcia drugiej rundy w Charleston, trzeciej w Madrycie i pierwszej w Rzymie. Następnie triumfowała w rozgrywkach w Strasburgu, pokonując w finale Kristinę Mladenovic 3:6, 6:2, 6:3. Na French Open przegrała w trzeciej rundzie z rozstawioną z numerem drugim Mariją Szarapową. W deblu ponownie zanotowała trzecią rundę.
W zawodach rozgrywanych na trawie w Eastbourne Australijka przegrała w swoim pierwszym meczu z Cwetaną Pironkową. Podczas Wimbledonu w trzeciej rundzie przegrała z Coco Vandeweghe 2:6, 0:6. W grze podwójnej osiągnęła drugą rundę.
W Båstad tenisistka wygrała jeden mecz. Kolejny singlowy triumf w zawodach WTA Tour zaliczyła w Bad Gastein, gdzie w meczu mistrzowskim pokonała Karin Knapp 3:6, 7:6(3), 6:2. W Waszyngtonie zanotowała półfinał, przegrywając w nim ze Sloane Stephens w dwóch setach.
2016.
Australijka zainaugurowała sezon wygranym meczem w Brisbane. W Sydney dotarła do trzeciej rundy. Odpadła już na początku Australian Open.
Stosur powróciła na korty podczas marcowych turniejów rangi WTA Premier Mandatory w Indian Wells i Miami. W pierwszym z nich wygrała seta ze zwyciężczynią obu zawodów Wiktoryją Azaranką, ale w drugim przegrała mecz otwarcia.
Grę na nawierzchniach ceglanych tenisistka zaczęła od zawodów w Charleston, wygrywając dwa mecze. Następnie dotarła do finału w Pradze, gdzie zatrzymała ją dopiero Lucie Šafářová. W Madrycie osiągnęła półfinał, w którym uległa późniejszej triumftorce Simonie Halep. Równie daleko zaszła w wielkoszlemowym French Open, m.in. rewanżując się Rumunce.
Wimbledon i US Open zakończyła na drugiej rundzie, a na igrzyskach olimpijskich przegrała w trzecim meczu ze zdobywczynią srebrnego medalu Angelique Kerber.
Zakończyła rok na 21. miejscu, co jest wynikiem porównywalnym z poprzednimi trzema latami. W deblu wygrała kilka meczów, zajmując 124. pozycję w rankingu.
2017.
Podczas styczniowych turniejów w swoim rodzinnym kraju nie wygrała ani jednego meczu. W lutym doszła do ćwierćfinału w Tajpej i Dosze, a w Dubaju odniosła jedno zwycięstwo. W marcu po porażce w drugiej rundzie w Indian Wells doszła do czwartej rundy w Miami, gdzie była bliska zwycięstwa z Simoną Halep.
Życie prywatne.
Tenisistka mieszka w Gold Coast. Jest córką Dianne i Tony’ego Stosur. Ma dwóch braci, Daniela i Dominica. Jej hobby to muzyka i zakupy. 16 czerwca 2020 jej partnerka urodziła córeczkę, Genevieve.

</doc>
<doc id="173272" url="https://pl.wikipedia.org/wiki?curid=173272" title="Rajd Finlandii 2004">
Rajd Finlandii 2004

Rezultaty Rajdu Finlandii ("54th Neste Rally Finland"), eliminacji Rajdowych Mistrzostw Świata w 2004 roku, który odbył się w dniach 6–8 sierpnia. Była to dziewiąta runda czempionatu w tamtym roku i siódma szutrowa oraz czwarta w Junior WRC. Bazą rajdu było miasto Jyväskylä. Zwycięzcami rajdu zostali Finowie Marcus Grönholm i Timo Rautiainen jadący Peugeotem 307 WRC. Wyprzedzili oni estońsko-brytyjską załogę Markko Märtina i Michaela Parka w Fordzie Focusie WRC oraz Hiszpanów Carlosa Sainza i Marca Martíego w Citroënie Xsarze WRC. Z kolei zwycięzcami Junior WRC zostali Szwedzi Per-Gunnar Andersson i Jonas Andersson w Suzuki Ignisie S1600.
Rajdu nie ukończyło czterech kierowców fabrycznych. Finowie Harri Rovanperä w Peugeocie 206 WRC i Mikko Hirvonen w Subaru Imprezie WRC nie ukończyli rajdu z powodu uszkodzeń auta po wypadkach (Rovanperä na 6. oesie, a Hirvonen na 10.). Inny Fin Kristian Sohlberg w Mitsubishi Lancerze WRC miał wypadek na 14. oesie. Z kolei kierowca Peugeota 307 WRC Fin Sebastian Lindholm zrezygnował z jazdy na 12. oesie na skutek wypadku.
Klasyfikacja po 9 rundach.
Tabele przedstawiają tylko pięć pierwszych miejsc.

</doc>
<doc id="173274" url="https://pl.wikipedia.org/wiki?curid=173274" title="Https">
Https



</doc>
<doc id="173276" url="https://pl.wikipedia.org/wiki?curid=173276" title="Edytor wsadowy">
Edytor wsadowy

Edytor wsadowy – program komputerowy lub jego część (funkcjonalność), edytor, który pobiera dane do edycji ze zdefiniowanego źródła: z pliku, potoku lub klawiatury. Dane wyjściowe są kierowane na zdefiniowane wyjście standardowe: plik, ekran, drukarka. Sterowanie programem odbywa się poprzez interpretację skryptów i wykonanie występujących w nich instrukcji.

</doc>
<doc id="173278" url="https://pl.wikipedia.org/wiki?curid=173278" title="Piotr Gruszka (siatkarz)">
Piotr Gruszka (siatkarz)

Piotr Łukasz Gruszka (ur. 8 marca 1977 w Oświęcimiu) – polski siatkarz i trener siatkarski. W latach 1995–2011 reprezentant kraju (rekordzista pod względem liczby meczów rozegranych w kadrze), a z czasem jej kapitan, występujący na pozycji atakującego bądź przyjmującego (skrzydłowego). Mistrz Europy 2009, srebrny medalista mistrzostw świata 2006, trzykrotny uczestnik igrzysk olimpijskich (Atlanta 1996, Ateny 2004 i Pekin 2008). MVP mistrzostw Europy 2009. Do 2008 włącznie uczestnik wszystkich 11 edycji Ligi Światowej (1998–2008) z udziałem reprezentacji Polski.
Przebieg kariery.
Sportowa kariera Piotra Gruszki rozpoczęła się w rodzinnych Kętach. Na początku uprawiał lekkoatletykę, później jednak spróbował gry w siatkówkę i ta dyscyplina bardziej przypadła mu do gustu. Duży wpływ na ten wybór miały tradycje rodzinne, piłkę siatkową uprawiali bowiem jego ojciec i brat. W 1989 rozpoczął treningi w sekcji siatkarskiej Towarzystwa Sportowego Hejnał Kęty; jego pierwszymi trenerami byli Andrzej Pietrzyk i Marek Błasiak. Z uwagi na nieprzeciętny talent dość wcześnie zaczęto wypożyczać go do innych zespołów w okolicy, a w I klasie liceum trafił do BBTS Włókniarz Bielsko-Biała pod skrzydła Wiktora Kreboka – ówczesnego szkoleniowca tego klubu, a zarazem selekcjonera reprezentacji Polski. To właśnie w barwach tego klubu w sezonie 1993/1994 16-letni Gruszka zadebiutował w ekstraklasie i europejskich pucharach. 7 listopada 1993 podczas rewanżowego meczu II rundy Pucharu CEV wyszedł na parkiet w podstawowej szóstce w przegranym 2:3 meczu przeciwko szwedzkiemu "Hylte VBK". W 1996, razem w kadrą juniorów, wywalczył w Nantanji (Izrael) mistrzostwo Europy juniorów. Rok później w Bahrajnie pod wodzą Ireneusza Mazura Gruszka sięgnął po złoty medal mistrzostw świata.
Karierę międzynarodową rozpoczął od występów w kadrze seniorów, debiutując w kadrze w 1995, mając 18 lat. Również w 1995 po raz pierwszy uczestniczył na mistrzostwach Europy 1995. Rok później zadebiutował na igrzyskach olimpijskich w Atlancie. W latach 1998-2011 (z wyjątkiem 2009) występował w Lidze Światowej siatkarzy. Na swój pierwszy sukces w kadrze seniorów czekał do 2006, kiedy to zdobył z reprezentacją srebrny medal mistrzostw świata. Trzy lata później zdobył mistrzostwo Europy i został najbardziej wartościowym graczem tejże imprezy.
Ostatnimi dużymi sukcesami w reprezentacji było zdobycie brązowych medali Ligi Światowej i Mistrzostw Europy w 2011. 28 sierpnia 2011 rozegrał 400 mecz w barwach reprezentacji Polski, podczas IX Memoriału Huberta Jerzego Wagnera. W latach 1995-2011 rozegrał w kadrze 450 meczów.
26 maja 2014 został trenerem BBTS-u Bielsko-Biała. Od sezonu 2016/2017 do sezonu 2018/2019 był trenerem GKS-u Katowice. W marcu 2017 został asystentem Ferdinando de Giorgiego w Reprezentacji Polski siatkarzy, funkcję pełnił do września 2017. W sezonie 2019/2020 był trenerem Resovii Rzeszów, z której został zwolniony w jego trakcie (w styczniu 2020). W sezonie 2021/2022 oraz na początku sezonu 2022/2023 był szkoleniowcem pierwszoligowego Norwidu Częstochowa.
W 2014 wziął udział w pierwszej polsatowskiej edycji programu "Dancing with the Stars. Taniec z gwiazdami". Jego partnerką taneczną była Nina Tyrka, z którą odpadł w ósmym odcinku, zajmując 5. miejsce.
Pozycja na boisku.
Na początku seniorskiej kariery regularnie grywał jako atakujący. Z czasem jednak został przekwalifikowany na pozycję przyjmującego. W ostatnich latach – ze względu na parametry motoryczne oraz duże doświadczenie – ponownie często grał po przekątnej z rozgrywającym (pozycja atakującego).
Życie prywatne.
Pochodzi z Kęt. Jego żoną jest Aleksandra Szettel, z którą ma troje dzieci: Marię Aleksandrę, Juliana i Helenę. Małżonkowie wystąpili w drugiej edycji programu Polsatu "The Story of My Life. Historia naszego życia" (2018), w którym opowiedzieli historię swego związku, a także wzięli udział w pierwszej edycji programu "Power Couple" (2021).

</doc>
<doc id="173279" url="https://pl.wikipedia.org/wiki?curid=173279" title="Turntablizm">
Turntablizm

Turntablism – forma posługiwania się gramofonem poprzez tworzenie scratchy czy beat jugglingów (czyli techniki żonglerki bitem) na płycie winylowej.
Turntablism wywodzi się bezpośrednio z kultury hip-hopowej i jest jednym z jej czterech podstawowych elementów (pozostałe to: rap, breakdance, graffiti).

</doc>
<doc id="173280" url="https://pl.wikipedia.org/wiki?curid=173280" title="Piotr Lipiński">
Piotr Lipiński



</doc>
<doc id="173286" url="https://pl.wikipedia.org/wiki?curid=173286" title="Fenkuł włoski">
Fenkuł włoski

Fenkuł włoski, koper włoski, koper słodki ("Foeniculum vulgare" Mill.) – gatunek rośliny dwuletniej, czasem byliny, zaliczany do rodziny selerowatych ("Apiaceae"). Gatunek jest bardzo zmienny (dwa podgatunki z kilkoma odmianami), uważany za jedynego przedstawiciela rodzaju fenkuł ("Foeniculum" Mill.) lub część zaliczanych tu taksonów wyodrębnianych jest w randze osobnych gatunków.
Rozmieszczenie geograficzne.
Występuje dziko w strefie śródziemnomorskiej oraz w Pakistanie, Iranie, Afganistanie, najdalej na wschodzie sięgając Nepalu. Rozprzestrzenił się także jako gatunek zawleczony poza obszarami swojego rodzimego występowania: w Mikronezji, Australii, Nowej Zelandii, Wielkiej Brytanii, Meksyku, USA, na Hawajach, w Makaronezji oraz w Środkowej i Południowej Ameryce. Jest uprawiany w wielu rejonach świata, w tym także w Polsce.
Zastosowanie.
Roślina kosmetyczna.
Napar może być stosowany do przemywania tłustej skóry. Olejek fenkułowy stosowany jest w mieszankach zapachowych dodawanych do past do zębów, płynów do płukania ust, mydeł i innych kosmetyków. Nasiona fenkułu żuje się dla odświeżenia oddechu.
Sztuka kulinarna.
Ze względu na wysoką zawartość olejków eterycznych anyżu, napar z nasion kopru włoskiego jest popularnym napojem – np. w Niemczech.
Roślina ozdobna.
Bywa uprawiany jako kwiatowe obramowanie rabaty. Istnieje ozdobna odmiana 'Purpurascens' o drobno dzielonych liściach, brązowych za młodu.
Uprawa.
Ma duże wymagania termiczne, preferuje ciepłe, dobrze nasłonecznione, osłonięte od wiatru miejsca. Strefy mrozoodporności 5–10. Gleby o dużej zawartości próchnicy, przepuszczalne, o wysokiej zawartości składników pokarmowych i odczynie zasadowym. Rozmnaża się przez nasiona, które wysiewa się na rozsadniku w kwietniu–maju. Plon z jednego hektara wynosi 1–2 ton.

</doc>
<doc id="173288" url="https://pl.wikipedia.org/wiki?curid=173288" title="Egzekucja państwowa">
Egzekucja państwowa

Egzekucja państwowa ("Reichsexekution"). W Pierwszej Rzeszy określenie militarnych środków podejmowanych w celu wprowadzenia w życie postanowień Reichstagu lub cesarza. Ponieważ cesarz nie dysponował wystarczającymi siłami, egzekucję zlecano jednemu lub kilku książętom Rzeszy.
W okresie Drugiej Rzeszy i Republiki Weimarskiej rozumiano pod tym pojęciem środki przymusu określone w konstytucji, stosowane przeciwko poszczególnym krajom związkowym w celu zachowania jedności państwa. W konstytucji Rzeszy środki te były określone w art. 19 konstytucji, natomiast w Republice Weimarskiej - w art. 48.
Egzekucja państwowa odpowiada pojęciu egzekucji związkowej w konstytucji Związku Niemieckiego i pojęciu przymusu federalnego w ustawie zasadniczej Republiki Federalnej Niemiec.

</doc>
<doc id="173294" url="https://pl.wikipedia.org/wiki?curid=173294" title="Jaguar (ujednoznacznienie)">
Jaguar (ujednoznacznienie)



</doc>
<doc id="173296" url="https://pl.wikipedia.org/wiki?curid=173296" title="Wydymacz">
Wydymacz



</doc>
<doc id="173299" url="https://pl.wikipedia.org/wiki?curid=173299" title="Józef Wawel-Louis">
Józef Wawel-Louis

Józef Wawel-Louis właściwie Józef Tadeusz Louis (ur. 14 października 1832 w Krakowie, zm. 21 marca 1898 w Krakowie) – polski prawnik, historyk, publicysta, radca dworu cesarsko-królewskiego. Miłośnik i znawca Krakowa, zwłaszcza XVIII-XIX w., oraz okresu Wolnego Miasta Krakowa. Jeden z założycieli i pierwszy prezes Towarzystwa Miłośników Historii i Zabytków Krakowa, członek założyciel Towarzystwa Gimnastycznego „Sokół” w Krakowie.
Życiorys.
Pochodził z rodziny o korzeniach polskich, niemieckich i francuskich. Jego ojciec, Józef Jan Mikołaj Louis, był kupcem. Matka, Maria Krumpholtz, wywodziła się z rodu kupieckiego o długich tradycjach. 
Louis rozpoczął edukację w prywatnych szkołach, m.in. w pensji Szymona Dutkiewicza przy ul. Kanoniczej. Następnie w 1844 został przyjęty do Gimnazjum św. Anny, które ukończył w 1847. W tym samym roku zapisał się na studia prawnicze na Uniwersytecie Jagiellońskim, które ukończył w 1853. Po odbyciu aplikantury w Krakowie został zatrudniony w sądzie kryminalnym w Rzeszowie. Następnie pracował w sądach w Rozwadowie, Krzeszowicach, Dąbrowie Tarnowskiej, Andrychowie, Kalwarii i Mogile. W 1867 otrzymał stanowisko sędziego w Krzeszowicach, a w 1872 awansowano go na radcę przy Sądzie Krajowym w Krakowie. Później został radcą Sądu Krajowego Wyższego. W 1890 został mianowany radcą dworu przy Najwyższym Trybunale Sądowym i Kasacyjnym w Wiedniu. W 1895 przeszedł na emeryturę i powrócił do Krakowa.
Podczas pracy sądowej w Krzeszowicach został wybrany na członka Rady Powiatowej w Chrzanowie. W latach 1869-1871 należał do Towarzystwa Przyjaciół Oświaty w Krakowie. W latach 70. był członkiem Okręgowej Rady Szkolnej w Krakowie. Za publikacje historyczne nt. Krakowa otrzymał w 1877 z rąk cesarza Franciszka Józefa tytuł szlachecki "Edler" oraz przydomek "von Wawel". Należał do Kasy Oszczędności Miasta Krakowa. Był członkiem Komisji Prawniczej Akademii Umiejętności. W latach 90. wybrano go członkiem honorowym Stowarzyszenia Biblioteki Polskiej. W 1892 był członkiem-założycielem krakowskiego Sokoła. W 1896 należał do grona zakładających Towarzystwo Miłośników Historii i Zabytków Krakowa i wybrany został jego pierwszym prezesem.
Ogłosił około 3000 różnej wielkości prac z zakresu prawa, administracji i społeczeństwa. Publikacje te ukazały się głównie na łamach polskich i niemieckich czasopism fachowych. W pracach historycznych skupiał się przede wszystkim na dziejach Krakowa porozbiorowego.
Pochowany został na Cmentarzu Rakowickim w Krakowie, w pasie 11.
Wybrane prace.
Z zakresu prawa:
Z zakresu historii Krakowa:

</doc>
<doc id="173303" url="https://pl.wikipedia.org/wiki?curid=173303" title="Santa Maria delle Grazie">
Santa Maria delle Grazie

Bazylika Santa Maria delle Grazie w Mediolanie. Autorem projektu kościoła był Guiniforte Solari. Prace nad budową kościoła rozpoczęto w późnych latach 80. XV wieku i kontynuowano przebudowę w latach 90. tego wieku. Świątynia typu bazylikowego, korpus 3-nawowy (długi i niski) powstał już w latach 60. W kościele Donato Bramante zastosował swoje ulubione motywy architektoniczne wynikające z zamiłowania do formy dośrodkowej - prezbiterium i transept zakończył półkolami, a wokół kopuły umieścił galerię otwartą arkadami na zewnątrz. Kopułę na poligonalnym bębnie wieńczy smukła latarnia (cecha charakterystyczna dla Bramantego). Wnętrze Santa Maria delle Grazie charakteryzuje się lekkością i jasnością. Geometryczne wzory, jak malowane rozetowe okna, są podporządkowane klarowności dyspozycji przestrzennej.
W bazylice znajduje się fresk Leonarda da Vinci "Ostatnia Wieczerza" i kwadratowa mozaika (120 m) przedstawiająca Matkę Bożą. 
Nocą 15 sierpnia 1943 roku bomby zrzucone przez brytyjskie i amerykańskie samoloty uszkodziły kościół. Ściana zawierająca "Ostatnią wieczerzę" nie została zniszczona, gdyż była zabezpieczona workami z piaskiem.
22 czerwca 1993 roku papież Jan Paweł II podniósł kościół do godności bazyliki mniejszej

</doc>
<doc id="173306" url="https://pl.wikipedia.org/wiki?curid=173306" title="A teraz coś z zupełnie innej beczki">
A teraz coś z zupełnie innej beczki

A teraz coś z zupełnie innej beczki (ang. "And Now For Something Completely Different") – pierwszy, powstały w roku 1971, pełnometrażowy film grupy Monty Pythona.
Ekipa.
Występują:
Animacje:
Producent wykonawczy:
Produkcja:
Reżyseria:
Informacje ogólne.
Film "A teraz coś z zupełnie innej beczki" jest zbiorem skeczy, które zostały nagrane na nowo i sprawnie połączone w całość (która jednak nie jest klasycznym filmem pełnometrażowym), między innymi poprzez animacje Terry'ego Gilliama. Składa się na niego wiele znanych skeczy, np. "Martwa papuga", "Jak być niewidzialnym", "Brudny widelec", "Najzabawniejszy dowcip świata", "Piosenka drwala" i wiele innych.

</doc>
<doc id="173310" url="https://pl.wikipedia.org/wiki?curid=173310" title="Nothing">
Nothing



</doc>
<doc id="173311" url="https://pl.wikipedia.org/wiki?curid=173311" title="Kobylin">
Kobylin

Kobylin – miasto w woj. wielkopolskim, w powiecie krotoszyńskim, siedziba gminy miejsko-wiejskiej Kobylin.
Według danych z 31 grudnia 2009 miasto miało 3130 mieszkańców.
Prywatne miasto szlacheckie lokowane w 1303 roku położone było w XVI wieku w województwie kaliskim.
Położenie.
Położony jest nad strumieniem Radęca (dawniej Rzedziąca), u zbiegu linii kolejowych Krotoszyn-Leszno i Kobylin-Rawicz (nieczynna), przy drodze krajowej nr 36: Ostrów Wielkopolski-Krotoszyn-Rawicz-Lubin-Prochowice, około 16 km na zachód od Krotoszyna i około 45 km na zachód od Ostrowa. Historycznie leży w Wielkopolsce.
Historia.
Z 1303 roku pochodzi pierwsza wzmianka o Kobylinie jako mieście. Data samej lokacji pozostaje nieznana, doszło do niej jednak z pewnością wskutek starań ówczesnego właściciela, wojewody kaliskiego, Mikołaja Przedpełkowica z rodu Łodziów - być może doszło do niej jeszcze za panowania Przemysła II.
Pierwszą nazwą miasta była "Wenecja". W przeszłości liczne jarmarki (do dziewięciu rocznie). Od 1456 roku w Kobylinie prowadzono szkołę przyklasztorną oo. Bernardynów. Jej absolwenci kierowali się zazwyczaj na studia do Krakowa. Byli wśród nich:
W czasie wojny trzynastoletniej Kobylin wystawił w 1458 roku 10 pieszych na odsiecz oblężonej polskiej załogi Zamku w Malborku.
W czasie zaboru pruskiego Kobylin należał do powiatu Krotoszyn (1793-1919). Według spisu urzędowego z 1837 roku miasto liczyło 2 226 mieszkańców, którzy zamieszkiwali 261 dymów (domostw).
Podczas powstania wielkopolskiego mieszkańcy zorganizowali kompanię ochotniczą, która brała udział w walkach o Zduny i Rawicz. Podczas II wojny światowej w mieście i okolicy toczyły się zacięte boje. Kobylin został zajęty przez Armię Czerwoną 23 stycznia 1945 roku, ale już następnego dnia Wehrmacht ponownie zajął miasto na kilka godzin. W latach 1975–1998 miasto administracyjnie należało do woj. leszczyńskiego.

</doc>
<doc id="173312" url="https://pl.wikipedia.org/wiki?curid=173312" title="Tadeusz Matusiak">
Tadeusz Matusiak

Tadeusz Marian Matusiak (ur. 7 października 1950 w Łodzi) – polski działacz polityczny i samorządowy. W latach 1998-2001 prezydent Łodzi, w latach 2001-2002 przewodniczący Rady Miejskiej w Łodzi, latach 2002-2005 wiceminister spraw wewnętrznych i administracji
Życiorys.
Ukończył studia na Uniwersytecie Łódzkim. Wieloletni pracownik fabryki dywanów Dywilan, od 1994 był wysokim urzędnikiem w Urzędzie Wojewódzkim w Łodzi; w latach 1998–2001 prezydent Łodzi. Pełnił mandat najpierw członka Rady Narodowej w Łodzi 1978–1990, a później radnego Rady Miejskiej w odrodzonym samorządzie (1990–2002), był również marszałkiem wojewódzkiego sejmiku samorządowego. 29 lipca 2002 został powołany na stanowisko podsekretarza stanu w Ministerstwie Spraw Wewnętrznych i Administracji, po dymisji Andrzeja Brachmańskiego przeszedł 9 czerwca 2005 na stanowisko sekretarza stanu w tym resorcie i pełnił tę funkcję do 2 listopada 2005. W 2006 kandydował na urząd prezydenta Łodzi, uzyskał 0,99% poparcia (2188 głosów), co dało mu 10 miejsce. Pełni funkcję II wiceprezydenta Lions Club Łódź.
Działacz lewicy, był w gronie założycieli SdRP i SLD.
W 2005 odznaczony Krzyżem Kawalerskim Orderu Odrodzenia Polski.

</doc>
<doc id="173314" url="https://pl.wikipedia.org/wiki?curid=173314" title="Color Graphics Adapter">
Color Graphics Adapter

CGA (ang. "Color Graphics Adapter") – jeden ze standardów kart graficznych IBM-PC wprowadzony ok. 1981 roku.
Karta CGA posiada 16 kB pamięci i umożliwia wyświetlanie obrazu na monitorach czarno-białych lub kolorowych oraz na odbiornikach telewizyjnych. Może pracować w dwóch trybach:
W trybach znakowych wyświetlane znaki mają rozmiar 8×8 punktów, a ich kształt jest pobierany z pamięci ROM. W trybach graficznych rozmiar znaku także wynosi 8×8 punktów, ale istnieje możliwość zmiany wyglądu poszczególnych znaków.
Karty CGA zostały zastąpione kartami EGA.

</doc>
<doc id="173319" url="https://pl.wikipedia.org/wiki?curid=173319" title="Ian Fleming">
Ian Fleming

Ian Lancaster Fleming (ur. 28 maja 1908 w Londynie, zm. 12 sierpnia 1964 w Canterbury) – brytyjski pisarz, najbardziej znany z serii powieści szpiegowskich z Jamesem Bondem w roli głównej, a także w mniejszym stopniu z serii opowieści dla dzieci "Chitty Chitty Bang Bang: The Magical Car". 
Życiorys.
Ian Fleming urodził się w zamożnej dzielnicy Mayfair w Londynie jako dziecko Valentine'a Fleming i Evelyn St. Croix Fleminga. Jego starszy brat, Peter Fleming, był popularnym autorem książek podróżniczych. Ian kształcił się w elitarnym Eton College, a następnie w Sandhurst, równie elitarnej akademii wojskowej. Następnie uczył się niemieckiego w Kitzbühel w Austrii, a później studiował na Uniwersytecie Ludwika i Maksymiliana w Monachium. Już wtedy najprawdopodobniej był związany z brytyjskim wywiadem wojskowym.
Po ukończeniu edukacji zaczął pracować jako dziennikarz Agencji Reutera, a potem jako broker giełdowy w firmie Rowe and Pitman w Londynie.
W 1939 roku, w przededniu II wojny światowej, został powołany na adiutanta admirała Johna Godfreya, szefa British Department of Naval Intelligence. W służbie tej zasłynął jako twórca idei operacji Ruthless, nigdy ostatecznie nie zrealizowanej, której zadaniem było zdobycie enigmy stosowanej przez Kriegsmarine. Na kartach sensacyjnej książki autorstwa Anthony Mastersa ("The Man Who Was M: The Life of Charles Henry Maxwell Knight") Fleming występuje też jako główny organizator akcji ucieczki Rudolfa Heßa z Niemiec (w 1941 roku) – jego rzekomy udział w tej akcji jest jednak prawdopodobnie tylko fikcją literacką. 
Osobiste doświadczenia z pracy w wywiadzie wojskowym stały się kanwą wielu powieści szpiegowskich pisanych przez Fleminga. Pierwsza powieść z udziałem Jamesa Bonda, "Casino Royale", została wydana w 1953 roku. Uważa się dość powszechnie, że główna postać kobieca z "Casino Royale" była zainspirowana przez agentkę Krystynę Skarbek, pracującą dla SOE. Informacja ta została podana przez bryt. dziennikarza Donalda McCormicka. Podobnie twierdził William F. Nolan. Jednak "doniesienia" McCormicka sa podważane, a sam Nolan widział Krystynę Skarbek również jako prekursorkę postaci Tatiany Romanowej w piątej powieści o Bondzie, "From Russia with Love", której postać miała być również wzorowana na osobie Christine Granville, czyli Marii Krystyny Janiny Skarbek, polskiej agentki brytyjskiej SOE w czasie II wojny światowej. Większość tych mitów jest obecnie zdezawuowana. Fleming napisał łącznie dwanaście powieści i dziewięć opowiadań z Jamesem Bondem, agentem 007, w roli głównej. Jest również autorem bardzo poczytnej powieści dla dzieci "Chitty Chitty Bang Bang: The Magical Car" (polskie wydanie: "Bang Bang! Wystrzałowy samochód", Kraków 2017), na podstawie której nakręcono film "Nasz cudowny samochodzik".
Dochód z tych wszystkich książek umożliwił Flemingowi przejście pod koniec lat 50. na emeryturę, którą spędził, żyjąc dostatnio, w swojej willi na Jamajce. 
W trakcie ekranizacji serii filmów z James Bondem Fleming zaproponował swojemu kuzynowi, aktorowi Christopherowi Lee, rolę „czarnego charakteru” - Juliusa No. Aktor ten był też brany pod uwagę przy obsadzaniu roli samego Bonda.
W 1964 roku, u szczytu powodzenia, Ian Fleming zmarł w wieku 56 lat na zawał serca. Jego grób znajduje się w Sevenhampton niedaleko Swindon, w rodzinnej wsi jego żony Ann Geraldine Mary Fleming (1913–1981). 
Ian Fleming był także cenionym bibliofilem. Gromadził rękopisy i pierwsze wydania książek, które „w jakiś sposób zmieniły losy zachodniej cywilizacji”. Posiadał rękopis Karola Darwina "O powstawaniu gatunków". Jego zbiory zostały podarowane przez rodzinę dla „Lilly Library”, znajdującej się na Uniwersytecie Indiany.
W połowie lat 90. Pierce Brosnan, piąty z kolei odtwórca roli Jamesa Bonda, kupił maszynę do pisania, na której Ian Fleming tworzył na Jamajce kolejne powieści sensacyjne.
Dzieła Iana Fleminga.
Zbiory opowiadań z udziałem Jamesa Bonda.
Tytuły polskie za pierwszym polskim wydaniem całego tomu ("Tylko dla Twoich oczu", Przedsiębiorstwo Wydawnicze Rzeczpospolita SA, 2008). Opowiadanie "Ściśle tajne" ukazało się wcześniej po polsku pod tytułami: "Tylko dla Twoich oczu" i "Tylko dla Twojej wiadomości".
Powstało pięć adaptacji filmowych tych opowiadań. W 1981 roku John Glen stworzył adaptację "For Your Eyes Only" z Rogerem Moore'em w roli Jamesa Bonda. Również w 1983 roku John Glen nakręcił adaptację "Ośmiorniczki" z Rogerem Moore'em w roli Jamesa Bonda. W 1985 także John Glen wyreżyserował adaptację "From A View To A Kill", której tytuł przetłumaczono w Polsce jako "Zabójczy widok". W filmie tym po raz ostatni Jamesa Bonda zagrał Roger Moore. W 1987 roku powstał "W obliczu śmierci" także w reżyserii Johna Glena, z Timothy'm Daltonem w roli Jamesa Bonda. Ponadto w 2008 roku powstał "Quantum of Solace" w reżyserii Marca Forstera, z Danielem Craigiem w roli Jamesa Bonda, który zadebiutował jako agent 007 w filmie Martina Campbella (reżysera "Golden Eye", w którym Jamesa Bonda zagrał, debiutując w tej roli, Pierce Brosnan) pt. "Casino Royale", trzeciej z kolei adaptacji pierwszej książki o przygodach agenta służb specjalnych Jej Królewskiej Mości.
Książki dla dzieci.
Polskie wydanie pod tytułem: "Bang bang! Wystrzałowy samochód" (Znak Emotikon, 2017). 

</doc>
<doc id="173320" url="https://pl.wikipedia.org/wiki?curid=173320" title="Kopanino (województwo kujawsko-pomorskie)">
Kopanino (województwo kujawsko-pomorskie)

Kopanino – wieś w Polsce położona w województwie kujawsko-pomorskim, w powiecie toruńskim, w gminie Lubicz. Na Kopanino składa się Kopanino oraz Smolnik, zwany także Kopanino-Smolnik, położony na południe od rdzennego Kopanina i rozciągający się aż do Grabowca.
Położenie i opis miejscowości.
Położona jest ok. 10 km na południowy wschód od Torunia. Graniczy ze Złotorią i Nową Wsią od północy oraz Grabowcem i Oborami od południa. 
Przez miejscowość przepływa struga Jordan, dopływ Drwęcy.
Przez Kopanino przechodzi część autostrady A1 (odcinek od Grębocina do Czerniewic) - we wsi znajdują się dwa wiadukty nad drogą.
Historia.
W 1883 r. wieś liczyła obszar 1928 mórg z 59 budynkami, w tym było 18 domów mieszkalnych, 117 mieszkańców oraz szkoła ewangelicka. 
Obecnie jest to wieś sołecka – parafii Złotoria.
W latach 1975–1998 miejscowość administracyjnie należała do województwa toruńskiego.
Zabytki.
Obiekty o wartości historyczno-kulturowej:

</doc>
<doc id="173323" url="https://pl.wikipedia.org/wiki?curid=173323" title="Infobox">
Infobox

Infobox (także Info-Box, Info Box, InfoBox) – pawilon wystawienniczy w Berlinie na placu Lipskim (oficjalny adres: Leipziger Straße 21), istniejący w latach 1995–2001.
Infobox zaprojektowany został przez firmę architektoniczną Schneider + Schumacher z Frankfurtu nad Menem jako pierwszy obiekt zrealizowany w rejonie Placu Poczdamskiego w dawnym pasie Muru Berlińskiego. Posiadał formę prostopadłościanu o wymiarach 62,5×15×15 m pokrytego czerwonymi emaliowanymi płytami, uniesionego na słupach około 8 m nad powierzchnią terenu. Wnętrze zawierało trzy kondygnacje wystawiennicze z salą do prelekcji i kawiarnią. Na dachu znajdował się taras widokowy. Do wnętrza pawilonu i na taras prowadziły dwie zewnętrzne klatki schodowe.
Obiekt zrealizowany był jako lekka konstrukcja stalowa. W styczniu 2001, z uwagi na postęp prac prowadzonych przy Leipziger Straße, pawilon został rozebrany a z jego części zmontowano niewielką wieżę widokową przed siedzibą biura Schneider + Schumacher.

</doc>
<doc id="173337" url="https://pl.wikipedia.org/wiki?curid=173337" title="Śpiew ambrozjański">
Śpiew ambrozjański



</doc>
<doc id="173341" url="https://pl.wikipedia.org/wiki?curid=173341" title="Gramatyka historyczna">
Gramatyka historyczna

Gramatyka historyczna (diachroniczna) – gramatyka demonstrująca rozwój języka w ujęciu diachronicznym, czyli na przestrzeni wieków. W jej ramach sprawdza się, jakie zmiany zaszły w poszczególnych elementach systemu językowego: fonetycznym, słowotwórczym, fleksyjnym i składniowym. Przeciwstawiana gramatyce synchronicznej.

</doc>
<doc id="173343" url="https://pl.wikipedia.org/wiki?curid=173343" title="Sébastien Lareau">
Sébastien Lareau

Sébastien Lareau (ur. 27 kwietnia 1973 w Montrealu) – kanadyjski tenisista, zwycięzca US Open 1999 w grze podwójnej, złoty medalista igrzysk olimpijskich w Sydney (2000) w grze podwójnej, reprezentant w Pucharze Davisa.
Kariera tenisowa.
Po udanej karierze juniorskiej – w 1990 roku w parze z Sébastienem Leblancem triumfował w grze podwójnej juniorów na French Open i Wimbledonie (pierwsze kanadyjskie tytuły wielkoszlemowe) – w roku 1991 roku został tenisistą zawodowym. Profesjonalną karierę kontynuował do 2001 roku.
Jako singlista najwyższą pozycję rankingową zanotował w kwietniu 1995 roku – nr 76. W zawodach rangi ATP World Tour najdalej doszedł do półfinału w Memphis w sezonie 2001.
W grze podwójnej wygrał w 17 turniejów kategorii ATP World Tour w deblu, w dalszych 15 osiągnął finały. W listopadzie 1999 roku zajmował pozycję nr 4. w rankingu deblistów. Najlepszym sezonem w karierze Lareau był rok 1999, kiedy wraz z Alexem O’Brienem wygrali wielkoszlemowy US Open, Tennis Masters Cup oraz kolejne 5 turniejów. Rok później wygrał złoty medal igrzysk olimpijskich w Sydney, pokonując z Danielem Nestorem w finale Todda WoodBridge’a i Marka Woodforde’a. Ponadto w 1996 roku był w finale Tennis Masters Cup oraz Australian Open, w 1997 roku ponownie dotarł do finału Australian Open.
Wielokrotnie reprezentował Kanadę w Pucharze Davisa, także w grze pojedynczej.

</doc>
<doc id="173344" url="https://pl.wikipedia.org/wiki?curid=173344" title="Sörskogen">
Sörskogen

Sörskogen (po szwedzku "południowe lasy") – szwedzki art-rockowy projekt, który Mikael Åkerfeldt (lider zespołu Opeth) i Dan Swanö założyli dla zabawy. Obaj artyści znani są ze swych szerokich zainteresowań muzycznych. Nazwa grupy pochodzi prawdopodobnie od miejscowości, gdzie Mikael grał próby ze swym pierwszym zespołem Eruption w późnych latach osiemdziesiątych. Inspirację dla Sörskogen stanowią progresywne zespoły z lat siedemdziesiątych takie jak Camel. Niewiele informacji zostało upublicznionych, prócz kilku wzmianek w wywiadach, jakich udzielił Mikael.
Tylko jeden utwór "Mordet i Grottan" (Morderstwo w jaskini) można odnaleźć w internecie (został upubliczniony za zgodą Mikaela), ale mówi się o jeszcze kilku nagranych utworach. Wokale w języku szwedzkim nagrał Åkerfeldt. Na perkusji, basie i klawiszach zagrał Dan Swanö, podczas gdy Mikael nagrał partie gitary. Jak wieści niosą, do tytułowego utworu nagrano teledysk, który wyreżyserował Fredrik Oderfjärd (znany z pracy przy klipach Opeth). Nie został on jednak nigdy zaprezentowany.
Pomimo obiecującego materiału wyprodukowanego w bardzo profesjonalny sposób, Mikael nigdy nie zdecydował się, by oficjalnie go wydać. Niektóre pomysły z "Mordet i Grottan" (partie chóru) Mikael wykorzystał później w utworze "To Rid the Disease", który ukazał się na albumie "Damnation Opeth".
Krążą plotki, iż istnieją jeszcze trzy zarejestrowane kawałki: "Stupet" (Stromy Kamień), "Den första Maj" (Pierwszy Maja) i "Byan" (Wioska).

</doc>
<doc id="173345" url="https://pl.wikipedia.org/wiki?curid=173345" title="Sorskogen">
Sorskogen



</doc>
<doc id="173346" url="https://pl.wikipedia.org/wiki?curid=173346" title="Wielki skok naprzód">
Wielki skok naprzód

Wielki skok naprzód (wielki skok) – kampania gospodarcza przeprowadzona w latach 1958–1962 w Chińskiej Republice Ludowej w ramach realizacji ogłoszonej przez Mao Zedonga polityki trzech czerwonych sztandarów. Zakładała szybkie przekształcenie Chin z zacofanego kraju rolniczego w czołową potęgę przemysłową, w rzeczywistości zakończyła się klęską głodu i ruiną gospodarki.
Założenia wielkiego skoku.
Impulsem do wielkiego skoku było ogłoszenie przez Mao Zedonga, że wcześniej stosowany stalinowski model rozwoju przemysłowego (I plan pięcioletni 1953–1957) nie pasuje do warunków chińskich. Już w listopadzie 1957 roku na konferencji państw komunistycznych w Moskwie Mao wyraził pogląd, że Chiny są w stanie w ciągu piętnastu lat prześcignąć Anglię pod względem produkcji przemysłowej. Wydarzenia te zbiegły się w czasie z konfliktem Chruszczowa i Mao o ocenę postaci Stalina, będącym preludium do rozłamu chińsko-radzieckiego. Dało to ideologiczną podstawę do odejścia od wzorców radzieckich, zwłaszcza że Mao zaczynał wówczas formułować własne teorie ciągłej rewolucji i nieustannej walki klas (czego zapowiedzią była kampania przeciwko prawicowcom), zaś w sferze gospodarki mobilizację mas w celu szybkiego przejścia do komunizmu.
Na drugiej sesji VIII Zjazdu KPCh w maju 1958 roku oficjalnie zatwierdzono sformułowaną przez Mao politykę trzech czerwonych sztandarów. Chiny miały dokonać gwałtownego przejścia wprost do komunizmu, czego podstawowym środkiem miała być planowana na lata 1958–1963 druga pięciolatka, określana mianem "wielkiego skoku naprzód". Podstawową rolę w wielkim skoku miały odegrać tworzone już od kwietnia 1958 roku komuny ludowe, samowystarczalne, ogromne struktury, odpowiedzialne za wszystkie sfery życia na wsi od rolnictwa po oświatę i sprawy wojskowe. W całym kraju utworzono 26 tysięcy komun. Realizacji wielkiego skoku towarzyszyła potężna machina propagandowa; Chen Boda na łamach gazety "Hongqi" postulował zniesienie pieniądza, a na plenum partii w Beidaihe w sierpniu 1958 roku ogłoszono, że realizacja komunizmu w Chinach jest już bliska.
Według założeń wielkiego skoku do 1962 roku Chiny miały wydobywać 700 mln ton węgla (w 1957 r. 130 mln), produkować 80-100 mln ton stali (w 1957 wyprodukowano 5,3 mln), 525 mln ton ziarna (w 1957 r. 170 mln) i 200 mld kWh energii elektrycznej (w 1957 r. 19 mld).
Realizacja.
Do planowania wielkiego skoku nie zaangażowano ekonomistów ani intelektualistów, ponieważ już wcześniej, w wyniku kampanii przeciwko prawicowcom (1957–1958), kilkaset tysięcy wykwalifikowanych pracowników zostało napiętnowanych jako wrogowie ludu.
Największą wagę przywiązano do wytopu stali, uruchamiając w komunach ludowych wytop w przydomowych i przyzakładowych prymitywnych dymarkach. Jakość produkowanej w chałupniczych warunkach stali pozostawiała jednak wiele do życzenia: w zasadzie, wytapiano nie stal, lecz marnej jakości żeliwo, przez swoją kruchość nieprzydatne dla budownictwa, eksportu i rozwoju przemysłu. Celem zwiększenia produkcji przetapiano nawet klamki i narzędzia rolnicze, a do pracy przy dymarkach skierowano olbrzymią masę chłopów, odrywając ich od pracy w polu. Już w drugim półroczu 1958 roku przy wytopie stali zaangażowanych było 90 mln ludzi, a do końca wielkiego skoku liczba ta wzrosła do 100 milionów. Z miast na wieś przerzucono 20 mln ludzi. Na potrzeby funkcjonowania pieców wykarczowano ogromne połacie lasów. W drugiej połowie 1958 roku zorganizowane na wzór oddziałów wojskowych regimenty chłopów, przeprowadziły zakrojone na szeroką skalę prace polegające na osuszaniu bagien, budowie grobli i kanałów irygacyjnych w całym kraju.
Skierowanie chłopów do wytopu stali i rekwirowanie narzędzi rolniczych celem ich przetopienia, w połączeniu z programem bezpłatnego wyżywienia w komunalnych stołówkach, szybko doprowadziło do olbrzymiej klęski głodu. Kierownictwo zalecało utopijne rozwiązania, nakazując stosować gęsty siew i głęboką na 60 cm orkę (prowadzącą do erozji gleby), a także w ramach kampanii walki z czterema plagami wybijać wróble (co spowodowało plagę owadów), prowadząc jedynie do pogłębienia kryzysu. W roku 1958 plon był jeszcze dobry (250 mln ton), ale z powodu braku rąk do pracy w polu niezebrane zboże w większości zgniło na miejscu.
Krytyka.
Już na początku 1959 roku widoczne były powszechne symptomy kryzysu. Świadom tego Mao bez rozgłosu w kwietniu scedował stanowisko głowy państwa na rzecz Liu Shaoqi. W lipcu na VIII Plenum KC KPCh w Lushanie marszałek Peng Dehuai zaatakował, najpierw w powściągliwym memoriale, a potem już osobiście, politykę wielkiego skoku. Mao początkowo złożył samokrytykę i przyznał się do błędu. Kiedy jednak uznał krytykę Penga za próby odsunięcia go od władzy, oskarżył marszałka o działalność antypartyjną i nakazał usunąć go z zajmowanych stanowisk oraz przyspieszyć wielki skok. Tryumfalnie ogłoszono, że do końca roku produkcja przemysłowa wzrośnie o 131%, a wszelka krytyka polityki wielkiego skoku stała się odtąd niemożliwa. Do chwili wykrycia rzekomego spisku polityka wielkiego skoku pochłonęła 120 tys. ofiar.
Klęska wielkiego skoku.
Na początku 1960 roku kryzys był już powszechny, do czego przyczyniły się władze ściągające obowiązkowe podatki od zbiorów za poprzedni rok. Wysoki podatek (15%) wyliczony był w stosunku do planowanych, a nie rzeczywistych zbiorów, zakończył się zatem konfiskatą całej żywności. Zrozpaczeni chłopi zaczęli jeść szczury, liście i korę z drzew. Doszło nawet do przypadków sprzedawania dzieci i wykopywania zmarłych. Ponieważ każda śmierć powodowała zmniejszenie racji w stołówce, nie informowano władz o zgonach. Pomimo tego racje w stołówkach i tak stopniowo ograniczano, wprowadzano także "żywność zastępczą" w postaci np. masy papierowej. Za kradzież żywności groziła kara śmierci. W wielu miejscach chłopi łączyli się w bandy atakujące pociągi z żywnością, a nawet próbowali plądrować miasta. Do największych buntów należała rebelia 800 chłopów w Jieyangu w prowincji Guangdong w marcu 1960 roku (połowa zginęła podczas starć z wojskiem) oraz próba zaatakowania przez buntowników miasteczka Zhangde (prow. Hunan) w maju 1961 roku. Sytuację na kontynencie próbował wykorzystać reżim Czang Kaj-szeka na Tajwanie, wysyłając wiosną 1962 roku komandosów do prowincji Fujian. Pomimo prób nie udało się im jednak poderwać ludności do powstania, mającego otworzyć Czangowi drogę do powrotu na kontynent.
Liczba ofiar głodu jest nieznana. Według Wanga Ruoshui z Chińskiej Akademii Nauk zmarło minimum 10 mln osób. John King Fairbank w książce "China: A New History" podaje liczbę 20-30 mln. Jasper Becker, autor monografii poświęconej wielkiemu skokowi szacuje liczbę ofiar na ponad 43 mln.
Władze ukrywały prawdę o sytuacji na wsi, a kiedy już nie dało się jej zatuszować, oficjalnie ogłoszono, że głód jest wynikiem klęsk żywiołowych. Dopiero w 1962 roku zakupiono z zagranicy 6 mln ton zboża, które i tak w większości skierowano do miast.
Następstwa.
Pod koniec 1960 roku produkcja rolna w porównaniu do 1958 roku spadła o 75%, przemysłu ciężkiego o 47%, a lekkiego o 22%. Załamał się także całkowicie handel zagraniczny, a w lutym 1962 roku zanotowano 2 mln juanów deficytu budżetowego. Na wsiach zalegały ogromne ilości bezużytecznej, niskowartościowej stali, którą później przez wiele lat utylizowano.
W kierownictwie Partii nasiliła się krytyka wielkiego skoku. W 1961 roku grupa skupiona wokół Liu Shaoqi, Chen Yuna i Deng Xiaopinga, przy cichym poparciu premiera Zhou Enlaia, rozpoczęła niwelację skutków wielkiego skoku. Do 1965 roku trwał okres regulacji gospodarki, który przyniósł nadzwyczaj dobre efekty. Rozpoczęto likwidację komun, przywrócona została przyzagrodowa uprawa ziemi, a środki finansowe skierowano z przemysłu ciężkiego na zakup maszyn dla rolnictwa i przemysłu lekkiego. W latach 1963–1964 poziom produkcji rolnej wrócił do poziomu z 1958 roku.
Odsunięty na boczny tor polityki Mao Zedong, obawiający się utraty władzy, rozpoczął wojnę ideologiczną i propagandową z polityką regulacji gospodarki i jej architektami. Trwało to do połowy lat sześćdziesiątych, gdy Mao powrócił na scenę polityczną i rozpoczął rewolucję kulturalną, aby rozprawić się z przeciwnikami politycznymi.

</doc>
<doc id="173349" url="https://pl.wikipedia.org/wiki?curid=173349" title="Cegłów">
Cegłów

Cegłów – miasto w Polsce położone w województwie mazowieckim, w powiecie mińskim, w gminie Cegłów. Leży nad rzeką Mienią, w oddaleniu 55 km od Warszawy oraz 42 km od Siedlec. Siedziba gminy Cegłów.
Cegłów leży w prawobrzeżnej części dawnej ziemi czerskiej na historycznym Mazowszu, w pierwszej połowie XVI wieku położony był w powiecie czerskim w województwie mazowieckim. Położony jest około 5 km na południe od drogi krajowej nr 92 oraz około 8 km od wjazdu na autostradę A2 (na węźle Ryczołek). W mieście znajduje się również przystanek kolejowy na linii kolejowej nr 2 Warszawa Zachodnia – Terespol.
Historia.
Pierwotna nazwa miejscowości brzmiała "Cebrowo" i wymieniana jest w dokumentach do I poł. XVI w. Zamieszkująca ją ludność zajmowała się m.in. produkcją cegieł, co stało się źródłem obecnej nazwy Cegłowa. O tym że miejscowość wzbogaciła się na tym, świadczy zabytkowy kościół rzymskokatolicki z 1525. Należała ona do dóbr, którymi książęta mazowieccy uposażyli kościół augustianów w Warszawie, później zaś kapitułę kolegiacką św. Jana Chrzciciela w Warszawie.
W 1621 miejscowości zostały nadane prawa miejskie przez Zygmunta III Wazę. Po upadku powstania styczniowego, w 1869 Cegłów prawa te utracił. Miasto rządowe Królestwa Kongresowego w 1827 położone było w powiecie siennickim, obwodzie stanisławowskim województwa mazowieckiego.
Na początku XX wieku Cegłów stał się drugim po Płocku ośrodkiem ruchu religijnego mariawitów.
1 stycznia 1992 do Cegłowa przyłączono wieś Cisie. W latach 1975–1998 miejscowość należała administracyjnie do województwa siedleckiego. W wyniku reformy administracyjnej, od 1999 znajduje się w powiecie mińskim, województwie mazowieckim.
1 stycznia 2022 miejscowość odzyskała prawa miejskie.
Turystyka.
Przez teren Cegłowa przebiegają dwa szlaki turystyczne PTTK: niebieski (m.in. przez rezerwat przyrody Rudka Sanatoryjna) i zielony (m.in. przez rezerwat przyrody Jedlina), a także szlak rowerowy VeloMazovia. Z Cegłowem związane są dwa produkty regionalne wpisane na listę produktów tradycyjnych: "Sójka Mazowiecka" oraz "Kozi Ser Twarogowy z Cegłowa".
Oświata.
Znajduje się tu przedszkole i szkoła podstawowa wchodzące w skład Zespołu Szkolnego w Cegłowie. W marcu 2009 zostało przeprowadzone referendum mające na celu wybór patrona zespołu. Mieszkańcy wybrali propozycję nazwania szkoły imieniem Bohaterskich Harcerzy Cegłowa. W 2010 szkoła została odznaczona złotym krzyżem Opiekuna Miejsc Pamięci Narodowej.

</doc>
<doc id="173351" url="https://pl.wikipedia.org/wiki?curid=173351" title="Enhanced Graphics Adapter">
Enhanced Graphics Adapter

EGA (ang. "Enhanced Graphics Adapter") – jeden ze standardów kart graficznych komputerów typu IBM-PC. Został opracowany w 1984 roku przez firmę IBM dla komputerów klasy IBM PC/AT. W porządku chronologicznym usytuowany między CGA a VGA.
Budowa.
Dla kart EGA zostały opracowane wyspecjalizowane układy scalone wielkiej skali integracji (LSI), co umożliwiło m.in. zachowanie zgodności wstecz ze standardami CGA i MDA. Ponadto karty te udostępniają programiście kilkadziesiąt rejestrów, przez które można ustawić wiele aspektów ich pracy. Te duże możliwości konfiguracyjne i zgodność ze starszymi kartami spowodowały skomplikowanie zarówno od strony sprzętu jak i oprogramowania.
Karta EGA zawiera 16 KiB ROM, który przechowuje dodatkowe funkcje BIOS. Nie daje to jednak dostępu do wszystkich możliwości karty i programista, aby uzyskać określone efekty, wciąż musi programować bezpośrednio poprzez rejestry.
Pierwsze wersje kart miały zainstalowane 64 KiB RAM, ale nowsze wersje posiadały jej więcej, np. 128 KiB, 192 KiB oraz 256 KiB – nieformalnym standardem w końcu stało się właśnie 256 KiB. Ponieważ w trybach niższej rozdzielczości nie jest wykorzystywana cała pamięć, toteż w pamięci karty graficznej można było zmieścić równocześnie kilka ekranów, nazywanych „stronami” i szybko przełączać się między nimi.
EGA a CGA.
Podobnie jak karty CGA, również EGA może pracować w dwóch trybach, tj. znakowym i graficznym. Karta może wyświetlać obraz w maksymalnie 16 kolorach, które są wybierane z palety 64 kolorów.
Tryb znakowy w stosunku do CGA został znacznie rozszerzony. Maksymalna liczba kolumn i wierszy wynosi 80×25 i taka też jest domyślnie ustawiana, ale istnieje możliwość zmiany ustawień i uzyskanie np. 50×40. Zostały wprowadzone programowalne generatory znaków, za pomocą których można było dowolnie ustalić kształt wyświetlanych znaków (w karcie CGA generatory znaków dostępne są tylko w pamięci ROM). Ponadto rozmiar znaku nie jest ograniczony do 8×8 punktów, ale może wynosić jeszcze – w zależności od trybu – albo 8×14 albo 9×14 punktów.
Tryb graficzny.
W trybie graficznym maksymalna dostępna rozdzielczość to 640×350 w 16 kolorach. Jeśli do karty podłączony jest monitor monochromatyczny wysokiej rozdzielczości to można uzyskać tryb czarno-biały 720×350 pikseli. Istnieją również karty zgodne z EGA, które posiadają tryby graficzne o jeszcze wyższych rozdzielczościach, np. 640×400, 640×480 i 720×540.
Tryby graficzne również są wysoce konfigurowalne. Można ustawić sposób zapisu do pamięci karty, np. jeden tryb oferuje szybkie stawianie pojedynczych pikseli, inny szybkie kopiowanie dużych obszarów obrazu. Programista może ustawić jaki rodzaj operacji logicznej jest wykonywany na obrazie, np. suma, czy iloczyn bitowy. Istnieje możliwość przesuwania obrazu (), wyszukiwania brzegu w określonym kolorze i wiele innych.
Następcy.
Karty EGA zostały zastąpione kartami VGA, wprowadzonymi ok. 1987 r. Istniały także rozszerzenia standardu EGA zanim pojawiły się karty VGA. Przykładem takiego układu były karty Tseng Labs.

</doc>
<doc id="173354" url="https://pl.wikipedia.org/wiki?curid=173354" title="Sébastien Leblanc">
Sébastien Leblanc

Sébastien Leblanc (ur. 27 grudnia 1973 Montrealu) – kanadyjski tenisista, reprezentant w Pucharze Davisa, olimpijczyk z Barcelony (1992).
Kariera tenisowa.
Wspólnie z rodakiem Sébastienem Lareau wygrał w 1990 roku grę podwójną chłopców podczas wielkoszlemowych French Open i Wimbledonu. Były to pierwsze kanadyjskie tytuły w Wielkim Szlemie. W tym samym roku zwyciężył z Gregiem Rusedskim w grze podwójnej chłopców na US Open.
Jako zawodowy tenisista wystąpił w jednym wielkoszlemowym turnieju, Australian Open w grze podwójnej w 1997 roku wspólnie z Markiem Keilem. Para odpadła z rywalizacji w I rundzie.
W 1997 roku zagrał w jednym meczu w Pucharze Davisa, w grze pojedynczej przeciwko Wenezuelczykowi José de Armasowi. Leblanc zwyciężył w tym spotkaniu pomagając Kanadzie triumfować w rywalizacji 5:0.
Leblanc zagrał w 1992 na igrzyskach olimpijskich w Barcelonie w konkurencji gry podwójnej wspólnie z Brianem Gyetko. Kanadyjczycy doszli do 2 rundy eliminując najpierw Duńczyków Kennetha Carlsena i Frederika Fetterleina, a przegrywając z Południowoafrykańczykami Wayne’em Ferreirą i Pietem Norvalem.
W rankingu gry pojedynczej Leblanc najwyżej był na 361. miejscu (5 sierpnia 1996), a w klasyfikacji gry podwójnej na 127. pozycji (18 listopada 1996).

</doc>
<doc id="173355" url="https://pl.wikipedia.org/wiki?curid=173355" title="Informatyk">
Informatyk

Informatyk (, ) – osoba, która posiadła wiedzę informatyczną.
Informatykiem nazywa się osobę prowadzącą badania naukowe w dziedzinie informatyki, osobę wykonującą zawód informatyczny lub osobę nauczającą informatyki.
Zawody informatyczne.
Współcześnie na rynku IT istnieje kilkadziesiąt profesji, które można podzielić względem obszaru zastosowań (np. sztuczna inteligencja, systemy wbudowane, bioinformatyka, cyberbezpieczeństwo, technologie webowe, informatyka ekonomiczna, big data) lub według charakteru pracy (np. architekt oprogramowania, programista, inżynier sprzętu komputerowego, inżynier oprogramowania, administrator systemów komputerowych). Najliczniejszą grupę stanowią programiści, których można podzielić według stosowanych języków (np. C, C++, Python, Java) lub rodzaju tworzonego oprogramowania (np. sprzętowe, systemowe, aplikacyjne). ACM wyróżnia następujące główne specjalizacje:
Inżynier systemów komputerowych (ang. "Computer Engineer").
W 2005 ACM opisał zawód inżyniera systemów komputerowych jako: „Inżynier systemów komputerowych (ang. "Computer Engineer") zajmuje się projektowaniem i budową komputerów i systemach wykorzystujących komputery (ang. "computer-based systems"). Obejmuje badanie sprzętu, oprogramowania, komunikacji i interakcji między nimi. Program nauczania tej specjalizacji koncentruje się na teoriach, zasadach i praktykach tradycyjnej elektrotechniki i matematyki oraz stosuje je do problemów projektowania komputerów i urządzeń komputerowych. Studenci uczą się projektowania cyfrowych systemów sprzętowych, w tym systemów komunikacyjnych, komputerów i urządzeń zawierających komputery. Studiują tworzenie oprogramowania, koncentrując się na oprogramowaniu do urządzeń cyfrowych i ich interfejsach z użytkownikami i innymi urządzeniami. W CE można bardziej podkreślać sprzęt komputerowy niż oprogramowanie lub może mieć zrównoważony nacisk. CE ma silny aspekt inżynierski. Obecnie dominującym obszarem w inżynierii komputerowej są systemy wbudowane, czyli rozwój urządzeń z wbudowanym oprogramowaniem i sprzętem komputerowym. Na przykład urządzenia takie jak telefony komórkowe, cyfrowe odtwarzacze audio, cyfrowe rejestratory wideo, systemy alarmowe, aparaty rentgenowskie i laserowe narzędzia chirurgiczne wymagają integracji sprzętu i oprogramowania wbudowanego i wszystkie są wynikiem inżynierii komputerowej. (...)”.
Informatyk naukowiec (ang. "Computer Scientist").
W 2005 ACM opisał zawód informatyka-naukowca (ang. "Computer Scientist") jako: „Informatyka naukowa (ang. computer science) obejmuje szeroki zakres, od podstaw teoretycznych i algorytmicznych po nowatorskie rozwiązania w robotyce, widzeniu komputerowym, inteligentnych systemach, bioinformatyce i innych ekscytujących dziedzinach. Możemy myśleć o ich pracy jako o trzech kategoriach:
Inżynier cyberbezpieczeństwa (ang. "Cyber Security Engineer").
Raport ACM z 2020 dotyczący zawodu inżyniera cyberbezpieczeństwa stwierdza że „jest to obszar bardzo interdyscyplinarny – istnieje szerokie spektrum zadań od technicznych (takich jak kryptografia i obrona sieci) po stanowiska menagerskie (takie jak zgodność z polityką i przepisami). Od absolwentów tej specjalizacji powinno się wymagać zarówno umiejętności technicznych, jak i przedsiębiorczości, przede wszystkim menedżerskiej wiedzy na temat działań organizacyjnych niezbędnych do zapewnienia bezpieczeństwa na poziomie systemu. (...)”.
Danolog (ang. "Data Scientist").
W 2020 ACM opisał zawód danologa jako: „Danologia to nowy obszar informatyki, który jest ściśle powiązany z dziedzinami analityki danych i inżynierii danych. Danolodzy wydobywają wiedzę z danych, znajdą zasady, procesy i techniki rozumienia zjawisk poprzez (automatyczną) analizę danych. (...)”.
Inżynier oprogramowania (ang. "Software Engineer").
W 2005 ACM opisał zawód inżyniera oprogramowania jako: „Inżynierowie oprogramowania (ang. "Software Engineers") zajmują się opracowywaniem i utrzymywaniem systemów oprogramowania niezawodnie i wydajnie, przystępnie cenowo w rozwoju i utrzymaniu oraz spełniając wszystkie wymagania, które klienci im postawili. (...)”. W raporcie zaznaczono, że na rynku pracy można się spotkać z różnymi znaczeniami tego terminu – w niektórych firmach może to być tytuł równoważny z programistą lub też kimś, kto zarządza dużym, złożonym i/lub krytycznym dla bezpieczeństwa projektem oprogramowania.
Specjalista od systemów informacyjnych (ang. "Information Systems Specialist").
W 2005 ACM opisał zawód specjalisty od systemów informacyjnych jako: „Specjaliści od systemów informacyjnych (ang. "Information Systems Specialists") koncentrują się na integracji rozwiązań technologii informacyjnej i procesów biznesowych w celu zaspokojenia potrzeb informacyjnych przedsiębiorstw, umożliwiając im efektywną i wydajną realizację swoich celów. Ta specjalizacja z perspektywy technologii informacyjnej kładzie nacisk na informacje i postrzega technologię jako instrument do generowania, przetwarzania i rozpowszechniania informacji. Specjaliści z tej dyscypliny zajmują się przede wszystkim informacjami, które mogą dostarczyć systemy komputerowe, aby pomóc przedsiębiorstwu w zdefiniowaniu i osiągnięciu jego celów, a także procesami, które przedsiębiorstwo może wdrożyć lub ulepszyć za pomocą technologii informacyjnej. Muszą rozumieć zarówno czynniki techniczne, jak i organizacyjne, i muszą być w stanie pomóc organizacji określić, w jaki sposób procesy biznesowe oparte na informacjach i technologii mogą zapewnić przewagę konkurencyjną. (...)”.
Edukacja.
W 2017 roku w raporcie, opracowanym wspólnie przez towarzystwa ACM oraz "Informatics Europe", zatytułowanym „Informatics Education in Europe: Are We All in The Same Boat?” wydano zalecenia dla edukacji informatyki w Europie.

</doc>
<doc id="173359" url="https://pl.wikipedia.org/wiki?curid=173359" title="Prawo Bragga">
Prawo Bragga

Prawo Bragga (także prawo Wulfa-Braggów, wzór Bragga, warunek Bragga) – zależność wiążąca strukturę kryształu z długością fali promieniowania padającego na kryształ i kątem, pod którym obserwowane jest maksimum interferencyjne.
Prawo to dotyczy tzw. dyfrakcji Bragga. Kiedy promieniowanie rentgenowskie pada na kryształ, na każdym jego atomie zachodzi dyfrakcja tego promieniowania. Warunek Bragga zakłada ugięcie na płaszczyznach, na których są ułożone atomy kryształu. Przy znanych odległości międzypłaszczyznowej i długości fali, prawo Bragga określa kąt pod jakim na kryształ musi padać fala, aby nastąpiła interferencja konstruktywna (wzmocnienie). Oznacza to, że dla promieni rentgenowskich padających na kryształ maksima promieniowania ugiętego występują tylko dla pewnych kątów padania.
Ostateczną postać tego prawa podali William Henry Bragg i jego syn William Lawrence Bragg w 1913 roku:
gdzie:
Kryształ składa się z wielu "równoległych" płaszczyzn, na których są ułożone atomy – w identyczny sposób na każdej z płaszczyzn, i każda para sąsiadujących płaszczyzn jest oddalona od siebie o stałą odległość. Rozpatrywana wiązka pada na kryształ, ugina się na każdej z płaszczyzn, w wyniku pojawia się wiele wiązek rozproszonych (jest ich tyle ile płaszczyzn), ale wszystkie one są rozproszone w tym samym kierunku, i następuje ich interferencja. Ugięcie wiązki padającej następuje na każdym z atomów, ale ponieważ te są ułożone periodycznie w płaszczyznach – rozpatruje się ugięcie na płaszczyznach. Fala ugięta na pojedynczym atomie jest kulista, ale dla atomów leżących na danej płaszczyźnie czoła tych fal kulistych tworzą czoło fali "płaskiej" i w ten sposób wiązkę rozproszoną – ugiętą na całej danej płaszczyźnie. Rozważmy część wiązki padającej padającą na daną płaszczyznę i ugiętą na tej płaszczyźnie, oraz część wiązki padającej padającą na inną płaszczyznę i ugiętą na tej innej płaszczyźnie. Jeżeli różnica dróg optycznych dla takich par wiązek padającej i odbitej (równa w tym przypadku różnicy dróg geometrycznych) będzie równa całkowitej wielokrotności długości fali, to w wyniku interferencji nastąpi wzmocnienie wiązki ugiętej – i ten właśnie przypadek opisuje warunek Bragga. Ze względu na to, że kąt pod którym następuje wzmocnienie, równa się kątowi padania promieniowania, omówione zjawisko często bywa nazywane "odbiciem" – jednak dyfrakcja na krysztale różni się od odbicia:
Wzór Bragga można wyprowadzić na podstawie rysunku. Widać z niego, że różnica między drogą promienia ugiętego na górnej płaszczyźnie i drogą promienia ugiętego na 2. płaszczyźnie wynosi formula_8 Wyznaczając formula_9 z zależności trygonometrycznych, można znaleźć szukany wzór.
Zastosowanie.
Wzór Bragga jest fundamentalnym równaniem stosowanym w rentgenografii strukturalnej i rozmaitych wariantach dyfraktometrii, umożliwiających ustalenie struktury analizowanych substancji na podstawie analizy ich obrazów dyfrakcyjnych.
Stosuje się go również w spektroskopii promieniowania rentgenowskiego. W skład spektroskopu wchodzi kryształ o znanej budowie (odległościach międzypłaszczyznowych). Rejestrując kąt, pod jakim obserwuje się wzmocnienie promieniowania, można z wzoru Bragga obliczyć długość fali.

</doc>
<doc id="173361" url="https://pl.wikipedia.org/wiki?curid=173361" title="Arthur Dunkel">
Arthur Dunkel

Arthur Dunkel (ur. 26 sierpnia 1932, zm. 8 czerwca 2005) – dyplomata szwajcarski, dyrektor generalny Układu Ogólnego w Sprawie Taryf Celnych i Handlu (GATT) w latach 1980-1993.
Studiował ekonomię na Uniwersytecie w Lozannie (ukończył w 1956). Od 1973 był stałym przedstawicielem Szwajcarii przy GATT; w 1978 przewodniczył Konferencji Narodów Zjednoczonych ds. traktatu o pszenicy.

</doc>
<doc id="173362" url="https://pl.wikipedia.org/wiki?curid=173362" title="Stara Kornica">
Stara Kornica

Stara Kornica – wieś w Polsce położona w województwie mazowieckim, w powiecie łosickim, w gminie Stara Kornica. Leży 20 km od Białej Podlaskiej. Przez gminę przebiega droga wojewódzka nr 698 Siedlce – Terespol.
W latach 1975–1998 miejscowość administracyjnie należała do województwa bialskopodlaskiego.
Miejscowość jest siedzibą gminy Stara Kornica. Prawosławni mieszkańcy wsi należą do parafii 
św. Michała Archanioła w Nosowie.
Dawniej Kornica była wsią królewską. Pierwotnie jej nazwa miała brzmieć „Koronica”. W XIX wieku wieś była znana z wydobycia kredy. Jednym z najstarszych zabytków gminy jest kapliczka pochodząca z 1835 roku i zespół kościoła parafialnego pw. Niepokalanego Poczęcia NMP, wzniesiony w 1905. W Starej Kornicy urodził się Mikołaj Jańczuk (1859–1921), etnograf, folklorysta, historyk i archeolog, dyrektor Muzeum Etnograficznego w Moskwie. 

</doc>
<doc id="173364" url="https://pl.wikipedia.org/wiki?curid=173364" title="Urzejowice">
Urzejowice

Urzejowice – wieś w Polsce, położona w województwie podkarpackim, w powiecie przeworskim, w gminie Przeworsk.
Miejscowość jest siedzibą rzymskokatolickiej parafii św. Mikołaja Biskupa.
W latach 1975–1998 miejscowość położona była w województwie przemyskim.
W listopadzie 1648 właściciel tej wsi Karol Franciszek Korniakt z Żurawicy wziął udział m.in. z „niemieckimi chłopami swoich wsi” w odsieczy oblężonego przez Kozaków Przemyśla. Wieś położona w powiecie przemyskim, była własnością Jana Szomowskiego, została spustoszona w czasie najazdu tatarskiego w 1672 roku.
W Urzejowicach jest przystanek wpisanej do rejestru zabytków kolei wąskotorowej mającej obecnie znaczenie turystyczne.
W miejscowości znajduje się klub sportowy Promyk Urzejowice, który został założony w 1959 roku. Zespół ten prowadzony obecnie przez Przemysława Laska występuje w piątym szczeblu rozgrywkowym w Polsce.

</doc>
<doc id="173367" url="https://pl.wikipedia.org/wiki?curid=173367" title="Studzian">
Studzian

Studzian – wieś w Polsce położona w województwie podkarpackim, w powiecie przeworskim, w gminie Przeworsk.
W latach 1975–1998 miejscowość administracyjnie należała do województwa przemyskiego.
Studzian ma kształt wsi łańcuchowej tzw. łańcuchówki, co uwidacznia się podążając w stronę Dębowa. Szereg zabudowań ciągnie się po północnej stronie potoku.
Historia.
Pierwsza wzmianka historyczna o miejscowości pochodzi z 1394 roku, kiedy Jan Tarnowski wydał przywilej, na mocy którego klasztor zakonu Bożogrobców otrzymał prawo pobierania "po dwie kłosy mesznego żyta i owsa". Dawniej nazwa wsi miała nieco inne brzmienie, a mianowicie: Studziona.

</doc>
<doc id="173369" url="https://pl.wikipedia.org/wiki?curid=173369" title="Moonlight (zespół muzyczny)">
Moonlight (zespół muzyczny)

Moonlight – polska grupa muzyczna początkowo grająca art rock, wraz z wydaniem w 2004 roku albumu "Audio 136" tworząca muzykę z wpływami trip rocka. Zespół powstał w 1991 roku w Szczecinie, do 2006 roku wydał dziesięć albumów studyjnych zyskując popularność m.in. Polsce oraz w mniejszym stopniu w Niemczech oraz Włoszech. Do 2002 roku autorem większości kompozycji oraz tekstów był instrumentalista klawiszowiec Daniel Potasz, wraz z którego odejściem z grupy nastąpiły zmiany stylistyczne w prezentowanej muzyce. W połowie 2007 roku grupa zawiesiła działalność w wyniku skomplikowanej sytuacji prawnej oraz konfliktu z wytwórnią muzyczną Metal Mind Productions. W 2015 roku zespół wznowił działalność.
Historia.
Grupa powstała w 1991 roku w Szczecinie początkowo pod nazwą Under The Vail Of Honesty z inicjatywy przyjaciół z VI LO: Daniela Potasza, Szymona Goebla i Tomasza Kopczyńskiego. Wkrótce do zespołu dołączyli Maja Konarska, Katarzyna Michalewicz, Andrzej Kutys i Arkadiusz Wlazło. Na potrzeby demo zatytułowanego "Moonlight", wydanego w 1993 roku przez niezależną wytwórnię Rock’n’Roller, w Studio Akademickiego Radia Pomorze grupa zarejestrowała dziewięć utworów. Demo zostało pozytywnie ocenione zarówno przez fanów, jak i krytykę, i zaowocowało koncertami m.in. na pierwszej edycji festiwalu Castle Party oraz w Jarocinie. Niedługo potem grupę opuścili Katarzyna Michalewicz, Tomasz Kopczyński i Szymon Goebel, których zastąpili Paweł Gotłas oraz Tomasz Wieczorek. W 1996 roku grupa wystąpiła w festiwalach Fama w Świnoujściu, Węgorzewo – gdzie zespół otrzymał nagrodę dziennikarzy oraz publiczności, Przystanek Olecko oraz na trzeciej edycji Castle Party na zamku w Grodźcu. Wkrótce grupa podpisała kontrakt płytowy z katowicką wytwórnią muzyczną Metal Mind Productions. W sierpniu tego samego roku we wrocławskim studio Fonoplastykon zespół zarejestrował wydany 28 października album "Kalpa Taru".
Debiutancki album grupy był promowany podczas koncertów w Poznaniu, Warszawie, Zabrzu i Krakowie poprzedzając występ brytyjskiej grupy Pendragon. W podsumowaniach ubiegłego 1996 roku grupa uzyskała m.in. nominację w kategorii „debiut roku” w plebiscycie miesięcznika Tylko Rock, nominację w kategorii „płyta roku” w miesięczniku Machina oraz wyróżnienie dla wokalistki Mai Konarskiej przyznane przez czasopismo Brum. W 1997 roku zespół wystąpił również w krakowskiej Hali Wisły poprzedzając grupę Mercyful Fate, na festiwalu Metalmania wraz z takimi grupami jak Tiamat, Samael, Anathema czy The Gathering oraz na Metal Hammer Festival, którego gwiazdą był zespół Megadeth. Tego samego roku w wyniku problemów zdrowotnych grupę opuścił Tomasz Wieczorek, którego zastąpił znany z występów w grupie Firebirds Maciej Kaźmierski. W nowym składzie zarejestrowany został drugi album pt. "Meren Re". Słaba promocja ze strony wydawcy Metal Mind Productions, była następstwem rozwiązania kontraktu.
W 1999 roku ukazał się trzeci album grupy zatytułowany "Inermis" wydany nakładem wytwórni muzycznej Morbid Noizz Productions. Album cieszył się uznaniem wśród publiczności i krytyków. Patronem medialnym wydawnictwa został Program Trzeci Polskiego Radia. W ramach promocji ukazał się również teledysk do utworu pt. „Flos”. Problemy finansowe wytwórni płytowej, a tym samym brak działalności promocyjnej ze strony Morbid Noizz Productions, która wkrótce zbankrutowała spowodował rozwiązanie kontraktu przez zespół. Po negocjacjach grupa podpisała kontrakt z poprzednim wydawcą Metal Mind Productions, nakładem której w 2000 roku ukazał się czwarty album pt. "Floe", od którego zespół zaczął współpracę z producentem muzycznym Marcinem Borsem. Wcześniej grupa wystąpiła m.in. podczas koncertu na festiwalu Castle Party w Bolkowie, jesienią natomiast odbyła trasę koncertową po Polsce wraz z grupami Aion i Batalion d’Amour.
13 stycznia 2001 roku grupa wystąpiła w Muzycznym Studio Trójki im. Agnieszki Osieckiej, koncert był transmitowany na antenie Programu Trzeciego Polskiego Radia oraz zarejestrowany na potrzeby pierwszego albumu koncertowego pt. "Koncert w Trójce 1991–2001", który ukazał się tego samego roku. Na koncercie zostały wykonane dwa nowe utwory pt. „Meren-Re (Rapsod)” i „Jesugej von Baatur”, które również w 2001 roku ukazały się na piątym albumie studyjnym grupy pt. "Yaishi" nagranym z basistą Michałem Podciechowskim, który zastąpił Pawła Gotłasa. Nowe wydawnictwo grupy ukazało się również w angielskojęzycznej wersji. Wznowiony w nowej oprawie graficznej i zremasterowany został również trzeci album Moonlight pt. "Inermis". Latem 2002 roku zespół przystąpił do prac nad kolejną płytą zatytułowaną "Candra", album był promowany podczas koncertów w ramach trasy Dark Stars Festivals wraz z grupami Artrosis, Delight i Fading Colours. Wydawnictwo otrzymało m.in. nominację do nagrody polskiego przemysłu fonograficznego Fryderyka w kategorii "Album Roku – Heavy Metal". W grudniu tego samego roku odszedł "Daniel Potasz", główny kompozytor i autor tekstów zespołu.
W lutym 2003 roku grupa ponownie nagrała pierwsze wydawnictwo grupy "Moonlight" z 1993 roku. Potasza zastąpił znany z gościnnych występów na płytach grupy Andrzej „Gienia” Markowski, z którym w składzie 11 kwietnia 2003 roku w krakowskim studiu telewizyjnym na Krzemionkach zespół zarejestrował swój pierwszy album DVD pt. "Awaken Memories Live". Jesienią grupa ponownie wystąpiła w ramach trasy koncertowej Dark Stars Festivals, w międzyczasie muzycy przygotowywali nagrania na potrzeby wydanego w 2004 roku albumu "Audio 136" zawierający m.in. utwór pt. „Rosemary’s baby” autorstwa Krzysztofa Komedy. Wkrótce zespół opuścił Markowski (instrumenty klawiszowe), którego zastąpił Jakub Maciejewski, z którym grupa wystąpiła podczas koncertu poprzedzającego występ zespołu Anathema oraz 28 czerwca przed Deep Purple. 1 lipca 2005 roku grupa weszła do studia i zarejestrowała kolejnym album pt. "downWords" promowany w ramach dwumiesięcznej trasy koncertowej BombYourEars 2005. W 2006 ukazał się natomiast dziesiąty album Moonlight pt. "Integrated in the System of Guilt".

</doc>
<doc id="173372" url="https://pl.wikipedia.org/wiki?curid=173372" title="Franciszek Salezy">
Franciszek Salezy

Franciszek Salezy, właściwie François de Sales (ur. 21 sierpnia 1567 w Thorens-Glières, zm. 28 grudnia 1622 w Lyonie) – sabaudzki doktor Kościoła, święty Kościoła katolickiego, biskup Genewy, założyciel zakonu wizytek, autor dzieła "Filotea. Wprowadzenie do życia pobożnego".
Życiorys.
Franciszek Salezy urodził się 21 sierpnia 1567 roku w sabaudzkim zamku Château de Thorens (obecnie gmina Thorens-Glières), w rodzinie hrabiów de Sales. Miał liczne rodzeństwo, spośród którego był najstarszy. Podstawowe wykształcenie odebrał w La Roche i Annecy, a w 1580 roku rozpoczął naukę łaciny, greki, filozofii i retoryki w Collège de Clermont. Jednocześnie podjął studia teologiczne na Sorbonie. Jego ulubioną lekturą była wówczas O naśladowaniu Chrystusa, a jego kierownikiem duchowym był Antonio Possevino. W 1592 roku uzyskał stopień "doktora utroque iure" na Uniwersytecie Padewskim. Po powrocie do Sabaudii, jego ojciec chciał go zeswatać z Françoise Suchet de Mirebel, jednak Franciszek odrzucił tę propozycję i został prepozytem w genewskiej kapitule kolegiackiej. W 1593 roku kształcił się na własną rękę (nie istniały wówczas seminaria) i 18 grudnia tego roku przyjął świecenia kapłańskie.
Gdy Karol Emanuel poprosił biskupa Genewy Claude’a de Graniera o pomoc w rekatolicyzacji Chablais, Franciszek i jego kuzyn Ludwik zgłosili się na ochotników i wyruszyli do Thonon-les-Bains. W regionie opanowanym przez kalwinistów, katolicy nie byli mile widziani, czemu dano wyraz 8 stycznia 1595 roku, kiedy to miał miejsce zamach na Franciszka Salezego. W Chablais napisał swoje pierwsze dzieło: „Księgę kontrowersji”. Dzięki dużej liczbie konwertytów, Klemens VIII nakazał mu udać się do Genewy by spróbował nawrócić następcę Kalwina – Teodora Bezę. Pomimo życzliwej rozmowy, Beza pozostał kalwinistą.
W 1598 roku udał się do Rzymu, gdzie poznał Cezarego Baroniusza i Filipa Neriego, a także został mianowany biskupem koadiutorem Sabaudii. Wkrótce potem został skierowany do Paryża, gdzie poznał króla Henryka IV, u którego udało mu się wyprosić renowację świątyń w Gex. 8 grudnia 1602 roku Salezy przyjął sakrę, a sześć dni później odbył się ingres. Przyjął dewizę „Jedyną miarą miłości jest miłość bez miary”. W 1603 roku zwołał synod diecezjalny, a dwa lata później rozpoczął wizytacje duszpasterskie parafii.
W 1604 roku udał się do Dijon, gdzie poznał wdowę i matkę czwórki dzieci Joannę Fremyot de Chantal, która została jego przyjaciółką i adresatką wielu listów. Podczas pobytu zauważył biedę, nadmiar pracy i trudności w opiece nad chorymi wśród kobiet. Postanowił wówczas powołać do życia czynny zakon żeński, który sprostałby nowym wyzwaniom. Pięć lat później Joanna przeniosła się do Annecy, gdzie Franciszek powołał do życia Zakon Nawiedzenia Najświętszej Marii Panny. Wbrew jego woli, wizytki stały się zakonem klauzurowym, ze względu na opór Rzymu.
Ponieważ główną troską biskupa była edukacja kapłanów, ale i świeckich, to w 1607 roku założył Akademię Florimontańską. Wykładali tam m.in. Antoine Favre, Claude Favre de Vaugelas i Honoré d’Urfé. Pod namową jezuity Jana Fouriera opracował listy do swojej kuzynki Ludwiki de Charmoisy i wysłał je do drukarni. Na tej podstawie powstało magnum opus Franciszka: „Filotea. Wprowadzenie do życia pobożnego”, która została wydana w 1609 roku. Wkrótce potem rozpoczął pracę nad swoim drugim dziełem: „Teotym, czyli traktat o miłości Bożej”, które ukazało się w 1616 roku.
W 1618 roku udał się do Paryża, gdzie miał negocjować małżeństwo Krystyny Marii de France z Wiktorem Amadeuszem. Podczas tego pobytu poznał Wincentego a Paulo i Angélique Arnauld. Po powrocie do Annecy, młodszy brat Salezego Jean-François został jego biskupem koadiutorem. W 1622 roku Franciszek udał się, wraz z Karolem Emanuelem do Awinionu, aby powitać Ludwika XIII. Jego stan zdrowia bardzo się pogorszył i podczas podróży powrotnej zmuszony był zatrzymać się w Lyonie. Doznał tam apopleksji i zmarł 28 grudnia.
Dzieła.
Jest autorem wielu dzieł i listów o treści duchowej. Pisał w językach: francuskim, włoskim i łacinie, m.in.:
Kult.
Franciszek Salezy został beatyfikowany 8 grudnia 1661 przez papieża Aleksandra VII, który następnie kanonizował go 19 kwietnia 1665. Uznany za doktora Kościoła przez Piusa IX w 1877.
W 1923, Pius XI ogłosił go patronem dziennikarzy i katolickiej prasy.
Św. Franciszek jest również patronem poetów i osób niesłyszących. Czczony jest, jako patron wizytek, salezjanów i salezjanek, Annecy, Chambéry i Genewy.
Wspomnienie liturgiczne obchodzone jest 24 stycznia (wcześniej 29 stycznia) w rocznicę przeniesienia ciała do Annecy w roku 1624 i w Kościele rzymskokatolickim ma rangę wspomnienia obowiązkowego. W nadzwyczajnej formie rytu rzymskiego św. Franciszka wspomina się 29 stycznia, obchód ma rangę święta trzeciej klasy.W tym dniu uroczyste msze święte ku jego czci są odprawiane w parafiach salezjańskich.
W ikonografii św. Franciszek Salezy przedstawiany jest w stroju biskupim – w rokiecie i mantolecie lub w stroju pontyfikalnym z mitrą na głowie.
Jego atrybutami są: gorejąca kula ośmiopłomienna, księga, pióro oraz serce trzymane w dłoni (przeszyte strzałą i otoczone cierniową koroną).

</doc>
<doc id="173373" url="https://pl.wikipedia.org/wiki?curid=173373" title="Święty Adrian">
Święty Adrian

Zobacz też:

</doc>
<doc id="173374" url="https://pl.wikipedia.org/wiki?curid=173374" title="AGIL">
AGIL

AGIL - podstawowy schemat analityczny w funkcjonalizmie strukturalnym Talcotta Parsonsa.
Każdy system społeczny, aby przetrwać, musi realizować cztery podstawowe funkcje. Są to kolejno:
Wokół każdej z tych funkcji wytwarza się podsystem (np. system polityczny odpowiedzialny jest za osiąganie celów). One z kolei dzielą się w analogiczny sposób. Systemy społeczne w koncepcji Parsonsa są systemami całościami wyodrębnionymi ze środowiska zewnętrznego i różnią się wyraźnie. Są całościami zamkniętymi, nie zaś otwartymi sieciami. Zadaniem każdego systemu jest przetrwanie. 
Podsystemy niżej położone zapewniają wyższym energię, zasoby, środki. Wyżej położone niższym zapewniają kontrolę. Każda funkcja pociąga za sobą wyspecjalizowane podsystemy - każdy z nich jest jednocześnie systemem, ze wszystkimi tego konsekwencjami.
Teorii Parsonsa zarzuca się jej analityczny-opisowy charakter. Nie pozwala ona odpowiedzieć na pytanie dlaczego zachodzą pewne zjawiska. Krytycy zwracają również uwagę na jej ahistoryzm, formalizm i oderwanie od empirii.

</doc>
<doc id="173375" url="https://pl.wikipedia.org/wiki?curid=173375" title="Święty Alojzy Gonzaga">
Święty Alojzy Gonzaga



</doc>
<doc id="173376" url="https://pl.wikipedia.org/wiki?curid=173376" title="Wodynie">
Wodynie

Wodynie – wieś w Polsce położona w województwie mazowieckim, w powiecie siedleckim, w gminie Wodynie. Siedziba gminy Wodynie a także rzymskokatolickiej parafii Świętych Apostołów Piotra i Pawła. Dawniej miasto, także wieś szlachecka, w drugiej połowie XVI wieku położona była w powiecie garwolińskim ziemi czerskiej województwa mazowieckiego. Jako miasto Wodynie były lokowane trzy razy. Pierwsza lokacja w 1573 (72, 113). została uchybiona. Następnie Wodynie były miastem w latach 1661-1674 i 1739–1834. W 1830 roku były najmniejszym miastem w Królestwie Polskim, licząc zaledwie 140 mieszkańców, cztery lata później zostały zdegradowane do rzędu wsi. W latach 1975–1998 miejscowość administracyjnie należała do województwa siedleckiego.
Wodynie położone są przy drodze wojewódzkiej nr 803 Siedlce - Stoczek Łukowski.
W Wodyniach funkcjonuje jednostka Ochotniczej Straży Pożarnej, założona w 1917 roku. W roku 1997 została ona włączona w struktury Krajowego Systemu Ratowniczo-Gaśniczego. Jednostka spełnia ważną funkcję w systemie bezpieczeństwa gminy Wodynie i powiatu siedleckiego. 
Historia.
Najstarsze wzmianki o miejscowości pochodzą z XV w. 
Nie zachował się drewniany dwór z końca XVIII wieku. Kaplica grobowa z 1854 jest jednym z nielicznych dokumentów potwierdzającym obecność Załuskich i Newelskich na tym terenie. Jeden z potomków rodu, Jan Wodyński wybudował kościół w Wodyniach i został proboszczem parafii. Obecna zrębowa konstrukcja pochodzi z 1776. W obrębie parku, w otoczeniu kaplicy znajduje się dawny cmentarz grzebalny, na którym zachowały się dwa nagrobki:
W wyniku rozprzestrzeniającej się cholery, która wybuchła w 1810 w Siedlcach na tym terenie założono cmentarz choleryczny.
Jeden z właścicieli ziemskich, Wiktor Newelski, wybudował w latach 80. XIX w. gorzelnię. Mieszkańcom Wodyń dawała ona możliwość dodatkowego zarobku. Fragmenty gorzelni zachowały się do dziś.
Na przełomie wieków XVII i XVIII miejscowość wzmiankowana na przemian jako wieś lub miasto. W dniu 9 kwietnia 1831 w Wodyniach stacjonowały wojska gen. Prądzyńskiego, który rankiem następnego dnia wyruszył w kierunku Nowych Igań, gdzie stoczył zwycięską bitwę z wojskiem rosyjskim. 13 września 1939 na tym terenie toczyły się walki między polską 1 DP Leg a Niemcami ze zmotoryzowanej Dywizji „Kempf” czego konsekwencją było doszczętne spalenie wsi.
Działały tu również oddziały AK i BCh. Komendantami placówki Wodynie – kryptonim „Woda” – byli: st. sierż Józef Flisowski „Echo” od 1940, a po jego tragicznej śmierci w 1943 plut. Błażej Szostek „Smukły”.
W Wodyniach urodził się Franciszek Duczek – żołnierz Batalionów Chłopskich.

</doc>
<doc id="173378" url="https://pl.wikipedia.org/wiki?curid=173378" title="Święty Bartłomiej">
Święty Bartłomiej

Inne:
Zobacz też: 

</doc>
<doc id="173379" url="https://pl.wikipedia.org/wiki?curid=173379" title="Święty Bonifacy">
Święty Bonifacy

Zobacz też: Błogosławiony Bonifacy

</doc>
<doc id="173380" url="https://pl.wikipedia.org/wiki?curid=173380" title="Św. Izydor">
Św. Izydor



</doc>
<doc id="173382" url="https://pl.wikipedia.org/wiki?curid=173382" title="Święta Jadwiga Śląska">
Święta Jadwiga Śląska



</doc>
<doc id="173383" url="https://pl.wikipedia.org/wiki?curid=173383" title="Św. Jan z Kęt">
Św. Jan z Kęt



</doc>
<doc id="173384" url="https://pl.wikipedia.org/wiki?curid=173384" title="Św. Klara z Asyżu">
Św. Klara z Asyżu



</doc>
<doc id="173385" url="https://pl.wikipedia.org/wiki?curid=173385" title="Święty Klemens Dworzak">
Święty Klemens Dworzak



</doc>
<doc id="173386" url="https://pl.wikipedia.org/wiki?curid=173386" title="Św. Cyryl z Aleksandrii">
Św. Cyryl z Aleksandrii



</doc>
<doc id="173387" url="https://pl.wikipedia.org/wiki?curid=173387" title="Święty Cyprian">
Święty Cyprian



</doc>
<doc id="173389" url="https://pl.wikipedia.org/wiki?curid=173389" title="Święty Marcin z Tours">
Święty Marcin z Tours



</doc>
<doc id="173390" url="https://pl.wikipedia.org/wiki?curid=173390" title="Święty Błażej">
Święty Błażej



</doc>
<doc id="173391" url="https://pl.wikipedia.org/wiki?curid=173391" title="Św. Mateusz Ewangelista">
Św. Mateusz Ewangelista



</doc>
<doc id="173393" url="https://pl.wikipedia.org/wiki?curid=173393" title="Święty Modest">
Święty Modest

Zobacz też:

</doc>
<doc id="173394" url="https://pl.wikipedia.org/wiki?curid=173394" title="Święta Agnieszka">
Święta Agnieszka

Zobacz też: Błogosławiona Agnieszka

</doc>
<doc id="173395" url="https://pl.wikipedia.org/wiki?curid=173395" title="Korpus dyplomatyczny">
Korpus dyplomatyczny

Korpus dyplomatyczny (fr. "Corps diplomatique", stąd skrót CD), termin ten wszedł do powszechnego użytku w XIX wieku. Pojęcie korpusu ma dwa znaczenia - węższe i szersze:
Dziekan korpusu dyplomatycznego.
Na czele korpusu stoi dziekan (ang. "dean", fr. "doyen"), którym jest (zgodnie z zasadami precedencji) szef misji dyplomatycznej w najwyższej klasie (z reguły jest to I ranga, czyli ambasador) i o najdłuższym stażu w danym kraju (decyduje data i godzina złożenia listów uwierzytelniających w państwie przyjmującym). W niektórych krajach, które nie tylko utrzymują stosunki dyplomatyczne ze Stolicą Apostolską, ale tradycyjnie miały bardzo dobre relacje z nią, dziekanem korpusu dyplomatycznego z urzędu może zostać nuncjusz apostolski, bez względu na okres pobytu w tym państwie (tak jest m.in. w Polsce). W takim przypadku wicedziekanem zostaje najstarszy stażem szef misji w najwyższej klasie. 
Sprawowanie funkcji dziekana korpusu dyplomatycznego nie nadaje dziekanowi żadnych uprawnień władczych w stosunku do pozostałych dyplomatów. Jest to funkcja "primus inter pares" (pierwszego wśród równych), a więc funkcja o charakterze reprezentacyjnym i ceremonialnym.
Do głównych zadań dziekana należą: 
Samochody osób należących do korpusu dyplomatycznego mogą być oznaczone skrótem "CD".

</doc>
<doc id="173396" url="https://pl.wikipedia.org/wiki?curid=173396" title="Orchomenos (Beocja)">
Orchomenos (Beocja)

Orchomenos (gr. Ορχομενός) – miejscowość w Grecji, w administracji zdecentralizowanej Tesalia-Grecja Środkowa, w regionie Grecja Środkowa, w jednostce regionalnej Beocja, na północnym brzegu jeziora Kopais, do którego wpadała rzeka Kefissos. Siedziba gminy Orchomenos. W 2011 roku liczyła 5238 mieszkańców.
Mitologia.
Według mitologii król Orchomenos, Atamas, i jego żona Ino mieli opiekować się nowo-narodzonym Dionizosem.
Okres mykeński.
W okresie cywilizacji mykeńskiej jedno z ważniejszych królestw, które wymienia Homer w Iliadzie w katalogu okrętów. Władcy Orchomenos przeprowadzili ogromne prace melioracyjne, które osuszyły aluwialną równinę wokół jeziora Kopais. W połowie XIII wieku twierdza w Orchomenos, podobnie jak cytadele w Mykenach, Tirynsie, Pylos i Tebach, została zniszczona. Z okresu mykeńskiego pochodzą ruiny pałacu królewskiego, dekorowanego freskami, mury obronne oraz tzw. skarbiec Minyasa, wspaniałego grobowca tolosowego porównywanego ze skarbcem Atreusza w Mykenach. Badania archeologicznych pozostałości mykeńskich w Orchomenos przeprowadził w latach 1880–1886 Heinrich Schliemann.
Okres archaiczny i klasyczny.
Po wojnie trojańskiej Orchomenos stracił na znaczeniu. Miasto uległo dominacji Teb i w 600 p.n.e. weszło w skład Związku Beockiego, jednak próbowało zachować niezależność od Teb, bijąc m.in. swoją monetę aż do 387 p.n.e. i prowadząc niezależną politykę. Po bitwie pod Platejami Orchomenos, jako biorący udział w wojnie, stał się członkiem Związku Helleńskiego. W IV stuleciu p.n.e. Orchomenos zdecydował się na wystąpienie ze Związku Beockiego i sojusz ze Spartą przeciw Tebom. Żołnierze miasta wzięli udział w wojnach w 395 p.n.e. i w 394 p.n.e. Po bitwie pod Leuktrami za namową tebańskiego wodza Epaminondasa oszczędzono Orchomenos i przyjęto go ponownie do Związku. Jednak zdrada, której znowu dopuścił się Orchomenos została ukarana przez Teby w 364 p.n.e. Związek Beocki nakazał zabić wszystkich mężczyzn, kobiety i dzieci sprzedać do niewoli a miasto zburzyć. Odbudowane w 355 p.n.e. przez Onomarchosa, zostało ponownie zburzone przez Teby w 349 p.n.e. W 338 p.n.e. odbudował je Filip II Macedoński.
Znaczenie kulturalne.
W starożytności Orchomenos nosił przydomek „miasta Charyt”, ponieważ odbywały się tu haretesia, muzyczne i poetyckie zawody poświęcone boginiom wdzięku.
Archeologia.
Z czasów antycznych przetrwały fragmenty świątyni Asklepiosa badane w 1893 przez de Riddera i teatr z końca IV w. p.n.e., który służył mieszkańcom do IV w. n.e.

</doc>
<doc id="173398" url="https://pl.wikipedia.org/wiki?curid=173398" title="Święta Katarzyna ze Sieny">
Święta Katarzyna ze Sieny



</doc>
<doc id="173401" url="https://pl.wikipedia.org/wiki?curid=173401" title="Karol Boromeusz">
Karol Boromeusz

Karol Boromeusz (; ur. 2 października 1538, zm. 3 listopada 1584 w Mediolanie) – włoski kardynał, arcybiskup Mediolanu (1560–1584), święty Kościoła katolickiego, franciszkański tercjarz.
Życiorys.
Młodość.
Karol Boromeusz urodził się na zamku w Aronie (na brzegu jeziora Maggiore, 50 km na północny zachód od Mediolanu). Był trzecim z sześciorga dzieci Gilberta Borromeo i Małgorzaty Medici (siostry papieża Piusa IV). Rodzina Borromeo, która była jednym z ważniejszych rodów arystokratycznych Lombardii, w godle ma pierścienie Boromeuszów, czasem uważane za symbol Trójcy Świętej. W wieku siedmiu lat został przeznaczony do stanu duchownego, otrzymał suknię klerycką od biskupa Lodi, kardynała Simonetty. Dwa lata później zmarła jego matka. W wieku 12 lat otrzymał tonsurę, a jego stryj Julius Caesar Borromeo przekazał mu dochody zamożnego benedyktyńskiego opactwa pw. św. Gratyniana i Felina, które było jedną z dawnych posiadłości rodowych. On sam początkowo uczył się w rodzinnym zamku, następnie od 1552 studiował w Pawii prawo kanoniczne i cywilne. W 1554 umarł jego ojciec i to Karol, a nie jego starszy brat hrabia Fryderyk, został wybrany przez rodzinę do zajmowania się sprawami rodu. Po pewnym czasie powrócił na studia i 6 grudnia 1559 uzyskał tytuł doktora obojga praw ("doctorate in utroque iure"). W wolnych chwilach polował, grał w szachy. Z powodu problemów w mówieniu miał opinię niezbyt lotnego, ale nadrabiał to pracowitością i solidnością. Umiał grać na wiolonczeli i znał się na sztuce.
Okres rzymski.
25 grudnia jego wuj, kardynał Giovanni Angelo Medici, został wybrany na papieża i przyjął imię Pius IV. Wezwał go z bratem Fryderykiem do Rzymu i 13 stycznia 1560 wyznaczył go na protonotariusza apostolskiego i referendarza w sygnaturze. Wkrótce potem 31 stycznia przyznał mu tytuł kardynalski i w ten sposób jako siostrzeniec papieża, kardynał i wysoki urzędnik na dworze papieskim zajmował się sprawami Państwa Kościelnego. W Kurii Rzymskiej był drugą po papieżu osobą, nazywano go „okiem papieża”. 7 lutego 1560 został mianowany administratorem archidiecezji mediolańskiej z obowiązkiem pozostawania w Rzymie. Później otrzymał jeszcze godności: kardynała-protektora Portugalii, Niderlandów (obecnie tereny Belgii i Holandii) i katolików szwajcarskich, archiprezbitera bazyliki Matki Boskiej Większej w Rzymie (Santa Maria Maggiore) oraz protektora franciszkanów, karmelitów oraz szpitalników. Godności te wiązały się ze znacznymi dochodami (ok. 48 tys. skudów), które Karol przeznaczał na cele dobroczynne. Sam żył skromnie, wymagał od pracowników kurii ubierania się na czarno. Ustanowił Akademię Notti Vaticane, publikującą Noctes Vaticanae. W 1561 ufundował kolegium w Padwie dedykowane św. Justynie z Padwy, znane dziś jako Almo Collegio Borromeo.
Sobór Trydencki.
Zajmował się również organizacją ostatniego, trzeciego zjazdu Soboru Trydenckiego w latach 1562–1563, wniósł duży wkład w Katechizm Trydencki ("Catechismus Romanus"). Później jako arcybiskup Mediolanu dokładał starań, by postanowienia Soboru Trydenckiego były realizowane w jego archidiecezji. Był członkiem Kongregacji Soboru, nadzorującej wprowadzanie reform po Soborze Trydenckim, od jej powołania do końca swojego życia.
Od 16 marca 1563 do lutego 1566 był jednym z inkwizytorów generalnych Kongregacji Świętego Oficjum.
Arcybiskup Mediolanu.
Kiedy 19 listopada 1562 niespodziewanie umarł jego starszy brat Fryderyk, rodzina napominała Karola, by porzucił sprawy Kościoła, ożenił się i miał dzieci, zapewniając rodzinie kontynuację. Jednakże z powodu śmierci brata i coraz bliższych kontaktów z jezuitami, teatynami i za przykładem Bartłomieja z Bragi Karol zdecydował całkowicie poświęcić się sprawom duchowym. 4 września 1563 otrzymał święcenia kapłańskie, a 7 grudnia 1563 w Kaplicy Sykstyńskiej kardynał Giovanni Serbelloni konsekrował go na arcybiskupa Mediolanu. 26 stycznia 1564 otrzymał paliusz metropolitalny. Formalnie został wyznaczony na arcybiskupa Mediolanu 12 maja 1564 po tym, jak jego poprzednik arcybiskup Ippolito II d’Este zrzekł się roszczeń do tej funkcji. Ale minął prawie rok, zanim papież pozwolił mu opuścić Rzym. 23 września 1565 nastąpił uroczysty wjazd do Mediolanu i przejęcie obowiązków. Jego wuj, papież Pius IV, umarł 9 grudnia 1565, a jego następca Pius V został wybrany 7 stycznia 1566.
Jeszcze zanim objął arcybiskupstwo w Mediolanie, zyskał sobie opinię człowieka zdolnego i surowych zasad. Kiedy wprowadzał postanowienia soborowe w Rzymie mówiono, że miasto przestało być już miejscem, gdzie można się bawić i robić interesy, bo Karol Boromeusz całkowicie je zmienił, a jego zapał reformatora zaprowadzi go do zmiany reszty świata, zaraz kiedy tylko skończy z Rzymem. I rzeczywiście, z żelazną konsekwencją zajął się reformą diecezji, która podupadła z powodu trwającej 80 lat nieobecności biskupa. Było to trudne zadanie, ponieważ była to wówczas największa we Włoszech z ponad 3 tysiącami duchownych i 800 tysiącami ludzi. Sprzedaż odpustów i stanowisk kościelnych była powszechnym obyczajem. Klasztory były w opłakanym stanie i „pełne nieporządku”, a duchowni „leniwi, niewykształceni i rozpustni”. Boromeusz przeprowadzał liczne wizytacje w celu przywrócenia ładu. Przeprowadził 13 synodów diecezjalnych i 5 prowincjonalnych, by wprowadzić uchwały i reformy Soboru Trydenckiego. Zgodnie z postanowieniami Soboru zarządził uproszczenie wnętrz kościelnych. Usunął z Katedry ozdobne grobowce, bogate w ornamenty flagi i godła, nie oszczędzając nawet tych związanych z jego rodziną. Podzielił nawę kościoła na dwie części, żeby rozdzielić mężczyzn i kobiety podczas nabożeństwa.
Postanowienia soborowe wprowadził również w kolegiatach, klasztorach i konfrateriach religijnych, szczególnie św. Jana Chrzciciela, która zajmowała się opieką nad więźniami i skazańcami. Wierzył, że źródłem nadużyć jest niewiedza. Wśród jego najważniejszych działań było ustanowienie seminariów i stowarzyszeń zajmujących się edukacją kandydatów do zakonów. Nacisk na właściwe przygotowanie mężczyzn do kapłaństwa miał podnieść stan duchowieństwa. Dodatkowo ufundował bractwo oblatów św. Ambrożego, świeckie stowarzyszenie mężczyzn, którzy nie składali żadnych ślubów, ale oddawali się Kościołowi i stosowali klasztorny porządek modlitwy i nauki. Służyli w parafiach, do których ich skierowano. W 1564 otworzył w Mediolanie wyższe seminarium duchowne, a w kilku miejscowościach niższe – ich prowadzenie zlecił oblatom św. Ambrożego. Po powrocie w 1567 przeprowadził osobiście ścisłą wizytację kanoniczną – jedną z pierwszych w Kościele po Soborze Trydenckim. Wspierał zakony, dla świeckich zakładał bractwa, szczególnie wspierał Bractwo Nauki Chrześcijańskiej, którego celem było nauczanie dzieci (było ono zaczątkiem nowożytnych katechetów). W dniu śmierci świętego Bractwa były w każdej parafii archidiecezji mediolańskiej. Założył w Mediolanie szkołę wyższą filozofii i teologii, którą prowadzili jezuici, a dla uboższej młodzieży osobne kolegium w Pawii. Teatyni prowadzili szkołę i kolegium w Mediolanie dla młodzieży szlacheckiej. Zakładał także szkoły żeńskie.
Reformy soborowe, które wprowadzał w diecezji miały poważne skutki i niejednokrotnie spotykały się z oporem. Szczególnie silny był ten ze strony stowarzyszeń religijnych poddanych reorganizacji. Stowarzyszenie penitencjarne humiliatów (braci pokornych) zostało zredukowane do 170 członków, ale wciąż posiadało 90 klasztorów. Wśród "pokornych" zawiązało się sprzysiężenie organizujące zamach na życie biskupa. Strzelano do niego w kaplicy arcybiskupiej w katedrze. Ocalenie uznano za cud. Spiskowców zabito.
Fundował sierocińce, przytułki dla bezdomnych i przytułki dla dziewcząt i kobiet. W czasie kilkakrotnie wybuchającej w Mediolanie epidemii nakazywał otwierać spichlerze i rozdawać żywność ubogim. Osobiście spowiadał chorych i udzielał im sakramentów. W 1576 z powodu nieurodzaju nastał głód, a wkrótce potem wybuchła epidemia. Upadł handel. Władze miejskie i arystokracja uciekli, ale biskup pozostał i organizował pomoc dla dotkniętych głodem i zarazą. Doprowadził do współpracy wszystkich religijnych organizacji. Używając prywatnych funduszy i zadłużając się, starał się nakarmić do 70 tysięcy ludzi dziennie. Podczas epidemii ospy (1577), prowadził boso procesję pokutną ulicami miasta, po której epidemia wygasła.
Już kiedy pełnił stanowisko administracyjne w Rzymie, miał związek ze sprawami angielskimi. W czasach królowej Elżbiety I wielu katolików w obawie przed prześladowaniami uciekło z Anglii do Włoch. Późniejszy święty, Edmund Campion, jezuita wysłany z misją do Anglii w 1580 w drodze odwiedził Boromeusza i przebywał u niego 8 dni, które spędzili na rozmowach. Teologiem od spraw kanonu był Walijczyk dr Griffith Roberts, a głównym wikariuszem Anglik Thomas Goldwell. Boromeusz nosił wizerunek św. Johna Fishera, który został podobnie jak św. Tomasz More zabity w czasach panowania Henryka VIII.
Dwukrotnie patronował procesom przeciwko czarownicom. W 1569 zatwierdził siedem wyroków śmierci przeciwko oskarżonym o czary kobietom z Lecco, jednak wyroków tych nie wykonano, gdyż oprotestował je Senat Mediolanu, wsparty przez rzymską Kongregację Świętego Oficjum, która zakwestionowała dowody zebrane przez sąd arcybiskupi. W rezultacie, wbrew protestom arcybiskupa, wszystkie oskarżone wypuszczono na wolność, oprócz jednej, która zmarła w więzieniu.
Chociaż szwajcarskie związki gmin ogłosiły swobody religijne, w listopadzie 1583 rozpoczął wizytację apostolską we wszystkich kantonach szwajcarskich, zostawiając sprawy diecezji w rękach wikariusza generalnego Owena Lewisa. Zaczął od Val Mesolcina. W Rovereto o zajmowanie się czarami został oskarżony kierownik miejscowej szkoły. Boromeusz doprowadził do aresztowania ponad setki ludzi. 10 kobiet i kierownik szkoły zostali skazani na śmierć przez włożenie głową do ognia. Siedem wyroków wykonano. W odpowiedzi na rosnącą popularność reformacji na terenie Szwajcarii Boromeusz zachęcił Ludwiga Pfyffera do prac nad utworzeniem Złotego Związku, choć nie dożył jego utworzenia w 1586. Mający siedzibę w Lucernie związek stał się ośrodkiem kontrreformacji.
Gdy w 1582 przeprowadzano reformę mszału rzymskiego i brewiarza, postarał się, aby w jego diecezji zachować od dawna stosowany ryt ambrozjański.
„Surowy, poświęcony pracy, pozbawiony poczucia humoru i bezkompromisowy” – tak określał go oddany mu biograf. Zajęty wdrażaniem reform trydenckich, Boromeusz stał się bezwzględny i z powodu swej nieustępliwości z tego powodu znalazł się w konflikcie z władzami świeckimi, kościelnymi, a nawet z papieżem. Władze prowincji, rody senatorów, arystokracja wysyłały wiele skarg na dwory w Rzymie i Madrycie. Wielokrotnie wchodził w kompetencje jurysdykcji świeckiej. Doprowadził do zakończenia kariery własnego spowiednika, jezuity Giovanniego Battisty Ribery, który z innymi członkami kolegiaty mediolańskiej został oskarżony o wykroczenia przeciwko naturze. To przyczyniło mu wielu wrogów wewnątrz Kościoła.
Wytężona praca i wyczerpujące podróże osłabiły jego zdrowie. Umartwiał się postami i noszeniem włosiennicy oraz długimi nocnymi modlitwami. Przed śmiercią udał się na rekolekcje do sanktuarium Maryjnego w Varallo, gdzie zachorował na febrę i w drodze do Mediolanu, po przyjęciu ostatniego namaszczenia, zmarł 3 listopada 1584 około godziny 21, w wieku 46 lat.
Znaczenie.
Był gorliwym biskupem oddanym bez reszty dziełu reformy trydenckiej. Przez kilkaset lat był sztandarowym wzorem nowego modelu biskupa czasów kontrreformacji. Jego życie zostało opisane przez trzech ludzi znających go osobiście: po łacinie przez Agostina Valerio, późniejszego kardynała i biskupa Verony, oraz przez Carla Bascape, generała barnabitów i późniejszego biskupa Novary. Trzeci bardziej szczegółowy opis po włosku zostawił Pietro Giussano, ksiądz z kongregacji oblatów w Mediolanie.
Kult.
Relikwie św. Karola spoczywają w krypcie katedry mediolańskiej w kryształowej trumnie pod ołtarzem głównym. Umarł w opinii świętości. Rocznice jego śmierci świętowano w Mediolanie jeszcze przed kanonizacją. W 1602 papież Klemens VIII beatyfikował go, a Paweł V w 1610 kanonizował. Trzy lata później został wpisany do kalendarza świętych. W trzechsetną rocznicę kanonizacji św. Pius X ogłosił encyklikę o świętym. Wspomnienie liturgiczne obchodzone jest 4 listopada. Lokalnie można spotkać dzień 3 listopada.
Jego symbolem jest łacińskie słowo "humilitas" (pokora), umieszczone na tarczy Boromeuszy. Przedstawiany jest zwykle w szatach, boso i trzymając krzyż arcybiskupa, ze sznurem na szyi i jedną ręką wzniesioną w geście błogosławieństwa, co przypomina jego pracę podczas epidemii.
W Polsce szczególnym miejscem kultu jest parafia i kościół Dziesięciu Tysięcy Męczenników w Niepołomicach, gdzie znajduje się kaplica św. Boromeusza i obraz jej patrona.
Był patronem chrzcielnym Karola Wojtyły.
Ikonografia.
W ikonografii przedstawiany jest w stroju kardynalskim lub biskupim, czasem w scenie udzielania Pierwszej Komunii Świętej Alojzemu Gonzadze w roku 1580.

</doc>
<doc id="173402" url="https://pl.wikipedia.org/wiki?curid=173402" title="Święta Katarzyna z Aleksandrii">
Święta Katarzyna z Aleksandrii



</doc>
<doc id="173404" url="https://pl.wikipedia.org/wiki?curid=173404" title="Tadeusz Koźluk">
Tadeusz Koźluk

Tadeusz Koźluk (ur. 16 sierpnia 1930, zm. 1 października 2019) – polski prawnik, adwokat, nauczyciel akademicki, kandydat na prezydenta RP w 1995.
Życiorys.
Ukończył studia na Wydziale Prawa i Administracji Uniwersytetu Jagiellońskiego. Uzyskał tam także stopień naukowy doktora.
Wykładał na Uniwersytecie Warszawskim. Pracował w Komitecie Prawnym Komisji Praw Człowieka ONZ. Był także doradcą rządu Iranu. Następnie mieszkał w Stanach Zjednoczonych, gdzie wykładał prawo i ekonomię na Seton Hall University oraz prowadził kancelarię prawną. 
Do kraju wrócił w 1991. Założył Prywatną Wyższą Szkołę Businessu i Administracji w Warszawie, w której objął funkcję rektora.
Kandydował w wyborach prezydenckich w 1995. Uzyskał 27 259 głosów (0,15% poparcia), co dało mu 11. miejsce spośród 13 kandydatów.
Pochowany na Cmentarzu Wojskowym na Powązkach.

</doc>
<doc id="173406" url="https://pl.wikipedia.org/wiki?curid=173406" title="Święty Juda Tadeusz">
Święty Juda Tadeusz



</doc>
<doc id="173408" url="https://pl.wikipedia.org/wiki?curid=173408" title="Jan Chryzostom">
Jan Chryzostom

Jan Chryzostom (), Jan Złotousty (; ur. przed 350 w Antiochii, zm. 14 września 407) – biskup Konstantynopola, pisarz chrześcijański, uznawany za największego kaznodzieję kościoła wschodniorzymskiego, doktor Kościoła, święty Kościoła katolickiego i prawosławnego.
Wraz ze śś. Bazylim Wielkim i Grzegorzem z Nazjanzu jest uznawany za jednego z największych ojców Kościoła tradycji bizantyńskiej. Zreformował tekst anafory liturgii Eucharystii, nazwanej odtąd jego imieniem i odprawianej w Cerkwi prawosławnej i Kościołach greckokatolickich w ciągu prawie całego roku liturgicznego.
Życiorys.
Urodził się około 347 (według źródeł zachodnich – około 349) w Antiochii Syryjskiej, w zamożnej rodzinie – jego ojciec był wysokiej rangi oficerem. Ojciec zmarł wkrótce po narodzinach Jana, który był wychowywany przez matkę Antuzę, pochodzącą z Grecji. Był uczniem pogańskiego filozofa Libaniosa i Ammiana Marcellina, najwybitniejszego historyka późnego antyku. W swoich mowach naśladował styl Demostenesa.
Chrzest przyjął mając 20 lat, po czym został lektorem u boku biskupa Antiochii Melecjusza. Prowadził ascetyczne życie. W 371 r. opuścił Antiochię i udał się na pustynię. Po sześciu latach bycia pustelnikiem powrócił i przyjął święcenia kapłańskie. Od 381 r. nauczał w kościołach Antiochii, a dzięki swym zdolnościom krasomówczym zyskał przydomek „Złotousty”. Stał się sławnym kaznodzieją. W 397 został patriarchą Konstantynopola. W stolicy odprawiał nabożeństwa, w których chwalił zasady ubóstwa, wstrzemięźliwości i jałmużny, a jednocześnie piętnował nadużycia na dworze cesarskim. W 403 r. cesarzowa Eudoksja, żona cesarza Arkadiusza, wraz z biskupami na synodzie „pod dębem” doprowadziła do pozbawienia Jana urzędu i zesłania na banicję. Początkowo wyroku synodu nie wykonano. Jednak, ponieważ Jan kontynuował wystąpienia przeciwko cesarzowej, ostatecznie wygnano go do Armenii. Stamtąd nadal słał krytyczne listy do Konstantynopola, dlatego postanowiono zesłać go na wybrzeże Morza Czarnego. Nie dotarł tam jednak, gdyż zmarł w drodze z wycieńczenia. Tuż przed śmiercią rzekł „Chwała Bogu za wszystko”. Relikwie św. Jana Chryzostoma zostały później umieszczone w Konstantynopolitańskim kościele Świętych Apostołów.
Za życia był nieustraszonym obrońcą moralności, piętnującym nadużycia wiernych, nawet cesarzy – to właśnie ściągnęło na niego prześladowania. Jan Złotousty uprawiał również teologię – zajmował się chrystologią, zagadnieniami grzechu pierworodnego, pokuty i kapłaństwa, a przede wszystkim Eucharystią („doktor Eucharystii”).
Dzieła.
Wśród dzieł przypisywanych Janowi Chryzostomowi jest bardzo wiele utworów wątpliwego pochodzenia, stąd, jak zwrócił uwagę Marek Starowieyski, "koniecznym instrumentem jakiejkolwiek pracy nad dorobkiem biskupa Konstantynopola" są dwie publikacje: "Clavis Patrum Graecorum", Turnhout 1974 z "Supplementem" z 1998 r., opublikowane w ramach "serii greckiej" kolekcji Corpus Christianorum oraz "Repertorium Pseudochrysostomicum" J. de Aldama, wydane w Paryżu w 1965 roku.
Dzieła Jana Chryzostoma (22 tomy) obejmują m.in.:
Kult.
27 stycznia 438 r. relikwie świętego trafiły do Konstantynopola. Ciało złożono w kościele Dwunastu Apostołów. W 1489 r. sułtan turecki Bajazyd II, podarował je królowi francuskiemu Karolowi VIII.
Od 1627 r. relikwie znajdują się w Rzymie, w bazylice św. Piotra, w kaplicy Chóru. Jego relikwie znajdują się dzisiaj także na Górze Athos, w Brugii, Clairvaux, Dubrowniku, Kijowie, Moguncji, Messynie, Moskwie, Paryżu i Wenecji.
W 2004 r. część relikwii została przekazana z Watykanu do Patriarchatu Konstantynopola. Są one wyeksponowane w katedrze św. Jerzego, siedzibie Patriarchy.
W 1568 papież Pius V ogłosił go doktorem Kościoła.
Święty Jan Złotousty jest patronem kaznodziejów i Konstantynopola.
Obowiązkowe wspomnienie liturgiczne w Kościele katolickim w zwyczajnej formie rytu rzymskiego obchodzone jest 13 września, natomiast w nadzwyczajnej formie rytu rzymskiego 27 stycznia. Cerkiew prawosławna wspomina świętego kilkakrotnie z uwagi na kult, jakim darzy świętego: 27 stycznia/9 lutego, tj. 9 lutego według kalendarza gregoriańskiego (w rocznicę przeniesienia relikwii), 14/27 września, tj. 27 września (w rocznicę śmierci), 13/26 listopada, tj. 26 listopada oraz razem ze świętymi – Bazylim Wielkim i Grzegorzem z Nazjanzu 30 stycznia/12 lutego, tj. 12 lutego.
W ikonografii święty przedstawiany jest jako starszy mężczyzna z krótką, niekiedy spiczastą bródką i łysiną czołową, odziany w biskupie szaty typu bizantyjskiego.
Prawą rękę ma uniesioną w błogosławieństwie, w lewej trzyma ewangelię, niekiedy krzyż.Często spotykany jest na ikonach „Trzech Wielkich Hierarchów” razem ze św. Bazylim Wielkim i św. Grzegorzem Teologiem, spośród których wyróżnia się przede wszystkim najkrótszą brodą.
W sztuce zachodniej jego atrybutem jest również osioł i pisarskie pióro.

</doc>
<doc id="173410" url="https://pl.wikipedia.org/wiki?curid=173410" title="Zarzecze (powiat przeworski)">
Zarzecze (powiat przeworski)

Zarzecze – wieś w Polsce położona w województwie podkarpackim, w powiecie przeworskim, w gminie Zarzecze. Leży nad rzeką Mleczką dopływem Wisłoka.
Miejscowość jest siedzibą rzymskokatolickiej parafii Parafia św. Michała Archanioła w Zarzeczu.
W latach 1975–1998 miejscowość należała administracyjnie do województwa przemyskiego.

</doc>
<doc id="173412" url="https://pl.wikipedia.org/wiki?curid=173412" title="Zarzecze (Koprzywnica)">
Zarzecze (Koprzywnica)

Zarzecze – część miasta Koprzywnica w Polsce położona w województwie świętokrzyskim, w powiecie sandomierskim, w gminie Koprzywnica. Obecnie osiedle domków jednorodzinnych w Koprzywnicy, położone przeciwległej stronie pocysterskiego kościoła pw. NMP i św. Floriana. Nie posiada odrębnych władz administracyjnych, należy do miasta Koprzywnica.
W przeszłości była to samodzielna wioska (do 31 grudnia 2000 roku) ze statusem sołectwa Zarzecze, przynależąc do parafii pw. św. Floriana. W wyniku rozrostu dzisiejszego miasta Koprzywnica, włączono w jego skład wioskę Zarzecze, którą przekształcono na odrębne osiedle mieszkaniowe. Zdarzenia te miały miejsce w przededniu odzyskania przez Koprzywnicę praw miejskich w 2001 roku. A odebranych Koprzywnicy przez władze ówczesnego zaborcy rosyjskiego za udzielanie pomoc powstańcom przez ludność miejscową (lokalną) w 1864 roku.
W 1998 r. Zarzecze miało 248 mieszkańców i 48 gospodarstw o łącznej powierzchni 112,25 ha. 
Historia.
Zarzecze w źródłach historycznych nosi nazwę: "Zarzecze Błotniste" lub "Błonie Minus". 
Zarzecze powstało zapewne w XV wieku na obszarze Błonia, należącego do klasztoru koprzywnickiego. Z kolei Zarzecze Klasztorne wzmiankowane jest dopiero w źródłach z 1578 r., jako "Blonie seu Zadruze" (Zadroże), na terenie którego mieszkało 8 kmieci na 2 łanach; dziesięcinę snopową oddawano klasztorowi koprzywnickiemu w wysokości 8 grzywien oraz świadczono rentę odrobkową w wysokości 2 dni (od 24 czerwca do 29 września), a później 1 dzień w tygodniu. 
W 1827 r. Zarzecze miało 17 domów i 116 mieszkańców. W 1884 r. część wsi zwana Zarzecze Suprymowane (poklasztorne) miało 13 domów, 81 mieszkańców i 217 mórg ziemi; Zarzecze Poduchowne (własność pokościelna) miało 5 domów, 43 mieszkańców i 103 morgi ziemi. 
W 1929 r. Zarzecze Suprymowane miało 29 domów i 158 mieszkańców, a Zarzecze Poduchowne 4 domy i 20 mieszkańców. 
Z dniem 1 stycznia 2001 r. Zarzecze weszło w skład miasta Koprzywnicy.
Obecnie części Zarzecza noszą nazwy: Blich oraz Zarzecze Poduchowne. Wśród obiektów fizjograficznych występują nazwy: Blich – pola, Górka – pola, Krotyska – pola, Łąki – pola, Małe Góry – pola, Paździerówki – pola, Sznurek – pola, Wodonica – pola, Zakapliczna Góra – wzniesienie, Zawąkopie – pola.

</doc>
<doc id="173413" url="https://pl.wikipedia.org/wiki?curid=173413" title="Jan Dzierżoń">
Jan Dzierżoń



</doc>
<doc id="173415" url="https://pl.wikipedia.org/wiki?curid=173415" title="Powszechniki ewolucyjne Parsonsa">
Powszechniki ewolucyjne Parsonsa



</doc>
<doc id="173417" url="https://pl.wikipedia.org/wiki?curid=173417" title="Święty Wojciech (ujednoznacznienie)">
Święty Wojciech (ujednoznacznienie)



</doc>
<doc id="173420" url="https://pl.wikipedia.org/wiki?curid=173420" title="Pogodno (zespół muzyczny)">
Pogodno (zespół muzyczny)

Pogodno – polski zespół muzyczny powstały w 1996 roku w Szczecinie.
Nazwa pochodzi od dzielnicy Szczecina, Pogodna. Początkowo zespół działał w trzyosobowym składzie: Jacek Szymkiewicz, Adam Sołtysik, Tomek Kubik, co zmieniło się po nagraniu pierwszej płyty, która została wydana przez wytwórnię Tymona Tymańskiego – Biodro Records.
Historia.
Grupa wielokrotnie zmieniała skład i miejsce tworzenia. Osobą pozostającą od zawsze w składzie i jednocześnie łączącą całą historię grupy był muzyk pochodzący z Choszczna, Jacek Szymkiewicz. Po pierwszym etapie działalności i nagraniu debiutanckiej płyty przez trio Szymkiewicz/Kubik/Sołtysik, a następnie wydanej w Noff Records, oddziale Sony Music Entertainment Poland, "Sejtenik Miuzik &amp; Romantik Loff" (Szymkiewicz/Pfeiff/Kozłowski/Macuk), zespół zaczął tworzyć w Mikołowie na Górnym Śląsku. Wtedy to Pogodno uformowało swój "big band": Jacek Szymkiewicz (gitara i wokal), Ania Brachaczek (wokal), Hrabia Fochmann (gitara, klawisze, wokal), Michał Pleiff (gitara), Jarosław Kozłowski (perkusja) oraz Darek Sprawka i inni w sekcji dętej. Owocem współpracy tej grupy była płyta "Pogodno gra Fochmanna - Hajle Silesia" wraz z największym hitem zespołu - "Orkiestrą". W tym składzie zostały także wydane albumy "Tequila" i "Pielgrzymka psów".
W 2006 roku zespół stworzył muzykę i wystąpił w serialu "Królowie Śródmieścia" nadawanym w TVP1. Równocześnie z zespołu odeszli Ania Brachaczek z Hrabią Fochmannem, zakładając zespół BiFF. Zespół, już bez wymienionych artystów w składzie, nagrał wraz z Marcinem Macukiem płytę "Opherafolia". Rok później z zespołu odeszła sekcja rytmiczna w składzie Jarosław Kozłowski i Michał Pfeiff. Wtedy Jacek Szymkiewicz stanął przed decyzją zakończenia działalności zespołu. Zespół jednak mimo problemów kontynuował działalność - Szymkiewicz utworzył nowy skład (Jacek Szymkiewicz - gitara, wokal; Damian Pielka - bas, Marcin "Dzidzia" Zabrocki - instrumenty klawiszowe, saksofon, wokal; Paweł Osicki - perkusja, wokal), w którym powstała płyta "Wasza Wspaniałość", nominowana później do nagrody Fryderyka.
W 2011 zespół w zmienionym znów składzie (z zespołu odszedł Damian Pielka, którego miejsce zajął Piotr "Bajzel" Piasecki, oraz "Dzidzia") wydał nową płytę zatytułowaną "Plemnik" w serii limitowanej liczącej 777 sztuk.
W kwietniu 2014 Zespół wznowił działalność w starym składzie (Szymkiewicz, Pfeiff, Kozłowski, Macuk, Fochmann), dając koncert w warszawskich "Hybrydach".
W grudniu 2016 zespół zapowiedział na styczeń i luty 2017 trasę koncertową w składzie Szymkiewicz, Pfeiff, Kozłowski, Macuk oraz nowy album "Sokiści chcą miłości".
11 kwietnia 2022 roku zmarł lider zespołu Jacek "Budyń" Szymkiewicz.

</doc>
<doc id="173421" url="https://pl.wikipedia.org/wiki?curid=173421" title="Jawornik Polski">
Jawornik Polski

Jawornik Polski – wieś (dawniej miasto) w Polsce położona w województwie podkarpackim, w powiecie przeworskim, w gminie Jawornik Polski.
Miejscowość jest siedzibą gminy Jawornik Polski oraz rzymskokatolickiej parafii Andrzeja Apostoła.
Jawornik uzyskał lokację miejską przed 1472 rokiem. W 1784 roku przekształcony w miasteczko; status miasteczka utracił w 1934 roku w związku na mocy ustawy o częściowej zmianie ustroju samorządu terytorialnego. W 2023 Rada Gminy Jawornik Polski przyjęła uchwałę o przeprowadzeniu konsultacji społecznych w sprawie przywrócenia statusu miasta.
W latach 1954–1972 wieś należała i była siedzibą władz gromady Jawornik Polski. W latach 1975–1998 miejscowość administracyjnie należała do województwa przemyskiego.
Historia.
4 kwietnia 1448 r. Małgorzata z Kmitów Mościcowa z Dynowa w spisie odnotowana jest jako właścicielka Jawornika Polskiego i wsi Hyżne, Hadle, Szklary, Harta i Dylągówka. W 1472 r. Jawornik w dokumentach zapisano jako miasto. Jego lokacja nastąpiła w latach 1448–1472. Właścicielami byli głównie Kmitowie z Zamku Sobień. Po śmierci poprzedniego właściciela Jawornika Andrzeja Kmity w 1494 jego córka Nawojka Kmitówna, dziedziczka ojcowskich dóbr, odstąpiła swe prawa stryjecznemu bratu, Piotrowi Kmicie. Wychodziła ona za mąż dwa razy: po raz pierwszy za Piotra Ligęzę (zm. 1543) – kasztelana czechowskiego, z którym się rozwiodła, i po raz drugi za Stanisława Mateusza Stadnickiego (zm. 1563), kasztelana sanockiego. Właśnie drugi mąż zaprotestował przeciw odstąpieniu tych ziem Piotrowi Kmicie. Stadniccy, a zwłaszcza Marcin Stadnicki (syn Stanisława) oraz Michał Zebrzydowski byli kolejno właścicielami Jawornika.
19 marca 1657 r. mieszkańcy przy pomocy oddziałów chłopskich początkowo odpierali najazd około 1000-osobowego oddziału jazdy wojsk Rakoczego, jednak wrogie wojska ostatecznie tu wkroczyły, mordując ludność i paląc gród.
Po śmierci w lutym 1769 r. Jakuba Bronickiego herbu Korwin, jego żona Anna Bronicka z Nowotańca wyszła po raz drugi za mąż, za pułkownika Walentego Górskiego i została właścicielką Jawornika. Walenty Górski był pułkownikiem Wojsk Polskich w Gwardii Koronnej Litewskiej, a także poetą i dramatopisarzem; jego sztuki były grane we Lwowie.
Po śmierci Górskiego od ran w powstaniu 4 lutego 1832 roku, dobra odziedziczył jego syn Stanisław Leonard Górski, powstaniec styczniowy. Anna ponownie wyszła za mąż – za Pińskiego. Po śmierci syna odziedziczyła dobra. Wyrokiem Sądu Obwodowego w Rzeszowie z dnia 4 listopada 1864 roku, z powodu zadłużenia majątku dobra te przejął Leon Kellermann. W 1872 roku właścicielem został Zygmunt Chmielowski.
Zabytki.
Według rejestru zabytków NID na listę zabytków wpisane są:
Niedaleko miejscowości znajduje się najdłuższy w Europie tunel na trasie kolei wąskotorowej (602 m).
Jawornicka Izba Regionalna mieści się w dawnym budynku zabytkowym z pocz. XX wieku, wybudowanym przez ks. prof. Henryka Roszkowskiego (1878–1946), gdzie wcześniej znajdował się ośrodek zdrowia.

</doc>
<doc id="173423" url="https://pl.wikipedia.org/wiki?curid=173423" title="Koncepcja zmiennych wzorcowych Parsonsa">
Koncepcja zmiennych wzorcowych Parsonsa



</doc>
<doc id="173429" url="https://pl.wikipedia.org/wiki?curid=173429" title="Związek Beocki">
Związek Beocki

Związek Beocki – konfederacja miast beockich, która powstała w VI wieku p.n.e. w obliczu zagrożenia tesalską ekspansją w Grecji Środkowej. Do poleis założycielskich związku, którym udało się odeprzeć Tesalię, należały: Teby (dysponujące ok. 2/5 powierzchni Beocji), Tanagra, Haliartos, Koroneja, Tespie, Akraifnia. Miasta te od ok. 525 roku p.n.e. biły monetę związkową z charakterystyczną tarczą beocką z wcięciami na brzegach na awersie. Prawdopodobnie początkowo w związku nie znalazło się Orchomenos – rywal Teb posiadający ok. 1/5 powierzchni równiny beockiej, ale już ok. 500 roku p.n.e. członkami były wszystkie poleis Beocji z wyjątkiem Platei będących w sojuszu z Atenami.
Związek był kilka razy rozwiązywany przez wrogów, jego problemami były też z jednej strony dążenia Teb do przewodnictwa w konfederacji, z drugiej próby usamodzielnienia się niektórych miast, jednak jego pozycja w Grecji z biegiem czasu rosła.
Kiedy zimą 379/378 roku p.n.e. Tebańczycy pod wodzą Pelopidasa zrzucili jarzmo spartańskie i w trakcie wojny beockiej ponownie powołali do życia sojusz (bez Orchomenos – sojusznika Sparty), stał się on bazą Teb dla ich próby zdobycia hegemonii w całej Grecji. Związek tego okresu był organizacją przypominającą polis – istniało zgromadzenie wszystkich obywateli Beocji (zbierało się w Tebach), kolegium siedmiu tzw. beotarchów (czterech pochodziło z Teb) dysponowało szerokimi uprawnieniami politycznymi i władzą wojskową.
W 371 p.n.e. wojska związku dowodzone przez beotarchę Epaminondasa rozbiły armię Sparty pod Leuktrami, a później wkroczyły na Peloponez, gdzie kolejnymi zwycięstwami poważnie osłabiły pozycję Spartan na półwyspie. W 370 roku p.n.e. do sojuszu dołączyło Orchomenos, w 364 Teby podporządkowały sobie Tesalię, ale za cenę śmierci Pelopidasa. W tym samym roku zniszczyły Orchomenos pod pretekstem antydemoktratycznego spisku.
Hegemonia Teb w Grecji zakończyła się w 362 p.n.e. wraz ze śmiercią Epaminondasa w bitwie pod Mantineją.

</doc>
<doc id="173433" url="https://pl.wikipedia.org/wiki?curid=173433" title="Sobór laterański I">
Sobór laterański I

Sobór laterański I – IX sobór powszechny Kościoła katolickiego, pierwszy w historii, na którym zabrakło przedstawicieli kościołów wschodnich – całkowicie zachodni (zwołany na Zachodzie).
Przyczyny zwołania zgromadzenia.
Sobór laterański I miał za zadanie kontynuację reformy zapoczątkowanej przez Grzegorza VII. Głównymi tematami, jakimi miał on się zająć były: symonia, nieprzestrzeganie „celibatu”, problemy z tego wynikające oraz kłopoty związane z dziedziczeniem dóbr kościelnych jak i z inwestyturą, czyli mianowaniem duchownych, zwłaszcza biskupów i opatów przez władców świeckich. Papież Kalikst II doszedł w tej sprawie 23 września 1122 do porozumienia z cesarzem Henrykiem V. Był to tak zwany konkordat wormacki. Celem zatwierdzenia ich porozumienia zwołano w roku 1123 sobór generalny, w którym uczestniczyło około 300 biskupów, ponad 300 opatów i innych reprezentantów kleru z całej Europy. Sobór ten rozpoczął się 18 marca i trwał do 6 kwietnia tegoż roku. Trudno ustalić, kiedy uznano to zgromadzenie za sobór powszechny. Sobór odbywał się w Rzymie, w pałacu na Lateranie przyległym do bazyliki Świętego Jana na Lateranie, dlatego też sobór zwany jest "laterańskim."
Duże znaczenie dla pierwszego soboru laterańskiego miała poprzedzająca go cała seria synodów rzymskich zwoływanych od 1059 roku, które za czasów Grzegorza VII przybrały formę tak zwanych synodów postnych (od 1074 zwoływano je na początku wielkiego postu). Znaczenie dla soboru miały również synody zwoływane wówczas na terenie dzisiejszej północnej Italii oraz południowej Francji. Po soborze zaś zwołano cały szereg synodów regionalnych, których zadaniem było wprowadzenie uchwał soborowych w życie konkretnych kościołów lokalnych.
Nie zachował się autentyczny zbiór kanonów ustalonych na soborze. Najpopularniejsze jednak opracowania tegoż soboru, to wydania Alberiego, Mansiego (najpełniejszego i klasycznie używanego w Kościele) oraz Pertza. Niektóre źródła wspominają o relacji opata Sugera z Saint Denis.
Postanowienia soboru.
Na soborze zatwierdzono rzeczone porozumienie między Kalikstem II i Henrykiem V (konkordat wormacki) oraz uchwalono kanony dyscyplinarne reformy Kościoła w liczbie 22. Postanowienia soboru były następujące:
I. Bezwzględny zakaz wyświęcania na kapłanów, albo wynoszenia na wyższe stanowiska kogokolwiek za pieniądze (symonia).
II. Zakaz przyjmowania do Wspólnoty Kościoła przez biskupa osób ekskomunikowanych przez innego biskupa.
III. Zakaz konsekracji biskupów wybranych niekanonicznie (inwestytura).
IV. Rozporządzenie wedle którego w zakresie sądu i władzy biskupa ma pozostawać troska o dusze i cały zarząd dobrami kościelnymi (inwestytura).
V. Unieważnienie święceń udzielonych przez herezjarchę Burdina (antypapieża Grzegorza VIII) oraz święceń udzielonych przez pseudobiskupów, których on wyświęcił.
VI. Zasada wedle której tylko prezbiter może zostać proboszczem, archiprezbiterem i dziekanem, a diakon – archidiakonem.
VII. Całkowity zakaz obejmujący prezbiterów, diakonów i subdiakonów dotyczący pożycia z konkubinami i żonami oraz zamieszkiwania z innymi kobietami, z wyjątkiem tych, z którymi, jedynie ze względu na konieczność, pozwolił mieszkać sobór nicejski (celibat).
VIII. Zakaz zarządzania dobrami kościelnymi przez świeckich, nadto nakaz zarządzania rzeczonymi dobrami przez biskupa (inwestytura).
IX. Zakaz zawierania związków małżeńskich między krewnymi (kazirodztwo).
X. Obwieszczenie w którym pielgrzymującym w Hiszpanii i Jerozolimie odpuszcza się grzechy, a Kościół bierze pod opiekę ich domy, rodziny i wszystkie dobra; dalej zakaz trwonienia ich majątków; dalej zakaz dezercji tych którzy przywdziali już „płaszcze z krzyżem”.
XI. Zniesienie obyczaju wedle którego dobra zmarłych Portykanów (prawdopodobnie mieszkańcy „Leonianae civitatis”, gdzie był portyk Świętego Piotra) pozostawiających swój majątek bez spadkobierców, aby tenże majątek przejmować wbrew zamysłowi zmarłego; dalej zapis dla Portykanów nakazujący im wierność i posłuszeństwo Kościołowi.
XII. Zakaz zbierania przez świeckich ofiar złożonych na ołtarzach i krzyżach wszystkich kościołów; dalej zakaz fortyfikowania i poddawania pod swoje panowanie kościołów przez świeckich.
XIII. Zakaz fałszowania pieniędzy i wpuszczania ich w obieg.
XIV. Zakaz nękania opłatami, napadania i rabowania pielgrzymów.
XV. Potwierdzenie wszystkich postanowień poprzedników, biskupów rzymskich, dotyczące pokoju, rozejmu bożego (zakazu prowadzenia wojen w dni świąteczne) w sprawie pożarów oraz bezpieczeństwa dróg publicznych.
XVI. Nakaz podległości mnichów wobec biskupów, dalej zakaz odprawiania publicznie Mszy Świętych, nawiedzania chorych, udzielania im sakramentu namaszczenia oraz pokuty, udzielania publicznych pokut.
XVII. Zakaz napadania i trzymania siłą Benevento, miasta świętego Piotra (miasto położone na wschód od Neapolu we Włoszech, biskupstwo od I wieku, metropolia od 969 roku, w 1047 zdobyte przez Normandów i w 1052 powierzone papieżowi Leonowi IX).
XVIII. Nakaz ustanawiania prezbiterów przez biskupów, dalej zakaz przyjmowania dziesięcin i kościołów od osób świeckich (inwestytura).
XIX. Wyrażenie zgody na zobowiązania, które klasztory albo ich kościoły uczyniły od czasów papieża Grzegorza VII, dalej całkowity zakaz wchodzenia w posiadanie dóbr kościelnych lub biskupich przez opatów lub mnichów na trzydzieści lat.
XX. Orzeczenie zapewniające kościołowi, to jest zarówno ludziom, jak i posiadłościom, to znaczy duchownym, mnichom wraz z braćmi zakonnymi, wędrownym kaznodziejom oraz ich dobytkowi, bezpieczeństwa i spokoju od nękania.
XXI. Zakaz posiadania konkubin oraz zawierania związków małżeńskich przez prezbiterów, diakonów, subdiakonów i mnichów (celibat).
XXII. Unieważnienie niesprawiedliwie oddanych własności kościelnych.

</doc>
<doc id="173434" url="https://pl.wikipedia.org/wiki?curid=173434" title="Związek Hellenów">
Związek Hellenów

Związek Helleński, zwany też Związkiem Hellenów – przymierze polis greckich powstałe w 481 p.n.e. Zostało utworzone w obliczu zagrożenia ze strony imperium perskiego, które przygotowywało się do inwazji na Grecję. Przedstawiciele polis zdecydowanych stawić opór Persom zebrali się na Przesmyku Korynckim i złożyli przysięgę o utworzeniu sojuszu. Podjęto także decyzję o zakończeniu wszystkich wojen między członkami związku (m.in. długotrwałego konfliktu między Atenami i Eginą) i przekazaniu dowództwa jego armii i floty Spartiatom (większość członków sojuszu wchodziła także w skład kierowanego przez Spartę Związku Peloponeskiego). Pojawiła się sugestia, że to Ateny powinny dowodzić flotą związku, ale została odrzucona.
Ciałem administracyjnym Związku był "Kongres", który miał szerokie kompetencje. W skład Związku oprócz polis Związku Peloponeskiego i Aten wchodziły m.in.: Orchomenos, Plateje, Egina. Związek grupował w sumie 31 polis.

</doc>
<doc id="173435" url="https://pl.wikipedia.org/wiki?curid=173435" title="Przerzutnik Schmitta">
Przerzutnik Schmitta

Przerzutnik Schmitta (nazwa od nazwiska wynalazcy Otto Schmitta).
Przerzutnik Schmitta ma w obwodzie wejściowym dwa progi przełączania, przy których wyjście zmienia stan na przeciwny. Osiągnięcie przez napięcie wejściowe określonego progu zależy od kierunku zmiany tego napięcia. Dla napięcia narastającego obowiązuje próg górny, dla opadającego - dolny. Odległość między progami określa się mianem szerokości pętli histerezy.
Przerzutniki Schmitta są wytwarzane w postaci monolitycznych (scalonych) komparatorów lub mogą być łatwo realizowane na wzmacniaczach operacyjnych. Poziomy progowe napięć można regulować poprzez zmianę stosunku dwóch rezystancji. Przerzutniki Schmitta wykorzystują histerezę w celu ochrony przed szumem, który w przeciwnym wypadku mógłby powodować ciągłe przełączanie między dwoma przeciwnymi stanami w sytuacji, gdy sygnał wejściowy oscyluje wokół poziomu progowego.
W układzie komparatora zbudowanym na wzmacniaczu operacyjnym, napięcie na wyjściu przyjmuje poziom zbliżony do dodatniego napięcia zasilania tylko wtedy, gdy potencjał występujący na wejściu nieodwracającym (+) przekracza (co najmniej o wartość tzw. napięcia niezrównoważenia) potencjał wejścia odwracającego (-). Szybkość przełączania pomiędzy szynami napięcia określa szybkość narastania (opadania) napięcia wyjściowego. Wyjście może być dwu- lub trójstanowe i przystosowane do współpracy z układami cyfrowymi.
Historia.
Przerzutnik Schmitta został wynaleziony przez amerykańskiego naukowca Otto Schmitta w 1934 roku podczas studiów. Później opisał w swojej rozprawie doktorskiej w 1937 jako "wyzwalacz termioniczny". Był to bezpośredni wynik badań Schmitta dotyczących propagacji impulsu nerwowego w nerwach kałamarnic.
Przykład (przerzutnik w układzie odwracającym).
W przerzutniku odwracającym, napięcie wyjścia ma przeciwny znak do napięcia wejścia z wyjątkiem części zakresu histerezy zreazlizowanej przez dodatnie sprzężenie zwrotne części napięcia wyjściowego. Załóżmy, że Vin=-Vs. Jeśli przerzutnik jest włączony, napięcie wyjścia będzie przeciwne, a zatem równe napięciu szyny dodatniego zasilania (+VS). Z kolei V+= R2/(R1+R2)VS, co wynika z obecności dzielnika napięcia R1, R2, zasilonego Vout=Vs. Zatem dopiero jeśli Vin spadnie poniżej −R2/(R1+R2)VS wyjście ulegnie przełączeniu do napięcia -VS. W tym momencie próg przełączania przyjmie wartość +R2/(R1+R2)VS.
Obwód tworzy więc zakres przełączania symetryczny względem zera, zwany histerezą, z poziomami przełączania ±R2/(R1+R2)VS. Napięcie wejściowe musi wzrosnąć powyżej górnej granicy tego zakresu, a następnie spaść poniżej granicy dolnej, aby napięcie wyjściowe przeszło w stan wysoki i z powrotem w niski. Gdy R1 równe jest zeru lub R2 jest nieskończone (obwód rozwarty), szerokość powyższego zakresu kurczy się do zera, i układ zachowuje się jak zwykły komparator.

</doc>
<doc id="173436" url="https://pl.wikipedia.org/wiki?curid=173436" title="Haruki Murakami">
Haruki Murakami

 – japoński pisarz, eseista i tłumacz literatury amerykańskiej.
Życiorys.
Urodził się w Kioto w Japonii podczas powojennego wyżu demograficznego, a wychował się w Nishinomiya, Ashiya i Kobe. Jest jedynakiem. Jego ojciec, Chiaki, był synem buddyjskiego mnicha, opata świątyni An’yō-in w Kamakurze, a matka, Miyuki, córką kupca z Osaki. Oboje uczyli literatury japońskiej. Ojciec brał udział w wojnie chińsko-japońskiej i był przez nią głęboko straumatyzowany, co odbiło się również na jego synu.
Murakami studiował w latach 1968–1975 na Wydziale Literatury tokijskiego Uniwersytetu Waseda teatrologię, w tym pisanie scenariuszy. W latach 1974–1981, razem z żoną, Yōko (pobrali się w 1971), prowadził klub jazzowy „Peter Cat” w mieście Kokubunji wchodzącym w skład metropolii Tokio. 
W wieku 30 lat wydał swoją pierwszą powieść "Słuchaj pieśni wiatru" ("Hear the Wind Sing", 1979). Po napisaniu wysłał ją na konkurs literacki, zajmując pierwsze miejsce i zdobywając nagrodę magazynu literackiego Gunzō (ang. Gunzo New Writers' Prize, jap. Gunzō Shinjin Bungakushō). Kolejnymi utworami Murakamiego były: "Flipper roku 1973" (1980) i "Przygoda z owcą" (1982). Te trzy utwory nazywane są "Trylogią „Szczura”", od przydomka jednego z bohaterów.
Następne książki: "Koniec świata i hard-boiled wonderland" (1985, Nagroda im. Jun’ichirō Tanizakiego), "Tańcz, tańcz, tańcz" (1988) i "Na południe od granicy, na zachód od słońca" (1992) ugruntowały jego pozycję jako pisarza, a także przyniosły mu sławę na Zachodzie, głównie w Stanach Zjednoczonych.
W latach 1986–1988 mieszkał we Włoszech, gdzie napisał jedną z nielicznych powieści realistycznych w swoim dorobku, "Noruwei no mori" ("Norwegian Wood") – nawiązującą tytułem do piosenki Beatlesów – wyrażającej tęsknoty pokolenia młodości narratora, jego wspomnień miłości z czasów studenckich. Książka odniosła oszałamiający sukces, a Murakami stał się międzynarodową gwiazdą mediów. 
Nie mogąc znieść złych stron sławy, w 1991 r. przeprowadził się do Stanów Zjednoczonych, gdzie wykładał na Uniwersytecie Princeton (1991–1993), a następnie na Tufts University (1993–1995) w Medford, w stanie Massachusetts. 
Po trzęsieniu ziemi w Kobe, a także ataku gazowym sekty Najwyższa Prawda w tokijskim metrze w 1995 r. powrócił do kraju. W tym samym roku ukazała się "Kronika ptaka nakręcacza", oceniana przez krytyków jako największe osiągnięcie literackie pisarza (Nagroda Yomiuri w 1996 r.). W 1997 napisał "Underground", w 1999 r. "Sputnik Sweetheart", a w 2002 – "Kafka nad morzem". Jest autorem kilku zbiorów opowiadań.
W 2006 roku został uhonorowany Nagrodą Franza Kafki. Otrzymał również Nagrodę Asahi za 2006 rok.
Murakami jest także tłumaczem, przełożył z angielskiego utwory takich autorów, jak m.in.: Francis Scott Fitzgerald, Raymond Carver, John Irving, Truman Capote. Większość jego twórczości, która ukazała się po polsku, tłumaczyła Anna Zielińska-Elliott.
Jak sam mówi, poczuł chęć pisania na meczu baseballowym w 1978 r., sam nazywa to „objawieniem”. Regularnie bierze udział w maratonach.

</doc>
<doc id="173437" url="https://pl.wikipedia.org/wiki?curid=173437" title="Jezioro Ślesińskie">
Jezioro Ślesińskie

Jezioro Ślesińskie - jezioro rynnowe, polodowcowe w gminie Ślesin. Wchodzi w skład Kanału Ślesińskiego, atrakcja turystyczna.
Jezioro Ślesińskie stanowi jedno z jezior obiegu chłodzącego Elektrownię Konin i Elektrownię Pątnów. W związku z tym, jezioro zasilane jest w miesiącach letnich w ciepłą wodę pompowaną poprzez Kanał Zrzutowy z Jeziora Licheńskiego. Spowodowało to wzrost temperatury wody (obecnie jest to średni wzrost o 4 do 6 stopni Celsjusza), a w następstwie - zarastanie jeziora. Rozwiązaniem problemu zarastania okazało się sprowadzenie azjatyckich gatunków ryb słodkowodnych (amur, tołpyga biała i tołpyga pstra), które żywiąc się roślinnością wodną przywróciły równowagę biologiczną jeziora.
Podwyższona temperatura wody jeziora w sezonie letnim, jest traktowana jako dodatkowy walor, ze względu na komfort kąpieli i uprawiania sportów wodnych. Ujście Kanału Zrzutowego, zwane lokalnie „Syfonem”, znajduje się na wschodnim brzegu jeziora w pobliżu wsi Głębockie i stanowi miejscową atrakcję turystyczną. Jezioro Ślesińskie jest miejscem treningów i zawodów narciarstwa wodnego. Na jeziorze każdego lata instalowany jest przez członków łódzkiego Studenckiego Klubu Turystycznego PŁazik slalom narciarski. Od 2004 roku w końcu sierpnia na akwenie odbywają się otwarte zawody wakeboardowe. Odbyły się również na nim motorowodne mistrzostwa Europy.

</doc>
<doc id="173438" url="https://pl.wikipedia.org/wiki?curid=173438" title="Collegium Cantorum">
Collegium Cantorum

Chór Filharmonii Częstochowskiej „Collegium Cantorum” – chór założony w 1987 roku w Częstochowie, z inicjatywy dyrygenta Janusza Siadlaka. Zespół działał pod patronatem częstochowskich wyższych uczelni, najpierw Wyższej Szkoły Pedagogicznej, a potem Politechniki Częstochowskiej pod nazwą "Chór Akademicki Politechniki Częstochowskiej „Collegium Cantorum”". Od września 2012 zespół jest zawodowym Chórem Filharmonii Częstochowskiej. Zespół tworzą ludzie dla których śpiew jest pasją życia, z tego więc powodu pracy w chórze poświęcają ogromną część swego czasu. Repertuar zespołu obejmuje muzykę wszystkich epok, począwszy od chorału gregoriańskiego, aż po utwory współczesne. Zespół dokonał wielu prawykonań utworów kompozytorów polskich (A. Koszewskiego, W. Łukaszewskiego, J. Łuciuka, R. Maciejewskiego, M. Bembinowa, E. Bogusławskiego).
Chór „Collegium Cantorum” koncertował w wielu miastach Polski i na całym świecie. W trakcie swych 17 zagranicznych podróży zespół dał koncerty w następujących krajach: Austria, Belgia, Białoruś, Francja, Hiszpania, Litwa, Łotwa, Niemcy, Norwegia, Węgry, Wielka Brytania, Włochy, a poza Europą: Argentyna (dwukrotnie), Urugwaj, Chiny i USA (dwukrotnie).
Chór brał wielokrotnie udział w wykonaniach dzieł oratoryjno-kantatowych, m.in. "Requiem" Verdiego wraz z Narodową Orkiestrą Symfoniczną Polskiego Radia pod dyrekcją Antoniego Wita, "Donna che in ciel" Haendla wraz z Connecticut Virtuosi Chamber Orchestra (USA), "Vesperae solennes de Confesore" Mozarta p/d Maria Antonio Russo (Argentyna), "Missa solemnis" Beethovena p/d Mirosława Jacka Błaszczyka i kilkakrotnie z Orkiestrą Filharmonii Częstochowskiej pod dyrekcją Jerzego Koska i Jerzego Swobody.
W listopadzie 1997 roku z inicjatywy zespołu zaistniał cykl - „Akademickie Spotkania Muzyczne”, w ramach którego „Collegium Cantorum” zaprezentowało m.in. "Carmina Burana" C. Orffa, "West Side Story" L. Bernsteina i "Porgy and Bess" G. Gershwina, "Mszę Kreolską" A. Ramireza, koncert "John Lennon in memoriam", który został wybrany przez czytelników Gazety Wyborczej w Częstochowie „Wydarzeniem Artystycznym Roku 2000”. 
Od 2012 roku jego nazwa to Chór Filharmonii Częstochowskiej „Collegium Cantorum”, gdyż stał się chórem zawodowym tej instytucji. 
Nagrania.
Chór nagrał do tej pory 7 płyt CD:
oraz brał udział w kilku nagraniach festiwalowych oraz konkursowych (m.in. w Hajnówce czy San Juan).
Osiągnięcia.
Chór wziął udział w wielu konkursach i festiwalach muzycznych. 

</doc>
<doc id="173442" url="https://pl.wikipedia.org/wiki?curid=173442" title="Bolesław I Srogi">
Bolesław I Srogi

Bolesław I Srogi, lub Bolesław I Okrutny (ur. ok. 908/910, zm. 15 lipca 972) – książę Czech od 935 (ewentualnie od 929) do 972 z dynastii Przemyślidów. Syn Wratysława I i Drahomiry; młodszy brat Wacława I Świętego; ojciec Dobrawy, żony Mieszka I.
28 września 935 roku zausznicy Bolesława I zamordowali Wacława. Po objęciu rządów Bolesław zrzucił niemieckie zwierzchnictwo, jednak w 950 roku został zmuszony do uznania się trybutariuszem niemieckiego króla Ottona I Wielkiego.
Twórca organizacji grodowej w Czechach.
Życiorys.
Bolesław urodził się jako młodszy syn Wratysława I i Drahomiry. W chwili śmierci ojca był małoletni; po usamodzielnieniu otrzymał dzielnicę u Pszowian. Wacław I Święty, książę Czech, był zwolennikiem Henryka I, króla Niemiec z dynastii saskiej; z kolei Bolesław sympatyzował z przeciwnikami tego ostatniego – Bawarami, Węgrami i Słowianami połabskimi.
28 września 935 roku (lub zdaniem części literatury sześć lat wcześniej) w grodzie Stará Boleslav w czasie uczty Wacław został zamordowany przez zauszników Bolesława. Kolejnym księciem został właśnie Bolesław. Jako pokutę za bratobójstwo postanowił przeznaczyć swojego syna Strachkwasa Chrystiana (urodzonego w dniu śmierci Wacława) do życia zakonnego.
Po objęciu władzy Bolesław odmówił płacenia trybutu Rzeszy, w wyniku czego doszło do kilkunastoletniej wojny z Ottonem I Wielkim, królem Niemiec. Ostatecznie jednak w 950 roku Bolesław został pokonany. Odnowiono zależność od Niemiec; jednak dyskusyjny pozostaje fakt, czy wznowiono płacenie trybutu, jaki Czechy uiszczały za panowania Wacława I.
W 955 roku Bolesław I wspierał wojska niemieckie w bitwie z Węgrami nad rzeką Lech (10 sierpnia) oraz w bitwie z Obodrzytami i Lucicami nad Rzeknicą (16 października).
Bolesław I zapewnił sobie praktycznie wyłączne panowanie na terenie Kotliny Czeskiej. Utrzymało się tam tylko jedno lokalne małe państwo rządzone przez Sławnikowiców – jednak władali nie jako niezależni władcy, lecz jedynie jako administratorzy terytorium kuřimsko-libickiego. Na terenach swojej domeny Bolesław zakładał grody, w których mianował swoich kasztelanów i osadzał wojskowe załogi. Wśród tych grodów były m.in. Litomierzyce, Mielnik, Boleslav, Kouřim, Doudleby, Práchen i Pilzno. Stworzenie organizacji grodowej pozwalało na regularny pobór podatków.
Rządy Bolesława I rozpościerały się poza środkowe Czechy, jednak zasięg jego panowania pozostaje dyskusyjny. Czescy badacze przyjmują, że państwo Przemyślidów za panowania Bolesława obejmowało Śląsk i część Małopolski. Jeśli chodzi o Morawy, to starsza czeska historiografia przyjmowała, że zostały opanowane przez Bolesława I po klęsce Węgrów nad rzeką Lech w 955 roku. Obecnie, pod wpływem badań archeologicznych, przyjmuje się, że Bolesław I zajął północne Morawy z Ołomuńcem, zaś południową część tej krainy Czesi zajęli w latach dziewięćdziesiątych X wieku.
Z powodu twardego postępowania wobec pozostałych czeskich książąt, a może też w związku z bratobójstwem, otrzymał przydomek Okrutny.
Istnieje pogląd, że na początku lat sześćdziesiątych X wieku Bolesław pozostawał w sojuszu z Wieletami, skierowanym przeciwko państwu Polan. Jeżeli ten sojusz istniał, to został on rozerwany w 964 roku, kiedy to Bolesław zawarł porozumienie z polskim księciem Mieszkiem I. Porozumienie czesko-polskie zostało utwierdzone w 965 roku, kiedy to córka czeskiego księcia – Dobrawa – została wydana za polskiego władcę. We wrześniu 967 roku Bolesław wysłał zięciowi na pomoc oddziały, które pomogły Mieszkowi I w odniesieniu zwycięstwa nad Wolinianami i Wichmanem.
Bolesław I rozpoczął w Rzymie starania o utworzenie biskupstwa praskiego.
Podczas rządów Bolesława został założony pierwszy klasztor w Czechach. Był to żeński benedyktyński klasztor św. Jerzego na praskim zamku. Pierwszą ksienią została córka Bolesława – Mlada.
Data śmierci.
W źródłach panują rozbieżności co do daty śmierci Bolesława I. Kronikarz Kosmas z Pragi podał, że zmarł 15 lipca 967 roku. Datę roczną kwestionuje się z następujących powodów:
Z tego powodu badacze uznają zasadniczo, że Bolesław I zmarł właśnie w 972 roku.
Małżeństwo i potomstwo.
Żona.
Źródła nie zachowały informacji na temat żony Bolesława I Srogiego. Pojawiło się jednak kilka hipotez odnośnie do jej osoby.
W kilku stanowiskach archeologicznych odkryto denary, wyglądające następująco: "Na awersie znajduje się kaplica, w niej litery I SFER, w otoku imię Bolesława, na rewersie mamy wpisany w okrąg krzyż z dziewięcioma punktami, naokoło którego widnieje napis: BIAGOTACIIIX lub AGATOCAIIVX, BIAGOTA COIIVX". Początkowo w czeskiej historiografii przeważał pogląd, że napis ten powinien brzmieć "Biagota coniunx" (Biagota małżonka), a jako że denary te miały pochodzić z czasów Bolesława I Srogiego – w Biagocie widziano żonę tego księcia. Ostatnio przeważa pogląd, że monety te pochodzą z czasów późniejszych, zaś słowo odczytywane jako "coniunx" należy odczytywać jako "conduxit" („wydzierżawił”, „jest dzierżawcą”); Wolfgang Hahn wysunął pogląd, że Biagota (Blahota) to imię męskie, które przypuszczalnie nosił mincerz.
Potomstwo.
Źródła średniowieczne znają czworo dzieci Bolesława I Srogiego – byli nimi:
Pojawiły się hipotezy, przypisujące temu władcy troje dalszych dzieci. Pierwszym dzieckiem miał być nieznany z imienia syn, który według relacji kronikarza Widukinda wraz z ojcem w 950 wystąpił przeciwko Ottonowi I Wielkiemu. Dawniej utożsamiano tego syna z Bolesławem II Pobożnym. Obecnie sporą popularnością cieszy się pogląd, że był to inny, najstarszy syn Bolesława I, zmarły jeszcze za panowania ojca. Zwolennikami tego poglądu są m.in. Jiří Sláma i Dušan Třeštík.
Ponadto córką Bolesława I Srogiego miała być Strzeżysława, żona Sławnika, księcia libickiego, a kolejnym synem Władywoj, książę czeski w latach 1002–1003.
Bolesław I Okrutny w kulturze.
Pojawia się u Josefa Lindy w "Záře nad pohanstvem nebo Václav a Bolelav". W filmie "Gniazdo" z 1974 roku w reżyserii Jana Rybkowskiego w postać Bolesława I Okrutnego wcielił się Henryk Bąk.

</doc>
<doc id="173443" url="https://pl.wikipedia.org/wiki?curid=173443" title="DSP">
DSP



</doc>
<doc id="173446" url="https://pl.wikipedia.org/wiki?curid=173446" title="CPS">
CPS



</doc>
<doc id="173450" url="https://pl.wikipedia.org/wiki?curid=173450" title="Artakserkses IV">
Artakserkses IV



</doc>
<doc id="173451" url="https://pl.wikipedia.org/wiki?curid=173451" title="Pacynka">
Pacynka

Pacynka – rodzaj lalki teatralnej nakładanej na dłoń jak rękawiczka i poruszanej palcami aktora-animatora.
Aktor zwykle trzyma rękę w górze nad parawanem. Palce poruszają głowę i ręce lalki. Pacynkę można nałożyć na palce w różny sposób np. głowa na palec wskazujący, kciuk i palec serdeczny obsługują ręce lalki; głowa na dwóch stykających się kciukach, pozostałe palce obu rąk stanowią dłonie pacynki.
W przypadku lalek o większych rozmiarach animator umieszcza dłoń w głowie pacynki, kontrolując jej mimikę. Ciało pacynki jest wtedy zawieszone na jego przedramieniu.
Najprostsza pacynka to skarpetka naciągnięta na rękę. Taką formę miał Pan Cerowany – pacynka występująca w dobranockach telewizyjnych w Polsce pod koniec lat 60 XX wieku.
Lalki rękawiczkowe znana są od końca XVIII wieku, choć wtedy nazywano je lalkami typu bi-ba-bo. Sama nazwa jest typowo polska i pojawiła się prawdopodobnie dopiero na początku XX wieku. Niemiecka pacynka to "Handpuppe", odpowiednik angielski to "hand puppet", w języku francuskim jest "marionnette à gaine", we włoskim "burattino di mano", po czesku jest "maňásek" i "loutka".
Pacynki wykorzystywane są także przy pracy z dziećmi w gabinetach psychologiczny i logopedycznych. Pacynki ułatwiają nawiązanie kontaktu z dzieckiem, dzieci chętniej naśladują pacynkę niż logopedę w wykonywaniu ćwiczeń. Chętniej także opowiadają pacynce o swoich problemach w gabinetach psychologicznych

</doc>
<doc id="173454" url="https://pl.wikipedia.org/wiki?curid=173454" title="Artakserkses">
Artakserkses



</doc>
<doc id="173459" url="https://pl.wikipedia.org/wiki?curid=173459" title="Efekt Mössbauera">
Efekt Mössbauera

Efekt Mössbauera (zjawisko Mössbauera) – zjawisko fizyczne polegające na rezonansowej emisji promieniowania gamma przez jądra atomów ciała stałego. Emisja taka poprzedzona jest absorpcją promieniowania o takiej samej częstości i ma charakter bezodrzutowy. Bezodrzutowość emisji jest spowodowana przez związanie emitującego atomu w sieci krystalicznej. Zjawisko to zostało odkryte w roku 1957 przez Rudolfa Mößbauera.
Opis zjawiska.
Promieniowanie gamma jest wytwarzane przy przejściach jąder atomowych z niestabilnego stanu o wyższej energii do stanu o niższej energii. Wydzielona energia, równa różnicy energii obydwu stanów, rozdziela się pomiędzy energię emitowanego kwantu gamma i energię kinetyczną odrzutu emitującego atomu (zgodnie z zasadą zachowania pędu całkowity pęd po emisji musi pozostać taki sam, jak przed emisją). Jeśli ta „energia odrzutu” jest bardzo mała w porównaniu z całkowitą wydzieloną energią, to wyemitowany foton gamma ma energię dokładnie odpowiadającą różnicy energii pomiędzy poziomami energetycznymi jądra i może być pochłonięty przez inne jądro tego samego rodzaju.
Dodatkowa energia odrzutu jest także tracona podczas absorpcji, ponieważ absorbujące jądro przejmuje pęd pochłanianego fotonu. Aby więc zaszedł rezonans i pochłonięcie, ta energia odrzutu musi być odpowiednio mała, mniejsza niż szerokość połówkowa energii stanu wzbudzonego.
Energia kinetyczna odrzutu może być wyliczona z zasady zachowania pędu:
czyli
gdzie:
Jeżeli masa odrzucanego obiektu formula_5 pomnożona przez prędkość światła w próżni jest znacznie większa od jego pędu (jest to typowa sytuacja w wypadku przejść jądrowych), to możemy użyć nierelatywistycznego związku pomiędzy pędem a energia kinetyczną:
Dla fotonu związek pomiędzy pędem a energią ma postać:
Wstawiając te związki do równania zachowania pędu, można wyliczyć energię kinetyczną odrzutu:
Energia tracona na odrzut jest więc odwrotnie proporcjonalna do masy odrzucanego obiektu. Przykładowo dla pojedynczego jądra 57Fe (izotop często używany w spektroskopii Mössbauera) masa jądra formula_5 = 56,9354 u, energia fotonu formula_11 =14,4 keV, czyli energia odrzutu jest rzędu 0,001 eV. Szerokość linii jest związana z czasem życia stanu wzbudzonego zasadą nieoznaczoności:
Dla 57Fe czas życia stanu wzbudzonego wynosi około 1,4×10−7 s, co daje szerokość linii rzędu 2,5 neV, czyli wiele rzędów wielkości mniej, niż energia odrzutu. Absorpcja fotonu przez inne jądra tego samego izotopu nie będzie więc zachodziła.
W ciele stałym jądra atomowe są związane z siecią krystaliczną i nie są odrzucane w ten sam sposób, jak atomy wolne (na przykład w gazie). Energia odrzutu jest wydzielana jako energia drgań sieci krystalicznej, kwantowanych jako fonony. W szczególnym wypadku, jeżeli pęd odrzutu jest niewielki, energia może być przejęta przez całą sieć krystaliczną, bez wzbudzania jej drgań (bezfononowo). W tym wypadku masa formula_5 we wzorze na energię odrzutu jest równa masie całego kryształu, jest więc bardzo duża w porównaniu z energią fotonu, a powstający foton ma energię dokładnie równą energii wzbudzenia jądra, może więc być bezfononowo zaabsorbowany przez inne jądro związane w sieci krystalicznej.
Ponieważ emitowane promieniowanie gamma ma bardzo wąski zakres częstotliwości, można użyć go jako precyzyjnej sondy do analizowania efektów oddziaływania jądra z polem elektromagnetycznym elektronów i innych atomów, powodujących niewielkie przesunięcia poziomów energetycznych w jądrze. Jest to podstawą "spektroskopii Mössbauera". Polega ona na tym, że bada się zależność absorpcji fotonów w badanej próbce od prędkości jej ruchu względem źródła fotonów. Względny ruch zmienia, poprzez efekt Dopplera, energię fotonu w układzie absorbującego jądra, zmieniając prawdopodobieństwo jego rezonansowego pochłonięcia.
Bezfononowe przejścia optyczne zachodzą analogicznie do efektu Mössbauera, mogą być obserwowane w chromoforach związanych w sieciach krystalicznych w niskich temperaturach.

</doc>
<doc id="173461" url="https://pl.wikipedia.org/wiki?curid=173461" title="Województwo pomorskie (II Rzeczpospolita)">
Województwo pomorskie (II Rzeczpospolita)

Województwo pomorskie – województwo II Rzeczypospolitej istniejące w latach 1919–1939 ze stolicą w Toruniu.
Historia.
Województwo pomorskie ze stolicą w Toruniu powstało 12 sierpnia 1919 roku z części terenów dawnego zaboru pruskiego (Prusy Zachodnie) na podstawie przepisów ustawy z dnia 1 sierpnia 1919 roku o tymczasowej organizacji zarządu b. dzielnicy pruskiej. Jednak dopiero w styczniu 1920 roku po wkroczeniu na Pomorze wojsk generała Hallera mogła tam się zorganizować polska administracja. Zamieszkane było w większości przez Polaków, w tym Kaszubów, dość liczną społeczność stanowili jednak Niemcy (szczególnie na terenach pogranicznych). Niemcy nigdy nie pogodziły się z utratą „polskiego korytarza” i aż do 1933 roku dążyły do jego pokojowej aneksji.
1 kwietnia 1938 roku dokonano zmian granic województwa. Z województwa poznańskiego przyłączono powiaty: wyrzyski, szubiński, bydgoski, inowrocławski, a także Chełmce i Kruszwicę z powiatu mogileńskiego. Z województwa warszawskiego przyłączono powiaty: nieszawski, rypiński, lipnowski i włocławski. Powiat działdowski został przyłączony do województwa warszawskiego. Zmiana ta miała na celu zatarcie granic rozbiorowych, ale przyniosła też nowe problemy, ponieważ w granicach województwa pomorskiego znalazła się Bydgoszcz, która stając się największym miastem w województwie, zaczęła aspirować do roli jej stolicy. Od tego momentu na oznaczenie województwa używano także nazwy Wielkie Pomorze. W 1939 roku województwo, wbrew prawu międzynarodowemu, zostało włączone do III Rzeszy, tworząc wraz z terytorium dawnego Wolnego Miasta Gdańska Okręg Rzeszy Gdańsk-Prusy Zachodnie. Obszar powiatów szubińskiego, inowrocławskiego, nieszawskiego i włocławskiego włączono z kolei do Okręgu Rzeszy Kraj Warty. Na terenie województwa działały organizacje państwa podziemnego Grunwald (organizacja konspiracyjna). W 1945 roku z terenu dawnego województwa wydzielono północną część, która po połączeniu z obszarami włączonymi do Polski w 1945 roku utworzyła województwo gdańskie. Pozostała część, ze stolicą w Bydgoszczy, zachowała nazwę „województwo pomorskie” do 1950 roku, kiedy to wprowadzono nazwę „województwo bydgoskie”.
Gospodarka.
Według danych pochodzących z Wielkiej ilustrowanej encyklopedji powszechnej „Gutenberga” z 1934 roku na 1 km² mieszkało na Pomorzu 57,1 mieszkańców, na ludność w miastach przypadało 25% ogółu ludności. Z ogólnej powierzchni 1 mln 587 tys. ha: grunty orne zajmowały 56,1%, łąki 6,1%, pastwiska 3,2%, sady i ogrody 0,9%, lasy 22,8%, a nieużytki 10,9%. W gospodarstwach rolnych przeważała własność średnia i wielka. Gospodarstwa małe (2-5 ha) zajmowały 3%, średnie (5-20 ha) 20,7%, wielkie (od 20 ha) 74,7% ogólnej powierzchni gruntów ornych. Chów i hodowla bydła odgrywała małą rolę. Koni było w 1929 roku na obszarze województwa sztuk, bydła sztuk, a owiec i kóz sztuk.
Rolnictwem i pokrewnymi zajęciami zajmowało się 61,9% ogółu mieszkańców, przemysłem 13,5%, handlem 3,6%, komunikacją 5,8% inne zajęcia 4,6%. Znaczną rolę odgrywało rybołówstwo, zwłaszcza morskie. Tym ostatnim zajmowało się w 1929 roku 1370 osób na 1031 łodziach co dało kwintali ryb (głównie flądry i szproty).
Administracja.
Jedyne województwo (obok województwa poznańskiego), w którym istniał samorząd stopnia wojewódzkiego. Działał on na podstawie przepisów popruskich. Organami tego samorządu były: sejmik wojewódzki, wydział wojewódzki oraz starosta krajowy.
Główne urzędy i instytucje znajdowały się w Toruniu w mniejszym stopniu w Grudziądzu, Gdyni oraz Bydgoszczy.
Najważniejsze to:
Oświata.
Analfabetów było (w 1921) zaledwie 5,2% ludności. W roku szkolnym 1929/30 było na Pomorzu 1384 szkół powszechnych z 3222 nauczycielami uczniów, z których uczęszczało do szkół polskich, a 4245 do szkół niemieckich. Szkół średnich było 32, 8 seminariów nauczycielskich, a szkół zawodowych 23. Czasopism ukazywało się (1929 rok) 108, w tym 95 polskich i 13 niemieckich. Dzienników było 13 (w tym 7 w Toruniu), najważniejsze to Słowo Pomorskie, Dzień Pomorza, Głos Robotnika.
Najważniejsze Szkoły Zawodowe na Pomorzu:
Ludność.
Ludność województwa w 1921 roku wynosiła 935.643 osób.
Podział ludności ze względu na narodowość:
Podział ludności ze względu na wyznanie:

</doc>
<doc id="173462" url="https://pl.wikipedia.org/wiki?curid=173462" title="Województwo śląskie (II Rzeczpospolita)">
Województwo śląskie (II Rzeczpospolita)

Województwo śląskie – jedyna autonomiczna jednostka administracyjna II Rzeczypospolitej Polskiej z siedzibą władz w Katowicach, powołana do życia w 1920 roku, faktycznie istniała w latach 1922–1939. W 1945 roku autonomia została formalnie zniesiona.
Historia.
Podstawą prawną dla autonomii polskiej części Górnego Śląska i polskiej części Śląska Cieszyńskiego była ustawa konstytucyjna Sejmu Ustawodawczego z dnia 15 lipca 1920 roku (Statut Organiczny Województwa Śląskiego). Obowiązywała do końca istnienia II Rzeczypospolitej. W literaturze zwraca się uwagę na to, że decyzja polskiego Sejmu Ustawodawczego była pewnego rodzaju odpowiedzią na podniesienie rejencji opolskiej do rangi prowincji przez pruski Sejm 14 października 1919 roku. Statut gwarantował autonomię tej części Śląska Górnego oraz części Księstwa Cieszyńskiego, które znajdą się w granicach państwa polskiego.
Realnie egzystujące województwo powstało niespełna dwa lata później, w czerwcu 1922, po podpisaniu 15 maja 1922 traktatu w Genewie. W październiku 1938 roku do województwa śląskiego (do powiatu cieszyńskiego i do nowo powstałego powiatu frysztackiego) przyłączono część Zaolzia.
W wyniku rozpoczęcia II wojny światowej we wrześniu 1939 roku władze wojewódzkie ewakuowały się wraz z Prezydentem RP i Rządem na emigrację. Sejm Śląski, jako jedyny organ ustawodawczy w Polsce nie został rozwiązany dekretem Prezydenta. Okupowane ziemie województwa śląskiego dekretem Kanclerza Rzeszy Adolfa Hitlera z 8 października 1939 r. zostały bezpośrednio przyłączone do III Rzeszy, do Okręgu Rzeszy Śląsk (od 1941 r. do Okręgu Rzeszy Górny Śląsk), a następnie utworzono rejencję katowicką. Okręgowa Delegatura Rządu Śląsk działała od 1942 w Warszawie, delegatem był do lata 1944 Ignacy Sikora.
W 1944 roku Polski Komitet Wyzwolenia Narodowego (PKWN) zniósł okupacyjny podział administracyjny i przywrócił polski podział administracyjny przyłączając, niezgodnie ze Statutem Organicznym, powiaty Zagłębia Dąbrowskiego. W 1945 roku Krajowa Rada Narodowa (KRN) ustawą konstytucyjną zniosła, niezgodnie ze swoimi kompetencjami, Statut Organiczny Województwa Śląskiego, będący podstawą prawną autonomii. Od 9 maja 1945 roku administracja polska na Zaolziu została zlikwidowana przez Armię Czerwoną, a władza przekazana została Czechosłowacji. Po wojnie województwo, mimo że formalnie nazwa nie została zmieniona, nazywano śląsko-dąbrowskim. Na emigracji pozostał nierozwiązany Sejm Śląski IV kadencji, który z racji śmierci posłów pozostaje wakujący.
Autonomia.
Województwo śląskie posiadało własny parlament (Sejm Śląski) oraz własny skarb (Skarb Śląski), a jego autonomia była bardzo szeroka, nie mając precedensu w ustawodawstwie polskim, niemieckim czy austriackim.
Do ustawodawstwa Sejmu Śląskiego zastrzeżone były następujące sprawy:
W sprawach gospodarczych władze centralne zastrzegły sobie wyrażanie zgody na emisję obligacji wojewódzkich poza granice Śląska.
Organami wykonawczymi województwa był wojewoda powoływany przez Prezydenta Rzeczypospolitej Polskiej na wniosek Prezesa Rady Ministrów, a także 7-osobowa Rada Wojewódzka. W skład Rady Wojewódzkiej wchodziło 5 członków wybranych przez Sejm Śląski, a także wojewoda i wicewojewoda. Według statutu organicznego Prezydent Rzeczypospolitej miał prawo rozwiązać Sejm Śląski przed upływem kadencji oraz miał wyłączną kompetencję jego zwoływania (art. 21). Według statutu organicznego wszystkie sądy wydawały wyroki w imieniu Rzeczypospolitej Polskiej, a nadzór nad wszystkimi sądami zwyczajnymi przysługiwało Ministrowi Sprawiedliwości RP (art. 37).
Autonomia Śląska wynikająca z odmienności narodowościowej, kulturowej i gospodarczej regionu, w zamyśle rządu polskiego miała wspierać walkę propagandową, toczoną pomiędzy Polską a Niemcami w związku z plebiscytem, który miał zdecydować o przynależności Górnego Śląska do któregoś z tych państw.
Autonomia była bardzo szeroka (np. województwo śląskie zaciągnęło w 1931 roku kredyt od Stanów Zjednoczonych w wysokości 11 milionów dolarów bez pośrednictwa Polski). Od reszty ziem II Rzeczypospolitej dzieliły ich także różnice kulturowe oraz językowe uwarunkowane historią tego regionu.
Województwo śląskie nie ograniczało się do adaptacji rozwiązań funkcjonujących w pozostałej części kraju. Ustanawiało również własne regulacje prawne, czego przykładem jest obowiązujący w latach 1926–1938 celibat nauczycielek.
Polityka.
Do kompetencji Sejmu Śląskiego należały wszystkie ustawy związane z polską, autonomiczną częścią Górnego Śląska i Śląska Cieszyńskiego, oprócz polityki zagranicznej i wojskowości.
W Autonomii Śląskiej organem władzy ustawodawczej był Sejm Śląski, natomiast organem wykonawczym była Śląska Rada Wojewódzka, na czele której stał wojewoda. Sprawy m.in. administracji szkolnej i skarbowej podlegały wojewodzie. Śląska Rada Wojewódzka pełniła funkcje kolegialnego organu wojewódzkiego, współdziałającego z wojewodą w sprawowaniu administracji.
Statut Organiczny zapowiedział uchwalenie przez Sejm Śląski ustawy o wewnętrznym ustroju województwa śląskiego (art. 14), do czego nigdy nie doszło. Ustawa ta miała określić m.in. ordynację wyborczą do Sejmu Śląskiego, procedurę ustawodawczą i uprawnienia kontrolne Sejmu Śląskiego wobec Rady Wojewódzkiej. Ordynacja wyborcza do Sejmu Śląskiego, przyjęta przez I Sejm Śląski w 1927 roku, nie weszła w życie wskutek odmowy jej podpisania przez prezydenta. W efekcie I, II i III Sejm Śląski zostały wybrane zgodnie ze zmodyfikowaną ordynacją do Sejmu Ustawodawczego z 1918 roku, a IV Sejm Śląski – na podstawie ordynacji do Sejmu Rzeczypospolitej Polskiej z 1935 roku.
Geografia.
Województwo śląskie było najmniejszym obszarowo województwem międzywojennej Polski. W skład województwa weszły części Górnego Śląska oraz części Śląska Cieszyńskiego. Powierzchnia górnośląska była trzy razy większa od części cieszyńskiej.
W 1921 roku miało obszar 4216 km². W 1938 roku, po włączeniu Zaolzia, powiększyło się o 805 km².
Dzieliło się na 8 powiatów (oraz jeden okręg miejski), 414 gmin wiejskich, 19 gmin miejskich oraz 9 miast.
Gospodarka.
Województwo śląskie było najlepiej rozwiniętym i najbogatszym województwem w przedwojennej Polsce. Jego gospodarka opierała się głównie na przemyśle górniczym i hutniczym. Z jego terenów w 1923 roku pochodziło 73% węgla wydobywanego na terenie Polski, 87,7% cynku, 71% stali i 99,7% ołowiu.
Duży udział w gospodarce województwa śląskiego posiadał kapitał niemiecki. Później pojawił się także kapitał francuski (m.in. polsko-francuska spółka Polskie Kopalnie Skarbowe „Skarboferm”), belgijski, a od 1926 roku także amerykański.
Z końcem lat 20. XX w.roczna produkcja rolna i leśna w Województwie Śląskim przedstawiała wartość ok. 200 mln zł. Ok. 20% mieszkańców województwa utrzymywało się z rolnictwa i leśnictwa. Ok. 1/3 powierzchni województwa, tj. ok. 140 tys. ha, zajmowały lasy. W województwie było ok. 200 tys. ha ziemi ornej oraz 55 tys. ha łąk i pastwisk. Z tego żyto zajmowało 50 tys. ha, ziemniaki przeszło 40 tys. ha. W tym czasie hodowano 130 tys. sztuk krów, 33 tys. sztuk koni i tylko 4 tys. sztuk owiec. W gospodarstwach domowych powszechnie hodowano trzodę chlewną, kozy, króliki. W 30 wzorowo prowadzonych gospodarstwach stawowych prowadzono hodowlę karpi. Działało ponad 50 gorzelni i nowa cukrownia, wybudowana w Chybiu. Od 1923 r. istniała Śląska Izba Rolnicza. Działały szkoły rolnicze w Tarnowskich Górach, Rybniku i nowa szkoła w Międzyświeciu z internatem dla 40 uczniów oraz szkoła ogrodnicza w Strumieniu. W Cieszynie powstała Państwowa Wyższa Szkoła Gospodarstwa Wiejskiego.
Statut autonomicznego Województwa Śląskiego określał podział obowiązków w zakresie finansowania celów publicznych. Z budżetu państwowego sfinansowano budowę niektórych linii kolejowych m.in. trasę Chorzów – Szarlej, Kalety – Podzamcze. Pozostałe inwestycje kolejowe, w skład których wchodziła budowa linii Chybie - Skoczów - Ustroń - Wisła - Głębce, Strzebiń - Woźniki, Cieszyn - Zebrzydowice i Zebrzydowice - Moszczenica o łącznej długości 70 km sfinansował Skarb Śląski. Znaczące wydatki ponosił on również na budowę i konserwację dróg, wspomagając w tym zakresie samorządy (w latach 1924-1928 w łącznej kwocie 9,8 mln zł). Nawierzchnię bitumiczną lub smołową otrzymała m.in. ważna z punktu widzenia rozwoju terenów górskich droga Skoczów - Wisła - Przełęcz Kubalonka - Istebna - Koniaków - granica powiatu żywieckiego, długości 39 km.
Skarb Śląski ponosił wydatki na regulację rzek. W dorzeczu Wisły była to regulacja samej Wisły od ujścia Kopydła do ujścia Białej (58 km), Brennicy, Pszczynki z Korzeńcem oraz zabudowa szeregu górskich potoków. W dorzeczu Odry były to Ruda i Mała Panew. Z budżetu państwa z kolei prowadzono regulację Odry jako rzeki granicznej. Roboty przy regulacji Wisły na odcinku od ujścia Białej do ujścia Przemszy oraz Olzy współfinansowały Skarb Śląski i budżet państwa, zaś regulację Białej, granicznej między województwem śląskim a krakowskim, wykonywano kosztem obu województw. Do 1928 r. włącznie na roboty wodne wydano 6 652 tys. zł, z czego 6 028 tys. zł wyasygnował Skarb Śląski.
Skarb Śląski ponosił również gros wydatków na szkolnictwo, w tym na utrzymanie szkół istniejących wraz z pensjami personelu (w tym również niemieckich szkół mniejszościowych) oraz na budowę nowych budynków szkolnych. M.in. w latach 1925-1928 wybudowano 32 szkoły powszechne, w następnych czterech latach wybudowano 58 nowych szkół i blisko 50 rozbudowano.
Z budżetu państwa przeprowadzono budowę urzędów celnych i placówek straży granicznej, głównie na granicy polsko-niemieckiej w najbardziej zurbanizowanej, centralnej części województwa. Ze Skarbu Śląskiego nie przekazywano środków na nakłady na rzecz obronności państwa (które pochłaniały ok. 1/3 budżetu Polski).
Zgodnie ze Statutem Organicznym, Skarb Śląski przekazywał do budżetu centralnego środki w wysokości obliczanej według wzoru:
formula_1
gdzie:
Wydatki Skarbu Śląskiego kształtowały się następująco (lata budżetowe)
Dla porównania wydatki budżetowe państwa polskiego wyniosły w latach 1931/32 – 2467 mln zł; 1932/33 – 2245 mln zł; 1933/34 – 2231 mln.
Dochody Skarbu Śląskiego w roku budżetowym 1928/29 wyniosły 131 mln zł, a dla porównania dochody skarbu państwa polskiego (bez dochodów Skarbu Śląskiego) wyniosły w tym samym roku 2627 mln zł.
Zadłużenie Skarbu Śląskiego w 1938 r. wynosiło ponad 72 mln zł (w tym pożyczka amerykańska z 1.06.1928 r. w wysokości 11 200 000 dolarów wynosiła w 1938 roku 9 772 900 dolarów), zadłużenie polskiego budżetu centralnego w 1937 roku wyniosło 4762 mln zł (wewnętrzne 2130 i zagraniczne 2632).
Demografia.
Według danych ze spisu powszechnego przeprowadzonego w 1931 roku województwo śląskie miało 1 295 027 mieszkańców, co stanowiło wzrost o 169 499 osób w stosunku do poprzedniego spisu przeprowadzonego dziesięć lat wcześniej (wtedy było to 1 125 528 osób). Na kilometr kwadratowy przypadało 307,2 osób, czyli ponad trzykrotnie więcej niż średnio w kraju. Na 100 mężczyzn przypadały 104,3 kobiety. Wyznaniowo przeważali katolicy (stanowili 92,3% mieszkańców), choć na Śląsku Cieszyńskim i w większych miastach stosunkowo dużo było także ewangelików. Podobnie jak w Wielkopolsce i na Pomorzu, również i na Śląsku mieszkało stosunkowo mało Żydów (18 938 – zaledwie 1,5%).
Spis z 1931 roku nie pytał o przynależność narodową badanego. Zamiast tego badano język ojczysty populacji i tak w województwie śląskim zdecydowana większość, bo aż 1 195 635 osób przyznawało się do języka polskiego. Po niemiecku mówiło 90 545 osób, natomiast inne języki były ojczystymi dla znaczniej mniejszych grup mieszkańców. W przekroju powiatów tylko jeden powiat województwa śląskiego miał inną niż polskojęzyczna większość – był to powiat miejski Bielsko, w którym jedynie 43,4% mieszkańców mówiło po polsku (więcej mówiło po niemiecku). Powiat miejski Bielsko nie istniał wprawdzie w czasie trwania spisu w 1931 roku, ale jego wyniki przedstawiono dopiero w 1935 roku, z uwzględnieniem zmian administracyjnych.
Województwo śląskie cechowało się bardzo młodym społeczeństwem. 41,4% mieszkańców było w wieku przedprodukcyjnym (0–19 lat), zaś zaledwie 4,3% było w wieku poprodukcyjnym (65 i więcej lat).
W 1938 roku po przyłączeniu Zaolzia ludność województwa wzrosła o 227 400 mieszkańców.
Na Górnym Śląsku w momencie powstania województwa praktycznie nie było miejscowej polskiej inteligencji w przeciwieństwie do Śląska Cieszyńskiego. W efekcie to mieszkańcy Śląska Cieszyńskiego zdominowali polską inteligencję województwa śląskiego.

</doc>
<doc id="173464" url="https://pl.wikipedia.org/wiki?curid=173464" title="Rudolf Mößbauer">
Rudolf Mößbauer

Rudolf Ludwig Mößbauer (ur. 31 stycznia 1929 w Monachium, zm. 14 września 2011 w Grünwaldzie) – niemiecki fizyk, laureat Nagrody Nobla w dziedzinie fizyki (1961) za odkrycie w roku 1957 zjawiska fizycznego, polegającego na rezonansowej emisji promieniowania gamma przez jądra atomów ciała stałego; zjawisko nazwano efektem Mößbauera. Nagrodę otrzymał wspólnie z Robertem Hofstadterem.

</doc>
<doc id="173468" url="https://pl.wikipedia.org/wiki?curid=173468" title="Epsilon Indi">
Epsilon Indi

Epsilon Indi ("ε Ind") – gwiazda w gwiazdozbiorze Indianina odległa od Słońca o 11,9 roku świetlnego. Gwiazdę okrąża para brązowych karłów i co najmniej jedna planeta.
Charakterystyka obserwacyjna.
Epsilon Indi to widoczna gołym okiem, piąta pod względem jasności gwiazda w gwiazdozbiorze Indianina, leżąca we wschodniej części konstelacji. Gwiazda nie jest widoczna z Europy i leży tak daleko na niebie południowym, że znalazła się na mapach nieba dopiero w 1603 roku. Ze względu na bardzo duży ruch własny, w ciągu kilku tysięcy lat gwiazda przekroczy granicę sąsiedniego gwiazdozbioru Tukana. Względem Słońca porusza się z prędkością 90,2 km/s, pięciokrotnie wyższą niż typowa dla sąsiednich gwiazd.
Charakterystyka fizyczna.
Epsilon Indi A to pomarańczowy karzeł, gwiazda ciągu głównego należąca do typu widmowego K, mniej masywna i słabiej świecąca niż Słońce. Gwiazda ma temperaturę 4620 K i jasność 0,22 jasności Słońca. Jej masa to 0,76 masy Słońca, a promień jest o 1/4 mniejszy niż promień Słońca. Gwiazda obraca się wokół osi w ciągu 23 dni, oś obrotu jest nachylona pod kątem 26° względem sfery niebieskiej. Wykazuje aktywność magnetyczną, ma chromosferę i koronę podobną do korony słonecznej, w której temperatura sięga 5 mln K.
Brązowe karły.
W styczniu roku 2003 astronomowie ogłosili odkrycie brązowego karła odległego o 6,7 minuty kątowej od Epsilon Indi A, orbitującego wokół gwiazdy w odległości ok. 1500 au, o masie ocenionej wstępnie na 40–60 mas Jowisza. W następnych miesiącach okazało się, że ów obiekt jest układem podwójnym składającym się z dwóch brązowych karłów. Dzieli je na niebie 0,732 sekundy kątowej, w przestrzeni są one odległe o 2,65 ± 0,01 au i okrążają wspólny środek masy w czasie około 15 lat.
Na podstawie astrometrii wyznaczono dynamiczną masę systemu ε Ind Bab na 121 ± 1 . Niskie temperatury, charakterystyczne dla typu widmowego T, wskazują, że oba ciała muszą mieć masy mniejsze niż 7% masy Słońca. Ocenia się, że masa składnika Ba to 60–73 , a składnik Bb ma masę 47–60 MJ.
Modele ewolucji jasności i atmosfer brązowych karłów sugerują, że układ Epsilon Indi Bab może być znacznie starszy, niż wskazywałyby oceny wieku gwiazdy Epsilon Indi A na podstawie jej obrotu. Może to wiązać się z błędem metody wyznaczenia wieku gwiazdy. Gwiazda mogła też jednak przechwycić grawitacyjnie tę parę brązowych karłów, a nie uformować się równocześnie z nią.
Układ planetarny.
W 2018 roku metodą pomiaru zmian prędkości radialnej odkryto planetę krążącą wokół Epsilon Indi A. Jest to gazowy olbrzym o masie minimalnej 2,7 razy większej niż masa Jowisza, krążący po prawie kołowej orbicie, w odległości około 12 jednostek astronomicznych od gwiazdy. Obiega ją co około 53 lata. Planeta oddala się od gwiazdy na 3,3″ i przewiduje się, że może zostać bezpośrednio zaobserwowana przez obserwatoria takie jak Kosmiczny Teleskop Jamesa Webba. Inne sygnały zmian prędkości radialnej zostały powiązane z aktywnością gwiazdy, co nakłada ograniczenie na masy potencjalnych innych planet w tym systemie. Bliżej gwiazdy mogą krążyć nieodkryte planety typu ziemskiego.
Epsilon Indi w fikcji.
W serialach i filmach z cyklu Star Trek występuje fikcyjna rasa Andorian, wywodząca się z planety Andoria. Ma ona krążyć wokół gwiazdy Epsilon Indi.
W uniwersum gry Halo w układzie planetarnym tej gwiazdy znajduje się planeta Harvest, będąca pod kontrolą Dowództwa Kosmicznego Narodów Zjednoczonych (UNSC). Staje się ona miejscem pierwszego kontaktu z obcą cywilizacją, Przymierzem (Covenant) oraz teatrem działań wojennych między obydwoma stronami.

</doc>
<doc id="173470" url="https://pl.wikipedia.org/wiki?curid=173470" title="Materia zdegenerowana">
Materia zdegenerowana

Materia zdegenerowana – rodzaj materii o bardzo dużej gęstości złożonej z fermionów, w której główny składnik ciśnienia wiąże się z zakazem Pauliego. Ciśnienie należy tu rozumieć jako parametr przeciwstawiający się zajęciu przez cząstki mniejszej objętości. Cząstki (np. elektrony, neutrony) nie mogą zająć mniejszej objętości z powodu zajęcia już wszystkich stanów energetycznych o dopuszczalnej energii. Materia taka zachowuje się podobnie do cieczy, a nie gazu, gdyż nie zmniejsza objętości w wyniku zwiększania ciśnienia.
Materia taka występuje w przyrodzie w dwóch zasadniczych postaciach. Ciśnienie może pochodzić od zdegenerowanych elektronów, i tak zbudowane są gwiazdy typu białego karła, albo od zdegenerowanych neutronów, jak w gwiazdach neutronowych. W tym drugim przypadku materia ma ogromną gęstość rzędu 1017kg/m3. Łyżeczka do herbaty wypełniona zdegenerowaną materią miałaby masę około 1 mld ton.

</doc>
<doc id="173471" url="https://pl.wikipedia.org/wiki?curid=173471" title="Biblistyka">
Biblistyka

Biblistyka – grupa dyscyplin naukowych zajmujących się badaniem Biblii. W ich skład wchodzi: introdukcja biblijna, egzegeza biblijna (Starego i Nowego Testamentu) oraz teologia biblijna.
Introdukcja biblijna dzieli się na trzy części:
Egzegeza biblijna jest to nauka mająca na celu zrozumienie przesłania tekstu biblijnego. Jest to sztuka poprawnej, czyli zgodnej z intencją autora tekstu biblijnego, interpretacji danego fragmentu Biblii, interpretacji otrzymywanej w oparciu o studium biblijne danego fragmentu tekstu.
Teologia biblijna jest to ogół wiedzy zgromadzonej w oparciu o badanie egzegetyczne Pisma Świętego. Wiedza ta sprowadza się w swych kluczowych punktach do wiedzy o Bogu, o człowieku, o relacji Boga i człowieka, o Jezusie Chrystusie, jako bogu-człowieku – pośredniku w tej relacji, o odkupieńczej śmierci Jezusa Chrystusa za grzechy ludzi, o Jego zmartwychwstaniu, o Jego powtórnym przyjściu na końcu świata i o ostatecznym sądzie Bożym – wiecznym zbawieniu dla wierzących w Jezusa Chrystusa oraz wiecznym potępieniu niewierzących w Chrystusa.
Do nauk pomocniczych biblistyki zalicza się takie dziedziny jak: historia starożytna, historia religii, archeologia biblijna, filologia hebrajska, aramejska i grecka.

</doc>
<doc id="173472" url="https://pl.wikipedia.org/wiki?curid=173472" title="I sobór laterański">
I sobór laterański



</doc>
<doc id="173473" url="https://pl.wikipedia.org/wiki?curid=173473" title="Styren">
Styren

Styren ("winylobenzen") – organiczny związek chemiczny, węglowodór aromatyczny z alkenowym łańcuchem bocznym. Jest związkiem wyjściowym do produkcji polistyrenu.
Historia.
W Polsce przed wybuchem II wojny światowej proces technologiczny otrzymywania styrenu opracował polski chemik Kazimierz Smoleński.
Otrzymywanie.
Główną metodą otrzymywania styrenu jest dehydrogenacja etylobenzenu:
Styren można także otrzymać poprzez eliminację chlorowodoru z chloroetylobenzenu lub uwodornianie fenyloacetylenu przy użyciu :
Właściwości.
Styren w warunkach normalnych jest bezbarwną lub lekko żółtawą cieczą o słabym, charakterystycznym, nieprzyjemnym zapachu. Styren łatwo i szybko ulega polimeryzacji, nawet pod wpływem promieni słonecznych lub niezbyt intensywnego ogrzewania, tworząc polistyren:
Łatwo polimeryzuje z butadienem, akrylonitrylem, estrami kwasów organicznych (np. akrylowego i metakrylowego), tworząc odpowiednie kopolimery i żywice polimerowe. Wchodzi w gwałtowne reakcje z silnymi utleniaczami.
Zastosowanie.
Styren w dużych ilościach stosowany jest do otrzymywania polistyrenu, kopolimerów styrenowych, kauczuków syntetycznych oraz żywic butadienowo-styrenowych. Najbardziej znanym i rozpowszechnionym kopolimerem jest tworzywo ABS, uzyskiwany w polimeryzacji akrylonitrylu, butadienu oraz styrenu. Styren jest współcześnie jednym z podstawowych surowców dla przemysłu tworzyw sztucznych.
Styren używany jest w licznych syntezach organicznych. W większości zużywany do produkcji polistyrenu, kopolimerów, gumy syntetycznej. Jest rozpuszczalnikiem i składnikiem żywic poliestrowych.
Zagrożenia.
Styren do organizmu człowieka dostaje się poprzez układ oddechowy, a także (w niewielkim stopniu) przez skórę. Substancja ta jest pochłaniana podczas bezpośredniej inhalacji w 60–80% i osadza się głównie w tkance tłuszczowej. Styren działa przede wszystkim depresyjnie na ośrodkowy układ nerwowy i obwodowy, przez interkalację nieprzereagowanego styrenu do neurylemmy i zaburzanie przewodnictwa nerwowego, jak i na poprzez oddziaływanie różnych form tlenku styrenu na poszczególne elementy tego układu. W organizmie człowieka działa depresyjnie na ośrodkowy układ nerwowy oraz drażniąco na błony śluzowe. Może prowadzić do marskości wątroby. W organizmie człowieka styren jest metabolizowany w wątrobie, głównie szlakiem prowadzącym przez tlenek styrenu, glikol styrenowy, kwas migdałowy lub kwas benzoesowy do kwasów hipurowego i fenyloglioksylowego, które są wydalane z moczem.
Amerykański Rejestr Substancji Toksycznych i Schorzeń (Agency for Toxic Substances and Disease Registry (ATSDR)) stwierdza, że wystawienie organizmu człowieka na działanie styrenu w dużym stężeniu (stężenie styrenu 1000 razy większe niż w normalnym środowisku) może działać na układ nerwowy. Skutkami są zmniejszenie szybkość przewodności nerwowej i obniżenie czasu reakcji. U osób narażonych na kontakt ze styrenem mogą, wystąpić objawy zatrucia ostrego lub przewlekłego, w zależności od dawki, czasu i częstotliwości ekspozycji. Opary styrenu w małych stężeniach mogą wywołać łzawienie oczu i metaliczny smak w ustach, w stężeniach ok. 800 mg/m³ – ból i zaczerwienienie spojówek, a w większych – kaszel, zawroty głowy, zaburzenia równowagi, osłabienie, bóle głowy, zmęczenie, nerwowość, a także porażenie górnych dróg oddechowych i zaburzenia widzenia. Przerwanie ekspozycji na ten związek powoduje cofnięcie objawów. Kontynuowanie narażenia wywołuje senność, zaburzenia świadomości, może także wystąpić porażenie ośrodka oddechowego i śmierć. Skażenie skóry ciekłym styrenem może wywołać jej ból i zaczerwienienie. Skażenie oczu ciekłym styrenem wywołuje ból i zaczerwienienie spojówek. Po spożyciu, związek ten wywołuje ból gardła, ból brzucha, nudności, wymioty i ogólne objawy zatrucia drogą pokarmową. W przypadku zatrucia przewlekłego, objawami są przewlekłe zapalenie skóry, przewlekłe zapalenie spojówek, upośledzenie węchu, zaburzenia funkcji psychicznych, spowolnienie reakcji, zmiany w zapisie elektroencefalograficznym.
Styren został sklasyfikowany przez Międzynarodowa Agencje Do Walki z Rakiem, jako substancja potencjalnie rakotwórcza (klasa rakotwórczości B2).
Amerykański Departament Ochrony Środowiska (U.S. Environmental Protection Agency (EPA)) nie klasyfikuje styrenu jako substancję rakotwórczą, lecz jako substancję podejrzewaną o działanie rakotwórcze, a także jako wykazującą działanie toksyczne na układ pokarmowy, nerki i układ oddechowy.
Styren zgodnie z rozporządzeniem Ministra Zdrowia z dnia 28 września 2005 r. w sprawie wykazu substancji niebezpiecznych wraz z ich klasyfikacją i oznakowaniem jest sklasyfikowany jako substancja niebezpieczna, wykazująca m.in. działanie drażniące na oczy i skórę. Obecność ww. substancji w zabawkach narusza przepisy § 17 ust. 3 rozporządzenia Ministra Gospodarki z dnia 14 listopada 2003 roku w sprawie zasadniczych wymagań dla zabawek.

</doc>
<doc id="173474" url="https://pl.wikipedia.org/wiki?curid=173474" title="Toyota">
Toyota

Toyota Motor Corporation () – japoński koncern motoryzacyjny utworzony w 1937 roku.
Historia.
Historia firmy Toyota sięga 1918 roku, kiedy to Sakichi Toyoda założył firmę Toyoda Spinning and Weaving Co. Ltd.. Z pomocą swojego syna – Kiichirō Toyody zbudował w 1924 roku automatyczny warsztat tkacki. W 1926 roku Toyoda założył zakład Toyoda Automatic Loom Works. Pod koniec lat 20. XX wieku Kiichirō Toyoda przebywał w Europie i Stanach Zjednoczonych, gdzie zainteresował się branżą motoryzacyjną. W 1933 roku w warsztatach tkackich utworzony został dział samochodów. Początkowo zbudowany został sześciocylindrowy silnik o pojemności 3.4 l. Dzięki sprzedaży praw patentowych Sakichi Toyody do automatycznego warsztatu tkackiego stworzone zostały podwaliny Toyota Motor Corporation, która założona została 28 sierpnia 1937 roku. Dwa lata wcześniej zbudowany został pierwszy prototyp samochodu Toyota A1, a rok później rozpoczęto już produkcję modelu AA.
W trakcie II wojny światowej w zakładach Toyoty konstruowany był mały miejski samochód, który mógłby zmotoryzować Japonię. W 1947 roku ukończono prace nad modelem SA. W 1951 roku zbudowano prototyp BJ inspirowany konstrukcją Jeep Willysa, dając początek serii Land Cruiser, a w 1955 roku wprowadzono do produkcji model Crown. W 1966 roku wprowadzono do produkcji najbardziej popularny na świecie model firmy – Corolla. W 1997 roku wprowadzono do produkcji pierwszy masowo produkowany samochód hybrydowy marki, model Prius.
W 1982 roku Toyota Motor Company i Toyota Motor Sales połączyły się w jedno przedsiębiorstwo o nazwie Toyota Motor Corporation. W 1984 roku utworzona została spółka z amerykańskim koncernem motoryzacyjnym General Motors – The United Motor Manufacturing Inc.. Celem zbudowania spółki był amerykański rynek zbytu na którym jako pierwszy pojawił się w 1983 roku model Camry. W 1989 roku utworzona została submarka zajmująca się produkcją samochodów luksusowych o nazwie Lexus.
Do 2020 roku Toyota jest sponsorem Międzynarodowego Komitetu Olimpijskiego oraz Międzynarodowego Komitetu Paraolimpijskiego.
Toyota w Polsce.
Toyota Motor Corporation reprezentowana jest w Polsce przez oficjalnego dystrybutora samochodów i części zamiennych Toyota Motor Poland. Od 2012 roku prezydentem TMP jest Jacek Pawlak, pierwszy Polak na tym stanowisku.
Toyota prowadzi w Polsce także:
W Polsce powstały dwie fabryki koncernu:
W kwietniu 2017 Toyota Motor Industries Poland (TMIP, fabryka w Jelczu) została przejęta przez Toyota Motor Manufacturing Poland (TMMP). Fabryki połączone zostały w jedną spółkę, której celem ma być wspólna praca nad budową i rozwojem napędów hybrydowych.
W październiku 2018 roku Toyota wprowadziła technologię TNGA do fabryki w Wałbrzychu, uruchamiając pierwszą poza Azją linię komponentów do napędu hybrydowego. Są to przekładnie do Corolli Hybrid i C-HR.
W marcu 2019 roku zakład w Jelczu-Laskowicach uruchomił produkcję w technologii TNGA w Wałbrzychu silnika Dynamic Force Engine 2,0 l.
W styczniu 2020 roku po raz pierwszy Polak został prezesem TMMP. Dariusz Mikołajczak zastąpił na tym stanowisku Eiji Takeichiego.
W czerwcu 2020 zakład w Jelczu-Laskowicach rozpoczął produkcję 3-cylindrowego silnika Dynamic Force Engine o pojemności 1,5 l do Yarisa i Yarisa Cross z napędem benzynowym i hybrydowym.
W lipcu 2020 fabryka TMMP w Wałbrzychu uruchomiła Dział Testów i Oceny Napędów Hybrydowych. Głównym zadaniem ośrodka jest wykonywanie testów wytrzymałościowych i zmęczeniowych oraz hałasu i wibracji poszczególnych komponentów wykorzystywanych w przekładniach do napędów hybrydowych.
Wyniki sprzedaży.
Sprzedaż 2018.
W 2018 roku Toyota sprzedała najwięcej samochodów ze wszystkich marek motoryzacyjnych na świecie – 8 091 277 egzemplarzy.
Sprzedaż 2019.
Na świecie.
Światowa sprzedaż Toyota Motor Corporation (TMC) od stycznia do grudnia 2019 roku wyniosła 10,74 mln samochodów, o 1,4 procent więcej niż w 2018 roku.
Dwie kluczowe marki koncernu – Toyota i Lexus – sprzedały 9,71 miliona samochodów w 2019 roku, co stanowi wzrost o 1,8 procent w porównaniu do roku 2018.    
Toyota była w 2019 roku najpopularniejszą marką na świecie. Toyota Motor Corporation zajęła drugie miejsce w rankingu sprzedaży nowych samochodów wg producentów. Corolla była w 2019 roku najpopularniejszym samochodem na świecie. 
W Polsce.
W Polsce marka Toyota zajęła drugie miejsce po Skodzie, a jej sprzedaż wzrosła o 11,9% do liczby 61 818 aut. Udział marki w rynku wynosi 11,38%. 
Lexus sprzedał 5 172 samochodów, o 6,1 procent więcej niż w roku 2018, i zajmuje 23. miejsce w kraju z 0,95-procentowym udziałem w rynku. 
Koncern Toyota zajął trzecie miejsce po Volkswagen Group i Renault Nissan. Łączna liczba samochodów sprzedanych w 2019 roku przez Toyota Motor Corporation w Polsce to 66 990 aut, o 11,4% więcej niż rok wcześniej. Udział w rynku wynosi 12,33%.
Toyota Corolla była w 2019 roku drugim najpopularniejszym samochodem w Polsce, po Skodzie Octavii. Corolla awansowała na drugie miejsce z 17. za sprawą wzrostu o 162,4% do liczby 19 701 aut. Drugim najpopularniejszym modelem Toyoty w Polsce jest Yaris (14 069 aut, +0,2%), który jest też piątym najczęściej wybieranym nowym samochodem w kraju.
Sprzedaż 2020.
Na świecie.
Globalna sprzedaż Toyota Motor Corporation wyniosła w 2020 roku 9 528 438 samochodów. Koncern zajął pierwsze miejsce wśród największych producentów samochodów na świecie.
Marka Toyota zajęła pierwsze miejsce w rankingu najpopularniejszych marek z wynikiem 7.86 miliona aut i udziałem w rynku 10,5%.
Corolla ponownie stała się najpopularniejszym samochodem ma świecie z wynikiem 1 134 262 aut. Na drugie miejsce awansował model RAV4 z wynikiem 971 516 (+1,9%).
W Europie.
Toyota Motor Europe (Toyota i Lexus) sprzedała w Europie w 2020 roku 993 113 samochodów, w tym 529 054 hybryd. Udział TME w rynku to 6%.
Marka Toyota awansowała w 2020 roku na 3. miejsce w Europie po sprzedaniu 922 299 aut, w tym 484 828 hybryd. Udział Toyoty w rynku wyniósł 5,7%.
Najpopularniejszym modelem Toyoty w Europie była w 2020 roku Corolla (193 785 aut).
W Polsce.
W 2020 roku Toyota po raz pierwszy zajęła pierwsze miejsce na polskim rynku, wyprzedzając Skodę. Marka zarejestrowała 64 364 samochody osobowe i dostawcze. Udział w rynku Toyoty wyniósł 13,2%.
Toyota zajęła pierwsze miejsce na rynku samochodów osobowych (61 331 rejestracji) i 8. miejsce na rynku samochodów dostawczych (3 034 aut).
Najczęściej rejestrowanym samochodem Toyoty była Corolla (17 508 egz.), która zajęła drugie miejsce na polskim rynku. Na trzecim miejscu znalazł się Yaris (15 378 egz.) – lider segmentu B.
Toyota sprzedała w 2020 roku 30 315 hybryd. Ponad jedną trzecią tej liczby stanowiła hybrydowa Corolla (10 562 aut).
Sprzedaż 2021.
W Polsce.
W 2021 roku Toyota po raz drugi zajęła pierwsze miejsce na polskim rynku. Marka zarejestrowała 74 512 samochody osobowe, o 21% więcej niż rok wcześniej. Udział w rynku Toyoty wyniósł 16,7%. 
Corolla awansowała na pozycję lidera polskiego rynku (22 095 egz., +26%). Na drugim miejscu znalazł się Yaris (14 479 egz.) – lider segmentu B.
W 2021 roku Toyota sprzedała 46 044 hybryd (wzrost o 52% rok do roku). Najpopularniejszym modelem hybrydowym była Corolla (16 497 aut).
Motorsport.
Toyota uczestniczy w wielu światowych seriach sportów motorowych, dostarczając pojazdy, silniki i inne części samochodowe zarówno pod marką Toyota, jak i Lexus.
Toyota Gazoo Racing (GR) jest marką wyczynową Toyoty, która jest używana w wielu głównych zawodach sportów motorowych na świecie. Toyota Gazoo Racing Europe, z siedzibą w Kolonii na terenie Niemiec, konkuruje w FIA World Endurance Championship, podczas gdy Toyota Gazoo Racing WRT z siedzibą w Finlandii uczestniczy w World Rally Championship. Toyota Gazoo Racing South Africa bierze udział w Rajdzie Dakar. W latach 2002-2009 zespół Toyota Racing rywalizował w Formule 1. Toyota wygrała 24-godzinny wyścig Le Mans w 2018, 2019 i 2020 roku za pomocą Toyoty TS050 Hybrid, a w 2021 roku za pomocą Toyoty GR010 Hybrid.
Toyota Racing Development USA (TRD USA) odpowiada za udział w głównych zawodach sportów motorowych w Stanach Zjednoczonych, w tym NASCAR, NHRA, Indy Racing League i Formula Drift.
Toyota produkuje również silniki i inne części samochodowe dla innych japońskich sportów motorowych, w tym Super Formula, Super GT, Formuła 3 i Toyota Racing Series.

</doc>
<doc id="173475" url="https://pl.wikipedia.org/wiki?curid=173475" title="Komięga">
Komięga

Komięga ("komiega") – w XVI–XIX w. był to flisacki statek rzeczny bez masztu, poruszany jedynie za pomocą wioseł.
Ponieważ charakteryzował się niewielkim zanurzeniem można było go wykorzystywać do żeglugi po płytszych rzekach. Budowano go w kształcie czworoboku i wyposażano w 7–9 wioseł. Na Wiśle statkami tymi przewożono różne towary, przede wszystkim zboże do Gdańska. Były to statki jednorazowego użytku, po dotarciu do portu przeznaczenia rozbierano je, odzyskany materiał odsprzedawano (np. na opał), a ich załogi wracały do swoich domów drogą lądową. Komięgę obsługiwała zazwyczaj załoga złożona z 9 do 11 flisaków, a jej ładowność dochodziła do 35 łasztów, czyli około 70 ton.

</doc>
<doc id="173477" url="https://pl.wikipedia.org/wiki?curid=173477" title="Tarazjusz (patriarcha Konstantynopola)">
Tarazjusz (patriarcha Konstantynopola)

Tarazjusz (zm. 25 lutego 806) – duchowny bizantyjski, patriarcha Konstantynopola w latach 784–806.
Życiorys.
Tarazjusz był sekretarzem i bliskim współpracownikiem cesarzowej Ireny, dzięki której został wybrany na patriarchę Konstantynopola po rezygnacji Pawła IV. Wybór Tarazjusza został zaakceptowany przez papieża Hadriana I.
Tarazjusz przewodniczył obradom soboru nicejskiego II w 787 r., na którym debatowano w sprawie kultu ikon. Sobór miał być krokiem do odbudowania między chrześcijaństwem wschodnim i zachodnim dobrych kontaktów, nadszarpniętych przez poprzednich cesarzy, którzy zaciekle walczyli z kultem świętych obrazów. 
Tarazjusz, mimo iż wiódł surowe, ascetyczne życie, był krytykowany przez przeciwników za tolerowanie we własnym otoczeniu świętokupstwa, a także za brak reakcji na rozwód młodego cesarza Konstantyna VI (schizma moechiańska), który był synem cesarzowej Ireny. Pod naciskiem Teodora Studyty Tarazjusz ekskomunikował kapłana, który udzielił rozwodu cesarzowi Konstantynowi VI.
Gdy w 802 r. Nicefor I Genik zdetronizował Irenę, Tarazjusz koronował go na nowego władcę Bizancjum.
Kult.
Święto ku czci św. Tarazjusza przypada 25 lutego (dzień przeniesienia relikwii).

</doc>
<doc id="173479" url="https://pl.wikipedia.org/wiki?curid=173479" title="Fasa">
Fasa

Fasa (niem. "das Fass") – drewniane naczynie, najczęściej wykonane z klepek dębowych, bukowych bądź sosnowych spiętych obręczami z bednarki stalowej, a w starszych fasach z leszczyny. Swoim kształtem przypominało beczkę, posiadało jednak tylko jedno dno w szerszym końcu, na którym stało pionowo. Od góry fasa miała dopasowaną pokrywę. Dwie wystające klepki tworzyły uszy z kwadratowymi otworami, przez które przekładano drewnianą zasuwę posiadającą na jednym końcu łeb, a na drugim otwór do zamknięcia kłódką.
Fas używano do przechowywania artykułów spożywczych, m.in. rozlewania wina. W mniejszych fasach, zwanych faskami, przechowywano masło, stąd w języku polskim pojawił się czasownik fasować lub zafasować.

</doc>
<doc id="173480" url="https://pl.wikipedia.org/wiki?curid=173480" title="Abszyt">
Abszyt

Abszyt – akt dymisji; termin używany zwłaszcza w dawnej biurowości wojskowej, z niemieckiego "Abschied" (pożegnanie). 
W dawnej Polsce zwolnienie ze służby wojskowej, z niemieckiego "Abschied", "Abschied nehmen". Na Śląsku abszyt oznaczał także wyrok sądu. W języku potocznym funkcjonowało natomiast powiedzenie: dać abszyt, co oznaczało „odprawić kogoś z kwitkiem“, również w przypadku starań o rękę niewiasty.

</doc>
<doc id="173481" url="https://pl.wikipedia.org/wiki?curid=173481" title="Białogłowa">
Białogłowa

Białogłowa - w języku staropolskim termin ten oznaczał kobietę zamężną. Pochodzi od białego nakrycia głowy, powszechnie stosowanego w dawnych wiekach przez kobiety. Wyraz ten znajdował się w użyciu do końca XVIII wieku, po czym wyszedł z obiegu. Jeszcze wcześniej, bo mniej więcej w połowie tego samego stulecia, z użycia wyszła jego skrócona forma "białka" (zachowana do dziś w języku kaszubskim).
Istnieje ludowa wersja etymologii tego wyrazu, zgodnie z którą Słowianie wiązali kolor biały z dobrem i pięknem, a barwę czarną z brzydotą i złem.

</doc>
<doc id="173482" url="https://pl.wikipedia.org/wiki?curid=173482" title="Niewiasta">
Niewiasta

Niewiasta w języku staropolskim wyraz ten początkowo oznaczał kobietę dorosłą, ale niezamężną (nieznającą męża). Z czasem pojęciem tym nazywano kobiety o najniższym statusie w rodzinie (synowa lub szwagierka), później doprowadziło to do zatarcia różnic semantycznych pomiędzy niewiastą a białogłową.

</doc>
<doc id="173486" url="https://pl.wikipedia.org/wiki?curid=173486" title="Żupan (ubranie)">
Żupan (ubranie)

Żupan – staropolska męska szata noszona w XVI wieku jako szata wierzchnia, a od połowy XVII wieku pod kontuszem, element polskiego stroju narodowego. W czasach Stefana Batorego i Zygmunta III Wazy traktowany był jako strój reprezentacyjny, noszony samodzielnie bądź widoczny spod szuby, delii czy ferezji. W 2 ćwierci XVII wieku pojawiło się uzupełnienie dla żupana w postaci kontusza. O reprezentacyjności i bogactwie żupana decydowała głównie tkanina. Żupan miał postać długiej sukni z rękawami, zapinana na rząd guzów, drobnych guzików, haftek bądź szamerowana.
Codzienne żupany szyto z cienkiego, wełnianego polskiego sukna, natomiast odświętne były z reguły jedwabne. Wzorzyste adamaszki i połyskujące atłasy sprowadzano najczęściej z Włoch. W 1 połowie XVII wieku spotykało się paradne żupany ze wschodniego złotogłowiu o mieniących się barwach. W tym samym czasie zaczęły napływać do Rzeczypospolitej miękkie pasy perskie i tureckie, które noszono na żupanie. Noszono też na żupanie metalowe pasy, złożone z wąskich ogniw spiętych ozdobną klamrą. W Polsce noszony przez szlachtę od XVI do połowy XIX w.
Od połowy XVII wieku żupan noszony pod kontuszem stanowił wraz z nim szlachecki ubiór narodowy, kontusz i żupan, noszony nie tylko przez szlachtę, ale także przez mieszczaństwo, a czasem co bogatszych chłopów, od XVII w. były powszechnie uważane za część polskiego stroju narodowego.
Według Juliana Horoszkiewicza jest on ewolucyjnym rozwinięciem średniowiecznej tuniki, który wzbogacono tkaninami o perskich wzorcach. W kulturze persko-arabskiej analogicznym strojem jest koszula zwana diszdasz. Część historyków, w tym Jacek Komuda podają mu inne pochodzenie – od średniowiecznych, rycerskich koszul. Ludowym odpowiednikiem żupana była sukmana.
Pochodzenie nazwy.
Nazwa pochodzi od włoskiego "giubbone", "giuppone" (zazwyczaj szeroki kaftan męski z grubego materiału), od "giubba" (kaftan, frak, kurtka wojskowa), które pochodzi od arabskiego "dżubba" (spodnia szata z bawełny). W Polsce została odmieniona nawiązując do staropolskiego urzędnika żupana.
Opis.
W ramionach był dopasowany, z wąskimi rękawami. Żupan posiadał stojący kołnierz, pierwotnie z tyłu lekko podwyższony, później był jednakowej wysokości, ale z przodu rozchylony. Osoby zamożne nosiły aksamitne, jedwabne bądź brokatowe żupany z pozłacanymi haftkami lub guzikami, uboga szlachta poprzestawała na białych (latem) i szarych lub brązowych wełnianych (zimą). Mieszczanie nosili żupany wykonane z tkaniny z łyka konopnego (stąd zwano ich łykami, łyczkami).
Uzupełnieniem żupana w XVI wieku był pas z metalowych wąskich ogniw i zdobionej klamry lub pas siatkowy, pasy jedwabne z fragmentów materiałów, a od 2 połowy XVII wieku osobno wytwarzany szeroki i długi pas (np. z wzorzystego jedwabiu), którym opasywano się kilkakrotnie wokół. Przed połową XVII wieku na żupan zaczęto zakładać kontusz.

</doc>
<doc id="173495" url="https://pl.wikipedia.org/wiki?curid=173495" title="Michaił Riumin">
Michaił Riumin

Michaił Riumin (ur. 1 września 1913 we wsi Kubanije w guberni permskiej, zm. 22 lipca 1954), funkcjonariusz radzieckiego kontrwywiadu wojskowego Smiersz i organów bezpieczeństwa państwowego, m.in. zastępca ministra Bezpieczeństwa Państwowego Wiktora Abakumowa w połowie 1951.
Życiorys.
Skończył 8 klas szkoły podstawowej. Przed wybuchem wojny niemiecko-radzieckiej był rachmistrzem i księgowym w artelu rolnym i w rejonowym urządzie łączności w Swierdłowsku. W połowie lat 30. odbył służbę wojskową w Armii Czerwonej. Od 1939 kandydat WKP(b). W 1941 powołany do wojska, rozpoczął służbę w kontrwywiadzie w Archangielsku. We wrześniu 1941 skończył przyśpieszony kurs i został oficerem śledczym w Oddziale Specjalnym NKWD Archangielskiego Okręgu Wojskowego. W 1944, ściągniety do kierowanego przez Wiktora Abakumowa kontrwywiadu wojskowego Smiersz, organu zajmującego się prowadzeniem operacji kontrwywiadowczych, zwalczaniem zdrajców, dezerterów, ochroną szeregów Armii Czerwonej przed penetracją obcego wywiadu oraz zwalczaniem agitacji wywrotowej - zadaniami, które jeszcze przed 1943 r. leżały w kompetencji NKWD i Ludowego Komisariatu Bezpieczeństwa Państwowego.
Po zakończeniu II wojny światowej członek gabinetu Józefa Stalina ds. bezpieczeństwa państwowego. W połowie 1951 został pułkownikiem i zastąpił Jewgienija Pitowranowa na stanowisku zastępcy ówczesnego ministra Bezpieczeństwa Państwowego, Wiktora Abakumowa. Na polecenie Józefa Stalina z ramienia MGB prowadził tzw. sprawę spisku lekarzy - aby uzyskać zadowalające zeznania od aresztowanych, poddawał ich okrutnym torturom, w niektórych przypadkach także ich rodziny.
Był odznaczony Orderem Wojny Ojczyźnianej II stopnia, Orderem Czerwonej Gwiazdy i medalami.
Po śmierci Stalina i późniejszym uwięzieniu i rozstrzelaniu Ławrientija Berii przez spiskowców, na czele których stał Nikita Chruszczow, jako człowiek Berii został aresztowany i 7 lipca 1954 skazany na śmierć. Po odrzuceniu 19 lipca wniosku o ułaskawienie, 3 dni później wyrok wykonano.

</doc>
<doc id="173496" url="https://pl.wikipedia.org/wiki?curid=173496" title="Alexandre de Marenches">
Alexandre de Marenches

Alexandre de Marenches (ur. 7 czerwca 1921 w Paryżu, zm. 2 czerwca 1995 w Monako) – francuski wysoki funkcjonariusz służb specjalnych, dyrektor generalny Służby Dokumentacji Wywiadu i Kontrwywiadu (SDECE) w latach 1970-1981.
II wojna światowa.
Podczas II wojny światowej jako 18-latek przystąpił do Résistance (ruchu oporu), potem przedostał się do Afryki Północnej i służył w siłach Wolnej Francji. Jako porucznik kawalerii (11 kompania pułku strzelców marokańskich) Francuskiego Korpusu Ekspedycyjnego dowodzonego przez gen. Alphonsa Juina brał udział w kampanii włoskiej w Abruzzach w 1944, następnie pełnił funkcję oficera francuskiej misji łącznikowej przy Naczelnym Dowództwie Alianckich Ekspedycyjnych Sił Zbrojnych, gdzie po raz pierwszy zetknął się z generałem Charles'em de Gaulle'em, ówczesnym przywódcą wolnych Francuzów, dla którego wkrótce zaczął pracować jako tłumacz.
Powrót do Francji.
Po II wojnie światowej powrócił do Francji do rodzinnej posiadłości w Normandii i z sukcesem zajął się interesami. Zajmował się także, jak to sam określił, "zadaniami poufnej i delikatnej natury, zlecanymi mu przez rząd".
Problemy SDECE.
Po objęciu władzy we Francji przez Georges'a Pompidou w 1969 nowy prezydent nosił się z poważnym zamiarem rozwiązania niecieszącej się dobrą opinią SDECE; Marenches wyperswadował mu jednak ten pomysł i w konsekwencji sam został mianowany dyrektorem generalnym agencji. W chwili objęcia przez niego stanowiska szefa SDECE przypominała raczej organizację przestępczą i to na dodatek spenetrowaną na wylot przez agentów wywiadów krajów socjalistycznych, m.in. Związku Radzieckiego (I Zarządu Głównego KGB) i Polski (Departamentu I MSW).
Marenches stwierdził później, że:
Część agentów zajmowała się handlem tajnymi dokumentami, narkotykami i bronią, inni uwikłani byli w kidnaperstwo, morderstwa i wszelkiego rodzaju krwawe porachunki.
Jeffrey Richelson w wydanej w 1988 pracy pt. "Foreign Intelligence Organizations" pisze:
Personel, jakim Marenches dysponował, obejmował nader szerokie spektrum typów ludzkich – od gangsterów i faszyzujących gaullistów poczynając, na niekompetentnych wojskowych i agentach radzieckich kończąc.
Wstrząsanej kolejnymi skandalami SDECE nie ufał nikt – ani zwykli obywatele, ani politycy, tym bardziej, że mówiło się otwarcie o głębokim spenetrowaniu przez tajne służby komunistyczne, w największym stopniu przez radzieckie.
Dyrektor generalny.
Swoje urzędowanie na stanowisku dyrektora generalnego Marenches rozpoczął od czystek personalnych, których ofiarą padła znaczna część wyższych oficerów agencji, co w połączeniu z gruntowną reorganizacją pozwoliło z powrotem uczynić z SDECE w pełni profesjonalną służbę wywiadowczą. Proamerykańskie sympatie nowego dyrektora generalnego zaowocowały ściślejszą współpracą z Centralną Agencją Wywiadowczą (CIA), co nie przeszkodziło bynajmniej SDECE w prowadzeniu zakrojonego na szeroką skalę szpiegostwa przemysłowego przeciwko firmom amerykańskim. Inicjatywą Marenchesa było również porozumienie o współpracy zawarte ze służbami wywiadu Chin komunistycznych.
SDECE udało się trafnie przewidzieć inwazję wojsk radzieckich na Afganistan i to na długo przed inwazją w 1979. Marenches wzmocnił także znacznie pozycję agencji na Bliskim Wschodzie, utrzymując liczne i dobrze zakonspirowane agentury w Iranie. W 1979, podczas kryzysu związanego z zakładnikami amerykańskimi (4 listopada 1979 irańscy studenci zajęli ambasadę USA w Teheranie, biorąc zakładników wśród personelu), SDECE opracowała – odrzucony przez władze USA – plan porwania ajatollaha Chomeiniego i wymienienia go na uwięzionych w gmachach ambasady w Teheranie obywateli amerykańskich. Marenches pozostawał w bliskich stosunkach z prezydentem Stanów Zjednoczonych Ronaldem Reaganem i dyrektorem Centrali Wywiadu (tym samym szefem CIA) Williamem J. Caseyem. Jak sam przyznał później, był bliski omawiania z nimi rozpoczęcia przez kierowaną przez niego agencję Operacji Misquito, polegającej na stworzeniu przez SDECE w Afganistanie sieci handlarzy narkotyków, zaopatrujących radzieckich żołnierzy w środki odurzające wcześniej skonfiskowane na ulicach miast USA przez Drug Enforcement Agency DEA, agencji specjalizującej się w tym kierunku.
Odejście z agencji.
Marenches zachował swe stanowisko przez całą kadencję prezydenta Valéry'ego Giscarda d'Estaing i przez pierwsze miesiące prezydentury jego następcy François Mitterranda. Po odejściu z SDECE Marenches zajął się doradztwem prywatnym, a na stanowisku dyrektora generalnego agencji zastąpił go Pierre Marion.
Marenches jest autorem napisanej wspólnie z Davidem A. Andelmanem pracy wydanej w 1992 pt. "The Fourth World War: Diplomacy and Espionage in an Age of Terrorism"; na język polski można to przetłumaczyć jako "Czwarta wojna światowa, dyplomacja i szpiegostwo w latach terroryzmu".
The Fourth World War: Diplomacy and Espionage in an Age of Terrorisim

</doc>
<doc id="173497" url="https://pl.wikipedia.org/wiki?curid=173497" title="Richard Miller (agent)">
Richard Miller (agent)

Richard Miller (ur. 1937), funkcjonariusz Federalnego Biura Śledczego (FBI), pierwszy agent FBI skazany za szpiegostwo na rzecz Związku Radzieckiego.

</doc>
<doc id="173506" url="https://pl.wikipedia.org/wiki?curid=173506" title="Krynicki Szlak Cerkwi Łemkowskich">
Krynicki Szlak Cerkwi Łemkowskich

Krynicki Szlak Cerkwi Łemkowskich – szlak prowadzi do drewnianych i murowanych cerkwi łemkowskich położonych na terenie gminy Krynica.

</doc>
<doc id="173507" url="https://pl.wikipedia.org/wiki?curid=173507" title="Skład ziarnowy">
Skład ziarnowy

Skład ziarnowy ustala się za pomocą analizy sitowej, polegającej na przesiewaniu badanego materiału przez szereg sit o żądanych wymiarach oczek. Materiał przechodzący przez sito, stanowiące górną granicę danej klasy ziarnowej, zwie się produktem dolnym, a pozostający na sicie stanowiącym dolną granicę - produktem górnym.
Składem ziarnowym określa się procentowe udziały masowe poszczególnych klas ziarnowych.

</doc>
<doc id="173508" url="https://pl.wikipedia.org/wiki?curid=173508" title="Sortyment">
Sortyment



</doc>
<doc id="173509" url="https://pl.wikipedia.org/wiki?curid=173509" title="Grof">
Grof



</doc>
<doc id="173513" url="https://pl.wikipedia.org/wiki?curid=173513" title="Bieździedza">
Bieździedza

Bieździedza (daw. "Bezdochoici", "Beszdzyedza", "Biezdziedza") – wieś w Polsce położona w województwie podkarpackim, w powiecie jasielskim, w gminie Kołaczyce.
W latach 1975–1998 miejscowość administracyjnie należała do województwa krośnieńskiego.
Miejscowość jest siedzibą parafii pod wezwaniem Świętej Trójcy, należącej do dekanatu Brzostek, diecezji rzeszowskiej.
Geografia.
Od wschodu sąsiaduje z Bieździadką, od zachodu z Kołaczycami i Nawsiem Kołaczyckim, od północy z Sowiną. Przez miejscowość przebiega droga powiatowa Kołaczyce – Lubla.
Przysiółek Rzeki położony jest przy głównej drodze do Sowiny. Jego nazwa pochodzi prawdopodobnie od płynącej obok rzeki. Ta część wsi liczy około 30 domów.
Przysiółek Łazy leży na południe od kościoła.
Historia.
Powstanie wsi.
Jako własność benedyktynów tynieckich występuje już Bieździedza w 1105 r.
Bieździedza należy do najstarszych miejscowości Podkarpacia, jakie potwierdzają dokumenty pisane w Krakowie (maj 1123 – styczeń 1125) i wydane przez legata papieskiego Kaliksta II, przeprowadzający legację w Polsce Idzi z Tuskulum, który za zgodą Bolesława Krzywoustego i syna Bolesława oraz bp. krakowskiego Radosta zatwierdzał posiadłości klasztoru opactwa benedyktynów w Tyńcu, m.in.: Bieździedza, Kratowice, Pilzno, Brzostek (Brestek), Klecie (Clececi), Dęborzyn (Doborin), Szebnie, i wioskę „Vnochovici” (Januszkowie?). Miejscowości te musiały powstać znacznie wcześniej.
Helwigowie Bieździedzcy.
W 1311 r. właścicielem wsi Bieździedza był rycerski ród Helwigów herbu Grzymała, który wybudował w tej miejscowości pierwszy drewniany kościół około 1320 r., a w 1326 r. została powołana Parafia Świętej Trójcy w Bieździedzy. Do 1340 r. przez wieś prowadził królewski trakt z Kleci przez Sowinę, Bieździadkę do Jasła z odnogą na Zamek "Golesz" (Krajowice), przygotowany do wyprawy na Ruś Halicką; 1357 rok – akt lokacyjny Kazimierza Wielkiego dla braci: Krzesława, Erazma i Jana. W 1445 r. Helwig Bieździedzki herbu Grzymała wynajął swoje dobra na dwa lata Piotrowi z Rozembarku. "Stara Bieździedza" rozciągała się wzdłuż starej drogi liczącej ok. 12 km (od Warzyc po Klecie) i po obu jej stronach w pasie wynoszącym ok. 4 km (od Zantkowej do lasów Lubli). W środkowej części tego pasa znajdowało się centrum handlowo-kościelne z karczmą, targiem i kościołem parafialnym.
Broniowscy.
Historia wsi Bieździedzy po Helwigach wiąże się ze starym szlacheckim rodem Broniowskich herbu Tarnawa, którzy posiadali tę miejscowość w 1535 r., a jej znaczniejszym przodkiem był Marcin Broniowski, burgrabia krakowski i dworzanin królewski, nagrodzony przez Jana Olbrachta starostwem w Lubaczowie i wójtostwami potwierdzonymi także przez Zygmunta Starego, które utorowały drogę do dworu królewskiego następnym z rodu. Stanisław Broniowski, chorąży przemyski, służył na dworze Zygmunta Starego i w 1546 r. wysłany został jako poseł Rzeczypospolitej do Konstantynopola na dwór sułtana w celu załatwienia pokoju z Turcją (4 kwietnia 1578). Choć w pełni nie załatwił tej ugody, jednak cieszył się względami na dworze Zygmunta Augusta. Był podróżnikiem i twórcą pierwszego opisu ówczesnego Krymu – "Tartariae descriptio" ("Opis Tatarii") w języku łacińskim i zarazem pierwszej informacji o żyjącym tam ludzie. Sporządził unikalne mapy północnych wybrzeży Morza Czarnego – uważane dzisiaj za zabytek i osiągnięcie polskiej kartografii, wydane drukiem w 1963 r.
Właścicielem Bieździedzy, był Wincenty Broniowski, zwany "„hreczkosiejem na kilku zagonach”". W 1560 r., Wincenty, gorący zwolennik reformacji, powziął myśl zamiany kościoła na zbór. W czasie agitacji za nową wiarą doszło w Bieździedzy do „cudu”, o którym opowiedziała kontrreformacyjna literatura w całej... Europie! Innowierczy minister (ksiądz) z otoczenia Wincentego, umówił się z Mateuszem, że na oczach zgromadzonego ludu zdoła go „wskrzesić”. Położony został Mateusz na pogrzebowe mary i w rzeczywistości nagle zmarł! „Cud” się nie udał i pomimo wszystkich możliwych modłów, Mateusz pozostał martwy... Niderlandzki teolog Wilhelm Lindenus był jednym z pierwszych, którzy tę informację podali, pisząc w druku wydanym w Kolonii w 1565 r., że „cud” miał miejsce we wsi: "„Biezdziedza... Biecz et Sandecz civitatibus propinquo”" (w Bieździedzy... położonej w pobliżu miast Biecza i Sącza). Potem notowano ten fakt w druku wydanym w Neapolu w 1596 r. Zasłynęła Bieździedza w Europie w sposób zgoła nieoczekiwany, a Wincenty Broniowski dzięki temu utrwalił swe imię w historii.
Trzeci z braci, Marcin Broniewski (zm. przed 31 marca 1593) karierę dworską zaczął na dworze Zygmunta Augusta. W 1577 r. rekomendowali go na stanowisko sekretarza Stefana Batorego tacy, jak hetman Jan Zamoyski, biskup krakowski Piotr Myszkowski i wojewoda podolski Mikołaj Mielecki. Znalazł się w Marcin w najbliższym otoczeniu króla, do tego w gronie ludzi realizujących najbardziej tajne jego zamierzenia związane z polityką zagraniczną Rzeczypospolitej. Udało się Batoremu poskromić bunt Gdańska, zawrzeć układ 5 listopada 1577 r. z Turcją, ale wobec przygotowań do wojen moskiewskich (zaczętych 30 sierpnia 1579 r. wyprawą na Połock) sprawa stosunków z Tatarami podległymi Turcji i z całym imperium Osmanów.
Powierzył król misję do Tatarów Andrzejowi Taranowskiemu, ale widać nie bardzo się powiodła, skoro najechali oni zagonem południowo-wschodnie ziemie Rzeczypospolitej, „przy pierwszych trawach” roku 1578 i dopiero Janusz Zbaraski rozbił czambuły pod Bracławicami. W tym samym czasie, 4 kwietnia 1578 r. instrukcje poselskie otrzymuje kolejny polski poseł – Marcin Breniowski. Rusza na Krym do chana Machmet Gireja, pomykając przez kraj ogarnięty pożogą wojenną... Udaje mu się nie tylko dotrzeć do chana, ale i wypracować preliminaria pokojowe, z czym spiesznie wrócił na dwór królewski. Układ z Tatarami stanął w końcu 1578 r. Wkrótce znowu Broniewski rusza na Krym. Przebywa tu przez 9 miesięcy. Przysłał na dwór Batorego dwa niezwykle dokładne raporty, iście... szpiegowskie! Powrócił do kraju w 1579 r., bo król wysyła go w końcu tego roku na sejmik chełmski. Dalsze lata spędził Broniewski w służbie państwowej i wojskowej, a Stefan Batory nadał mu godność podczaszego przemyskiego i starostwo w Medyce koło Przemyśla. Zmarł przed 31 marca 1593 r., bo sejmik ruski w Sądowej Wiszni obraduje wtedy nad spłatą długów po nim, które "„(...) na potrzebę Rzeczypospolitej jeżdżąc do Tatar był zaciągnął...”", jak notuje źródło.
Wśród znakomitych postaci Rodu Broniewskich był także Piotr Broniewski, tytularny "„rycerz z Bieździedzy”", syn Marcina. Zachowane materiały z jego życiorysu obejmują okres do 1600 r. Według ksiąg immatrykulanych (wpisy na studia) w 1578/79 studiował w Bazylei: "Petrus Broniowski de Byedziedza, Polonus". W 1586 w Lipsku: "P. Broniowski de Biezdzietza" i w Padwie w roku 1592
Romerowie.
Szlachecki ród Romerów herbu Jelita przybył do Bieździedzy z Chyszowa (obecnie w gminie Klikowa) na przełomie XVI i XVII wieku. Sam ród pochodził z niemieckiej nobilitowanej szlachty (1470), która pisała się Romer (lub "Rämer"). Z gałęzi tej rodziny do Polski przybył Romer za zgodą Władysława Jagiełły i założył pod Tarnowem wieś Chyszów. Pierwsza wzmianka o Romerach w Bieździedzy pochodzi z lat 1596-1598, co odnotowano przez bpa Krzysztofa Kazimierskiego, wizytatora z polecenia kard. Jerzego Radziwiłła: "„Bezdzieża. Nad. Anny z Roszkowa. Dziesięciny Romer nie płaci”". Wdowa po Jerzym Romerze, Zofia z Chmielnickich, na swój koszt dobudowała do kościoła kaplicę (tzw. „Romerowską”). Imię Jerzego Romera otworzyło nową gałąź Romerów z Bieździedzy i Bieździadki. W 1600 r. członkowi tej rodziny Jerzemu Romerowi, Piotr Broniewski sprzedał wszystkie położone tam majętności dziedziczne. Podczas władania Bieździedzą i okolicznymi wsiami przez Romerów miał miejsce najazd wojsk siedmiogrodzkich Rakoczego w 1657 r., który je spustoszył. Ród Romerów zadomowił się tu aż do 1945 r., kiedy zlikwidowano w Polsce ziemiaństwo i przymusowo rozparcelowano ich majętności.
Postaci z rodu Romerów:
Zabytki.
Kościół.
W centrum wsi znajduje się murowany gotycki kościół z XV wieku z wolno stojącą dzwonnicą. Wewnątrz świątyni znajduje się szereg „świadectw” zabytkowych w postaci nagrobków i epiafie upamiętniające fundatorów:
Kaplica.
Kaplica pw. Zwiastowania NMP z 1615 r. Wnętrze kwadratowe z zaokrągloną kopułą 16-boczną, którą wieńczy 8-boczna latarnia
Pałac.
W zachodniej części stoi murowany pałac z XIX wieku w stylu klasycystycznym z czterokolumnowym portykiem.
Cmentarz.
Cmentarz parafialny a na nim kaplica Zborowskiego z pierwszej połowy XIX wieku, oraz kwatera żołnierzy niemieckich, austriackich i rosyjskich poległych podczas I wojny światowej, znana jako Cmentarz wojenny nr 40 - Bieździedza
Inne.
We wschodniej części można znaleźć wały zwane „Basztą” (na granicy z Bieździadką) będące pozostałością po budowli obronnej z XIV-XV wieku.
Sport i rekreacja.
Ogniwo LZS powstało w Bieździedzy w 1955 r., ale sekcja piłki nożnej dopiero po 10 latach, w 1965 r. Drużyna seniorów w trakcie wielu sezonów uczestniczyła w rozgrywkach różnych szczebli – od Ligi Wiejskiej do Ligi Okręgowej. Drużyny młodzieżowe trampkarzy i juniorów występowały w klasie okręgowej.
We wsi działają Koło Gospodyń Wiejskich, Stowarzyszenie Przyjaciół Ziemi Bieździedzkiej oraz klub sportowy LKS „Orzeł”.

</doc>
<doc id="173514" url="https://pl.wikipedia.org/wiki?curid=173514" title="Sowina (województwo podkarpackie)">
Sowina (województwo podkarpackie)

Sowina – wieś w Polsce, położona w województwie podkarpackim, w powiecie jasielskim, w gminie Kołaczyce.
W latach 1975–1998 miejscowość położona była w województwie krośnieńskim.
Nazwa oraz zarys historii.
Nazwa powstała we wczesnym średniowieczu i może wywodzić się od jej założyciela, osadnika o imieniu „Sowa”. Toponimia wyodrębnia na przestrzeni dziejów wsi następujące jej nazwy:
Około X wieku Sowina, jako osada była wymieniona w posiadłościach wsi parafialnej Bieździedzy, jako własność benedyktynów z Tyńca. W 1860 roku powstała szkoła trywialna z inicjatywy ówczesnych właścicieli wsi, Ignacego i Jana Oberlanderów. W 1911 roku, Michał Kopeć (wójt gminy), Wojciech Rozpara (kierownik szkoły powszechnej), Stanisław Jachym (późniejszy pierwszy komendant OSP) oraz Jan Kopeć (żołnierz Armii Hallera) – utworzyli i zarejestrowali w "Zwierzchności Gminnej w Sowinie", "straż ogniową" (straż pożarna). W 2005 roku Zespołowi Szkoły Podstawowej i Gimnazjum, nadano imię Bł. Jana Pawła II. W 2006 roku powstała w Sowinie Parafia Matki Bożej Nieustającej Pomocy w Sowinie należąca do dekanatu brzosteckiego, diecezji rzeszowskiej.
Miejscowość zamieszkiwało małżeństwo Stanisława i Anny Kopeć – w trakcie II wojny światowej dające schronienie rodzinie żydowskiej, odznaczone medalem Sprawiedliwy wśród Narodów Świata.
Położenie.
Wieś leży w zlewni Wisłoki (potok Bieździada) na Pogórzu Strzyżowskim (513.63), zajmuje powierzchnię 825 ha (ok. 14% powierzchni gminy). Od północy sąsiaduje z Januszkowicami i Gogołowem (granica przebiega wzdłuż wzniesień o wysokości 355 do 425 m n.p.m.), od zachodu z Kołaczycami i Nawsiem Kołaczyckim (wzniesienia ok. 350 m n.p.m.), od południa z Bieździedzą i Bieździadką (wzniesienia od 380 do 404 m n.p.m.), a od wschodu z Lublicą (wzniesienia ok. 430 m n.p.m.). Ze względu na charakterystyczne elementy, może być uznana za wieś wielodrożnicową- rozproszoną. Przez wieś przebiega droga powiatowa (nr 19168: Bieździadka-Sowina-(granicą powiatu dębickiego)-Januszkowice) oraz dwie drogi gminne. Przez wieś (przysiółki „Rzym” i „Folwark”) przebiega szlak rowerowy (żółty) wiodący od Bieździedzy do Gogołowa.
Kultura.
Około 1920 roku wybudowano we wsi pierwszy Dom Ludowy (po zniszczeniach II wojny światowej w latach 1950-53 wybudowano drewniany budynek Domu Ludowego na działce Cz. Sienickiej), gdzie zaczęło się rozwijać życie kulturalne. Prowadzono odczyty na tematy: sytuacji w kraju, uprawy roli, prowadzenia pasiek pszczelich, hodowli bydła i trzody oraz członkostwa w spółdzielni spożywców „Społem”. Działał w nim chór wiejski (członkowie OSP i Koła Młodzieży Wiejskiej). Organizowano festyny wiejskie i przedstawienia teatralne np.: "Jasełka", "Mundur swatem", "Ułan i młynareczka", "Wesele staropolskie" a za uzyskane pieniądze zakupiono m.in. książki do biblioteki szkolnej. Kilkunastu mężczyzn należało do Oddziału Kosynierów z Bieździedzy i stanowili tzw. "„straż grobową”". W 1945 roku powstał Klub Rolnika. Reaktywowano amatorski zespół teatralny (20 osób), który przygotował kilka sztuk: "Damy i huzary", "Śluby panieńskie", "Grzech", "Niemcy", "Ich czworo" i "Moralność Pani Dulskiej". Przy Klubie Rolnika działało Koło Gospodyń Wiejskich, które organizowało kursy kroju i szycia, wypieku ciast i innych praktycznych zajęć. Koło funkcjonuje obecnie pod nazwą "Stowarzyszenie Koło Gospodyń Wiejskich „SOWINIANKI”" i wprowadziło do swojego programu kulturalnego m.in. obrzęd „Święta Chleba”. Na terenie wsi znajduje się wiele krzyży przydrożnych i kapliczek (wiele z nich jest umieszczonych na prywatnych posesjach lub frontonach domów mieszkalnych).
Gwara.
Język mieszkańców wsi jest charakterystyczny dla Małopolski, Pogórza i Beskidu Niskiego oraz powiatu jasielskiego. Odznacza się tzw. mazurzeniem, czyli ostrym wymawianiem zgłosek zębowych. Popularnie określa się tego typu mowę jako "syczenie". Mówiono c zamiast cz (np. łocy – oczy, tocy – toczy, rocny – roczny, copka -czapka) s zamiast sz (np. "mos – masz, kosyk – koszyk, troscyć – troszczyć, toscyć – taszczyć") i rz jak z (np. "kuz – kurz"). Literę a wymawiano na tym terenie jak o (dla przykładu – "pan – pon, mam – mom, raz – ros, kazał – kozoł") lub e (np. "daj – dej, graj – grej, oddaj – oddej"), om zamiast ą (np. "mielom – mielą, noszom – noszą, jedzom – jedzą, robiom – robią"), e jako y (np. "syr – ser, śtyry – cztery, mymu – memu"), ę na końcu słów jako e (np. "widze – widzę, ide – idę, szyje – szyję"), ej jako y oraz i (np. "w naszy wsi – w naszej wsi, u swoi siostry – u swojej siostry"). Przed o i u dawano przydech ł (przykłady: "łoko – oko, łucho – ucho, łowca – owca, łulubiony – ulubiony"), k wymawiali często jak ch (np. "chto – kto, chtóry – który, chtoryndy – którędy") lub g (np. "Wielganoc – Wielkanoc, wielgi – wielki"). Na znacznej części Pogórza opuszczano w wypowiedziach literę ł (przykłady: "chaupa – chałupa, zogówek – zagłówek") a t wymawiano jako k (np. "kwardy – twardy, krzyźwy – trzeźwy"). Mówiąc do starszego człowieka zwracano się do niego w l. mnogiej wy ("wiycie, suchejcie, godom wom"). Zamiast przyimka przez mówiono bez ("bez droge, bez pole, bez miydze").

</doc>
<doc id="173517" url="https://pl.wikipedia.org/wiki?curid=173517" title="Analiza sitowa">
Analiza sitowa

Analiza sitowa – metoda badawcza polegająca na rozdziale materiału (gruntu, mieszanki mineralnej) na frakcje zawierające ziarna o różnej wielkości, poprzez przesiewanie przez zestaw sit, w wyniku czego ziarna o odpowiednich średnicach pozostają na kolejnych sitach (o coraz mniejszych oczkach). Po zważeniu poszczególnych klas ziarnowych określa się ile procent materiału pozostało na każdym sicie w stosunku do całości materiału.
Analiza sitowa jest jedną z metod analizy granulometrycznej. Pozwala określić skład ziarnowy (frakcyjny) przesiewanego materiału.
Procesem technicznym o takiej zasadzie jest przesiewanie, przy czym stosuje się go zwyczajowo do materiałów grubszych (o frakcjach dominujących grubszych od 1–2 mm, np. kruszyw i piasków).
Analizę sitową wykorzystuje się m.in. w sedymentologii, geologii inżynierskiej (gruntoznawstwie) i geotechnice do określenia składu granulometrycznego gruntów a wobec tego ich dokładnej nazwy, właściwości i możliwości wykorzystania, a pośrednio także i w hydrogeologii do określenia niektórych właściwości gruntów, takich jak np. współczynnik filtracji (na podstawie wzorów Hazena, Carmana-Kozeny i innych).
Analizę sitową wykonuje się ją używając sit o średnicach oczek dobranych odpowiednio do przesiewanego materiału.
Norma podaje stosowane dla sit wymiary boczków oczek kwadratowych: 40 mm, 25 mm, 10 mm, 2 mm, 1 mm, 0,5 mm, 0,25 mm, 0,1 mm (dla materiałów zawierających kruszywo, kamienie, żwir, piasek lub inne grubsze ziarna) czy też 0,071 mm lub 0,063 mm (dla bardziej drobnoziarnistych materiałów takich jak mączka kwarcowa, piaski z pyłami); dopuszcza się zastąpienie sit 0,071 i 0,063 mm sitami o wymiarach oczek 0,074 i 0,06 mm. W różnych działach nauki i gospodarki mogą być używane sita o nieco różniących się średnicach oczek.
Analizę sitową można przeprowadzić 2 metodami:
Analiza sitowa jest podstawową metodą badania uziarnienia. Obecnie można ją zastąpić szybszymi metodami optoelektronicznymi, np. metodą ELSIEVE.
Zestawy sit.
W analizie sitowej stosuje się zestawy sit o oczkach kwadratowych o boku otworu w szeregu geometrycznym o czynniku równym formula_1 zwanym R10, a dokładniejsze w ciągu formula_2 zwanym R20.
Norma podaje dopuszczalne zestawy sit o określonych wymiarach oczek:
przy czym wymiary kruszywa można określać tylko za pomocą jednej z podanych w tabeli trzech propozycji zestawów, kombinacje wymiarów z zestawu 1 i zestawu 2 nie są dopuszczalne. Wymiarów zaokrąglonych podanych w nawiasach można używać przy uproszczonym opisie wymiarów kruszywa. W przypadku specjalnych warstw wykończeniowych w zestawie 2 może być zastosowane sito o wymiarach otworów 2,8 mm.

</doc>
<doc id="173520" url="https://pl.wikipedia.org/wiki?curid=173520" title="Żuraw krzykliwy">
Żuraw krzykliwy

Żuraw krzykliwy ("Grus americana") – gatunek dużego ptaka wodnego z rodziny żurawi (Gruidae). Zamieszkuje obecnie Park Narodowy Bizona Leśnego w Kanadzie (ta populacja zimuje w Aransas National Wildlife Refuge). Ponadto z ptaków utrzymywanych w niewoli utworzono osiadłą populację w Kissimmee Prairie na Florydzie oraz niewielką populację w Górach Skalistych zamieszkującą Grass Lake National Wildlife Refuge, a zimującą w Bosque del Apache National Wildlife Refuge (ta populacja nie utrzymuje się sama). Ponadto część ptaków znajduje się w niewoli. Dawniej zamieszkiwały pas od południowo-zachodniej Kanady po jezioro Michigan. Zimowiska znajdowały się na atlantyckim wybrzeżu USA oraz w północnym Meksyku. Ponadto osiadła populacja zamieszkiwała wybrzeża Zatoki Meksykańskiej.
Taksonomia.
Po raz pierwszy żurawia krzykliwego opisał Karol Linneusz w 1758, uznając go za czaplę (nadał mu nazwę "Ardea americana"). Holotyp pochodził z Zatoki Hudsona w Kanadzie. Obecnie (2021) Międzynarodowy Komitet Ornitologiczny umieszcza gatunek w rodzaju "Grus" jako "G. americana". Jest to gatunek monotypowy.
Morfologia.
Długość ciała wynosi 130–160 cm, masa ciała 4500–8500 g, zaś rozpiętość skrzydeł 200–230 cm. W upierzeniu dominuje kolor biały. Lotki I rzędu wyróżniają się barwą czarną, podobnie jak i nogi (mają one jednak szaroróżowe palce). Wierzch głowy, kantarek oraz policzki nie są porośnięte piórami, a naga skóra w tych obszarach ma kolor od jaskrawoczerwonego po czarny. Ten obszar pokrywają jedynie czarne pióra szczeciniaste. Tęczówka ma kolor żółty, dziób u nasady różowy, dalej kolor przechodzi w oliwkowy lub szary. W upierzeniu nie występuje dymorfizm płciowy, jednak samce odznaczają się większą przeciętną masą ciała (średnio 7,3 kg dla samców i 6,4 kg dla samic).
Zasięg występowania.
Żuraw krzykliwy jest gatunkiem wędrownym. Jedyna znana w pełni dzika populacja gnieździ się w Parku Narodowym Bizona Leśnego (na granicy Terytoriów Północno-Zachodnich i Alberty w Kanadzie), a zimuje w Aransas National Wildlife Refuge i okolicach (w Teksasie). Dwie populacje ptaków wychowanych w niewoli reintrodukowano do wschodnich Stanów Zjednoczonych. Populacja z Florydy osiadła. Populacja wędrowna porusza się między Wisconsin a Florydą. Środowiskiem życia żurawi krzykliwych są otwarte obszary z dużą ilością roślinności oraz wody; tego typu środowiska są szczególnie ważne podczas lęgów. Przedstawiciele "G. americana" mogą gniazdować zarówno na mokradłach, jak i w okolicach jezior czy innych zbiorników, nie tolerują jednak torfowisk wysokich. Wybierane przez żurawia krzykliwego mokradła charakteryzują się pH ok. 7,6–8,3. Zasiedlane przez ptaki wysokości różnią się zależnie od pory roku; Aransas National Wildlife Refuge obejmuje obszary o niskich wysokościach (0–10 m n.p.m.), teren Parku Narodowego Bizona Leśnego miejscami sięga 945 m n.p.m. W 2011 do południowo-zachodniej Luizjany introdukowano liczącą 10 młodych ptaków populację.
Pożywienie.
Żuraw krzykliwy jest wszystkożerny. Na materii roślinnej i zwierzęcej żeruje zarówno na ziemi, jak i w wodzie. Na zimowiskach zjada głównie kraby kalinki błękitne ("Callinectes sapidus") i owoce "Lycium carolinianum"; poza tym żywi się małżami, żołędziami, ślimakami, prostoskrzydłymi, myszami, nornikami i wężami. Podczas przelotów chętnie zjada bulwy oraz resztki ziaren na polach. W sezonie lęgowym pożywia się niewielkimi rybami, owadami, płazami bezogonowymi, wężami, myszami, rakami, małżami i ślimakami.
Rozród.
Gatunek monogamiczny, wyprowadza lęgi po raz pierwszy w wieku około 4 lat, jednak pary zaczynają formować się wcześniej. Żurawie krzykliwe składają jaja od kwietnia do połowy maja, przeciętnie para zajmuje 7,2 km². Zarówno samiec, jak i samica uczestniczą w budowie gniazda, które zwykle jest płaską platformą na kopczyku roślin umieszczonym na wodzie. Zwykle w zniesieniu znajdują się 2 jaja, które następnie są wysiadywane 30–35 dni. Puch piskląt ma kolor cynamonowy lub brązowy na grzbiecie i szary albo brązowy na spodzie ciała. U osobników młodocianych większość upierzenia jest biała, miejscami z brązowymi lub cynamonowymi wstawkami; ponadto od dorosłych odróżnia je w pełni upierzona głowa. Młode opierzają się w pełni po 80–100 dniach, jednak pozostają pod opieką rodziców do ukończenia 9 miesięcy.
Status zagrożenia.
IUCN uznaje żurawia krzykliwego za gatunek zagrożony (EN, "Endangered") nieprzerwanie od 1994 (stan w 2021). W 2007 znana liczebność populacji ptaków na wolności wynosiła 382, w tym 266 osobników dzikich gniazdujących w Kanadzie, 41 reintrodukowanych na Florydę i 75 migrujących między Wisconsin a Florydą. Liczebność populacji gniazdującej w Kanadzie w 2009 spadła do 247 wskutek suszy na zimowiskach w Teksasie. W 2008 w niewoli znajdowało się 151 ptaków. BirdLife International uznaje trend populacji za wzrostowy (2020). W przeszłości za spadek populacji odpowiadały głównie: nadmierny odłów ptaków, zmiany w środowisku oraz niepokojenie przez człowieka. W 1997 główną przyczynę śmierci lub okaleczeń u młodych ptaków stanowiły jednak linie wysokiego napięcia. Budowa turbin wiatrowych może przyczynić się do przekształcenia środowiska na obszarach, które przemierzają żurawie w trakcie wędrówki, w tym do postawienia większej ilości linii wysokiego napięcia. Ponadto jaja i pisklęta mogą zostać pożarte przez drapieżniki, jak bielik amerykański ("Haliaeetus leucocephalus"), kruki ("Corvus corax"), rysie rude ("Lynx rufus") i niedźwiedzie czarne ("Ursus americanus"). Susze w obszarach gniazdowania przyczyniają się do zmniejszenia liczby piskląt dołączających co roku do populacji.

</doc>
<doc id="173524" url="https://pl.wikipedia.org/wiki?curid=173524" title="Psychologia transpersonalna">
Psychologia transpersonalna

Psychologia transpersonalna – kierunek psychologii, w ramach którego badaniom poddaje się transpersonalne i transcendentalne aspekty duchowych doświadczeń człowieka. Kierunek ów powstał na bazie krytyki dotychczasowych szkół psychologii – psychoanalizy, behawioryzmu oraz orientacji humanistycznej i jest nazywany "czwartą siłą w psychologii". Za datę narodzin psychologii transpersonalnej jako formalnej dyscypliny przyjmuje się rok 1969, w którym ukazał się pierwszy numer czasopisma "Journal of Transpersonal Psychology" – pionierskiego periodyku akademickiego poświęconego tej gałęzi wiedzy. Jedna z zamieszczonych tam definicji głosi, że "psychologia transpersonalna „...zajmuje się badaniem najwyższego potencjału ludzkiego oraz rozpoznaniem, zrozumieniem i realizacją jednoczących, duchowych i transcendentnych stanów świadomości"". 
Według Rogera Walsha i Frances Vaughan (1980), psychologia transpersonalna obejmuje empiryczne badanie: metapotrzeb, doświadczeń szczytowych, stanów jedności świadomości, ekstazy, doświadczeń mistycznych, bycia ("being"), istoty ("essence"), ducha, błogostanu ("bliss"), grozy ("awe"), zachwytu i zdumienia, czci, olśnienia, ostatecznego sensu, ostatecznych wartości, wartości B, samoaktualizacji, przekraczania jednostkowego Ja, teorii i praktyk medytacyjnych, ścieżek duchowych, współczucia, sakralizacji życia codziennego, jedności, świadomości kosmicznej, kosmicznej gry, synergii indywidualnej i wewnątrzgatunkowej, maksymalnego spotkania interpersonalnego, zjawisk transcendentalnych, maksymalnej świadomości sensorycznej, reaktywności i ekspresji oraz związanych z nimi pojęć, doświadczeń i działań.
Badacze zajmujący się psychologią transpersonalną podejmują próby opisania duchowych doświadczeń człowieka i zintegrowania wiedzy na ich temat z nowoczesnymi teoriami psychologicznymi w taki sposób, aby obejmowały one sferę owych doświadczeń. Wśród typów doświadczeń duchowych, którymi zajmuje się psychologia transpersonalna, znajdują się stany mistyczne i transowe, nawrócenia religijne, zmienione stany świadomości oraz inne, związane z różnorodnymi praktykami duchowymi.
Definicje.
Lajoie i Shapiro (1992) dokonali przeglądu czterdziestu definicji psychologii transpersonalnej, które ukazały się w literaturze na przestrzeni lat 1969 – 1991 i wyodrębnili pięć wątków, które pojawiały się w nich szczególnie często. Należały do nich:
Walsh i Vaughan (1993) skrytykowali wiele spośród istniejących definicji psychologii transpersonalnej za zawarte w nich ontologiczne i metodologiczne założenia. Autorzy podważyli również trafność definicji wiążących psychologię transpersonalną wyłącznie ze stanem zdrowia psychicznego lub z filozofią wieczystą ("philosophia perennis"). Jednocześnie sami zdefiniowali psychologię transpersonalną jako gałąź psychologii, zajmującą się doświadczeniami transpersonalnymi i zjawiskami z nimi związanymi. Zjawiska te obejmują według nich zarówno przyczyny, efekty i korelaty doświadczeń transpersonalnych, jak i dyscypliny i praktyki przez nie inspirowane. 
Według Caplana (2009) psychologia transpersonalna oparta jest na starożytnej, mistycznej wiedzy, pochodzącej z wielu różnych tradycji, a zadaniem psychologów transpersonalnych jest przekład zawartej w niej ponadczasowej mądrości na współczesny, naukowy język i jej integracja z nowoczesną, zachodnią psychologią. W obszarze zainteresowań psychologii transpersonalnej autor umieszcza „całe spektrum psychologicznego i duchowego rozwoju człowieka – od naszych najgłębszych ran i potrzeb, po kryzys egzystencjalny człowieka, po najbardziej transcendentne obszary naszej świadomości” (Caplan, 2009: s. 231).
Obszary zainteresowań badawczych psychologii transpersonalnej.
Według Scottona, Chinnena i Battisty (1996) zakres zainteresowań badawczych psychologów transpersonalnych obejmuje między innymi:
Rozwój dyscypliny.
Wśród teoretyków, którzy uważani są za twórców podwalin psychologii transpersonalnej wymieniani są między innymi: William James, Carl Jung, Abraham Maslow i Roberto Assagioli (Miller, 1998: s. 541-542). Jak pisze Vich (1988), najwcześniejszy przykład użycia terminu "transpersonalny" można znaleźć w notatkach z wykładów Williama Jamesa, prowadzonych przez niego na Uniwersytecie Harvarda w latach 1905-1906. 
Za jedną z najbardziej znaczących osób w kontekście narodzin psychologii transpersonalnej jako formalnej dyscypliny uważa się Abrahama Maslowa. Maslow, będąc już wówczas autorem publikacji na temat doświadczeń szczytowych, wraz ze Stanislavem Grofem i Viktorem Franklem zaproponował użycie terminu „transpersonalny” jako nazwy dla wyłaniającej się, nowej dziedziny psychologii. Stopniowo, na przestrzeni lat sześćdziesiątych, termin „transpersonalny” stawał się kojarzony z odrębną dziedziną, kształtującą się w ramach szkoły psychologii humanistycznej (Chinen, 1996).
W 1969 roku między innymi Abraham Maslow, Stanislav Grof i Anthony Sutich stali się inicjatorami opublikowania pierwszego numeru czasopisma "Journal of Transpersonal Psychology", które dzisiaj jest wiodącym akademickim wydawnictwem w dziedzinie psychologii transpersonalnej (Chinen, 1996). Wkrótce potem, w 1972 roku, powołano do życia Towarzystwo Psychologii Transpersonalnej ("Association for Transpersonal Psychology; ATP"), któremu przewodniczyli: Alyce Green, James Fadiman, Frances Vaughan, Arthur Hastings, Daniel Goleman, Robert Frager, Ronald Jue, Jeanne Achterberg i Dwight Judy. 
Na przestrzeni lat osiemdziesiątych i dziewięćdziesiątych w rozwój dziedziny psychologii transpersonalnej zaangażowani byli tacy autorzy, jak Jean Houston, Stanislav Grof, Ken Wilber, Michael Washburn, Frances Vaughan, Roger Walsh, Stanley Krippner, Michael Murphy, Charles Tart, David Lukoff, Vasily Nalimov i Stuart Sovatsky. Należy zaznaczyć, że chociaż Ken Wilber jest uważany za bardzo wpływowego teoretyka w dziedzinie psychologii transpersonalnej, sam autor osobiście odcina się od tej dyscypliny na rzecz – jak twierdzi – podejścia integrującego. 
Współczesna psychologia transpersonalna zawiera w sobie perspektywy dotyczące zdrowia, nauk społecznych, a nawet sztuki. Podejście transpersonalne bywa ponadto stosowane w tak różnorodnych dziedzinach, jak psychologia, psychiatria, antropologia, socjologia, farmakologia (Scotton, Chinen i Battista, 1996) oraz teoria pracy społecznej (Cowley &amp; Derezotes, 1994). Można je również odnaleźć wśród współczesnych praktyk terapeutycznych. Niegasnące zainteresowanie psychologią transpersonalną znajduje również odbicie w tematach zgłębianych przez przedstawicieli wielu europejskich i amerykańskich uniwersyteckich wydziałów psychologii. Do instytucji szkolnictwa wyższego, które choć w pewnym stopniu zajmują się psychologią transpersonalną należą: Instytut Psychologii Transpersonalnej (USA); Kalifornijski Instytut Nauk Zintegrowanych (USA); Uniwersytet Johna F. Kennedy’ego (USA); West Georgia University (USA); Atlantic University (USA); Burlington College (Wielka Brytania); Essex University (Wielka Brytania); Uniwersytet Johna Mooresa w Liverpoolu (Wielka Brytania); Uniwersytet w Northampton (Wielka Brytania); Leeds Metropolian University (Wielka Brytania); Naropa University (USA); Pacifica Graduate Institute (USA) i Southwestern College (USA).
Robert Frager i James Fadiman z Instytutu Psychologii Transpersonalnej w swojej książce "Personality and Personal Growth" - poza objaśnieniem ważnych dla psychologii transpersonalnej pojęć i teorii – omawiają wkład wielu kluczowych postaci historycznych w rozwój i kształtowanie tej dziedziny. Jednym z celów tej publikacji było promowanie dziedziny psychologii transpersonalnej w kontekście edukacyjnym. Innym przykładem, który może wskazywać na rosnącą świadomość znaczenia tej dziedziny psychologii jest również uwzględnienie jej po raz pierwszy w formie odrębnego rozdziału w jednym z akademickich podręczników dotyczących osobowości (Engler, 2009). Jego autorka stawia pytanie o to, czy duchowość powinna być przedmiotem zainteresowania psychologii, omawia historię psychologii transpersonalnej i zastanawia się nad jej przyszłością, odwołując się do pracy Jenningsa (1999), który wyraził przekonanie, że zaniedbywany dotąd w amerykańskiej psychologii nurt transpersonalny powinien zostać do niej włączony, ponieważ jego wielki potencjał zawiera w sobie obiecujące perspektywy z punktu widzenia dalszego rozwoju psychologii.
Psychologia transpersonalna jako „czwarta siła”.
Psychologia transpersonalna bywa często postrzegana jako "czwarta siła" w psychologii, która zdaniem Maslowa (1968) w swoim dorobku przekracza nawet możliwości samoaktualizacji, jakie oferuje psychologia humanistyczna. Jest ona przedstawiana poniekąd w opozycji do uprzednich trzech głównych szkół psychologii, do których należą: psychoanaliza, behawioryzm i właśnie psychologia humanistyczna. Szkoły te w ocenie psychologów transpersonalnych w mniejszym bądź większym stopniu odrzucają w swoich badaniach transcendentną część natury człowieka. Jak pisze Bartłomiej Dobroczyński (1999), według psychologów transpersonalnych przedstawiciele tradycyjnej psychologii często odrzucają możliwość badania świadomości, zakładając, że nie może ona być obiektem badań, ponieważ nie spełnia warunku intersubiektywnej dostępności. Według tego autora krytyka pozostałych gałęzi psychologii ze strony psychologów transpersonalnych dotyczy także:
Psychologowie transpersonalni stawiają sobie natomiast za cel zintegrowanie całego spektrum wiedzy dotyczącej rozwoju człowieka – poczynając od stanów prepersonalnych, aż po transpersonalne i uważają swoją dziedzinę za najbardziej kompletną i najlepiej realizującą założenia psychologii pozytywnej naukę, związaną z duchowym rozwojem i psychoterapią.
Osiągnięcia psychologii transpersonalnej.
Psychologia transpersonalna zaznaczyła jak dotąd swój wkład w obszarach psychologii związanych z rozwojem człowieka, świadomością i duchowością oraz w obszarze psychiatrii. 
Teoretyków psychologii transpersonalnej, którzy zajmowali się duchowym rozwojem człowieka można podzielić na dwie grupy – tych, którzy opowiadają się za linearnymi i hierarchicznymi modelami rozwoju człowieka, jak na przykład Timothy Leary i Ken Wilber, oraz tych, którzy są zwolennikami modeli nielinearnych, jak na przykład Michael Washburn i Stanislav Grof. 
Timothy Leary, który w swojej burzliwej karierze zdołał osiągnąć stopień naukowy profesora psychologii, przyczynił się do rozwoju nurtu transpersonalnego między innymi dzięki publikacji książki Info-Psychology (1980), w której opisał Model Ośmiu Obwodów Neurologicznych.
Ken Wilber opracował teorię opisującą dziewięć kolejnych stadiów rozwoju świadomości, które podzielił na trzy ogólne kategorie: stadia prepersonalne (1-3), personalne (4-6) oraz transpersonalne (7-9) (Miller, 1998). W późniejszych pracach Wilbera teoria ta została rozbudowana o jeszcze jedno, dziesiąte stadium (Wilber, 1995, 1996). Autor postrzega rozwój świadomości człowieka zarówno cyrkularnie, jak i hierarchicznie. Jego model jest hierarchiczny w tym sensie, że opisany w nim rozwój postępuje od koncentracji na własnym ciele, przez koncentrację na psychice, aż po wykroczenie poza nią i ukierunkowanie na szeroko pojęty wzrost duchowy. Cyrkularność modelu Wilbera przejawia się natomiast w tym, że postęp w ramach różnorodnych linii rozwoju (na przykład moralności, poznania, emocji, itp.) nie zawsze zachodzi równomiernie, w związku z czym zdarzają się sytuacje powrotu do na początek danego stadium rozwojowego, celem uzupełnienia braków w niektórych sferach. Według Kena Wilbera poszczególne szkoły psychologii koncentrują się na różnych stadiach rozwojowych. 
W odróżnieniu od Leary’ego i Wilbera, Michael Washburn (1994, 1995) i Stanislav Grof (1975, 1985, 1998) opracowali modele duchowego rozwoju człowieka, które nie są hierarchiczne, ani linearne. Model Washburna, zbudowany w oparciu o tradycję jungowską, zakłada w rozwoju konieczność „odwrotu”. Jego główna idea zasadza się na przekonaniu, że ego wyrasta ze swoistego „źródła” ("source"), dlatego transpersonalny rozwój wymaga powrotu do owego źródła, zanim będzie można pójść naprzód (Walsh i Vaughan, 1996). Grof natomiast – w poszukiwaniu wyższej integracji psychologicznej - zastosował regresyjny model terapii (początkowo z użyciem substancji psychodelicznych, później – opracowanej przez siebie techniki oddychania holotropowego).
Psychologia transpersonalna skierowała również uwagę klinicystów na zjawisko nazywane kryzysem duchowym. Kryzys duchowy jest jedną z form kryzysu tożsamości, w którym człowiek doświadcza gwałtownych zmian w osobistym systemie znaczeń (np. celów, wartości, wierzeń, postaw). Jest on spowodowany osobistym przeżyciem pewnego duchowego doświadczenia. Według psychologów transpersonalnych tradycyjna zachodnia psychologia pomija niektóre spośród ważnych, psychologicznych aspektów kryzysu duchowego, do których należą psychiatryczne komplikacje związane na przykład z przeżyciem doświadczenia mistycznego, doświadczenia bliskiej śmierci, przebudzenia Kundalini, kryzysu szamańskiego, intensywnej medytacji czy z doświadczeniem choroby terminalnej (Lukoff, Lu i Turner, 1996). 
Stanislav i Christina Grof (1989) opisywali duchowe kryzysy za pomocą dwóch terminów – „duchowego wyłonienia” ("spiritual emergence") i „duchowego zagrożenia” ("spiritual emergency"). Określenie „duchowe wyłonienie” odnosiło się do stopniowej realizacji duchowego potencjału, której nie towarzyszą żadne negatywne konsekwencje w sferze psychologicznej, społecznej, ani zawodowej (Lukoff, Lu i Turner, 1996). Konsekwencje te pojawiają się w sytuacjach, gdy intensywny rozwój duchowy wymyka się spod kontroli jednostki i zaczyna pociągać za sobą wymienione wyżej komplikacje psychiatryczne. Tego rodzaju przypadki określane były przez Grofów mianem „duchowego zagrożenia” (Lukoff, Lu i Turner, 1996, Turner i in., 1995).
Ze względu na dostrzeżony przez psychologów transpersonalnych wpływ duchowego kryzysu na zdrowie psychiczne na początku lat dziewięćdziesiątych Lukoff, Lu i Turner (1995) zaproponowali nową kategorię diagnostyczną, której nadali tytuł „Problem psychoreligijny lub psychoduchowy”. Kategoria ta została zaakceptowana przez przedstawicieli Amerykańskiego Towarzystwa Psychiatrycznego i – po zmianie tytułu na „Problem religijny lub duchowy” – włączono ją do czwartego wydania klasyfikacji zaburzeń psychicznych DSM-IV (kod: V62.89). Według Chinena (1996) stanowi to dowód na rosnącą akceptację zagadnień transpersonalnych w środowisku zawodowym psychiatrów i psychologów. 
Krytyka.
Jednym z pierwszych krytyków psychologii transpersonalnej był znany przedstawiciel nurtu psychologii humanistycznej – Rollo May, który zakwestionował pojęciowe podstawy tej dyscypliny (Aanstos, Serling i Greening, 2000). Inny komentarz krytyczny dotyczył związków pomiędzy psychologią transpersonalną a ideami Williama Jamesa. Alexander (1980) zarzucił psychologom transpersonalnym błędne rozumienie negatywnych aspektów świadomości, opisanych w filozofii Jamesa. Krytyka ta została uwzględniona w późniejszych teoriach transpersonalnych (Daniels, 2005). Z kolei Albert Ellis – psycholog poznawczy i humanistyczny – zakwestionował naukowy status psychologii transpersonalnej oraz jej związki z religią i mistycyzmem. Friedman (2000) określił dziedzinę psychologii transpersonalnej jako rozwiniętą w zbyt niewielkim stopniu, aby można było uznać ją za naukową i umiejscowił ją pomiędzy szeroką dziedziną, jaką stanowią dyscypliny transpersonalne (do których można zaliczyć wiele spośród dyscyplin nienaukowych) a naukową psychologią.
Do grona krytyków psychologii transpersonalnej należy również Ken Wilber, który kilkukrotnie publicznie zadeklarował brak związków z tym nurtem psychologii, choć paradoksalnie uznawany jest za jednego z jej czołowych przedstawicieli. 
Doktryny i idee wielu barwnych postaci, które były lub są na zachodzie postrzegane jako duchowi nauczyciele, takich jak Georgij Gurdżijew lub Alice Bailey, często włączane są w główny nurt psychologii transpersonalnej. Jest to szkodliwe, biorąc pod uwagę aspiracje psychologów transpersonalnych do nadania jej statusu ugruntowanej i powszechnie uznawanej gałęzi nauk psychologicznych. Krytyka psychologii transpersonalnej ma swoje źródło również w tym, że jej przedstawiciele często nie wiążą swoich badań z osiągnięciami tradycyjnej psychologii, choć rezultaty owych badań oceniane są przez pryzmat całego dorobku współczesnej psychologii. W ten sposób publikacje na temat religijnych nawróceń przegrywają w konfrontacji z perspektywą psychologii społecznej, artykuły na temat zmienionych stanów świadomości – z podejściem psychofizjologicznym, a gromadzona wiedza na temat duchowości – z psychologią religii. Psychologowie transpersonalni nie zgadzają się jednak na interpretacje badanych przez siebie zjawisk proponowane przez tradycyjną psychologię, argumentując swoje stanowisko tym, że wiele spośród doświadczeń duchowych traktuje ona w kategoriach zaburzeń psychicznych lub regresji do wczesnych stadiów rozwoju psychosomatycznego.
Zastosowania i dyscypliny pokrewne.
Psychologia transpersonalna znalazła zastosowanie w obszarach takich, jak poradnictwo, zdrowie, i szeroko pojęty duchowy rozwój. Wykorzystuje się ją między innymi do budowania poczucia psychologicznego bezpieczeństwa niezbędnego do rozwoju własnej tożsamości. W swojej pracy z 1999 roku Boucovolas (1999) rozważa to, w jaki sposób z osiągnięć psychologii transpersonalnej mogą skorzystać inne transpersonalne dyscypliny, takie jak socjologia, antropologia, nauki biznesowe i nauki o zarządzaniu, prawo, ekologia, sztuka oraz dyscypliny artystyczne, wykorzystujące grę aktorską. Jedno z późniejszych wydań czasopisma "Journal of Transpersonal Psychology" (nr 37, 2005) zostało w całości poświęcone transpersonalnym aspektom mediów, w tym między innymi kina. 

</doc>
<doc id="173527" url="https://pl.wikipedia.org/wiki?curid=173527" title="Jezioro Edwarda">
Jezioro Edwarda

Jezioro Edwarda (ang. "Lake Edward", fr. "Lac Édouard") – jezioro w Afryce na pograniczu
Demokratycznej Republiki Konga i Ugandy. Położone w Wielkim Rowie Afrykańskim, nieco na południe od równika. Za czasów Idi Amina przez władze Ugandy oficjalnie przemianowane na Jezioro Idi Amin Dada.
Odkryte przez Henry’ego Mortona Stanleya w roku 1888.

</doc>
<doc id="173528" url="https://pl.wikipedia.org/wiki?curid=173528" title="MSM">
MSM



</doc>
<doc id="173531" url="https://pl.wikipedia.org/wiki?curid=173531" title="Kujawja">
Kujawja

Kujawja - konwent powstały w 1872 po założeniu Stowarzyszenia Naukowego Unitas. 
Kujawja została zdelegalizowana przez władze pruskie po sześciu latach. W 1890 roku na nowo rozpoczęła działalność. W 1912 roku zmieniło nazwę na Akademickie Towarzystwo Rolnicze Ceres. Organizacja ta, wzorowana na korporacjach niemieckich, działała do końca I wojny światowej, lecz z powodu powoływania członków do służby wojskowej, w ostatnich latach istnienia znacznie osłabła.
Ostatecznie rozwiązano ją w 1919 roku, zaś jej bibliotekę zdecydowano się przekazać mającemu powstać na uniwersytecie poznańskim stowarzyszeniu Kujawja. W efekcie stworzenia w Bydgoszczy samodzielnej Akademii Rolniczej, tam ostatecznie Kujawję zarejestrowano. W 1920 roku trzeba było zawiesić jej działalność z powodu wojny polsko-bolszewickiej.
Inicjatywa ponownego zorganizowania korporacji pojawiła się dopiero w 1923 roku, wraz z przeniesieniem bydgoskiej uczelni do Cieszyna. Na pamiątkę liczby wskrzesicieli, korporacyjne nakrycie głowy do dziś zdobi haftowana dziesięcioramienna gwiazda. W 1925 roku Kujawję przyjęto do Związku Polskich Korporacji Akademickich. W 1924 roku zawarła kartel z poznańską Coroną, a w 1929 roku z krakowską Arcadią. Korporacja w Cieszynie istniała do 1939 roku. Podczas wojny Jej członkowie dzielili losy narodu przelewając krew w walce z Niemcami i Rosjanami. W kolejnych latach, mimo ustroju komunistycznego, członkowie Kujawji podtrzymywali przyjacielskie więzi z lat studiów. Wykorzystując fakt przeniesienia Wyższej Szkoły Gospodarstwa Wiejskiego z Cieszyna do Olsztyna, korporantom udało się zarejestrować tam Towarzystwo Przyjaciół Akademii Rolniczo-Technicznej, dzięki któremu mogli się spotykać na legalnych zjazdach.
W latach dziewięćdziesiątych ostatni żyjący członkowie przedwojennej Kujawji starannie wspierali odradzający się polski ruch korporacyjny. W związku z coraz mniejszą ich liczbą, zdecydowali się podpisać w 2000 roku kartel filisterski z Korporacją Akademicką Sarmatia, aby ta, w sprzyjających okolicznościach, mogła reaktywować Kujawję. 11 maja 2002 roku, na Komerszu Sarmatii, jeden z dwóch żyjących przedwojennych korporantów, fil. Jan Domański, nadał dekle fuksowskie trzem kandydatom, którzy 22 marca 2003 roku, w osiemdziesiątą rocznicę wskrzeszenia Kujawji, złożyli przyrzeczenie barwiarskie.

</doc>
<doc id="173532" url="https://pl.wikipedia.org/wiki?curid=173532" title="Transcendencja (filozofia)">
Transcendencja (filozofia)

Transcendencja (z łac. "transcendens" – przekraczający) – filozoficzny termin mający wiele różnych, lecz spokrewnionych znaczeń; m.in.: „istnienie na zewnątrz, poza (ponad) czymś, w szczególności: istnienie przedmiotu poznania poza umysłem poznającym, bądź bytu absolutnego poza rzeczywistością poznającego”.
Określenie wywodzące się z kultury rzymskohellenistycznej z biegiem czasu wyewoluowało do kultury chrześcijańskiej, później zostało spopularyzowane w innym znaczeniu przez Immanuela Kanta w jego filozofii. Transcendencja stała się również słowem-kluczem do zrozumienia tradycji i rytuałów szamańskich ludów eurazjatyckich (transcendencja w religii).
"Transcendentny" to inaczej wymykający się zwykłemu ludzkiemu doświadczeniu, wykraczający poza zasięg ludzkiego poznania przy pomocy podstawowych pięciu zmysłów; niepoznawalny przy użyciu dostępnych środków naukowych.
Transcendentalny – będący warunkiem (możliwości) zaistnienia czegoś. W filozofii Kanta i jego kontynuatorów dotyczący apriorycznych form poznania, teoretycznie wykraczających poza przedmiot i treść poznania, a odnoszący się do warunków poznania pełnej rzeczywistości poznawczej tzn. prawdy absolutnej pojmowanej uniwersalnie przez wszystkie podmioty poznawcze. Innymi słowy, taka forma poznania otaczającej rzeczywistości, by każdy bez względu na jego umiejscowienie w niej, mógł stwierdzić jednoznaczność poznawczą, czyli prawdę – uniwersalną dla wszystkich istot poznawczych we wszechświecie.

</doc>
<doc id="173533" url="https://pl.wikipedia.org/wiki?curid=173533" title="Concordia (korporacja)">
Concordia (korporacja)

Korporacja Akademicka Concordia powstała przy Katolickim Uniwersytecie Lubelskim 22 października 1922. W październiku 2000 została reaktywowana w Lublinie.
Znani Concordusi.
Członkami rzeczywistymi K!Concordia byli m.in.:
Filistrami honoris causa K! Concordia byli:

</doc>
<doc id="173534" url="https://pl.wikipedia.org/wiki?curid=173534" title="Transcendentny">
Transcendentny



</doc>
<doc id="173535" url="https://pl.wikipedia.org/wiki?curid=173535" title="Bibuła">
Bibuła



</doc>
<doc id="173537" url="https://pl.wikipedia.org/wiki?curid=173537" title="Pełnatycze">
Pełnatycze

Pełnatycze (daw. "Pełniatycze") – wieś w Polsce położona w województwie podkarpackim, w powiecie przeworskim, w gminie Zarzecze. Leży w odległości 2 km na południowy wschód od siedziby gminy.
Miejscowość jest siedzibą rzymskokatolickiej parafii pw. Ofiarowania NMP należącej do dekanatu Pruchnik, w archidiecezji przemyskiej.
W latach 1975–1998 miejscowość administracyjnie należała do województwa przemyskiego.

</doc>
<doc id="173538" url="https://pl.wikipedia.org/wiki?curid=173538" title="Pałac Schöna w Sosnowcu Środuli">
Pałac Schöna w Sosnowcu Środuli

Pałac Schönów (przy ulicy Chemicznej) – neobarokowy pałac miejski w Sosnowcu, tzw. "pałac ojca" lub "pałac główny" w Zespole Parkowo-Pałacowy Schöna.
Opis.
Okazały, reprezentacyjny pałac z 1885, należący niegdyś do fabrykanckiej rodziny Schönów, wzniesiony przez "Ernsta Schöna", otoczony parkiem, wybudowany wzdłuż północnego krańca przędzalni czesankowej. Usytuowany jest na styku dzielnicy Pogoń i Środula, na lewym brzegu rzeki Czarna Przemsza. 
Obecnie w pałacu mieści się:
Architektura.
Pałac w stylu neobarokowym, usytuowany na planie czworoboku z basztami w trzech narożach. Posiada cztery kondygnacje, nakrywa go dach mansardowy, a baszty mają cebulaste hełmy. Na fasadach wyróżniają się tarasy podtrzymywane przez barokowe kolumny z piaskowca. Partię przyziemia zaznaczono kamienną okładziną. Elewacje bogato ozdobiono sztukaterią, wśród której przeważają liście i owoce dębu z monogramem "S". Widoczne są także płyciny dekorowane rocaille´ami i bogatymi girlandami. Na fasadzie spotykamy motyw ludzkiej twarzy, kartusze i hermy.
Pierwotnie fasada pałacu znajdowała się od strony kolei. W latach 40. XX w. przeniesiono ją na stronę południową, od strony fabryki, na miejsce wyburzonej okazałej oranżerii.
Obiekt był bardzo dobrze wyposażony i wyróżniał się gustownym wystrojem. Parter był zajęty przez pomieszczenia przeznaczone na spotkania towarzyskie oraz pokoje mieszkalne. Na pierwszym piętrze z jednej strony znajdowały się sypialnie i ubikacje, obok zaś prywatne pokoje właściciela pałacu. Po drugiej stronie parteru znajdowały się bogato wykończone pokoje dla gości. Drugie piętro zajmowały pokoje służby, częściowo pokoje gościnne oraz inne pomieszczenia gospodarcze.

</doc>
<doc id="173539" url="https://pl.wikipedia.org/wiki?curid=173539" title="Siennów">
Siennów

Siennów – wieś w Polsce położona w województwie podkarpackim, w powiecie przeworskim, w gminie Zarzecze. Leży w odległości 5 km na południowy wschód od siedziby gminy.
Miejscowość jest siedzibą rzymskokatolickiej parafii Wszystkich Świętych należącej do dekanatu Przeworsk II, w archidiecezji przemyskiej.
W latach 1975–1998 miejscowość administracyjnie należała do województwa przemyskiego.
Historia.
W 1390 parafię łacińską erygował kasztelan lwowski Jan Sienko. W 1449 parafię patronował kasztelan halicki Andrzej Sienko. Temu też rodowi należało by przypisać wzniesienie pierwszego tutejszego obiektu rezydencjonalno-obronnego zwanego "zamczyskiem Sienków". W XVI w. Siennów należał do Piotra Dębickiego, a następnie Piotra Gorajskiego oraz jego żony Katarzyny z Pstrokońskich. W XVII w. należał do Marii Ożarowskiej.

</doc>
<doc id="173540" url="https://pl.wikipedia.org/wiki?curid=173540" title="Leżachów">
Leżachów

Leżachów – wieś w południowo-wschodniej Polsce, położona w województwie podkarpackim, w powiecie przeworskim, w gminie Sieniawa, oddalona od Sieniawy o 3 km.
Według danych z 31 grudnia 2006 wieś miała 523 mieszkańców.
Prywatna wieś szlachecka, położona w województwie ruskim, w 1739 roku należała wraz z folwarkiem do klucza Jarosław Lubomirskich. W latach 1853-1975 miejscowość administracyjnie należała do powiatu jarosławskiego.
W latach 1975–1998 miejscowość administracyjnie należała do województwa przemyskiego.
Wieś "Lezechow" należąca do jarosławskich dóbr szlacheckich, położona była na przełomie XVI i XVII wieku w powiecie przemyskim ziemi przemyskiej województwa ruskiego.
Od południowej strony miejscowości, w pobliżu DW 870 znajduje się „Utires”, zajmujący się utylizacją odpadów.
W miejscowości znajduje się drewniany, nieczynny kościół pw. Najświętszego Serca Pana Jezusa (dawna cerkiew greckokatolicka św. Nykyty).
Historia.
Pierwsze udokumentowane wzmianki o Leżachowie są już w dokumencie ustanowienia Ordynacji Jarosławskiej z 1470 roku. Wzmiankowane są Jarosław, Przeworsk i wsie; obok Leżachowa są w pobliżu wymieniane: Dobra, Manasterz, Radawa, Nielepkowice, Dąbrownica, Las Gorliczyna, Gniewczyna, Tryńcza, Grodzisko i inne. W 1519 roku ordynacja ta została zniesiona.
Następnie wieś wzmiankowana jest w regestrach poborowych, które zapisali poborcy podatkowi ziemi przemyskiej w 1515 roku jako "Lyazechow" i 1589 roku, jako "Lezechow". Po podziale obszaru Jarosławskiego ziemie te weszły w skład dóbr Sieniawskich, a następnie Czartoryskich.
Wieś była również wzmiankowana jako "Lezechow" w 1628, 1651, 1658 i 1674. W 1674 roku w Leżachowie było 30 domów.
W 1885 roku władze galicyjskie zbudowały drewniany most na Sanie, a w 1887 roku w Leżachowie zbudowały powiatowy kamienny gościniec z Przeworska do Sieniawy. 
W 1897 roku wybrano zwierzchność gminną w Leżachowie, której naczelnikiem został Jędrzej Midyło, a sekretarzem Fryderyk Lichtenberg. W 1902 roku w Leżachowie było 977 ludzi, zamieszkałych w 168 domach; w obszarze dworskim (podległym pod dwór w Pełkiniach) było 87 ludzi w 6 domach.
12 czerwca 1909 roku przez most na Sanie przejeżdżał bp Józef Sebastian Pelczar, który wizytował parafię w Sieniawie.
W latach 1914–1915 były walki frontowe nad Sanem wojsk rosyjskich i austriackich, podczas których most został spalony. Po I wojnie światowej decyzją Czartoryskich z Pełkiń, ziemia z folwarku w Leżachowie-Osadzie została rozparcelowana i przekazana chłopom. Na terenie folwarku za Sanem, powstał nowy przysiółek "Kolonia Leżachowska", którego mieszkańcami byli Polacy. W 1921 roku w Leżachowie było 175 domów (w tym 27 w Kolonii Leżachowskiej).
Po I wojnie światowej na Sanie był prom linowy, a w 1924 roku władze powiatowe planowały budowę mostu. W 1925 roku zbudowano murowany dom ludowy. W 1933 roku w Leżachowie było zamieszkałych 1010 osób (w tym: 720 Ukraińców, 210 Polaków i 20 Żydów). W 1934 roku Leżachów wszedł w skład gminy zbiorowej w Sieniawie. W latach 1939–1941 na Sanie była okupacyjna granica niemiecko-radziecka, a Leżachów był w radzieckiej strefie okupacyjnej. W 1940 roku z powodu tzw. czyszczenia 800 m pasa granicznego, część mieszkańców wysiedlono w rejon Kamionki Strumiłowej i do Besarabii, a budynki rozebrano. Mieszkańcy powrócili na swoje miejsca dopiero po wojnie.
W lipcu 1944 roku wyzwolicielska Armia Radziecka zbudowała drewniany most na Sanie. Wieś w latach 1944–1945 była atakowana, przez oddziały tzw. „dzikiej partyzantki” z Zasania i z terenu Sieniawskiego. Mieszkańcy przez pewien czas ukrywali się w lesie, a partyzanci z Zasania dokonywali mordów i rabunków na miejscowej ludności. 18 kwietnia 1945 roku partyzanci spalili połowę wsi i zamordowali 10 osób. W maju 1945 roku wysiedlono na Ukrainę 287 mieszkańców z 72 domów. 26 października 1945 roku most został spalony, a później mordów dokonywali już tylko partyzanci z terenu Sieniawskiego. W czerwcu 1947 roku podczas Akcji „Wisła”, Wojsko Polskie, wysiedliło 38 osób na ziemie odzyskane. We wsi pozostało 320 osób - miejscowi Polacy, koloniści którzy zasiedlili opuszczone gospodarstwa i osoby, które przyjęły wyznanie rzymskokatolickie i obywatelstwo polskie.
22 lipca 1958 roku przez San przepłynął (z Przemyśla do Leżajska) młodzieżowy spływ kajakowy, który prowadził bp nominat Karol Wojtyła.
W 1962 roku staraniem działacza społecznego z Kolonii Leżachowskiej przygotowano projekt techniczny budowy mostu na Sanie, ale władze państwowe z tej budowy zrezygnowały.
Z czasem Kolonia Leżachowska, stała się samodzielną wsią jako Leżachów-Osada, która 1 stycznia 1996 roku, przyłączyła się do gminy Jarosław. W 1998 roku na górze Kamień, rozpoczęła się budowa prywatnego pałacu. W 1999 roku prom linowy na Sanie został ostatecznie zlikwidowany. W latach 1999–2000 w centrum wsi zbudowano murowany kościół filialny. W 2015 roku rozpoczęto generalny remont i prace badawczo-konserwatorskie dawnej cerkwi.
W latach 1868–2008 we wsi istniała szkoła podstawowa.
Kościół.
Cerkiew w Leżachowie istniała już jakiś czas przed 1515 rokiem. W 1796 roku zbudowano obecną drewnianą cerkiew sprowadzoną z Czerniawki. Była to cerkiew parafialna należąca do dekanatu Jarosławskiego. Parochia pw. św. Nykyty w Leżachowie istniała do 1945 roku.
Rzymsko-katolicy należeli do parafii w Sieniawie. W 1950 roku cerkiew została zamieniona na kościół filialny "pw. Najświętszego Serca Pana Jezusa". W 1970 roku cerkiew była remontowana.
W 1997 roku podjęto decyzję o budowie nowego murowanego kościoła, który wybudowano w centrum wioski w latach 1999–2000. Kościół pw. Podwyższenia Krzyża Świętego został poświęcony 15 września 2002 roku przez abp. Józefa Michalika. Świątynia jest kościołem filialnym należącym do Parafii Wniebowzięcia NMP w Sieniawie.

</doc>
<doc id="173544" url="https://pl.wikipedia.org/wiki?curid=173544" title="Pomnik Jana Kiepury w Sosnowcu">
Pomnik Jana Kiepury w Sosnowcu

Pomnik Jana Kiepury w Sosnowcu – pomnik odsłonięty 15 maja 2002, w przeddzień setnej rocznicy urodzin Jana Kiepury, na placu Stulecia w Sosnowcu.
Blisko trzymetrowy (290 cm) odlew z brązu jest umieszczony na granitowym cokole o wysokości 1,4 m. Pomnik przedstawia Jana Kiepurę w jego najbardziej znanej pozie – artysta w rozwianym płaszczu i kapeluszu śpiewa z ręką wzniesioną w górę.
Autorami projektu są warszawscy artyści – Tadeusz Markiewicz i Gabriel Karwowski. Ich projekt zwyciężył w konkursie, jury przewodniczył Bogusław Kaczyński.
Historia.
Decyzją Prezydenta Miasta Sosnowca z 14 grudnia 1993 roku powołany został przy klubie im. Jana Kiepury, Społeczny Komitet Budowy Pomnika Jana Kiepury. Zajmował się on wyborem miejsca pod przyszły pomnik, gromadzeniem funduszy oraz organizacją konkursu na projekt pomnika. W wyniku konkursu, na który wpłynęło 38 prac, do realizacji przeznaczono projekt warszawskich artystów Tadeusza Markiewicza i Andrzeja Karwowskiego.
Przewodniczący konkursowego jury – Bogusław Kaczyński tak uzasadniał wybór: "Rzeźba jest niezwykle dynamiczna, pokazuje artystę śpiewającego w płaszczu i kapeluszu z charakterystycznym gestem jednej ręki uniesionej ku publiczności, drugiej-przyciśniętej do serca. Tak właśnie wygląda człowiek śpiewający, tu nie ma żadnej sztuczności".
Sytuacja gospodarcza oraz denominacja złotego zmusiły komitet budowy pomnika do wstrzymania prac na kilka lat. Przełomowe stało się ogłoszenie przez Sejm RP 2002 roku – Rokiem Jana Kiepury, wskutek czego wznowił prace komitet budowy pomnika, który podjął decyzję o finalizacji projektu. Po wykonaniu gipsowej makiety w skali 1:1 w wyniku przetargu dalsze prace zlecono Gliwickim Zakładom Urządzeń Technicznych. Ostateczny odlew wykonany z brązu ma 290 cm wysokości i waży ponad 900 kg. Pomnik składa się z 9 zespawanych części. Każdą z nich przygotowano w osobnych formach.
Kopia Sosnowieckiego Pomnika Jana Kiepury znalazła się w Krynicy-Zdroju w pobliżu kina „Jaworzyna”. Odsłonięta została 17 lipca 2004 roku.

</doc>
<doc id="173546" url="https://pl.wikipedia.org/wiki?curid=173546" title="Szachownica cesarska">
Szachownica cesarska

Szachownica cesarska, cesarska korona ("Fritillaria imperialis" L.) – gatunek rośliny cebulowej należący do rodziny liliowatych ("Liliaceae"). Występuje w stanie dzikim w południowej Azji – od Wyżyny Irańskiej po północne Indie. W Polsce uprawiana jako roślina ozdobna.
Biologia i ekologia.
Kwitnie na przełomie kwietnia i maja. Roślina trująca. Wydziela brzydką woń odstraszającą nornice i myszy, które często żerują na cebulkach innych roślin ozdobnych.
Uprawa.
Szachownica cesarska wymaga gleby bardzo żyznej, niezbyt ciężkiej, przepuszczalnej, wilgotnej i zasobnej w składniki pokarmowe (najlepiej o odczynie pH obojętnym). Najlepszym miejscem są stanowiska słoneczne lub lekko zacienione. Jest wrażliwa na wiosenne przymrozki. Rozmnażana jest przez cebulki przybyszowe oddzielane od cebul matecznych i przechowywane w wilgotnym torfie. Sadzone są we wrześniu.

</doc>
<doc id="173551" url="https://pl.wikipedia.org/wiki?curid=173551" title="Zofia Mrozowska">
Zofia Mrozowska

Zofia Mrozowska (ur. 24 sierpnia 1922 w Warszawie, zm. 19 sierpnia 1983 tamże) – polska aktorka teatralna i filmowa, pedagog.
Życiorys.
W 1944 ukończyła konspiracyjny Państwowy Instytut Sztuki Teatralnej w Warszawie, a w 1945 zdała aktorski egzamin eksternistyczny. Na scenie zadebiutowała w 1945 rolą Maryny w "Weselu" Stanisława Wyspiańskiego w Teatrze Wojska Polskiego w Łodzi. Związana ze scenami teatrów warszawskich – Współczesnego i Studio. Znaczące role teatralne: tytułowa postać w „Elektrze” Giraudoux (1946), Laura w „Szklanej Menażerii” (1947), Wiola w „Wieczorze Trzech Króli” (1950), Donna Urraca w „Teatrze Klary Gazul” (1955), Emilka w „Naszym Mieście” (1957), Ifigenia w „Ifigenii w Taurydzie” (1961), Masza w „Trzech Siostrach” (1963), Maria w „Marii Stuart” (1969), Mary w „Zmierzchu Długiego Dnia” (1973), Ella w „Janie Gabrielu Borkmanie” (1975) i Marta w „Lecie” Bonda (1982).
Od 1965 była wykładowcą PWST w Warszawie, a w latach 1969–1971 dziekanem Wydziału Aktorskiego tej uczelni. W styczniu 1976 roku podpisała list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej. 23 sierpnia 1980 roku dołączyła do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Wśród kreacji filmowych i występów w Teatrze Telewizji wyróżniają się niezapomniane role w filmie "Zakazane piosenki" oraz w serialach "Lalka" Ryszarda Bera i "Polskie drogi" Janusza Morgensterna.
Była w związku z reżyserem Erwinem Axerem, z którym miała syna Andrzeja Axera, socjologa i dyrektora klinicznego w Cascadia Behavioral Health w Portland (Oregon).
Zmarła 19 sierpnia 1983 w Warszawie i została pochowana na cmentarzu ewangelicko-reformowanym przy ulicy Młynarskiej w Warszawie (kwatera 5-3-9a).

</doc>
<doc id="173554" url="https://pl.wikipedia.org/wiki?curid=173554" title="Wiek przedprodukcyjny">
Wiek przedprodukcyjny

Wiek przedprodukcyjny – przedział wiekowy przyjęty w statystyce dla potrzeb ekonomii.
Według metodologii Głównego Urzędu Statystycznego w wieku przedprodukcyjnym znajdują się mężczyźni i kobiety poniżej 18. roku życia.

</doc>
<doc id="173555" url="https://pl.wikipedia.org/wiki?curid=173555" title="Wiek poprodukcyjny">
Wiek poprodukcyjny

Wiek poprodukcyjny – przedział wiekowy przyjęty w statystyce dla potrzeb ekonomii.
Według metodologii Głównego Urzędu Statystycznego w wieku poprodukcyjnym znajdują się:

</doc>
<doc id="173559" url="https://pl.wikipedia.org/wiki?curid=173559" title="Talent (miara)">
Talent (miara)

Talent (łac. "tălentŭm" od gr. τάλαντον tálanton - ciężar) – największa jednostka miary masy i pieniądza, używana w starożytności (w Asyrii, Babilonii, starożytnej Grecji i Palestynie).
Z przekazu Herodota wiadomo, że w Mezopotamii odpowiadała masie 30,12 kg ("Dzieje" III 89,2), Izraelici w czasach Starego Testamentu przejęli ją jako "kikkar" (krąg) wagi ok. 34-36 kg, zaś jej odpowiednik na Krecie liczył ok. 29 kg.
W Babilonii talent stanowił równowartość 60 min i 3600 szekli. W Grecji stosowany na długo przed wprowadzeniem monet, nigdy jako moneta nie funkcjonował, będąc jedynie ekwiwalentem określonej masy srebra ważonego lub (później) w monetach. Np. w Atenach VI-V wieku p.n.e. odpowiadał wartości 60 min oraz 6000 drachm srebrnych i 36 tys. miedzianych oboli, pełniąc wyłącznie funkcję pieniądza obrachunkowego. W handlu międzynarodowym służył do odważania głównie złota lub srebra. Również u Greków masa talentu zależała od lokalnych systemów wagowo-pieniężnych, np. attycko-eubejskiego wynosiła 26,196 kg, egineckiego – 37,1 kg. W greckich koloniach sycylijskich attycki talent wyjątkowo dzielono na 240 (później 120) jednostek zwanych litra.
U Rzymian odpowiednikiem talentu było centupodium równe 100 librom (funtom) srebra. Choć w rzymskim systemie miar praktycznie nie funkcjonował, w handlowym obiegu przyjmowano też, że talentowi attyckiemu wagowo odpowiadała płynna miara quadrantala (amfory) o masie 80 funtów rzymskich.
W średniowieczu nazwę tę niekiedy odnoszono tę do funta obrachunkowego, na który składało się 240 srebrnych denarów.
Jeszcze później miara ta zaistniała również jako nowogrecka jednostka wagowa o nazwie „talanton”, równa 1/10 tonos lub 100 min (nowogreckich), miała masę 150 kg.
W kontekście biblijnym.
O talentach mówił Jezus Chrystus w jednej z przypowieści: „Podobnie też [jest z Królestwem Niebieskim] jak z pewnym człowiekiem, który mając się udać w podróż, przywołał swoje sługi i przekazał im swój majątek. Jednemu dał pięć talentów, drugiemu dwa, trzeciemu jeden, każdemu według jego zdolności, i odjechał. Zaraz ten, który otrzymał pięć talentów, poszedł, puścił je w obrót i zyskał drugie pięć. Tak samo i ten, który dwa otrzymał; on również zyskał drugie dwa. Ten zaś, który otrzymał jeden, poszedł i rozkopawszy ziemię, ukrył pieniądze swego pana.” (Mt 25,14-30).
O talentach mowa jest także w przypowieści o nielitościwym dłużniku, gdzie ogromny dług sięga dziesięciu tysięcy talentów (Mt 18,23-35). Wspomniane również w opisie siedmiu czasz gniewu Bożego, gdy po wylaniu ostatniej na ludzi spadły bryły gradu o wadze około talentu (Ap 16:1, 17, 21).

</doc>
<doc id="173560" url="https://pl.wikipedia.org/wiki?curid=173560" title="Mieczysław Czechowicz">
Mieczysław Czechowicz

Mieczysław Czechowicz (ur. 28 września 1930 w Lublinie, zm. 14 września 1991 w Warszawie) – polski aktor teatralny, kabaretowy, filmowy i telewizyjny, trzykrotny laureat Srebrnej Maski w plebiscycie „Expressu Wieczornego” na najpopularniejszych aktorów telewizyjnych w latach 1962–1964.
Życiorys.
Urodził się w Lublinie, rodzinnym mieście jego matki. Jego ojciec był oficerem Wojska Polskiego i stacjonował w Równem, do którego wkrótce powróciła matka wraz z dzieckiem. W Równem rodzina Czechowicza mieszkała do 1940. W czasie II wojny światowej ojciec Czechowicza trafił do niewoli, przebywał w oflagu, a wypuszczony na wolność najpierw osiadł z rodziną w Lublinie, a następnie przeprowadził się do wsi Kusze koło Biłgoraja, w której prowadził młyn. Po śmierci ojca (1943) matka wraz z synem powrócili do Lublina (1944).
26 kwietnia 1945 został aresztowany przez Urząd Bezpieczeństwa z powodu pełnienia w harcerstwie służby łączniczej w Armii Krajowej. Więziony był w siedzibie Urzędu, a następnie na lubelskim zamku, gdzie bito go i szykanowano. Sąd Wojskowy Okręgu Lubelskiego oskarżył go o działalność antypaństwową i 16 czerwca tamtego roku skazał na 3 lata więzienia w zawieszeniu na 5. W sierpniu 1945 został uwolniony na mocy rządowej amnestii. Po wyjściu z więzienia podjął naukę w lubelskim Studium Dramatycznym oraz pracował w Teatrze Muzycznym (1949–1950), a w latach 1950–1951 był związany z Teatrem Dramatycznym w Szczecinie.
W 1954 ukończył Państwową Wyższą Szkołę Teatralną w Warszawie i związał się z teatrami warszawskimi: Narodowym (1954–1957), Współczesnym (1957–1986) oraz Kwadrat (1986–1991).
Na dużym ekranie zadebiutował w 1953 w filmie "Piątka z ulicy Barskiej" w reż. Aleksandra Forda. W 1958 był współzałożycielem Kabaretu Koń, w którym ujawnił się jego talent komediowy. Potem występował w kabaretach: "Szpak", "Wagabunda", "Dudek" i "U Lopka".
Występował na Festiwalu Piosenki Radzieckiej w Zielonej Górze.
Rozgłos przyniosły mu kreacje i piosenki w telewizyjnym "Kabarecie Starszych Panów", a także liczne role drugoplanowe i epizodyczne w filmach m.in. Stanisława Barei. Zdobył serca najmłodszej widowni, użyczając swojego głosu Misiowi Uszatkowi. Brał udział także w nagraniach klasycznych bajek, m.in. "Jaś i Małgosia".
W 1962, 1963 i 1964 roku zdobył nagrodę Srebrną Maskę w plebiscycie „Expressu Wieczornego” na najpopularniejszego aktora telewizyjnego.
Pochowany na cmentarzu Powązkowskim w Warszawie (kwatera 170-1-28).
Filmografia.
Filmy kinowe.
Źródło.
Seriale TV.
Źródło.

</doc>
<doc id="173561" url="https://pl.wikipedia.org/wiki?curid=173561" title="Sykla">
Sykla



</doc>
<doc id="173564" url="https://pl.wikipedia.org/wiki?curid=173564" title="Józef Nalberczak">
Józef Nalberczak

Józef Mieczysław Nalberczak (ur. 9 stycznia 1926 w Warszawie, zm. 18 grudnia 1992 tamże) – polski aktor teatralny, filmowy i telewizyjny.
Życiorys.
Żołnierz AK Obwodu VII „Obroża”, rejon III „Dęby” (Rembertów). Pracę na scenie rozpoczął, jako żołnierz ludowego Wojska Polskiego, od występów we frontowym Teatrze 2 Dywizji Piechoty im. Henryka Dąbrowskiego, a następnie Teatrze Objazdowym 1 Armii WP w maju 1945. Po wyzwoleniu występował w Zespole Pieśni i Tańca Wojska Polskiego. W 1946 ukończył Szkołę Dramatyczną Janusza Strachockiego w Warszawie, a w 1948 PWST w Warszawie (z siedzibą w Łodzi).
Nalberczaka obsadzano w postaciach drugiego planu. W latach 1946–1947 występował w Teatrze im. Jaracza w Olsztynie, w latach 1947–1948 w Teatrze Wojska Polskiego w Łodzi. Od 1948 był związany z teatrami warszawskimi: Teatrem Rozmaitości (1948–1950), Teatrem Nowej Warszawy (1950–1955), Teatrem Klasycznym (1955–1965), Teatrem Współczesnym (1965–1974), Teatrem Polskim (1974–1983), Teatrem Narodowym (1983–1990).
Został pochowany na cmentarzu Powązkowskim w Warszawie (kwatera 296-VI-7).

</doc>
<doc id="173566" url="https://pl.wikipedia.org/wiki?curid=173566" title="Ultra (album Depeche Mode)">
Ultra (album Depeche Mode)

Ultra – dwunasty (czternasty w USA) album grupy Depeche Mode wydany 14 kwietnia 1997. Jego produkcja zajęła 13 miesięcy – spowodowane to było nieporozumieniami w zespole, a także problemami Dave’a Gahana związanymi z narkotykami.
Reedycja z 2007 roku.
Live tracks in London, April 1997 (in DTS 5.1, Dolby Digital 5.1, PCM Stereo)
Bonus tracks (PCM Stereo)
Dodatkowy materiał:

</doc>
<doc id="173567" url="https://pl.wikipedia.org/wiki?curid=173567" title="Beka (jednostka miary)">
Beka (jednostka miary)

Beka – jednostka miary masy stosowana w starożytności w Egipcie, Asyrii oraz przez lud hebrajski. Dawni kupcy wykorzystywali ją do mierzenia wagi złota. Hebrajska beka odpowiadała 10 gereom lub 1/2 sykla, czyli ok. 5,7 gramów, beka egipska wynosiła ok. 13 gramów. 

</doc>
<doc id="173568" url="https://pl.wikipedia.org/wiki?curid=173568" title="Gera (miara)">
Gera (miara)

Gera – jednostka miary używana w starożytności, odpowiada masie około 0,6 grama. 10 ger stanowi 1 bekę.
O gerze wspomina Biblia: "Sykl ma mieć dwadzieścia gera; (...) a wasza mina ma wynosić pięćdziesiąt sykli" (Biblia warszawska).

</doc>
<doc id="173572" url="https://pl.wikipedia.org/wiki?curid=173572" title="Talent (moneta)">
Talent (moneta)



</doc>
<doc id="173573" url="https://pl.wikipedia.org/wiki?curid=173573" title="Karl Kautsky">
Karl Kautsky

Karl Kautsky (ur. 16 października 1854 w Pradze, zm. 17 października 1938 w Amsterdamie) – niemiecko-austriacki działacz robotniczy, pacyfista, teoretyk demokratycznego socjalizmu, krytyk Lenina, uznający rosyjską dyktaturę proletariatu za błędne rozumienie dzieł Marksa. Od roku 1883 do śmierci redagował najważniejsze europejskie pismo socjalistyczne „Die Neue Zeit”.
Życiorys.
Kautsky urodził się w roku 1854 w Pradze w rodzinie pochodzenia żydowskiego jako syn Johanna Kautsky´ego i jego żony Minny (z domu Jaich). Do austriackiej partii socjaldemokratycznej wstąpił w 1875 roku w czasie studiów w Wiedniu, gdzie poznał Augusta Bebla i Karla Liebknechta. Studiował historię, ekonomię polityczną i filozofię. Rozpoczął wówczas ożywioną działalność publicystyczną. Na początku lat 80., po emigracji do Zurychu, nawiązał kontakty z Eduardem Bernsteinem i związał się z Socjaldemokratyczną Partią Niemiec. W czasie pobytu w Londynie poznał Karola Marksa i Fryderyka Engelsa. W roku 1883 założył w Stuttgarcie i aż do 1917 roku redagował czasopismo „Die Neue Zeit” (pol. „Nowy Czas”), które pełniło nieformalnie rolę organu teoretycznego II Międzynarodówki. W latach 1885–1890 przebywał na emigracji w Londynie, po czym powrócił do Stuttgartu, a w 1897 roku przeniósł się do Berlina.
Kautsky był aktywnym działaczem międzynarodowego ruchu marksistowskiego. Wraz z Bernsteinem opracował w roku 1891 program erfurcki. Zyskał sławę jako autor książki "Nauki ekonomiczne Karola Marksa" (wyd. 1887), przez wiele dziesięcioleci była to najbardziej poczytna popularyzacja I tomu "Kapitału", przetłumaczona na 18 języków. Przez długi czas zajmował umiarkowane stanowisko między nurtem reformistycznym a rewolucyjnym w ruchu socjalistycznym. Dopiero bezpardonowa krytyka rewolucji październikowej przyniosła mu łatkę zdrajcy. W latach 20. po raz kolejny włączył się do bieżącego życia SPD, był jednym z głównych autorów programu partii uchwalonego w 1925 roku.
Poglądy.
Kautsky był głównym ideologiem tzw. centryzmu – nurtu, który dystansował się zarówno od prawicy socjaldemokratycznej (reformistów), jak i skrzydła radykalnie rewolucyjnego. Tematyka jego prac była niezmiernie rozległa. Szczególnie wiele uwagi poświęcił uzasadnieniu tezy o historyczności kapitalizmu i wewnętrznych sprzecznościach tego systemu, które w długiej perspektywie doprowadzą do jego upadku. Kautsky dowodził, że w nowoczesnym kapitalizmie następuje koncentracja produkcji i centralizacja kapitału, względne zubożenie proletariatu i zaostrzenie sprzeczności klasowych oraz przybierają na sile tendencje do uwstecznienia demokratycznych form ustroju państwowego. W polemice z leninowską koncepcją imperializmu, zwrócił uwagę na możliwość zaistnienia pokojowej polityki imperialistycznej w formule bliskiej współczesnej neoliberalnej globalizacji (tzw. ultraimperializm). Kautsky odrzucał koncepcję koalicji partii socjaldemokratycznej z liberałami. Dowodził, że warunkiem rozpoczęcia przeobrażeń socjalistycznych jest zdobycie władzy przez proletariat. Kautsky opowiadał się konsekwentnie za demokratyczną drogą walki o władzę. Przeciwstawiał się wzrastającej w socjaldemokracji tendencji do usprawiedliwiania polityki ekspansji kolonialnej.
Po wybuchu wojny Kautsky początkowo przystał na głosowanie za kredytami wojennymi. Za najważniejsze zadanie socjaldemokracji uważał działanie na rzecz jak najszybszego zawarcia pokoju. Krytykował głównie szowinistyczne, proimperialistyczne poglądy prawicy SPD, ale – w przeciwieństwie do Róży Luksemburg – uważał za nierealistyczne liczenie na wykorzystanie wojny w celu przeprowadzenia rewolucji. Walka o socjalizm miała być podjęta metodami demokratycznymi po zakończeniu wojny. Wiosną 1917, po rozłamie w socjaldemokracji na tle stosunku do wojny, wstąpił do antywojennej USPD (Niezależna Socjaldemokratyczna Partia Niemiec), w której znalazł się wspólnie m.in. z Różą Luksemburg i Eduardem Bernsteinem.
Do rewolucji październikowej Kautsky ("Dyktatura Proletariatu" 1918) odniósł się od razu krytycznie, atakując politykę bolszewików za dyktatorskie metody i wskazując, że próba budowy socjalizmu w zacofanym kraju, w którym nie rozwinęły się kapitalistyczne stosunki produkcji, jest utopijna i skazana na degenerację. Wskazywał, że rewolucja rosyjska jest w istocie rewolucją przeciwko literze i duchowi materializmu historycznego. Kautsky stawiał na legalną drogę proletariatu do władzy i za jedynie dopuszczalną formę jego panowania politycznego uważał republikę parlamentarną gwarantującą wszystkim pełnię praw i wolności politycznych. Ostra krytyka bolszewickiej dyktatury wywołała zjadliwą polemikę ze strony Lenina, który zarzucał Kautsky’emu niezrozumienie dialektycznego charakteru procesu rewolucyjnego oraz wypaczenie poglądów Marksa i Engelsa na państwo.
Po ponownym zjednoczeniu USPD i SPD Kautsky przedstawił swoje koncepcje polityczne i teoretyczne w pracy "Rewolucja proletariacka i jej program" (1922, wyd. polskie 1924). SPD została jednak szybko zdominowana przez dawną prawicę partyjną, a wpływ Kautsky’ego na politykę partii był nieporównywalnie słabszy niż przed wojną. W 1924 Kautsky przeniósł się do Wiednia. Ostatnie kilkanaście lat życia poświęcił pracy teoretycznej. W 1927 ukazała się duża praca Kautsky’ego "Materialistyczne pojmowanie dziejów" (wyd. polskie 1963). Kautsky przepowiadał m.in. dalszą degenerację i upadek władzy bolszewików w Rosji. Liczył, że otworzy to ponownie drogę do odbudowy silnego, demokratycznego ruchu socjalistycznego. Był przeciwny tworzeniu przez partie socjaldemokratyczne jednolitego frontu z partiami komunistycznymi. Po wkroczeniu armii hitlerowskiej do Wiednia zdołał wyjechać do Amsterdamu, gdzie po kilku miesiącach zmarł.

</doc>
<doc id="173578" url="https://pl.wikipedia.org/wiki?curid=173578" title="Chalkus">
Chalkus

Chalkus, "chalk" (gr. ο χαλκούς, „miedziak”) – w starożytności miedziana (brązowa) moneta grecka o wartości ⅛ obola (Ateny) bita od V w. p.n.e.

</doc>
<doc id="173585" url="https://pl.wikipedia.org/wiki?curid=173585" title="Wielki admirał">
Wielki admirał

Grossadmiral (niem. Großadmiral tłum. "Wielki Admirał", "Admirał Wielki") – najwyższy stopień w wojskowych siłach morskich w korpusie admiralskim Marynarki Wojennej Rzeszy Niemieckiej (wyłączając Marszałka Rzeszy) oraz Marynarki Wojennej Monarchii Austro-Węgierskiej, porównywalny z feldmarszałkiem ("Generalfeldmarschall") w wojskach lądowych ("Heer") i powietrznych ("Luftwaffe"), niemający odpowiednika polskiego.
Pierwszym oficerem niemieckiej marynarki, który awansowany został do rangi wielkiego admirała był Hans von Koester. Nominacja miała miejsce 28 czerwca 1905 r. W obecnej niemieckiej marynarce wojennej stopień ten nie obowiązuje.

</doc>
<doc id="173589" url="https://pl.wikipedia.org/wiki?curid=173589" title="Lepta">
Lepta



</doc>
<doc id="173592" url="https://pl.wikipedia.org/wiki?curid=173592" title="Kwadrygat">
Kwadrygat

Kwadrygat (łac. "quadrīgātŭs") – pierwsza rzymska moneta srebrna z czasów republiki emitowana w III wieku p.n.e.
Kwadrygat był monetą średniej wielkości (ok. 23 mm) o wadze 6,82 g (6 skrupułów). Nazwa pochodzi od przedstawionej na rewersie kwadrygi powożonej przez Jupitera lub (później) przez Wiktorię, z towarzyszącym temu wyobrażeniu napisem ROMA. Na stronie licowej (awersie) nosił charakterystyczny wizerunek boga Janusa ("Janus bifrons" – „dwuobliczny”) ; obecnie uważa się, iż jest to wyobrażenie młodych Dioskurów (Kastora i Polluksa).
Wagą odpowiadał didrachmie używanej w miastach południowej Italii. Dlatego przypuszcza się, że wprowadzono go specjalnie dla handlu południowoitalskiego. Jego połowę stanowił wprowadzony nieco później wiktoriat równy drachmie.
Według aktualnej wiedzy bity był dość krótko, w latach ok. 241-235 p.n.e. i należy w nim widzieć poprzednik standardowego denara republikańskiego.

</doc>
<doc id="173594" url="https://pl.wikipedia.org/wiki?curid=173594" title="Sernik (pomieszczenie)">
Sernik (pomieszczenie)

Sernik (sernica) - pomieszczenie służące do suszenia serów, obecne w budynkach spotykanych w dawnej Polsce. Najczęściej był to pewien rodzaj drewnianej skrzyni przypominającej niewielką chatkę umieszczoną stosunkowo wysoko nad ziemią, na jednym bądź kilku drewnianych słupach oraz przykrytą daszkiem z gontu. W bocznych ściankach posiadała dużą liczbę nawierconych otworów, mających zapewnić jej odpowiednią przewiewność. Do sernika wchodziło się po drabinie.

</doc>
<doc id="173599" url="https://pl.wikipedia.org/wiki?curid=173599" title="Chassis">
Chassis



</doc>
<doc id="173600" url="https://pl.wikipedia.org/wiki?curid=173600" title="Taleja">
Taleja



</doc>
<doc id="173601" url="https://pl.wikipedia.org/wiki?curid=173601" title="Meister Eckhart">
Meister Eckhart



</doc>
<doc id="173602" url="https://pl.wikipedia.org/wiki?curid=173602" title="Flisak">
Flisak

Flisak (oryl, flis) – przedstawiciel grupy zawodowej zajmującej się w dawnej Polsce flisem, czyli rzecznym spławem (transportem) towarów.
Z reguły byli to chłopi zamieszkujący nadrzeczne wsie, dla których spław był dodatkowym, sezonowym zajęciem. Z biegiem czasu wytworzyli oni swoje własne obyczaje i słownictwo. Kulturę flisacką upamiętnił m.in. Sebastian Fabian Klonowic w swoim poemacie "Flis, to jest Spuszczanie statków Wisłą i inszymi rzekami do niej przypadającymi" z 1595 roku.
Ważnym ośrodkiem dla spławów w Polsce od XVI do XX w. był Ulanów położony u ujścia Tanwi do Sanu. W 2014 roku flisackie tradycje z Ulanowa wpisane zostały na Krajową Listę Niematerialnego Dziedzictwa Kulturowego. Obecnie ulanowscy flisacy skupieni w Bractwie Flisackim pw. św. Barbary (patronki wodniaków), kultywują tradycje flisackie w formie turystyczno-rekreacyjnej.
Hierarchia.
Starszy flisak kierujący spływem i odpowiedzialny za stan i transport tratew był zwany retmanem. Ponieważ flisacy stanowili liczną grupę zawodową, w XVII wieku założyli własną organizację przypominającą rzemieślniczy cech miejski, a król Władysław IV Waza nadał im przywileje cechowe.
Flisak w legendach i przypowieściach.
Wiersz o flisakach z Torunia:
Legenda o flisaku, który wybawił Toruń od plagi żab jest jednym z elementów interaktywnych spektakli odbywających się w Domu Legend Toruńskich.

</doc>
<doc id="173603" url="https://pl.wikipedia.org/wiki?curid=173603" title="Eunomia">
Eunomia



</doc>
<doc id="173604" url="https://pl.wikipedia.org/wiki?curid=173604" title="Dike">
Dike



</doc>
<doc id="173605" url="https://pl.wikipedia.org/wiki?curid=173605" title="Tallo">
Tallo



</doc>
<doc id="173606" url="https://pl.wikipedia.org/wiki?curid=173606" title="Aukso">
Aukso



</doc>
<doc id="173607" url="https://pl.wikipedia.org/wiki?curid=173607" title="Karpo">
Karpo



</doc>
<doc id="173609" url="https://pl.wikipedia.org/wiki?curid=173609" title="Ashley Judd">
Ashley Judd

Ashley Judd, właściwie Ashley Tyler Ciminella (ur. 19 kwietnia 1968 w Los Angeles) – amerykańska aktorka filmowa, teatralna i telewizyjna.
Życiorys.
Wczesne lata.
Urodziła się w Los Angeles w stanie Kalifornia jako córka Michaela Charlesa Ciminelli Jr., specjalisty od marketingu w wyścigach konnych, i Naomi Judd (Diana Ellen Judd), piosenkarki country zespołu The Judds. Jej rodzina była pochodzenia włoskiego. Dorastała w Los Angeles. Po rozwodzie rodziców w 1972, wychowywała się wraz ze starszą siostrą Wynonną (ur. 30 maja 1964) pod opieką matki w stanach Kalifornia, Kentucky i Tennessee. Podróżowała ze swoją matką i siostrą w związku z koncertami w Stanach Zjednoczonych – w ciągu trzynastu lat uczęszczała do dwunastu różnych szkół (była cheerleaderką), zanim w 1986 roku ukończyła szkołę średnią Franklin High School. W latach 1986–90 studiowała język francuski na University of Kentucky w Lexington.
Kariera.
W 1990 przeniosła się do Los Angeles, gdzie dorabiała jako kelnerka w popularnej restauracji „The Ivy”, gdy uczęszczała na zajęcia aktorstwa do Playhouse West School and Theater Company. Rok później debiutowała na scenie w przedstawieniu "Witaj w domu, żołnierzu" ("Welcome Home, Soldier") oraz trafiła przed kamery telewizyjne w dwóch odcinkach serialu CBS "" ("Star Trek: The Next Generation", 1991) jako chorąży Robin Lefler. Po raz pierwszy na kinowym ekranie pojawiła się w sensacyjnej komedii kryminalnej "Kuffs" (1992) z Christianem Slaterem w roli tytułowej.
W sitcomie NBC "Siostry" ("Sisters", 1991–94) wystąpiła w roli zepsutej córki głównej bohaterki. W 1994 wystąpiła na scenie Broadwayu w sztuce Williama Inge'a "Piknik" ("Picnic"). Została dostrzeżona w roli Ruby Lee Gissing, dziedziczki Tennessee, która osiedla się na Florydzie w niezależnym dramacie "Ruby w krainie szczęśliwości" ("Ruby in Paradise", 1993), za którą została uhonorowana nagrodą przez krytyków w Chicago i zdobyła nagrodę Independent Spirit na festiwalu filmowym kina niezależnego w Santa Monica, w stanie Kalifornia. Ma na swoim koncie różnorodne kreacje aktorskie; obelżywa narkomanka w dramacie komediowym "Dym" ("Smoke", 1995), żona złodzieja w dramacie sensacyjnym "Gorączka" ("Heat", 1995), sfrustrowana żona prawnika z południa w dreszczowcu "Czas zabijania" ("A Time to Kill", 1996). Za rolę Normy Jean w telewizyjnym dramacie HBO "Norma Jean i Marilyn" ("Norma Jean and Marilyn", 1996) była nominowana do nagrody Emmy i Złotego Globu. Kolejne filmy to role silnych, ambitnych, nieustępliwych kobiet, przebojem zdobywających sobie miejsce w świecie mężczyzn w thrillerach sensacyjnych, m.in. niedoszła ofiara seryjnego mordercy-psychopaty, kryjącego się pod pseudonimem Casanova w "Kolekcjonerze" ("Kiss the Girls", 1997), niesłusznie oskarżona o zabójstwo męża w "Podwójnym zagrożeniu" (1997), seryjna morderczyni w "Oku obserwatora" ("Eye of the Beholder", 1997) i inspektor policji po niedawnym awansie, szukająca seryjnego zabójcy w "Amnezji" ("Twisted", 2004) – potwierdziły jej status wszechstronnej aktorki. Znalazła się w obsadzie dramatu biograficznego "Frida" (2002) w drugoplanowej roli fotograf Tiny Modotti. W 2005 roku pojawiła się na scenie Broadwayu jako Maggie w sztuce Tennessee Williamsa "Kotka na gorącym blaszanym dachu" ("Cat On a Hot Tin Roof") u boku Jasona Patrica.
Życie prywatne.
Spotykała się z aktorem Davidem Duchovnym, zawodnikiem, występującym w polu (outfielder) w drużynie baseballowej Baltimore Orioles – Bradym Andersonem, muzykiem country Lyle Lovettem (1991-92), komikiem Jonem Stewartem (1992), aktorem Robertem De Niro (1995), piosenkarzem Michaelem Englishem (1995), aktorem Matthew McConaugheyem (1996), aktorem Joshem Charlesem (w styczniu 1996) i piosenkarzem Michaelem Boltonem (od września 1996 do grudnia 1997). W 1998 roku poznała szkockiego kierowcę wyścigowego Dario Franchittiego, z którym się związała w grudniu 1999 roku. Pobrali się 12 grudnia 2001 roku. Jednak w 2013 roku doszło do rozwodu.

</doc>
<doc id="173610" url="https://pl.wikipedia.org/wiki?curid=173610" title="Tryb wsadowy">
Tryb wsadowy

Tryb wsadowy, przetwarzanie wsadowe – wykonywanie serii zadań (programów) przez komputer. Zazwyczaj kolejne zadania są ze sobą powiązane: dane wyjściowe jednego programu przekazywane są kolejnemu programowi, któremu służą jako dane wejściowe itd.
Termin „wsad” (ang. "batch") pojawił się w czasach, gdy kod programów wprowadzany był do komputera za pomocą kart perforowanych, a czas pracy komputera był drogi. Karty z kodem programu przekazywano operatorowi systemu („SysOpowi”), który rezerwował termin dla jego wykonania i w stosownym momencie wprowadzał kod programu do komputera. Ponieważ „sysop” zwykle wprowadzał kilka programów naraz, całość określano jako „wsad”, a tak uruchamiane programy nazywano zadaniami wsadowymi.
Zadania wsadowe organizowane są w ten sposób, by ich realizacja przebiegała bez udziału użytkownika, dlatego ich dane wejściowe specyfikowane są jako parametry wiersza poleceń przekazywane z innych zadań poprzez mechanizm potoków. Kontrastuje to z pracą programów interaktywnych, które wymagają wprowadzania danych przez użytkownika.
Zalety przetwarzania wsadowego:
Historycznie przetwarzanie wsadowe związane jest z komputerami klasy mainframe – ze względów ekonomicznych większość operacji wykonywanych przez te komputery realizowana była w trybie wsadowym. Inne przyczyny były bardziej prozaiczne – terminale graficzne i interfejsy graficzne były kiedyś rzadkością.
Przetwarzanie wsadowe ma szerokie zastosowanie w systemach klasy Unix, choć elementy pracy wsadowej można spotkać również w systemach DOS.

</doc>
<doc id="173611" url="https://pl.wikipedia.org/wiki?curid=173611" title="Flis">
Flis

Flis – rzeczny spław towarów.
Tradycja flisactwa kultywowana w Polsce, Austrii, Czechach, Niemczech, Łotwie i Hiszpanii została w grudniu 2022 roku wpisana na Listę reprezentatywną niematerialnego dziedzictwa kulturowego ludzkości UNESCO.
Historia.
W dawnej Polsce stanowił jedną z najważniejszych form transportu oraz istotną gałąź gospodarki. Do najczęściej spławianych towarów należało zboże, transportowane na statkach, m.in. na specjalnie przystosowanych jednostkach zwanych komięgami, oraz drewno, spławiane w postaci tratew. Ponieważ najważniejszym i największym ośrodkiem portowym w dawnej Polsce był Gdańsk, to w naturalny sposób najważniejszą drogą wodną stała się Wisła, jakkolwiek do spławu intensywnie wykorzystywano również inne rzeki Rzeczypospolitej, np. Niemen czy też Dniepr. W okresie największego rozkwitu gospodarki folwarcznej w ciągu jednego roku przez Wisłę przepływało ponad pół tysiąca szkut, tyle samo dubasów, prawie tysiąc komięg oraz ok. trzystu tratew.
Spławem trudnili się flisacy zwani również flisami lub orylami.

</doc>
<doc id="173613" url="https://pl.wikipedia.org/wiki?curid=173613" title="Oryl">
Oryl



</doc>
<doc id="173614" url="https://pl.wikipedia.org/wiki?curid=173614" title="Komunizm utopijny">
Komunizm utopijny

Komunizm utopijny – nurt ideologii społecznej mający swe początki w końcu XVII i w XVIII wieku, a rozwinięty głównie w XIX wieku. Głównymi przedstawicielami tej doktryny byli Jean Meslier (1664-1729), Morelly (XVIII wiek), Louis Auguste Blanqui (1805-1881), Wilhelm Weitling (1808-1871) oraz Étienne Cabet (1788-1856).
Doktryna.
Komuniści utopijni jako cel swej ideologii stawiali wyzwolenie proletariatu oraz uspołecznienie środków produkcji. Aspekt utopijności przejawiał się poglądem, iż lud wyzbędzie się własności prywatnej z własnej woli uznając wyższość własności uspołecznionej. Przedstawiali również utopijne wizje nowych, w ich mniemaniu doskonałych, społeczeństw. Od socjalistów utopijnych odróżniał ich sposób osiągnięcia oczekiwanych zmian – uznali (w przeważającej większości), że kapitalizm musi być obalony w drodze przemian rewolucyjnych. Ponadto w przeciwieństwie chociażby do Saint-Simona, akcentowali znaczenie proletariatu i przyszłe społeczeństwo bezklasowe.
Jeden z pierwszych utopistów–komunistów, Meslier, twierdził, że by osiągnąć równość wszystkich potrzebna jest rewolucja chłopska, która zniszczy wyższe warstwy społeczne i zapewni wszystkim równy dostęp do dóbr. Po rewolucji powinny powstać gminy komunistyczne wiążące mieszkańców miasta czy parafii, w których panować miała wspólnota dóbr, przy czym dopuszczalne były federacje gmin w większych organizacjach.
Morelly widział w prawie własności czynnik mający destrukcyjny wpływ na rozwój społeczeństw. Panującemu w jego czasach systemowi przeciwstawiał plemiona Indian amerykańskich, które, nieskażone prawem własności, zachowały naturalny ład. Pragnąc, by taki stan osiągnęło również społeczeństwo Europy, Morelly wyszedł z postulatem zniesienia własności prywatnej i przejścia do społeczeństwa komunistycznego. Każdy obywatel tego społeczeństwa miał współpracować z innymi w rozwoju, każdy też obywatel miał być utrzymywany przez wspólnotę. Funkcjonowanie społeczeństwa opierać się miało na rodzinach, plemionach i miastach, przy czym każde plemię miało składać się z takiej samej liczby rodzin, a każde miasto z takiej samej liczby plemion. To przyszłe społeczeństwo komunistyczne opierać się miało na postępie techniczno-naukowym.
Blanqui twierdził, że przewrót obalający rządy burżuazji powinien być przeprowadzony przez nieliczną, elitarną grupę. Twierdził, że "kto ma żelazo, ten ma chleb". Po przewrocie władzę dyktatorską miał przejąć proletariat. Głosił, że "Francja najeżona uzbrojonymi robotnikami będzie zwiastowała jutrzenkę socjalizmu".
Weitling podniósł internacjonalistyczny aspekt komunizmu utopijnego – jego zdaniem zniesienie prawa własności implikowało zniesienie państwowości i utworzenie ponadnarodowego związku.
Cabet źródła powszechnego bogactwa upatrywał w zachodzącej za jego czasów industrializacji. Postulował on uspołecznienie pracy i jej efektów. Wspólne miały być również dochody. W przeciwieństwie do pozostałych komunistów utopijnych, odrzucał rewolucję i dyktaturę proletariatu. Cabet był założycielem komunistycznej gminy w pobliżu Nowego Orleanu w Stanach Zjednoczonych, z której jednakże został wydalony po konflikcie z pozostałymi uczestnikami tego utopijnego eksperymentu.
Późniejsze wpływy.
Komunizm utopijny miał wpływ na doktrynę marksizmu. Jednakże Marks i Engels dokonali zasadniczej zmiany w stosunku do utopistów – jak określił to Engels, "postawili socjalizm na gruncie realnym".

</doc>
<doc id="173616" url="https://pl.wikipedia.org/wiki?curid=173616" title="Krzywa uziarnienia">
Krzywa uziarnienia

Krzywa uziarnienia (krzywa składu ziarnowego) – graficzne przedstawienie uziarnienia. Wyznaczana jest na podstawie wykonanej wcześniej analizy sitowej, której wyniki nanoszone są na specjalną siatkę półlogarytmiczną. W wyniku tej operacji otrzymuje się ciągłą krzywą uziarnienia dla danego kruszywa lub mieszanki mineralnej.

</doc>
<doc id="173619" url="https://pl.wikipedia.org/wiki?curid=173619" title="Genus">
Genus

Genus – niezmiennik topologiczny, liczba całkowita charakteryzująca rozmaitość topologiczną równa liczbie otworów w rozmaitości. Tak więc dla sfery jest to 0, dla torusa 1, dla precelka 3 itp.
Genus powiązany jest z charakterystyką Eulera wzorem formula_1 dla powierzchni orientowalnych, dla nieorientowalnych zachodzi właściwość formula_2.

</doc>
<doc id="173620" url="https://pl.wikipedia.org/wiki?curid=173620" title="Nadziarno">
Nadziarno

Nadziarno – część kruszywa po analizie sitowej (przesiewaniu) pozostająca na największym z sit, czyli część kruszywa o wielkości ziarn większej niż badana frakcja lub grupy frakcji.
Nadziarno występuje w produkcie górnym.
Dodatkowe możliwe przyczyny występowania nadziarna:

</doc>
<doc id="173623" url="https://pl.wikipedia.org/wiki?curid=173623" title="Gostyń (gmina)">
Gostyń (gmina)

Gostyń – gmina miejsko-wiejska w województwie wielkopolskim, w powiecie gostyńskim. Siedzibą gminy jest miasto Gostyń. Według danych z 30 czerwca 2004 gminę zamieszkiwało 27 981 mieszkańców.
Struktura powierzchni.
Według danych z 31 grudnia 2003 gmina Gostyń miała obszar 137 km² (13 691 ha).
W tym:
Obszar gminy to 17% powierzchni powiatu. Obszar wiejski gminy miał powierzchnię 12 612 ha (92%), zaś miasto zajmowało obszar 1079 ha (8%). Gmina pod względem obszaru zajmowała 834 miejsce w kraju.
Sołectwa.
Brzezie, Czachorowo, Czajkowo, Dalabuszki, Daleszyn, Dusina, Gola, Kosowo, Krajewice, Kunowo, Osowo, Ostrowo, Siemowo, Sikorzyn, Stankowo, Stary Gostyń, Stężyca, Tworzymirki, Ziółkowo.
Pozostałe miejscowości.
Aleksandrowo, Bogusławki, Bronisławki, Brzezie-Huby, Gaj, Huby Pijanowskie, Klony, Kosowo Wielkopolskie, Leciejewo, Malewo, Markowo, Miranowo, Otówko, Płaczkowo, Poraj, Skowronki, Szczodrochowo, Witoldowo.
miejscowość zniesiona: Kosowo (osada).
Sąsiednie gminy.
Dolsk, Piaski, Krobia, Poniec, Krzemieniewo, Krzywiń

</doc>
<doc id="173624" url="https://pl.wikipedia.org/wiki?curid=173624" title="Minimum egzystencji">
Minimum egzystencji

Minimum egzystencji – koszyk dóbr, niezbędnych do podtrzymania funkcji życiowych człowieka i sprawności psychofizycznej. Uwzględnia on jedynie te potrzeby, których zaspokojenie nie może być odłożone w czasie, a konsumpcja niższa od tego poziomu prowadzi do biologicznego wyniszczenia i zagrożenia życia. W skład koszyka minimum egzystencji wchodzą potrzeby mieszkaniowe i artykuły żywnościowe. Łączny koszt nabycia (zużycia) tych dóbr określa wartość koszyka, która stanowi granicę ubóstwa skrajnego.
W Polsce minimum egzystencji, zwane też "minimum biologicznym", szacowane jest od 1995 przez Instytut Pracy i Spraw Socjalnych tzw. IPiSS. Podobnie, jak w przypadku minimum socjalnego, IPiSS ustala wartość koszyka minimum egzystencji oddzielnie dla 6 typów pracowniczych gospodarstw domowych (od rodziny 1-osobowej do 5-osobowej) oraz 2 typów gospodarstw emeryckich (1- i 2-osobowych). Na stronie instytutu obecne są dane archiwalne z lat 2006 - 2017, a w arkuszach tabel także od 1993 r.
Dane z poszczególnych lat.
2011.
Porównanie kwot gospodarstw jednoosobowych emeryckich oraz osób w wieku produkcyjnym pokazuje różnicę 25 zł. Mieszczą się w niej zwiększone wydatki na leki, a zmniejszone wydatki na żywność u emerytów.
W 2011 roku w Polsce wartość minimum egzystencji dla samotnej osoby dorosłej wyniosła 500,68 zł, a dla emeryta 474,20 zł. Gospodarstwa z dziećmi: rodziny z dzieckiem starszym - 443 zł na osobę. Gospodarstwa emeryckie: 2 osobowe - 394,54 zł.
Kwota odpowiadająca wartości koszyka minimum egzystencji wyznacza granicę ubóstwa skrajnego (absolutnego).
2017.
W rodzinach żyjących na poziomie minimum egzystencji w porównaniu z rodzinami z minimum socjalnym mniejsze są koszty eksploatacji mieszkania, środków czystości, kupna odzieży. Nie występują lub są znacznie mniejsze koszty związane z potrzebami kulturalnymi, wydatkami na transport i łączność (opłaty za telefony komórkowe i internet).
Rodzina w latach 1993 - 2017.
Tabela przedstawia, jak kształtował się wzrost minimum egzystencji dla rodziny 4 osobowej (mężczyzna, kobieta, dziecko młodsze 4-6 lat, dziecko starsze 13-15 lat) w ujęciu miesięcznym na gospodarstwo domowe. W skład koszyka weszły żywność, opłaty za mieszkanie, eksploatacje, wyposażenie, edukacja dzieci, odzież, leki.
Ubóstwo absolutne.
To pojęcie stosowane również w statystykach międzynarodowych na oznaczenie krańcowej biedy. Skrajnie (absolutnie) ubogim jest ten, kto może wydać na swoje utrzymanie mniej niż równowartość jednego dolara dziennie (w Polsce jest to 2,5 raza więcej). Ograniczenie o połowę liczby ludzi, którzy cierpią głód lub skrajne ubóstwo jest pierwszym zadaniem na liście Milenijnych Celów Rozwoju ONZ do roku 2015. Zgodnie z raportem MDG cel ten został osiągnięty znacznie wcześniej niż planowano. Obecnie (2015r.) takich osób jest na świecie około 800 mln, podczas gdy w roku 1990 liczba ta wynosiła około 2 mld, czyli prawie 1/3 ludzkości. Większość stanowią mieszkańcy Afryki i Azji Południowej.

</doc>
<doc id="173625" url="https://pl.wikipedia.org/wiki?curid=173625" title="Podziarno">
Podziarno

Podziarno (przesiew) – część kruszywa w analizie sitowej (przesiewaniu) przechodząca przez najmniejsze z sit, czyli część kruszywa o wielkości ziaren mniejszej od badanej frakcji lub grupy frakcji.
Podziarnem można również określić część ładunku, która przeszła przez oczka określonego sita.
Podziarno występuje w produkcie dolnym.
Dodatkowe możliwe przyczyny występowania podziarna:

</doc>
<doc id="173627" url="https://pl.wikipedia.org/wiki?curid=173627" title="Niezmiennik topologiczny">
Niezmiennik topologiczny

Niezmiennik topologiczny - wielkość, struktura lub cecha, która pozostaje niezmienna przy przekształceniach homeomorficznych jednej przestrzeni topologicznej w inną. 
Przykłady.
Następujące własności przestrzeni topologicznej są jej niezmiennikami topologicznymi:
Liczba nawinięć - niezmiennik topologiczny okręgu.
Wszystkie możliwe odwzorowania danego okręgu w inny można poklasyfikować ze względu na liczbę nawinięć. 
Df. Liczba nawinięć - liczba mówiąca, ile razy należy obiec okrąg będący obrazem przekształcenia przy pojedynczym obiegu okręgu wyjściowego. 
Liczba nawinięć jest stała i składając badane przekształcenie z dowolnym innym ciągłym przekształceniem nie można jej zmienić. Tym samym zbiór wszystkich ciągłych przekształceń okręgu rozpada się na rozłączne klasy przekształceń, które nawijają okrąg na siebie raz, dwa razy, trzy razy, itd. Struktura tego zbioru odpowiada zatem zbiorowi liczb naturalnych.

</doc>
<doc id="173631" url="https://pl.wikipedia.org/wiki?curid=173631" title="Frakcja (polityka)">
Frakcja (polityka)

Frakcja polityczna (z „łamanie”) – zorganizowana i zdyscyplinowana grupa ludzi, która wyodrębniła się w ramach szerszego organizmu politycznego (nie zerwała z nim organizacyjnych powiązań). Jest ona świadoma własnych odrębności, które wynikają z akceptowania odmiennych idei, preferowania odmiennego stylu postępowania politycznego lub realizowania specyficznych celów.
Najczęściej wyróżnia się: frakcję partyjną oraz frakcję parlamentalną.
Frakcja partyjna.
Pozostaje w strukturze organizacyjnej partii. Jej liderzy, pomimo forsowania odmiennych propozycji programowych lub personalnych, podporządkowują się decyzjom najwyższych władz partyjnych. Występowanie frakcji partyjnych jest możliwe w organizacjach, które uznają zasady demokracji wewnątrzpartyjnej i unikają wyraźnego zdefiniowania swej tożsamości programowej (takie partie określane są niekiedy mianem „partii jako koalicji frakcji”).
Frakcja parlamentarna.
Skupia wszystkich reprezentantów danej partii zasiadających w parlamencie. Niejednokrotnie grupa ta przejmuje odpowiedzialność za kierowanie partią i realizację jej programu na forum parlamentu. Decyduje też o przekształcaniu postulatów programowych partii w wytyczne polityki państwa.
W Wielkiej Brytanii frakcja parlamentarna dzieli się na tzw. "frontbenchers" (z ang. „zasiadający w przednich ławach”), czyli elitę frakcji (liderów), oraz tzw. "backbenchers" (z ang. „zasiadający w tylnych ławach”), czyli szeregowych deputowanych. W Niemczech członek frakcji nie należący do partii to hospitant.

</doc>
<doc id="173633" url="https://pl.wikipedia.org/wiki?curid=173633" title="Frakcja parlamentarna">
Frakcja parlamentarna



</doc>
<doc id="173634" url="https://pl.wikipedia.org/wiki?curid=173634" title="Wyrażenie wymierne">
Wyrażenie wymierne

Wyrażenie wymierne – wyrażenie arytmetyczne utworzone z liczb wymiernych i zmiennych o tej własności, że występują w nim wyłącznie takie operacje arytmetyczne, które po podstawieniu za zmienne liczb wymiernych dają w wyniku liczbę wymierną. Oznacza to że w wyrażeniu wymiernym występować mogą jedynie następujące działania: formula_1
Można zatem powiedzieć, że
jest wyrażeniem wymiernym, zaś
nie jest. Wyrażenie
dla formula_5 – naturalnych nie jest uważane za wyrażenie wymierne, jednak wyrażenie postaci
nadal może być uważane za wyrażenie wymierne utworzone z wielomianów.
Wyrażenia wymierne są elementami ciała wyrażeń wymiernych.

</doc>
<doc id="173636" url="https://pl.wikipedia.org/wiki?curid=173636" title="Wyrażenie arytmetyczne">
Wyrażenie arytmetyczne

Wyrażenie arytmetyczne – w językach programowania dowolne wyrażenie typu liczbowego. Może być ono złożone ze zmiennych, liczb, funkcji, symboli działań itp.
W matematyce podobne znaczenie (choć bez możliwości użycia funkcji) ma pojęcie wyrażenia algebraicznego. Niektórzy uważają, że wyrażenie arytmetyczne to wyrażenie matematyczne, które w odróżnieniu od wyrażenia algebraicznego, nie zawiera zmiennych, tylko stałe. Jeszcze inni uznają wyrażenie arytmetyczne za synonim wyrażenia algebraicznego.

</doc>
<doc id="173637" url="https://pl.wikipedia.org/wiki?curid=173637" title="Wiek produkcyjny">
Wiek produkcyjny

Wiek produkcyjny – ludność wykonująca pracę przynoszącą dochód oraz bezrobotni; przedział wiekowy przyjęty w statystyce dla potrzeb ekonomii. Według metodologii Głównego Urzędu Statystycznego w wieku produkcyjnym znajdują się:
Wiek produkcyjny dzielony jest dalej na: 

</doc>
<doc id="173638" url="https://pl.wikipedia.org/wiki?curid=173638" title="LBA">
LBA



</doc>
<doc id="173639" url="https://pl.wikipedia.org/wiki?curid=173639" title="Will Smith">
Will Smith

Will Smith, właśc. Willard Christopher Smith Jr. (ur. 25 września 1968 w Filadelfii) – amerykański aktor, producent filmowy i raper. Laureat Nagrody Akademii Filmowej, Nagrody Brytyjskiej Akademii Filmowej, Złotego Globu i kilku statuetek Grammy, ale także dwóch Złotych Malin.
Pod koniec lat 80. XX wieku uzyskał umiarkowany rozgłos jako raper, działając pod pseudonimem The Fresh Prince. W 1990 zaczął występować w serialu telewizyjnym "Bajer z Bel-Air", dzięki czemu jego popularność gwałtownie wzrosła. W połowie lat 90. porzucił telewizję na rzecz kina, występując w wielu filmowych blockbusterach. Był pierwszym aktorem, którego osiem kolejnych obrazów zarobiło ponad 100 mln dol. i zadebiutowało na szczycie box office’u w Stanach Zjednoczonych.
Młodość.
Urodził się 25 września 1968 jako jedno z czwórki dzieci Willarda Carrolla Smitha i jego żony Carolyn Elaine z domu Bright. Ma młodsze rodzeństwo bliźniacze, brata Harry’ego i siostrę Ellen (ur. 1971) oraz dwie starsze siostry przyrodnie (obie o imieniu Pam) z poprzednich małżeństw rodziców. Jego ojciec był inżynierem i miał firmę ACRAC (ang. "Air Conditioning, Refrigeration, Air Compressors") zajmującą się sprzedażą i naprawą urządzeń chłodniczych oraz handlem lodem spożywczym, a matka prowadziła biuro w firmie męża i była notariuszką w miejskim kuratorium oświaty. Wychowywał się w domu, w którym ojciec bił matkę i dzieci. Gdy miał 13 lat, jego rodzice zdecydowali się na separację, jednak rozwiedli się dopiero w 1997. Z kolejnego związku ojca ma przyrodnią siostrę, Ashley.
Dorastał w Wynnefield w zachodniej Filadelfii. Był dzieckiem o bogatej wyobraźni, a przez swój oryginalny styl bycia i ubierania się pozostawał ofiarą prześladowań wśród rówieśników. Za namową babci już jako dziecko występował podczas licznych uroczystości kościelnych, poza tym uczył się gry na fortepianie i instrumentach perkusyjnych. Choć wychował się w rodzinie baptystów, uczęszczał do katolickiej szkoły pw. Naszej Pani z Lourdes, gdzie odczuwał dyskryminację na tle rasistowskim i wyznaniowym. W połowie ósmej klasy przerwał naukę w tej szkole, a edukację kontynuował w liceum Overbrook. Wbrew powszechnej opinii, nie odrzucił propozycji stypendium na Massachusetts Institute of Technology (MIT); nigdy bowiem nie aplikował do szkoły wyższej, mimo że włączony został do programu dla przyszłych studentów MIT. Smith wytłumaczył tę sytuację w jednym z wywiadów mówiąc: "Moja mama (...) miała przyjaciela, będącego kierownikiem przyjęć w MIT. Osiągnąłem całkiem wysokie wyniki SAT, a oni potrzebowali czarnych dzieci, więc prawdopodobnie zostałbym przyjęty, ale ja nie zamierzałem iść do college’u". Jako nastolatek pracował w firmie ojca, zajmując się pakowaniem kostek lodu do worków.
Kariera muzyczna i filmowa.
Początki kariery (1985–1995).
Pierwsze rymy hip-hopowe napisał w wieku 12 lat. Jego główną inspiracją muzyczną był Grandmaster Caz. W okresie licealnym brał udział w wielu hip-hopowych bitwach freestyle’owych. Następnie dołączył, posługując się pseudonimem „Fresh Prince”, do grupy Hypnotic MCs, którą tworzyli z nim: DJ Groove, Jamie Fresh, Sheihkie-D i Mark „Lord Supreme” Forrest.
Profesjonalną działalność muzyczną rozpoczął jako MC w formacji hip-hopowej DJ Jazzy Jeff &amp; The Fresh Prince, którą utworzył z Jeffreyem „DJ Jazzy Jeffem” Townesem – turntablistą i producentem. Początkowo występowali m.in. na imprezach osiedlowych i piknikach charytatywnych, a w 1986 zagrali swój pierwszy koncert na dużej scenie (na Wynne Ballroom w Wynnefield). Po wygranej Townesa na turnieju "Battle for World Supremacy" zaczęli regularnie występować w klubach nocnych w Filadelfii, zagrali także koncerty w Delaware i Atlantic City. Z czasem dołączył do nich beatboxer Clarence „Ready Rock C” Holmes. W marcu 1986 wydali pod szyldem nowo powstałej wytwórni Word-Up Records Dany Goodmana swój debiutancki singiel z humorystycznymi piosenkami „Just One of Those Days” i „Girls Ain’t Nothing but Trouble”; drugi z utworów stał się radiowym przebojem. Latem nagrali debiutancki album pt. "Rock the House", zagrali kilka koncertów z LL Cool J-em i Whodinim oraz wyruszyli w pierwszą ogólnokrajową trasę koncertową, na której supportowali grupy Public Enemy i 2 Live Crew; trasę zakończyli późnym latem 1988 po zagraniu niemal 200 koncertów. W międzyczasie podpisali kontrakt z Russellem Simmonsem z Def Jam Recordings oraz umowę dystrybucyjną z wytwórnią Jive Records, która w marcu 1987 wydała ponownie wydała "Rock the House". Album dotarł do 83. miejsca na amerykańskiej liście sprzedaży "Billboard 200" i rozszedł się w nakładzie ponad 500 tys. egzemplarzy, za co duet odebrał certyfikat złotej płyty. Jesienią 1987 rozpoczęli w londyńskim studiu Jive Records sesję nagraniową na kolejny album. Dwypłytowy "He’s the DJ, I’m the Rapper" wydali w marcu 1988 i promowali go singlami: „Brand New Funk” i „Parents Just Don't Understand”. Z krążkiem dotarli do czwartego miejsca na liście "Billboard 200" i uzyskali za niego status potrójnej platynowej płyty za sprzedaż w ponad 3 mln egzemplarzy. W 1988 wygrali pierwszą nagrodę Grammy w kategorii muzyki rapowej, otrzymując statuetkę za najlepsze wykonanie utworu rapowego („Parents Just Don’t Understand”); zbojkotowali jednak galę wręczenia nagród z powodu nieemitowania części rapowej w telewizji. W 1989 zdobyli dwie American Music Awards za wygraną w kategoriach: Ulubiony artysta rap/hip-hopowy i Ulubiony album rap/hip-hopowy (za "He's the DJ, I'm the Rapper"). Jesienią 1989 wydali trzeci album pt. "And in This Corner…", który nagrywali w Compass Point Studio na Bahamach i który promowali singlem „I Think I Can Beat Mike Tyson”. W ramach promocji wyruszyli w kolejną trasę koncertową, podczas której coraz częściej dochodziło do konfliktów w zespole, co ostatecznie zakończyło się odejściem „Ready Rocka”. Duet przechodził również kryzys popularności, który doprowadził do zakończenia działalności zespołu.
Wraz z początkami kariery prowadził rozrzutny styl życia i nie wywiązywał się z opłat związanych z podatkiem dochodowym. W konsekwencji Internal Revenue Service wycenił jego dług względem państwa na kwotę 2,8 milionów dolarów, zajmując część dochodu aktora oraz jego prywatnych posesji. W 1989 Smith został aresztowany pod zarzutem czynnej napaści i uszkodzenia ciała oraz udziału w zmowie przestępczej, której w rzeczywistości dokonał jego wspólnik, Charlie Mack, atakując Williama Hendricksa, promotora muzycznego zaprzyjaźnionego z Danem Goodmanem. W 1990 był bliski bankructwa. Przełomem w jego sytuacji finansowej okazało się podpisanie kontraktu z telewizją NBC i rola w sitcomie "Bajer z Bel-Air", którą otrzymał dzięki wsparciu Quincy’ego Jonesa. Serial odniósł duży sukces komercyjny i na dobre zapoczątkował karierę aktorską Smitha. On sam stwierdził, że jego celem było stanie się „największą gwiazdą filmową na świecie”, dlatego – wraz z przyjacielem, producentem filmowym Jamesem Lassiterem — dokładnie studiował wspólne cechy największych hitów kasowych w historii. Jednocześnie pracował nad czwartym albumem Jazzy Jeff &amp; The Fresh Prince pt. "Homebase". Płytę promowali singlem „Summertime”, który dotarł do pierwszego miejsca na liście "Hot R&amp;B/Hip-Hop" i czwartego na liście "Hot 100", a także przyniósł duetowi nagrodę Grammy za najlepsze wykonanie utworu rapowego. Za album uzyskali certyfikat platynowej płyty oraz American Music Awards dla ulubionego albumu rap/hip-hopowego.
Zebrał przychylne recenzje dzięki roli oszusta Paula Poitiera w filmie "Szósty stopień oddalenia" (1993), ekranizacji spektaklu Johna Guare'a o tym samym tytule; za występ w produkcji zainkasował 300 tys. dol. W tym czasie odrzucił propozycję zagrania w filmie "Osiem głów w torbie" (1997), za co oferowano mu 10 mln dol. Następnie wystąpił jako detektyw Mike Lowrey w ciepło przyjętej przez krytyków i widzów komedii "Bad Boys" (1995) z Martinem Lawrencem. W 1996 zakończył pracę nad "Bajerem z Bel-Air", kręcąc ostatni, szósty sezon serialu.
Przełom w karierze filmowej (1996–2000).
Zagrał kapitana Stevena Hillera, jedną z głównych ról w filmie "Dniu Niepodległości" (1996), który stał się drugim najbardziej dochodowym obrazem w historii ówczesnego box office’u wszech czasów – zarobił łącznie 817 mln dol. Jeszcze większy sukces kasowy i artystyczny osiągnął dzięki występowi w roli w filmie Stevena Spielberga "Faceci w czerni", który przyniósł twórcom 850 mln dol. zysku. Obraz promował tytułową piosenką, która znalazła się na szczycie list przebojów w kilku regionach na całym świecie, m.in. w Wielkiej Brytanii, oraz przyniosła mu nagrodę Grammy za najlepszy występ hip-hopowy. Płyta ze ścieżką dźwiękową do filmu rozeszła się w ponad 5 mln egzemplarzy.
Latem 1997 kontynuował solową karierę muzyczną, wydając singiel „Just Cruisin'”. Utwór, wraz z „Men in Black”, umieścił później na swoim debiutanckim albumie pt. "Big Willie Style", z którym dotarł do pierwszej dziesiątki amerykańskiej listy "Billboard 200" i uzyskał dziewięciokrotną platynę certyfikowaną przez Recording Industry Association of America. Trzeci singiel z albumu „Gettin 'Jiggy wit It”, wydany w 1998, stał się pierwszym numerem Smitha na liście "Billboard Hot 100".
Po sukcesie "Facetów w czerni" wystąpił u boku Gene Hackmana w filmie "Wróg publiczny". (1998). Następnie odrzucił propozycję roli Neo w serii "Matrix" na rzecz filmu "Bardzo dziki zachód" (1999). Pomimo rozczarowania związanego z komercyjnym zyskiem "Bardzo dzikiego zachodu", Smith przyznał, że nie żałuje swojej decyzji, dodając, iż występ Keanu Reevesa jako Neo był zdecydowanie lepszy, niż to, co on sam mógłby pokazać w tej roli.
Sukces międzynarodowy (od 2001).
W 2000 rozpoczął pracę nad tytułową rolą w filmie biograficznym "Ali" (2001) o Muhammadzie Alim; jeszcze przed rozpoczęciem zdjęć odbył kilkumiesięczne treningi bokserskie i wytrzymałościowe. Za rolę w biopicu otrzymał swoją pierwszą nominację do Oscara (dla najlepszego aktora pierwszoplanowego). W 2004 znalazł się na liście 40 najbogatszych osób w Stanach Zjednoczonych, które nie ukończyły 40. roku życia. W 2005 został wpisany do Księgi rekordów Guinnessa, jako że w ciągu 24 godzin obecny był na rekordowych trzech premierach filmowych. Za główną rolę w filmie "W pogoni za szczęściem" (2006) uzyskał swoją drugą w karierze nominację do Oscara dla najlepszego aktora pierwszoplanowego.
W kwietniu 2007 został określony przez tygodnik „Newsweek” mianem najbardziej wpływowego aktora w Hollywood. 10 grudnia 2007 pozostawił odcisk swojej dłoni i stopy przed Grauman’s Chinese Theatre na Hollywood Boulevard. Cztery dni później premierę miał kolejny film z jego udziałem, "Jestem legendą". Jeden z recenzentów napisał, że sukces komercyjny obrazu „ugruntował pozycję Smitha jako najbardziej dochodowej postaci w Hollywood”. Sukces kasowy osiągnął również kolejny film ze Smithem w roli głównej – "Hancock" (2008), który przyniósł twórcom 600 mln dol. przychodu. W 2008 magazyn „Forbes” uznał Smitha za najlepiej zarabiającego aktora na świecie, z rocznym dochodem powyżej 80 mln dol. W programie Barbary Walters, który 4 grudnia 2008 wyemitowała telewizja ABC, Smith przedstawiony został jako jedna z dziesięciu najbardziej fascynujących postaci 2008. Prezydent Stanów Zjednoczonych Barack Obama przyznał, że jeśli kiedykolwiek powstanie film o jego życiu, chciałby, aby w jego rolę wcielił się Smith. Obama powiedział również, że rozmawiał ze Smithem o możliwości nakręcenia obrazu o wyborach z 2008, jednak nie może to nastąpić przed końcem jego prezydentury.
19 sierpnia 2011 potwierdzono, że Smith wrócił po kilku latach przerwy do studia nagraniowego, gdzie wraz z producentem La Marem Edwardsem pracuje nad nowym albumem muzycznym. W 2012 premierę miał pierwszy od czterech lat film z udziałem Smitha – "Faceci w czerni III". W tym samym roku pracowano nad filmem "The Last Pharaoh", w którym Smith zagrał główną rolę – faraona Taharki. Był pomysłodawcą i współproducentem filmu "1000 lat po Ziemi" (2013), w którym zagrał także główną rolę i wystąpił u boku młodszego syna, Jadena. Obraz sci-fi zebrał chłodne recenzje i poniósł porażkę komercyjną. W 2017 zasiadł w jury konkursu głównego na 70. Międzynarodowego Festiwalu Filmowego w Cannes. W maju 2018 wraz z Nickim Jamem i Erą Istrefi nagrali utwór „Live It Up”, oficjalną piosenkę Mistrzostw świata w piłce nożnej w Rosji. We wrześniu z okazji swoich 50. urodzin wykonał skok na bungee do Wielkiego Kanionu, co było transmitowane na żywo na kanale „Yes Theory” na YouTubie; "Will Smith: The Jump" w pierwsze 48 godzin od premiery odnotował ponad 17,5 mln wyświetleń. 
W marcu 2022 na 94. ceremonii wręczenia Oscarów odebrał nagrodę dla najlepszego aktora pierwszoplanowego za rolę w filmie "King Richard. Zwycięska rodzina". Podczas gali spoliczkował prowadzącego ceremonię Chrisa Rocka, który żartował z żony Smitha, Jady. Smith przeprosił później Rocka za swoją reakcję.
Życie prywatne.
W latach 80. spotykał się z Melanie Parker. Następnie związał się z Tanyą Moore. W 1992 poślubił Sheree Zampino, z którą rozwiódł się już trzy lata później. Mają syna Willarda Christophera „Treya” Smitha III (ur. 1992), który w 1998 pojawił się w wideoklipie do piosenki ojca „Just the Two of Us”. 31 grudnia 1997 poślubił aktorkę Jadę Pinkett, z którą ma dwoje dzieci: Jadena Christophera Syre'a (ur. 1998) oraz Willow Camille Reign (ur. 2000). Jaden zagrał syna Willa w filmie "W pogoni za szczęściem" (2006), a Willow wcieliła się w rolę córki aktora w obrazie "Jestem legendą" (2007). Jako wzór, z którego czerpie w wychowaniu własnych dzieci, Smith wymienia swojego ojca: "Patrzę na mojego tatę i to, jak wiele wysiłku wkładał, by wykarmić i ubrać czwórkę dzieci, i do tego wciąż znajdował czas, by spędzać z nami swój czas".
Posiada prywatne rezydencje na Star Island w Miami Beach, w Los Angeles, Filadelfii oraz w Sztokholmie.
Wraz z bratem Harrym Smithem jest właścicielem firmy Treyball Development Inc..
W 2008 wsparł finansowo kampanię prezydencką Demokraty Baracka Obamy. 11 grudnia 2009 wraz z żoną poprowadzili w Oslo koncert z okazji wręczenia Pokojowej Nagrody Nobla, którą otrzymał Obama.
W dzieciństwie należał do Kościoła Baptystów. W jednym z wywiadów przyznał, że studiował wiele religii, w tym scjentologię, wypowiadając się o niej w pozytywnym świetle: "Myślę, że wiele idei scjentologii jest wspaniałych i rewolucyjnych, a zarazem nie-religijnych". Dodał: "98% scjentologów jest takich samych, jak ci, którzy hołdują Biblii... Nie uważam, że jeśli ktoś zamiast słowa „duch” używa określenia „thetan”, zmienia się jego właściwa definicja". Jednocześnie zaprzeczył, jakoby miał być członkiem Kościoła Scjentologicznego, mówiąc: "Jestem chrześcijaninem. Studiuję wszystkie religie i szanuję wszystkich ludzi oraz wszystkie życiowe drogi". W 2007 przekazał 1,3 mln dol. na cele charytatywne, z czego 450 tys. dol. trafiło do dwóch organizacji chrześcijańskich, natomiast 122 tys. dol. zostały przekazane organizacjom scjentologicznym; pozostałe środki przeznaczono na m.in. meczet w Los Angeles, kościoły i szkoły chrześcijańskie, a także Icchak Rabin Memorial Center w Izraelu. Wraz z żoną założył w Calabasas prywatną szkołę podstawową New Village Leadership Academy, która wzbudziła kontrowersje ze względu na wykorzystanie Study Tech, metody nauczania, stworzonej przez L. Rona Hubbarda, założyciela Kościoła Scjentologicznego.

</doc>
<doc id="173641" url="https://pl.wikipedia.org/wiki?curid=173641" title="György Lukács">
György Lukács

György Lukács ur. jako György Bernát Löwinger (ur. 13 kwietnia 1885 w Budapeszcie, zm. 4 czerwca 1971 tamże) – żydowskiego pochodzenia, węgierski filozof marksistowski i historyk literatury, estetyk, działacz węgierskiego i międzynarodowego ruchu robotniczego, członek Komunistycznej Partii Węgier.
Życiorys.
Urodził się w rodzinie zamożnego żydowskiego bankiera barona Józsefa Löwingera (1855–1928) i Adeli Wertheimer (1860–1917) jako jeden z trójki rodzeństwa. Po ukończeniu sławnego Fasori Gimnázium, studiował na uniwersytetach w Budapeszcie, Berlinie i Heidelbergu. W tym czasie znajdował się pod wpływem Georga Simmla (1858–1918) oraz Maxa Webera (1864–1920). W 1906 uzyskał doktorat z ekonomii i nauk politycznych na uniwersytecie w Kolozsvár za dysertację napisaną pod kierunkiem pierwszego z nich. W 1909 uzyskał tytuł doktora filozofii na Uniwersytecie w Budapeszcie. Na Lukácsa w pewnym stopniu oddziaływała także filozofia syndykalizmu Georges’a Sorela (1847–1922), zwłaszcza przez twórczość Ervina Szabó (1877–1918), najwybitniejszego przedstawiciela syndykalizmu na Węgrzech. W 1911 ogłosił dwie rozprawy o literaturze: "Dusza i formy" (wyd. 1911) i "Teoria powieści" (wyd. 1916, wyd. polskie 1968). 
W 1915 roku został powołany do wojska, gdzie spędził zaledwie rok. Po opuszczeniu armii pracował nad książką "Filozofia Sztuki" (), którą w 1918 na Uniwersytecie w Heidelbergu przedstawił jako rozprawę habilitacyjną.
W 1918 wstąpił do Komunistycznej Partii Węgier. W okresie Węgierskiej Republiki Rad (21 marca – 1 sierpnia 1919 r.) pełnił funkcję zastępcy komisarza ludowego ds. nauki, następnie komisarza politycznego V Czerwonej Dywizji. Uczestniczył w walkach na froncie rumuńskim i organizował Robotniczy Uniwersytet im. Karola Marksa. 
Po upadku Republiki wyemigrował do Wiednia. Tam został aresztowany i wydany w ręce władz węgierskich. Po kampanii publicznej na rzecz jego uwolnienia, w której wzięli udział m.in. Thomas Mann, został zwolniony z więzienia i przebywał w Wiedniu do 1929 roku. W Wiedniu działał w KPW. Publikował w wiedeńskim piśmie „Kommunist” artykuły o nastawieniu ultraradykalnym. Rozprawy napisane w latach 1919–1922: "Czym jest marksizm ortodoksyjny?", "Marksistka Róża Luksemburg", "Świadomość klasowa", "Urzeczowienie i świadomość proletariatu", "Zmiana funkcji materializmu historycznego", "Legalność i nielegalność", "Krytyczne uwagi o „Krytyce rewolucji rosyjskiej” Róży Luksemburg", "Metodyczne uwagi w kwestii organizacji" złożyły się na wybitną, ale i kontrowersyjną, książkę Lukácsa "Historia i świadomość klasowa" ("Geschichte und Klassenbewusstsein", 1922; wyd. polskie 1988).
W "Historii i świadomości klasowej" Lukács poddał krytyce tendencje do utożsamiania filozofii marksistowskiej z materializmem ekonomicznym i przyrodniczym, zdecydowanie odrzucił kontemplatywizm i mechanicyzm w filozofii, podkreślał wartość i znaczenie humanizmu, ideę osobowości czynnej, aktywnej; interesujące są jego analizy fetyszyzmu towarowego, reifikacji i dialektyki. Zarazem jednak Lukács przeciwstawiał twórczość Karola Marksa twórczości Fryderyka Engelsa, którego poglądy oceniał krytycznie: odrzucał znaczenie materializmu filozoficznego w marksizmie, negował dialektykę przyrody i teorię odbicia, silnie akcentował znaczenie dialektyki heglowskiej.
Książka Lukácsa wywołała ożywioną dyskusję, w środowisku większości marksistów osądzona została krytycznie. W latach późniejszych, pod wpływem dominującej stalinowskiej wykładni marksizmu, Lukács wielokrotnie odcinał się od poglądów w niej przedstawionych, określając je jako produkt niedojrzałości młodzieńczej, etap w swoim rozwoju od Hegla do Marksa i marksizmu.
Nowy okres w twórczości Lukácsa rozpoczął się w ZSRR, dokąd wyemigrował w 1933, po dojściu Hitlera do władzy. W wystąpieniu na sesji naukowej poświęconej pracy W.I. Lenina "Materializm a empiriokrytycyzm" poddał krytyce swoje dotychczasowe stanowisko polityczne i filozoficzne, także pracę "Geschichte und Klassenbewusstsein". W latach 1933–1945 pracował w Instytucie Filozofii Akademii Nauk ZSRR; z tego okresu pochodzą jego rozprawy z teorii literatury poświęcone poglądom estetycznym Marksa i Engelsa, problemom realizmu, powieści historycznej, twórczości Goethego, niemieckiej literatury. Szczególne znaczenie ma jego praca doktorska poświęcona filozofii heglowskiej, obroniona w 1936, wydana w 1948 pt. "Der Junge Hegel und die Problemen der kapitalistischen Gesellschaft" (wyd. polskie: "Młody Hegel. O powiązaniach dialektyki z ekonomią", 1980). Praca ta pod wieloma względami miała charakter pionierski w studiach nad twórczością G.W.F. Hegla; obalając poglądy o rzekomo teologicznym charakterze wczesnej twórczości Hegla, Lukács dowodził jej republikańskiego i realistycznego charakteru; przeprowadził interesującą analizę kategorii „alienacja” u Hegla.
W 1944 powrócił na Węgry. Objął katedrę estetyki i filozofii kultury na uniwersytecie w Budapeszcie, a w 1950 został członkiem Węgierskiej Akademii Nauk. Kontynuował krytykę irracjonalizmu w filozofii (zapoczątkowaną w pracy o młodym Heglu) i burżuazyjnej kulturze, w którym dostrzegał ideowe przygotowanie faszyzmu (praca "Die Zerstoerung der Vernunft", 1954).
22 listopada 1950 w Warszawie na II Kongresie Obrońców Pokoju został wybrany w skład Światowej Rady Pokoju.
W 1956, po XX Zjeździe KPZR, wystąpił z ostrą krytyką kultu jednostki, zdecydowanie piętnował jego następstwa. W czasie powstania węgierskiego jesienią 1956 pełnił funkcję ministra oświaty w rządzie Imre Nagya. Po upadku rządu Nagy'ego został internowany w Rumunii. Po reorganizacji Węgierskiej Partii Pracy w Węgierską Socjalistyczną Partię Robotniczą nie znalazł się w szeregach partii. 
W tym czasie, w 1956 r., został członkiem zagranicznym PAN. 
W latach 60. wydał pierwszą część fundamentalnego, trzyczęściowego dzieła "Die Eigenart des Aesthetischen" (1963), w którym przedstawił podstawy , problemy zastosowania teorii odbicia do dziedziny sztuki, stosunku estetyki do rzeczywistości, przechodzenia od odbicia potocznego do estetycznego.
Jednocześnie śledził uważnie zmiany zachodzące na Węgrzech i w międzynarodowym ruchu robotniczym. W 1966 w wywiadzie dla „L’Unity”, dał wyraz swemu pozytywnemu stosunkowi do reformy gospodarczej w kraju i rozwijającej się demokracji socjalistycznej po wydarzeniach w 1956; wkrótce został także członkiem WSPR.
Ostatnie dzieło, o ontologii bytu społecznego, Lukács pozostawił jedynie w zarysie (wyd. polskie: "Wprowadzenie do ontologii bytu społecznego", 3 tomy, 1982–1985). Podejmuje ono materialistyczną interpretację celowej i aktywnej działalności podmiotu ludzkiego za pomocą pojęcia pracy, podstawowej formy działalności ludzkiej.
Twórczość Lukácsa, złożona i miejscami kontrowersyjna, stanowi wkład w rozwój myśli marksistowskiej oraz do ogólnoświatowej myśli filozoficznej.
Życie prywatne.
Jako poddany Monarchii Austro-Węgierskiej formalnie nosił, odziedziczony po ojcu tytuł barona, jego pełne nazwisko brzmiało: baron Georg Bernhard Lukács von Szegedin (po węgiersku Szegedi Lukács György Bernát). 
W 1914 poślubił rosyjską działaczkę polityczną, Jelenę Grabenko. W 1919 w Wiedniu poślubił swoją drugą żonę, Gertrud Bortstieber.
Lukács był w dużym stopniu pierwowzorem postaci Naphty w powieści Thomasa Manna "Czarodziejska góra".

</doc>
<doc id="173650" url="https://pl.wikipedia.org/wiki?curid=173650" title="Warcraft III">
Warcraft III



</doc>
<doc id="173655" url="https://pl.wikipedia.org/wiki?curid=173655" title="Żupan (urząd)">
Żupan (urząd)

Żupan – średniowieczny urzędnik administracji w krajach słowiańskich. Żupan zarządzał w imieniu suwerena obszarem zwanym żupa.
Urząd taki istniał również w Polsce, gdzie oznaczał wysokiego rangą dostojnika królewskiego. W pierwotnej formie wyraz ten brzmiał ""żpan", z której przekształcił się w używaną do dzisiaj postać "pan"".
Pokrewnym urzędem w dawnej Polsce był żupnik, którego jednak nie należy mylić z żupanem.
Etymologia.
Županъ "dostojnik, naczelnik okręgu" – derywat od "župa" "obszar region". Zbigniew Gołąb nie wykluczał, że zarówno "županъ" jak i prasłowiański "*gъpanъ", od którego pochodzi polskie "pan", czy staroczeskie "hpan" (identyfikowany z irańskim "*gu-pāna/*gau-pāna" "strażnik bydła", zobacz afgańskie "ɣōbə" "pasterz bydła" i jako człon złożeń typu "*fšu-pāna" "pasterz" w językach irańskich, np. afgańskie "špə, špūn", nowoperskie "šubān" – przesunięcie "pasterz → pan" w kontekście relacji koczownicy/rolnicy) są rdzennie słowiańskimi derywatami od "*gъpa" (według Pokornego "*gupā") – "župa" "ziemianka" (zobacz greckie "γὐπη", staroangielskie "cove").
Współcześnie.
Na podstawie Konstytucji Republiki Chorwacji Sabor uchwalił ustawę o obszarach żupanii, miast i gmin ("Narodne Novine nr 90/92") zgodnie z którą utworzono: 21 żupanii, 2 kotara, 70 miast i 419 gmin. Żupania jest w Chorwacji jednostką zasadniczego podziału terytorialnego odpowiadającą polskiemu województwu, a żupan odpowiednikiem polskiego wojewody. W Słowenii żupan (słoweńskie "Župàn"), to odpowiednik polskiego burmistrza/prezydenta miasta. Na Słowacji żupa ("župa") jest potoczną nazwą "kraju" (słowackie "samosprávny kraj", żupy oficjalnie istniały do 1945) czyli odpowiednika polskiego województwa, stąd potocznie, ale powszechnie, żupanem ("Župan") nazywa się przewodniczącego (słow. "predseda") "kraju".
Żupan w źródłach.
Za najstarszy tekst wymieniający żupana uchodzi zapiska z roku 777, pochodząca z dworu księcia bawarskiego Tassilona III zapisana ręką mnicha z klasztoru w Kremsmüster:
Dokument Cresimiri Regis Croatiæ et Dalmatiæ ann. 1071. apud Joan. Lucium lib. 3. cap. 12, wymienia:
a następnie:
U Serbów Ζουπάνοι γέροντες wymienia Konstantyn VII Porfirogeneta w swoim "De administrando imperio".

</doc>
<doc id="173657" url="https://pl.wikipedia.org/wiki?curid=173657" title="Mercury (marka samochodów)">
Mercury (marka samochodów)

Mercury – dawna amerykańska marka samochodów osobowych, SUV-ów i vanów z siedzibą w Dearborn działająca w latach 1938–2011. Marka należała do amerykańskiego koncernu Ford Motor Company.
Opis marki.
Modele Mercury były sytuowane pomiędzy popularnymi Fordami i luksusowymi Lincolnami. Modele zawsze miały odpowiedniki wśród modeli Forda, dzieląc z nimi konstrukcję i silniki. Marka Mercury była obecna w Stanach Zjednoczonych, Portoryko, Meksyku (tam z krótką przerwą na lata 1999–2000), na Bliskim Wschodzie i Wyspach Dziewiczych Stanów Zjednoczonych. W 1999 roku w Kanadzie samochody Mercury zostały przemianowane na Fordy.
Historia.
W okresie międzywojennym Ford Motor Company produkował popularne modele pod własną marką, jak i luksusowe Lincolny. Brakowało w ofercie marki pośredniej, mogącej konkurować na rynku z takimi autami, jak Buick, Oldsmobile, Dodge czy DeSoto. Edsel Ford, syn założyciela firmy Henry'ego Forda, postanowił wprowadzić na rynek właśnie taką markę. W 1938 roku zaprezentowano nowego Mercury'ego, na następny rok modelowy. 
Był znacznie bardziej luksusowy niż Ford, posiadał zmodyfikowany silnik "Ford V8", o większej pojemności i mocy. Po przerwie produkcyjnej, wynikającej z przestawienia produkcji na potrzeby wojenne w 1942 roku, w 1946 roku wznowiono produkcję przedwojennych samochodów Mercury, bazujących na wydłużonych samochodach Forda. Ich produkcją zajmował się nowo utworzony wspólny wydział Lincoln-Mercury koncernu Forda. W przeciwieństwie do późniejszej marki Edsel, Mercury okazał się sukcesem rynkowym. W 1946 roku modelowym wyprodukował 86 592 samochody, zajmując 10. miejsce na rynku amerykańskim (3,92%). 
Nową linię samochodów z 1949 roku modelowego oparto na modelach Lincolna, co spowodowało wzrost sprzedaży i zajęcie 6. miejsca na rynku USA (5,83%), z produkcją 301 307 samochodów, aczkolwiek w dalszych latach udział w rynku wahał się między 6. a 9. miejscem.
Kolejną dużą zmianę modeli przeprowadzono w 1952 roku, unifikując stylistykę ponownie z nowymi modelami Forda. W 1955 roku przeprowadzono następną dużą zmianę modeli. W tym roku także Mercury stał się osobnym wydziałem koncernu Ford, aczkolwiek w 1958 roku ponownie go połączono w wydział Mercury-Edsel-Lincoln. 
W 1957 roku wprowadzono nowy rząd modeli, tym razem niespokrewnionych z modelami Forda poza częścią mechaniczną. Od 1954 do 1958 roku Mercury był na 7. miejscu pod względem udziału w rynku. W 1958 roku Ford usiłował wprowadzić na rynkowe miejsce Mercurego nową markę Edsel i uczynić Mercurego nieco bardziej luksusowym, lecz wobec porażki Edsela, w 1960 roku Mercury powrócił na dotychczasowe miejsce. Do końca lat 60. Mercury zajmował między 6. a 8. miejscem na rynku USA.
Sprzedaż marki rosła w dalszych dekadach, aż w 1978 roku osiągnęła pułap 580 000 sztuk, a w 1993 – 480 000. Od tamtego roku sprzedaż spadała, do około 200 000 samochodów obecnie. Od 2000 roku sprzedaż aut spadła o 74%, w 2009 roku była już mniejsza niż 100 000 sztuk i stanowiła 1,9% światowej sprzedaży Forda, a w 2011 roku pojazdy tej marki przestały być produkowane. 

</doc>
<doc id="173662" url="https://pl.wikipedia.org/wiki?curid=173662" title="Spółgłoska środkowojęzykowa">
Spółgłoska środkowojęzykowa

Spółgłoska środkowojęzykowa, spółgłoska średniojęzykowa – spółgłoska artykułowana poprzez zbliżenie środkowej części języka do podniebienia (). W ten sposób wymawia się polskie /ś/, /ź/, /ć/, /dź/ i /j/. 
Spółgłoski średniojęzykowe dzieli się na podniebienne i przedniopodniebienne. Są one zawsze miękkie, ponieważ uniesienie środkowej części języka jest istotą miękkości.
W języku polskim często wymieniają się ze spółgłoskami przedniojęzykowo-zębowymi, na przykład kot:kocie, lód:lodzie, masa:masie, gaz:gazie.

</doc>
<doc id="173666" url="https://pl.wikipedia.org/wiki?curid=173666" title="Guaraní (waluta)">
Guaraní (waluta)

Guarani – jednostka monetarna Paragwaju od 1944 r. 1 guarani = 100 centymów.
W obiegu znajdują się:
Historia.
Prawo wprowadzające nową walutę zostało uchwalone 5 października 1943 r. i zastąpiło peso w stosunku 1 guarani = 100 peso. Pierwsze jednostki pieniężne zostały wyemitowane w 1944 roku. W latach 1960–1985, guarani miało stały kurs względem dolara amerykańskiego, 126 PYG = 1 USD.
Banknoty o nominale 10 000 guarani produkowane są przez Polską Wytwórnię Papierów Wartościowych.

</doc>
<doc id="173667" url="https://pl.wikipedia.org/wiki?curid=173667" title="Dach świata">
Dach świata



</doc>
<doc id="173669" url="https://pl.wikipedia.org/wiki?curid=173669" title="Katalog stron WWW">
Katalog stron WWW

Katalog stron WWW – usługa informacyjna (najczęściej darmowa) świadczona w ramach infrastruktury World Wide Web, polegająca na udostępnianiu informacji o wybranych stronach i serwisach internetowych oraz dokumentach sieciowych. Katalogi stron WWW pełnią funkcję hipertekstowych przewodników po wyselekcjonowanych zasobach informacyjnych Internetu. Jest to jeden z rodzajów organizacji adresów i kategoryzacji stron internetowych. Moderowane ręcznie zbiory adresów internetowych, grupowane tematycznie. W katalogach autorzy stron lub inne osoby zgłaszają stronę, zazwyczaj z krótkim opisem, po czym zostaje ona, zwykle po przejrzeniu, wpisana na listę pod danym hasłem. Największym katalogiem był DMOZ, tworzony przez ochotników.
Historia.
Katalogi stron WWW były rozwijane od lat 90. dwudziestego wieku. Funkcjonowały jako przewodniki po zasobach sieciowych, które często były przekształcane do portali internetowych lub włączane do ich struktury. Duża część katalogów stron WWW działa jednak jako autonomiczne sieciowe systemy informacyjne. Za pierwszy katalog stron WWW uznaje się opracowany przez Tima Bernersa-Lee serwis "The World Wide Web Virtual Library" (http://vlib.org/), który uruchomiono w Genewie (CERN) w 1991 roku. Jest to katalog stron o charakterze ogólnym. Jego zawartość jest opracowywana przez wolontariuszy, którzy na podstawie przydzielonych zakresów tematycznych wyszukują reprezentatywne i wartościowe strony internetowe i opracowują ich prostą charakterystykę. Zbiór informacyjny tego serwisu jest zorganizowany w szesnastu kategoriach tematycznych, które obejmują m.in.: biblioteki i informacja, edukacja, ekonomia, rolnictwo, sztuka. W ramach głównych kategorii tematycznych wyodrębniono działy szczegółowe, w których zamieszczono opisy wybranych zasobów sieciowych. Serwis udostępnia interfejs użytkownika w języku angielskim, chińskim, francuskim i hiszpańskim, jednak przeważającą część kolekcji stanowią anglojęzyczne zasoby sieciowe. Obecnie, serwis jest rzadko aktualizowany, co powoduje mały przyrost kolekcji oraz brak weryfikacji aktualności odesłań.
Do ogólnych katalogów stron należy Open Directory Project (DMOZ). Został uruchomiony w 1998 roku przez firmę Netscape. Obecnie jest własnością korporacji America Online (AOL). DMOZ jest rozwijany dzięki wolontariuszom (ok. 100 tysięcy). W 2013 roku jego zasoby wynosiły ponad 5 milionów wpisów. DMOZ rejestruje zasoby sieciowe w ponad 70 językach. Polskie zasoby sieciowe w katalogu to ponad 60 tysięcy stron internetowych. Kolekcja DMOZ jest uporządkowana w 16 kategoriach tematycznych, które wraz z podkategoriami oraz ich alternatywnymi wersjami językowymi dają łącznie ponad milion działów. Polskie zasoby Internetu w DMOZ są uporządkowane w 13 kategoriach tematycznych (biznes, dom, gry, komputery, kultura i sztuka, leksykon, media, nauka i edukacja, sport, społeczeństwo, wypoczynek, zakupy, zdrowie), które podlegają dalszemu podziałowi. Wyodrębniono również osobną kategorię z odesłaniami do stron dla dzieci i młodzieży. Możliwy jest również dostęp do wyselekcjonowanych zasobów polskiego Internetu według kryterium geograficznego, któremu odpowiadają nazwy województw. Zasoby DMOZ są udostępniane na otwartych licencjach (CC-BY 3.0) w postaci aplikacji internetowej oraz kolekcji danych (pliki RDF).
W 1994 roku Jerry Young i David Filo udostępnili sieciowych przewodnik po zasobach internetowch pt. "Jerry’s guide to the world wide web". W tym samym roku zmieniono jego nazwę na Yahoo!, który obecnie jest jednym z największych portali internetowych oraz dostawców usług informacyjnych w Internecie. Yahoo! posiada ponad 60 wersji językowych (w tym polską), z których tylko część posiadała własne katalogi. W 2009 roku zamknięto katalogi wersji francuskiej, niemieckiej, włoskiej i hiszpańskiej i tym samym podstawowym katalogiem portalu jest wersja anglojęzyczna. Obok podstawowych funkcji selekcji i filtrowania zasobów sieciowych, Yahoo! jest również narzędziem komercyjnym. Dopuszcza odpłatne zamieszczanie wpisów w katalogu w celu promocji serwisów internetowych.
Polska.
Polskie portale udostępniające katalogi stron WWW to m.in. Gazeta.pl, Interia, Onet.pl, Wirtualna Polska.
W 1992 roku z inicjatywy Rafała Maszkowskiego powstał pierwszy w Polsce katalog stron znajdujących się w polskim Internecie, późniejsze „Polskie Zasoby Sieciowe” (w jego skład wchodziły „Lokalne Zasoby Sieciowe”). Dane przedstawione były wówczas w postaci tekstowej. Rok później w związku z rozprzestrzenieniem się standardu HTML – obsługiwał już linki hipertekstowe. „Polskie Zasoby Sieciowe” zakończyły swoją działalność w roku 1998.
W 1995 powstał katalog „Wirtualna Polska”, przekształcony w portal Wirtualna Polska.
W 1996 powstał katalog „Polskie Zasoby Internetu”, założony przez firmę Optimus. Przekształcony w portal Onet.pl.

</doc>
<doc id="173670" url="https://pl.wikipedia.org/wiki?curid=173670" title="Nikołaj Nowosilcow">
Nikołaj Nowosilcow

Nikołaj Nikołajewicz Nowosilcow (ros. "Николай Николаевич Новосильцев" lub "Новосильцов", ur. 1761, zm. 20 kwietnia 1838 w Petersburgu) – rosyjski hrabia (1833), polityk i działacz państwowy.
Zastępca przewodniczącego Rady Najwyższej Tymczasowej Księstwa Warszawskiego, sprawujący nadzór nad policją w latach 1813–1815, i kontrolę nad skarbem od 1814 roku, przewodniczący Komitetu Wyższego Nadzoru Policyjnego, w 1815 roku członek Rządu Tymczasowego Królestwa Polskiego, przewodniczący Petersburskiej Akademii Nauk 1803–1810.
Postać Nikołaja Nowosilcowa pojawia się w III części "Dziadów" (1832) Adama Mickiewicza.
Życiorys.
Uczył się w Korpusie Paziów.
Służył w rosyjskiej armii w latach 1783-1796 i uczestniczył w pokonaniu insurekcji kościuszkowskiej w 1794 w Polsce i na Litwie. Odsunięty w 1796 przebywał w Londynie.
Jeden z najbliższych współpracowników Aleksandra I w pierwszych latach jego panowania. Mając pełne zaufanie Aleksandra I był członkiem Tajnej Komisji. Był dyplomatą w latach 1804-1809. Zawarł w 1805 antynapoleoński sojusz z Wielką Brytanią.
13 marca 1813 wszedł do pięcioosobowej Rady Najwyższej Tymczasowej okupowanego Księstwa Warszawskiego, w latach 1813-1815 zarządzał jego finansami. Z inicjatywy Nowosilcowa, Aleksandra Rożnieckiego, przy wsparciu Mateusza Lubowidzkiego powołano Biuro Centralne Policji dla Warszawy i Królestwa Polskiego. Powołał w Królestwie Kongresowym Wyższą Wojskową Tajną Policję. W latach 1815-1830 komisarz carski przy Radzie Stanu Królestwa Polskiego. Wróg polskich ruchów wolnościowych, rusyfikator.
Od 1824 kurator wileńskiego okręgu szkolnego. Prowadził intrygi przeciw Adamowi Jerzemu Czartoryskiemu. Aby przypodobać się carowi, przyczynił się do wykrycia nieprawdziwych spisków Filomatów i Filaretów w prowincjach zabranych. Od 1832 do 1838 roku przewodniczący Rady Państwa i Komitetu Ministrów Imperium Rosyjskiego.
Był członkiem honorowym Towarzystwa Warszawskiego Przyjaciół Nauk.
Odznaczenia.
W 1818 został odznaczony Orderem Orła Białego. W 1830 roku został kawalerem Orderu Świętego Stanisława 1. klasy.

</doc>
<doc id="173671" url="https://pl.wikipedia.org/wiki?curid=173671" title="Korona estońska">
Korona estońska

Korona estońska () – jednostka monetarna Estonii (od 1928 roku do 31 grudnia 2010, z przerwą w okresie ZSRR). 1 korona estońska = 100 senti. Kod walutowy według ISO 4217 "EEK". Średni kurs NBP 1 EEK = 0,2531 PLN (według stanu na 31 grudnia 2010). Z dniem 1 stycznia 2011 roku na terenie Estonii została wprowadzona waluta euro. Ostatnie korony estońskie zostały wycofane z obiegu 14 stycznia 2011 roku.
Okres 1928–1941.
Reforma walutowa spowodowana gwałtownie spadającą wartością marki estońskiej weszła w życie 1 stycznia 1928 roku. Na mocy reformy wprowadzono do obiegu nową walutę narodową koronę estońską w miejsce poprzedniej. Kurs wymiany ustalono na 100 marek estońskich za 1 koronę. Nazwę nowej waluty przyjęto od korony szwedzkiej, zapewne ze względu na historyczne powiązania obu krajów. Dzięki sporej pożyczce zagranicznej udało się ustabilizować kurs korony estońskiej i powiązać go z funtem szterlingiem. Kurs wymiany pozostał niezmieniony do kryzysu ekonomicznego w 1933 roku. Jak i w wypadku marki estońskiej, tak i w tym przypadku Bank Estonii ogłosił konkurs na projekt nowych banknotów i monet w dniu 4 czerwca 1926 roku. W konkursie wzięło udział wielu znanych artystów. Zwycięzcą został artysta grafik Günther Reindorff. Na początek zaprojektował on banknoty o nominałach 5, 10 i 50 koron, a w okresie późniejszym również banknoty 20 i 100 koronowe. Z powodu opóźnień związanych z wykonaniem projektów nowych banknotów i ich drukiem, Bank Estonii zdecydował się na wprowadzenie do obiegu starych banknotów 100 markowych z wiśniowym nadrukiem "Üks kroon" („jedna korona”), co odpowiadało kursowi przeliczenia starej waluty estońskiej na nową. Banknoty te weszły do obiegu natychmiast po ogłoszeniu reformy walutowej w styczniu 1928 roku. Banknoty 10 koronowe weszły do obiegu dopiero we wrześniu 1928 roku, a pozostałe jeszcze później. W sumie w okresie od 1928 do 1940 roku Bank Estonii wprowadził do obiegu następujące banknoty:
Monety koronowe 1928–1941.
Poza banknotami do obiegu wszedł zestaw monet. Na ich projekt ogłoszono konkurs, który, jak w przypadku banknotów, wygrał ten sam artysta Günther Reindorff oraz Georg Vestenberg, który już wcześniej projektował monety w walucie markowej. Pierwsze monety, 25 senti, weszły do obiegu już w 1928 roku. W 1936 roku zostały one zastąpione monetami o nominale 20 senti. Wkrótce do obiegu weszły i pozostałe monety.
Według estońskiego prawa walutowego monety o wartości 1 i 2 koron mogły być wybijane jedynie w srebrze. W 1934 roku przeprowadzono poprawkę do tego prawa umożliwiającą wybijanie monet koronowych i w innych metalach, co zastosowano przy produkcji monety 1 koronowej z 1934 roku z wizerunkiem statku wikingów. Korona estońska pozostała prawnym środkiem płatniczym w Estonii od 1 stycznia 1928 roku do 25 marca 1941 roku. Kiedy kraj znalazł się pod okupacją sowiecką w czerwcu 1940 roku, korona nadal pozostała w obiegu. 25 listopada 1940 roku władze okupacyjne wprowadziły do jednoczesnego obiegu obok korony, ruble sowieckie, a 25 marca 1941 roku, na 3 miesiące przed wybuchem wojny z III Rzeszą, wycofano koronę estońską z obiegu. W okresie okupacji niemieckiej (1941-1944) i sowieckiej (1944-1991) w obiegu na terytorium Estonii pozostawały obce waluty wprowadzone przez okupantów.
Okres po 1991.
Na kilka lat przed ogłoszeniem niepodległości w Estonii zaczęła już kiełkować idea powrotu do własnej waluty narodowej. Już w grudniu 1989 roku Rada Ministrów Estońskiej SRR ogłosiła konkurs na projekt nowej waluty, którą miała oczywiście zostać korona estońska w nawiązaniu do tradycji z lat międzywojennych. W wyniku konkursu wyłoniono trzech zwycięzców, z których dwóch (Urmas Ploomipuu i Vladimir Taiger) stało się autorami estońskich banknotów. Banknoty wydane przez Bank Estonii w większości zostały wydrukowane w Wielkiej Brytanii przez firmę Thomas de la Rue &amp; Co. Jedynie banknoty 2 koronowe zostały wydrukowane w Stanach Zjednoczonych. Ostatnio wydane banknoty 25, 100 i 500 koronowe były drukowane w Niemczech. Bank Estonii wydał następujące banknoty, które zostały wprowadzone do obiegu 20 czerwca 1992 roku, zastępując sowieckiego rubla:
W 2010 roku Estonia została zaproszona do strefy Euro z datą wejścia od 1 stycznia 2011 roku. Od 1 stycznia 2011 Estonia przyjęła walutę euro.
Monety koronowe po 1991.
Na projekt nowych monet również ogłoszono konkurs, lecz projekty jego zwycięzców nie zostały wprowadzone w życie, ponieważ nie zawierały herbu państwowego, a jedynie inne symbole estońskie (narodowy kwiat chaber i jaskółki). Ostatecznie postanowiono wzorować się na projektach monet z lat międzywojennych. Wybrano więc projekty stosujące herb państwowy Estonii. Ich autorami byli: Arseni Mölder i Ants Raud. Do obiegu weszły następujące monety:
Monety estońskie zostały wybite przez następujące mennice:
Oprócz wyżej wymienionych monet Bank Estonii wydał szereg tzw. monet kolekcjonerskich w walucie koronowej. Monety te jednak nie są spotykane w obiegu i stanowią jedynie przedmiot kolekcjonerski lub obiekt inwestycji, jako że wykonane są z metali szlachetnych (złoto i srebro).

</doc>
<doc id="173672" url="https://pl.wikipedia.org/wiki?curid=173672" title="Spółgłoska przedniojęzykowo-dziąsłowa">
Spółgłoska przedniojęzykowo-dziąsłowa

Spółgłoska przedniojęzykowo-dziąsłowa – sposób artykulacji spółgłosek polegający na zbliżeniu przedniej części języka do dziąseł. W ten sposób wymawia się np. polskie /l/, /r/ i angielskie /t/, /d/, /n/.
W większości języków świata spółgłoski /s/ i /z/ są dziąsłowe, ale w językach słowiańskich, w tym w polskim, są one zębowe.
Spółgłoski dziąsłowe mogą być apikalne (czubek języka dotyka dziąseł) lub laminalne (z dziąsłami styka się górna powierzchnia języka). W większości języków /t/, /d/, /l/ i /n/ są apikalne, a /s/ i /z/ są laminalne. Ze spółgłoskami zwartymi laminalnymi mamy do czynienia w języku francuskim. Hiszpańskie /s/ jest apikalne w kastylijskim, ale laminalne w reszcie Hiszpanii i w Ameryce.
W języku baskijskim apikalne /s/ i /ts/ są odrębnymi fonemami i kontrastują z laminalnymi (zapisywanymi "z" i "tz").
Zbliżone do spółgłosek dziąsłowych są spółgłoski zadziąsłowe i spółgłoski z retrofleksją

</doc>
<doc id="173674" url="https://pl.wikipedia.org/wiki?curid=173674" title="Stąporków (gmina)">
Stąporków (gmina)

Stąporków – gmina miejsko-wiejska w województwie świętokrzyskim, w powiecie koneckim. W latach 1975–1998 gmina położona była w województwie kieleckim.
Siedziba gminy to Stąporków.
Na terenie miasta i gminy Stąporków znajduje się podstrefa Specjalnej Strefy Ekonomicznej Starachowice, obejmująca obszar 34,1 ha i zagospodarowana w ponad 70%.
1 stycznia 2012 r. gminę zamieszkiwało 18 066 osób.
Struktura powierzchni.
Według danych z roku 2002 gmina Stąporków ma obszar 231,41 km², w tym:
Gmina stanowi 20,3% powierzchni powiatu.
Historia.
Gmina występuje w wykazie gmin powiatu koneckiego w woj. kieleckim na 1 stycznia 1974. W związku z nowym podziałem administracyjnym, wprowadzonym 1 czerwca 1975, gmina nie jest wyliczona w wykazie gmin zawartym w ", §15" (wyliczone jest natomiast miasto Stąporków, lecz wówczas miasta i gminy były oddzielnymi jednostkami). Następnie w ", §4-1c" z dnia 1 lipca 1976 gmina Stąporków zostaje połączona z gminą Niekłań Wielki (de facto zniesioną) w gminę o nazwie Stąporków z siedzibą w Stąporkowie; równocześnie (w tym samym dzienniku ustaw, punkt §4-1l) do gminy Stąporków włączono duży obszar zniesionej gminy Odrowąż i część zniesionej gminy Smyków.
Demografia.
Dane z 30 czerwca 2004:
Ochrona przyrody.
Rezerwaty przyrody.
Najwyższym szczytem gminy, a zarazem powiatu jest szczyt Hucisko w lesie w pobliżu wsi o tej samej nazwie, jego wysokość nad poziomem morza wynosi 374 metry.
Przemysł.
W gminie Stąporków funkcjonują następujące zakłady przemysłowe: fabryka farb (Henkel Bautechnik) w Starej Górze, Zakład Urządzeń Kotłowych (ZUK) w Stąporkowie, gazownia (Gaspol) w Stąporkowie, fabryka opłatków (Christie) w Hucisku, odlewnia żeliwa w Krasnej, zakład przerobu złomu (Eko-przerób) w Odrowążu, fabryka sit w Furmanowie, PWTK w Stąporkowie.
Sport.
W gminie Stąporków działają kluby piłkarskie MKS Stąporków występujący w klasie A, KS Kamienna Wola występujący w klasie B oraz bezligowcy Huragan Mokra i LZS Lider Hucisko. Dawniej istniał tu też klub Skała Niekłań.
Sołectwa wchodzące w skład gminy.
Adamek, Bień, Błaszków, Błotnica, Boków, Czarna, Czarniecka Góra, Duraczów, Furmanów, Gosań, Grzybów, Gustawów, Hucisko, Janów, Kamienna Wola, Komorów, Kozia Wola, Krasna, Lelitków, Luta, Modrzewina, Mokra, Nadziejów, Niekłań Mały, Niekłań Wielki, Odrowąż, Pardołów, Piasek, Smarków, Świerczów, Wąglów, Wielka Wieś, Włochów, Wólka Plebańska, Wólka Zychowa.
 Bez statusu sołectwa są wsie: Nowy Włochów, Stary Grzybów, Stary Janów, Świerczów Mały 
 oraz osady: Bieduszki, Gajowity Dąb, Osada Młyńska, Stara Góra, Bieliny, Duraczów-Gajówka, Janów, Kobylanka, Osicowa Góra.
Sąsiednie gminy.
Bliżyn, Chlewiska, Końskie, Mniów, Przysucha, Smyków, Zagnańsk

</doc>
<doc id="173675" url="https://pl.wikipedia.org/wiki?curid=173675" title="Jednostka walutowa">
Jednostka walutowa



</doc>
<doc id="173676" url="https://pl.wikipedia.org/wiki?curid=173676" title="Free for All">
Free for All



</doc>
<doc id="173679" url="https://pl.wikipedia.org/wiki?curid=173679" title="Forint węgierski">
Forint węgierski



</doc>
<doc id="173680" url="https://pl.wikipedia.org/wiki?curid=173680" title="Lit litewski">
Lit litewski



</doc>
<doc id="173681" url="https://pl.wikipedia.org/wiki?curid=173681" title="Hrywna ukraińska">
Hrywna ukraińska



</doc>
<doc id="173684" url="https://pl.wikipedia.org/wiki?curid=173684" title="Spółgłoska zwarto-szczelinowa">
Spółgłoska zwarto-szczelinowa

Spółgłoski zwarto-szczelinowe (afrykaty) powstają, gdy w pierwszej fazie artykulacji dochodzi do blokady przepływu przez jamę ustną i nosową (zwarcia), po czym tworzy się dostatecznie wąska szczelina, by powstał szum, tarcie. 
Różnica między spółgłoską zwarto-szczelinową a sekwencją spółgłoski zwartej i szczelinowej polega na tym, że w spółgłosce zwarto-szczelinowej element szczelinowy całkowicie zastępuje plozję.

</doc>
<doc id="173685" url="https://pl.wikipedia.org/wiki?curid=173685" title="Baza namiotowa w Regetowie">
Baza namiotowa w Regetowie



</doc>
<doc id="173686" url="https://pl.wikipedia.org/wiki?curid=173686" title="Szereg Laurenta">
Szereg Laurenta

Szereg Laurenta funkcji zespolonej formula_1 to reprezentacja tej funkcji w postaci szeregu potęgowego, w którym występują również składniki o wykładniku ujemnym. Rozwinięcia tego używa się, gdy funkcji nie można rozwinąć w szereg Taylora. Nazwa szeregu pochodzi od nazwiska Pierre Alphonse Laurenta, który opublikował go w 1843 roku.
Ogólny wzór.
Jeżeli funkcję formula_1 możemy zapisać jako sumę funkcji formula_3 oraz formula_4 takich że można je rozwinąć w zbieżne szeregi na pewnym obszarze "D":
to funkcję formula_1 przedstawiamy w postaci:
Reprezentację taką nazywamy szeregiem Laurenta funkcji formula_9
Część regularna jest zbieżna w kole formula_10 a część osobliwa na zewnątrz koła formula_11 gdzie
Szereg Laurenta jest zbieżny w pierścieniu formula_14 Jeżeli funkcja formula_1 jest analityczna w tym pierścieniu, to daje się przedstawić w postaci szeregu Laurenta a współczynniki
formula_16 wyrażają się, za pomocą całki krzywoliniowej wzorem
gdzie formula_18 jest dowolną krzywą zamkniętą położoną w obszarze zbieżności i zorientowaną dodatnio względem swego wnętrza (obiegającą punkt formula_19 jednokrotnie w kierunku przeciwnym do ruchu wskazówek zegara).
Przykład rozwinięcia w szereg Laurenta.
Korzystamy z rozwinięcia w szereg funkcji eksponencjalnej:
Pierwsze trzy składniki stanowią część regularną szeregu, kolejne składają się na część osobliwą.

</doc>
<doc id="173687" url="https://pl.wikipedia.org/wiki?curid=173687" title="Marka zamienna">
Marka zamienna

Marka zamienna (, , ) – jednostka monetarna Bośni i Hercegowiny.
Symbol: KM, kod walutowy ISO 4217: "BAM".
W 1998 roku marka zastąpiła dinary bośniackie, dinary Republiki Serbskiej i kuny.
Kurs marki związany był z marką niemiecką po kursie sztywnym 1:1. Po wprowadzeniu euro sztywny kurs marki transferowej do euro wynosi 1 EUR = 1,95583 KM.
1 marka zamienna = 100 fenigów zamiennych.

</doc>
<doc id="173689" url="https://pl.wikipedia.org/wiki?curid=173689" title="Stąporków">
Stąporków

Stąporków – miasto w woj. świętokrzyskim, w powiecie koneckim, siedziba władz miejsko-wiejskiej gminy Stąporków. Miejscowość leży nad rzeką Czarną Konecką i jej dopływem Młynówką.
Miejscowość otrzymała prawa miejskie w 1967 roku. W latach 1975–1998 miasto administracyjnie należało do woj. kieleckiego. Według danych z 1 stycznia 2018 Stąporków liczył 5 754 mieszkańców.
Stąporków położony jest na obszarze dawnej ziemi sandomierskiej historycznej Małopolski, należy także do ziemi radomskiej.
Miasto jest podzielone na kilka dzielnic (obręby): Wołów, Plac Wolności, Centrum (osiedle Żeromskiego, osiedle Leśne, XXX-lecie), Koprusa, Sadykierz, Nieborów. Głównymi ulicami są: Piłsudskiego oraz Konecka.
Na terenie miasta i gminy Stąporków znajduje się podstrefa Specjalnej Strefy Ekonomicznej Starachowice, obejmująca obszar 34,1 ha i zagospodarowana w ponad 70%.
Przez miasto przechodzi czerwony szlak turystyczny z rezerwatu przyrody Diabla Góra do Łącznej.
Stąporków jest siedzibą rzymskokatolickiej parafii Wniebowzięcia Najświętszej Maryi Panny.
Historia.
Miejscowość należała do ważnych ośrodków przemysłowych Zagłębia Staropolskiego. Początkiem Stąporkowa było powstanie w tym miejscu w połowie XVI w. kuźnicy "Stąpor". Jej nazwa pochodziła prawdopodobnie od nazwiska właściciela. W latach 1738–1739 powstał tu wielki piec wybudowany przez kanclerza Jana Małachowskiego. W 1781 miejscowe zakłady zwiedzał hrabia Friedrich Wilhelm von Reden, zasłużony dla rozwoju przemysłu na Górnym Śląsku. W miejscowości w XVIII wieku znajdował się duży kompleks zakładów żelaznych. Piec w Stąporkowie produkował wówczas 130 cetnarów surówki tygodniowo, tj. więcej niż podobne zakłady górnośląskie. Rudę żelaza dostarczano z kilku kopalni usytuowanych od zakładów od 1/4 do 1 mili. 
W 1838 rodzina Małachowskich rozbudowała i unowocześniła zakład. Stary wielki piec został zastąpiony przez dwa nowocześniejsze. W latach 1876 i 1895 miały miejsce kolejne modernizacje. Zakład przestawiono na paliwo koksowe. Powstała prażalnia rud z ośmioma piecami oraz 2 żeliwiaki. W samym zakładzie pracowało wówczas 300 robotników. W kopalniach rudy dostarczających surowca 500 kolejnych.
Pomimo zniszczeń i rekwizycji urządzeń z czasów I wojny światowej, zakład pracował do 1938 r., w latach 20. XX wieku zrezygnowano z wytopu żelaza z rudy na rzecz odlewni żeliwa, a zabudowania przetrwały do 1945, kiedy zniszczone zostały w czasie ciężkich walk o miasteczko. 
Według źródeł powstałych przed 1989 rokiem 4 sierpnia 1944 roku partyzanci z oddziału 10 Brygady Armii Ludowej "Zwycięstwo" stoczyli potyczkę z żandarmerią niemiecką w rezultacie której trzech żandarmów zabito a siedmiu raniono.
Po II wojnie światowej miejscowy przemysł odbudowano. Jako pierwsze uruchomiono kopalnie rudy ("Stara Góra", "Edward" i inne). W późniejszym okresie powstała odlewnia żeliwa, która w 1961 zatrudniała 1100 osób. Liczba ludności Stąporkowa wzrosła z 700 w 1946 do 3472 w 1961.
W 1967 Stąporków uzyskał prawa miejskie. 
W starych mapach i zdjęciach można znaleźć nazwę miejscowości jako „Stomporków”.
Zbrodnia niemiecka w 1940 r..
Pomnik przy ul. Gutów na terenie dawnej wsi Koprusa (obecnie w granicach miasta Stąporków) na polanie pomiędzy zabudowaniami mieszkalnymi. Murowany w formie prostokątnej ściany, ze ściętym, uskokowym daszkiem, na betonowej podstawie, w ogrodzeniu z łańcucha w żelaznych rurkach.
Podczas zwalczania oddziału mjr Henryka Dobrzańskiego „Hubala” na początku kwietnia 1940 r. Niemcy zamordowali w lesie serbinowskim Mariana Guta, niespełna 18-letniego chłopca walczącego w tych oddziałach. Dnia 6 kwietnia 1940 roku żandarmi zamordowali całą rodzinę jeńca: ojca, matkę i dwójkę rodzeństwa, paląc zwłoki wraz z zabudowaniami. Pomnik upamiętnia tamte tragiczne wydarzenia, zaś symboliczna mogiła rodziny Gutów znajduje się na cmentarzu w Niekłaniu.
Sport w Stąporkowie.
MKS Stąporków (Miejski Klub Sportowy Stąporków) – polski klub sportowy ze Stąporkowa powstały w 1948 roku, jako Stal Wołów. W 1957 roku przyjął nazwę RKS Stąporków. Klub rozgrywa swoje domowe spotkania na stadionie zarządzanym przez Miejsko - Gminny Ośrodek Kultury i Sportu W Stąporkowie. Pojemność obiektu to ok. 900 miejsc siedzących
Demografia.
31 grudnia 2014 r. Stąporków miał 5947 mieszkańców.

</doc>
<doc id="173690" url="https://pl.wikipedia.org/wiki?curid=173690" title="Web Wanderer">
Web Wanderer



</doc>
<doc id="173691" url="https://pl.wikipedia.org/wiki?curid=173691" title="Web Crawler">
Web Crawler



</doc>
<doc id="173693" url="https://pl.wikipedia.org/wiki?curid=173693" title="Obraz Matki Bożej Miedzeńskiej">
Obraz Matki Bożej Miedzeńskiej

Matka Boża Miedzeńska – uznawany za cudowny obraz Matki Boskiej, znajdujący się w Miedznie, niedaleko Drohiczyna namalowany na płótnie w XVII wieku. 
Po okresie ukrycia został odnaleziony przez mieszczanina z Miedznej – Jacka (Hiacynta) Pazio. W 1727 roku został przeniesiony do kościoła parafialnego w Miedznej. Najstarsze wzmianki o obrazie i rzekomych cudach z nim związanych pochodzą z 1729 roku i zawarte są w tzw. Księdze Cudów.
Kult Matki Bożej w znaku Miedzeńskiego cudownego obrazu rozszerzał się bardzo szybko w XVII i XVIII wieku.
20 czerwca 1996 Antoni Dydycz, biskup diecezji drohiczyńskiej, zwrócił się z prośbą do Jana Pawła II o koronację obrazu. Uroczystego poświęcenia diademów Jan Paweł II dokonał w Gnieźnie, podczas pielgrzymki do Polski 3 czerwca 1997 r. Uroczysta koronacja obrazu odbyła się 22 czerwca 1997 roku w Miedznej, przy udziale Prymasa, Nuncjusza Apostolskiego w Polsce, wielu biskupów, duchowieństwa i wiernych.

</doc>
<doc id="173694" url="https://pl.wikipedia.org/wiki?curid=173694" title="Dinar serbski">
Dinar serbski

Dinar serbski (serb. "динар, динара") – jednostka walutowa Serbii, dzieląca się na 100 para.

</doc>
<doc id="173698" url="https://pl.wikipedia.org/wiki?curid=173698" title="Azjatyckie tygrysy">
Azjatyckie tygrysy

Azjatyckie tygrysy – pierwotnie popularna nazwa czterech wschodnioazjatyckich państw − Korei Południowej, Tajwanu, Singapuru i Hongkongu − których wspólną cechą był szybki wzrost PKB (rzędu od kilku do kilkunastu procent rocznie) w latach 1960−1995. Później termin ten został poszerzony o kolejne wschodnioazjatyckie kraje (Malezja, Tajlandia, Chiny, Filipiny i Indonezja), które weszły na podobną ścieżkę rozwoju pod koniec lat 80. i na początku lat 90. XX w.
Istnieje wiele rozbieżnych teorii ekonomicznych tłumaczących sukces ekonomiczny "azjatyckich tygrysów". Najczęściej uważa się jednak, że głównymi czynnikami ich sukcesu były:
Gospodarki "azjatyckich tygrysów" (oprócz Chin) przeżyły silne spowolnienie wzrostu i w paru przypadkach nawet załamanie w latach 1996–2000. Szczególnie zły był przełom roku 1997 i 1998, kiedy to wybuchł tzw. azjatycki kryzys finansowy. Tajlandia, Indonezja, Malezja i Korea Południowa odnotowały w 1998 r. znaczny spadek PKB (od 7 do nawet 13%). Najczęściej było to spowodowane przegrzaniem koniunktury, niedostosowaniem się do trendów gospodarki światowej, wzrostem wewnętrznych nacisków płacowych, konkurencją taniej chińskiej siły roboczej i w paru przypadkach błędnymi decyzjami makroekonomicznymi skutkującymi załamaniem się lokalnych rynków finansowych i gwałtownym wzrostem inflacji. Od 2000 r. gospodarki te stopniowo zaczęły wychodzić z kryzysu wracając na ścieżkę rozwoju, choć już nie tak szybkiego jak w latach 70. i 80. XX w.

</doc>
<doc id="173699" url="https://pl.wikipedia.org/wiki?curid=173699" title="Funt cypryjski">
Funt cypryjski

Funt cypryjski – do 31 grudnia 2007 podstawowa jednostka monetarna Cypru, był prawnym środkiem płatniczym do 31 stycznia 2008. 10 lipca 2007 na posiedzeniu unijnych ministrów finansów podjęto decyzję o przyjęciu Cypru do strefy euro z dniem 1 stycznia 2008. Kurs wymiany: 1 € = 0,585274 CYP.

</doc>
<doc id="173700" url="https://pl.wikipedia.org/wiki?curid=173700" title="Magnus Wislander">
Magnus Wislander

Magnus Wislander (ur. 22 lutego 1964 w Göteborgu) – były szwedzki piłkarz ręczny, wielokrotny reprezentant kraju, jeden z najlepszych piłkarzy ręcznych w dziejach tej dyscypliny sportu. Występował na pozycji obrotowego. Uznany za najlepszego piłkarza ręcznego 1990 roku na świecie oraz "najlepszego piłkarza ręcznego XX wieku" przez IHF
Kariera.
Mistrz świata w latach 1990 i 1999, wicemistrz w roku 1997 i 2001, brązowy medalista w latach 1993 i 1995. Mistrz Europy 1994, 1998, 2000 i 2002. Trzykrotny srebrny medalista Igrzysk Olimpijskich w latach: 1992, 1996, 2000.
Wielokrotny mistrz Niemiec z drużyną THW Kiel (1994, 1995, 1996, 1998, 1999, 2000 i 2002; trzykrotny zwycięzca Pucharu Niemiec (1998, 1999 i 2000); pięciokrotny mistrz Szwecji z drużyną Redbergslid Göteborg; sportowiec roku w Kilonii nieprzerwanie w latach 1994-1996.
W 357 meczach Bundesligi w barwach THW Kiel zdobył 1332 bramki, co daje mu średnią 3,7 bramki na mecz. Dla reprezentacji "A" Szwecji rozegrał 384 mecze, w których na listę strzelców wpisywał się aż 1185 razy (stan na 21.10.2004). W narodowych barwach zadebiutował 16 stycznia 1985 w meczu przeciwko ówczesnemu Związkowi Radzieckiemu.

</doc>
<doc id="173701" url="https://pl.wikipedia.org/wiki?curid=173701" title="Zasięg ubóstwa w Polsce">
Zasięg ubóstwa w Polsce



</doc>
<doc id="173702" url="https://pl.wikipedia.org/wiki?curid=173702" title="Rostisław Wygranienko">
Rostisław Wygranienko

Rostisław Wygranienko (ur. 12 października 1978 w Symferopolu) – polski organista pochodzenia ukraińskiego.
Ukończył Białoruską Akademię Muzyczną w klasie fortepianu a także Akademię Muzyczną im. F. Chopina w Warszawie, w klasie organów prof. Joachima Grubicha. Koncertuje w krajach Europy na wielu festiwalach międzynarodowych, w takich miejscach jak filharmonie: we Lwowie, Czerniowcach, Doniecku, Charkowie, Poznaniu, Lublinie, Krakowie, Witebsku, Mińsku; katedry: w Kamieńcu Podolskim, Warszawie, Płocku, Poznaniu, Sandomierzu, Gnieźnie, Legnicy, Mohylewie, Litomĕřicach, Arezzo, Senigalli, Trnavie, Puli; warszawska bazylika św. Krzyża, Bazylika Mariacka w Gdańsku; warszawskie kościoły: św. Anny, św. Trójcy, Wszystkich Świętych, św. Barbary; Fara w Poznaniu i Kazimierzu Dolnym; akademie muzyczne: w Warszawie, Krakowie, Pradze; "Narodowy Dom Muzyki Organowej" w Kijowie; bazylika Opactwa w Saint-Maurice d'Agaune, kościół św. Piotra w Hamburgu, opactwo Maria Laach, "Karmelietenkerk" w Brukseli i wielu innych ośrodkach koncertowych, współpracując z wokalistami, instrumentalistami oraz zespołami (w tym orkiestra symfoniczna Filharmonii Lubelskiej, Białoruska Narodowa Orkiestra Kameralna, zespół „Camerata Vistula”, Kwartet Podlaski itd.).
Jest laureatem konkursów międzynarodowych, m.in. zdobył nagrody na II Międzynarodowym Konkursie Organowym w Saint-Maurice w Szwajcarii (również „Prix de l’Etat du Valais”) oraz na III Międzynarodowym Konkursie Organowym im. F. Nowowiejskiego w Poznaniu.
W dorobku posiada prace wydane drukiem z dziedziny historii muzyki i wykonawstwa muzycznego, nagrania telewizyjne i radiowe (również dla Radio Suisse Romande i Radia Watykańskiego). Jako pierwszy w historii fonografii nagrał komplet utworów Adama z Wągrowca (dla wydawnictwa Acte Préalable) oraz Dumkę op. 31/1 Feliksa Nowowiejskiego (dla Towarzystwa im. Feliksa Nowowiejskiego w Poznaniu). Wydał drukiem Fugę na temat "Jeszcze Polska nie zginęła" Karola Kurpińskiego (ISMN: 979-0-9013342-6-7).
Członek Towarzystw im. F. Nowowiejskiego w Poznaniu, im. T. Leszetyckiego w Warszawie, im. K. Kurpińskiego we Włoszakowicach oraz "Alkan Société" w Paryżu.
Członek jury Konkursu Dawnej Polskiej Muzyki Organowej w Legnicy (w ramach XIX festiwalu Legnickie Conversatorium Organowe, 2004) oraz V Międzynarodowego Konkursu Organowego w Saint-Maurice.
Organista Kościoła Anglikańskiego w Warszawie (Kościół Niepokalanego Poczęcia NMP).

</doc>
<doc id="173706" url="https://pl.wikipedia.org/wiki?curid=173706" title="Włócznia Longinusa">
Włócznia Longinusa



</doc>
<doc id="173707" url="https://pl.wikipedia.org/wiki?curid=173707" title="Hrywna (jednostka monetarna)">
Hrywna (jednostka monetarna)



</doc>
<doc id="173708" url="https://pl.wikipedia.org/wiki?curid=173708" title="Skępe">
Skępe

Skępe – miasto w Polsce w województwie kujawsko-pomorskim, w powiecie lipnowskim, siedziba gminy miejsko-wiejskiej Skępe. Położone na Pojezierzu Dobrzyńskim na historycznej Ziemi Dobrzyńskiej. Od 1937 przez miasto biegnie linia kolejowa nr 27 Toruń – Nasielsk.
W latach 1975–1998 administracyjnie należało do województwa włocławskiego.
Przez miasto przepływa rzeka Mień. Na jego terenie znajdują się również trzy jeziora: Święte, Małe oraz Wielkie.
Skępe uzyskało lokację miejską w 1445 roku, zdegradowane w 1869 roku, ponownie uzyskało prawa miejskie w 1997 roku.

</doc>
<doc id="173709" url="https://pl.wikipedia.org/wiki?curid=173709" title="Norton Commander">
Norton Commander

Norton Commander (w skrócie NC lub Norton) – menedżer plików oparty na interfejsie tekstowym, będący powłoką systemową dla systemu operacyjnego MS-DOS; później dostępny również dla systemów z rodziny Microsoft Windows. Jako program do zarządzania strukturą plików i katalogów stał się pierwowzorem dla całej grupy ortodoksyjnych menedżerów plików. Napisany został przez Johna Sochę i firmowany przez "Peter Norton Computing" (w 1990 r. przejęty przez firmę Symantec Corporation), stąd jego nazwa.
Koncepcja działania programu oparta jest na schemacie poleceń systemu DOS:
 "polecenie" "katalog_źródłowy\plik" "katalog_docelowy\plik"
i stąd pomysł podziału okna programu na dwa panele prezentujące listy plików w obu katalogach, źródłowym i docelowym – model ten zakorzenił się do tego stopnia, że nie wyrugowała go z użycia zupełnie odmienna technika zarządzania folderami i plikami stosowana w Eksploratorze Windows, będącym raczej jedną z konsol administracyjnych Windows niż menedżerem plików. Wszystkie polecenia NC wydawane są za pomocą klawiszy funkcyjnych od do , a w późniejszych wersjach programu również za pomocą myszy i techniki "przeciągnij i upuść" (ang. "drag and drop").
Menedżer ten miał wbudowany prosty edytor plików tekstowych i oferował ich łatwy podgląd. Można było wykorzystywać go również do uruchamiania innych programów, wówczas większość kodu Nortona Commandera usuwana była z pamięci operacyjnej, zwalniając miejsce dla procesu potomnego (uruchamianego programu); pozostawał w niej jedynie niewielki, rezydentny program ładujący, odpowiedzialny za ponowne wczytanie kodu programu głównego po zakończeniu pracy procesu potomnego.
W krótkim czasie Norton Commander stał się jednym z najpopularniejszych programów w swojej klasie i wzorem do naśladowania dla konkurencji – polskim jego klonem był "Foltyn Commander", jednak znacznie szerzej używanym klonem był ukraiński "Volkov Commander". Na Nortonie Commanderze wzorowany jest również linuksowy "Midnight Commander" i przeznaczony dla Windows "Total Commander" (dawniej "Windows Commander"), oraz bardzo podobny do oryginału i pracujący w trybie wiersza poleceń Windows – "FAR Manager" (rosyjskiego autorstwa), a także "CNW Commander" przeznaczony dla systemu Novell NetWare.
Sam Norton Commander rozwijał się dalej i wraz z ewolucją systemów rodziny Windows wydano nie tylko jego wersję 5.51 dla DOS, ale również wersję 2.01 dla Windows w pełni wykorzystującą możliwości systemów Microsoftu. Program obsługuje długie nazwy plików i umożliwia między innymi podgląd zawartości plików w najpopularniejszych formatach (m.in. programów z pakietu Microsoft Office) i archiwizowanie dokumentów do formatu ZIP.
Od 1990 roku, po przejęciu firmy Peter Norton Computing, program był rozwijany przez Symantec Corporation aż do 1999 roku, w którym zaprzestano dalszego rozwijania programu.

</doc>
<doc id="173710" url="https://pl.wikipedia.org/wiki?curid=173710" title="Republika Sacha">
Republika Sacha



</doc>
<doc id="173712" url="https://pl.wikipedia.org/wiki?curid=173712" title="Springfield, Kentucky">
Springfield, Kentucky



</doc>
<doc id="173714" url="https://pl.wikipedia.org/wiki?curid=173714" title="Stosunek obwodu talii do obwodu bioder">
Stosunek obwodu talii do obwodu bioder

Stosunek obwodu talii do obwodu bioder, WHR (od lub "waist–hip ratio") – współczynnik wynikający podzielenia obwodu talii przez obwód bioder (pomiary dokonywane w dowolnej jednostce miar). Stanowi on wskaźnik dystrybucji tkanki tłuszczowej w ciele człowieka.
Obliczanie.
W celu obliczenia stosunku obwodu talii do obwodu bioder należy uprzednio dokonać pomiaru obwodu talii i bioder. Pomiarów tych należy dokonać możliwie dokładnie, na przykład za pomocą taśmy do pomiarów antropometrycznych z siłomierzem i w ściśle określonym miejscu ciała. Obliczenia przeprowadza się zgodnie z poniższym wzorem.
Obwód talii należy zmierzyć w połowie odległości między dolnym brzegiem (łukiem) żeber a górnym brzegiem grzebienia kości biodrowej, natomiast pomiaru obwodu bioder dokonuje się, prowadząc miarkę przez największą wypukłość mięśni pośladkowych, poniżej talerzy biodrowych.
Konsekwencje.
Poprawnie wyznaczone obwody pozwalają na obliczenie wartości WHR. Stosunek obwodu talii do obwodu bioder większy lub równy 0,85 u kobiet lub 1,0 u mężczyzn oznacza otyłość androidalną (brzuszną, typu jabłka). Otyłość ginoidalną (pośladkowo-udową, typu gruszki) określa się innymi metodami.
Według psychologów ewolucyjnych współczynnik ten jest miarodajnym, liczbowym wskaźnikiem atrakcyjności fizycznej kobiet w oczach mężczyzn. W większości kultur za najbardziej atrakcyjny uważany jest kobiecy kształt o WHR = 0,7. Obserwacje te potwierdzają badania, w których wykazano, że na widok nagich kobiet mających WHR około 0,7 dochodzi do aktywacji w mózgu mężczyzn ośrodka przyjemności. Przypuszcza się, że jest to powiązane z nieświadomym ocenianiem potencjału płodności kobiety przez mężczyznę, gdyż kobiety o szerokiej miednicy znacznie łatwiej przechodzą ciążę i poród.

</doc>
<doc id="173716" url="https://pl.wikipedia.org/wiki?curid=173716" title="Sankt-Petersburg">
Sankt-Petersburg



</doc>
<doc id="173719" url="https://pl.wikipedia.org/wiki?curid=173719" title="Licomp Empirical Multimedia">
Licomp Empirical Multimedia

Licomp Empirical Multimedia (skrót LEM) – polski dystrybutor gier komputerowych i oprogramowania edukacyjnego. Przedsiębiorstwo powstało w 1994 roku jako spółka zależna od IPS Computer Group. W 1997 roku doszło do wykupienia spółki przez Empik i zaczęło funkcjonować jako Licomp Empik Multimedia, będąc częścią spółki NFI Empik Media &amp; Fashion. W 2013 roku właścicielem wszystkich udziałów przedsiębiorstwa stał się Marcin Turski – prezes spółki. LEM zajmował się dystrybucją i lokalizacją gier takich firm jak Activision czy Electronic Arts.
Gry dystrybuowane przez LEM.
Źródło: Gry-Online

</doc>
<doc id="173721" url="https://pl.wikipedia.org/wiki?curid=173721" title="Baza ortonormalna">
Baza ortonormalna

Baza ortonormalna – zbiór wektorów formula_1 w przestrzeni unitarnej formula_2 z iloczynem skalarnym formula_3 o następujących własnościach:
Pojęcie bazy ortonormalnej rozpatruje się najczęściej w kontekście przestrzeni Hilberta.
Podstawowe wzory.
Jeżeli formula_1 jest bazą "ortonormalną" przestrzeni formula_21 to dowolny wektor formula_22 tej przestrzeni daje się zapisać w postaci:
Z powyższej równości, nazywanej tożsamością Parsevala, wynika że baza ortonormalna jest bazą Schaudera.
Normę wektora formula_22 można wyrazić za pomocą równości:
Równości te są prawdziwe również w przypadku, gdy formula_1 jest zbiorem nieprzeliczalnym, gdyż z definicji jedynie przeliczalnie wiele składników odpowiedniej sumy jest różnych od zera.
Przestrzeń Hilberta formula_2 z bazą formula_1 jest izometrycznie izomorficzna z opisaną wyżej przestrzenią formula_29 gdzie formula_17 jest dowolnym zbiorem równolicznym z formula_31
Istnienie bazy ortonormalnej.
Jeżeli formula_1 jest zbiorem wektorów parami ortogonalnych w przestrzeni Hilberta formula_21 to domknięcie powłoki liniowej zbioru formula_1 jest podprzestrzenią liniową formula_9 Zbiór formula_1 jest wówczas bazą ortogonalną dla tej podprzestrzeni.
Korzystając z lematu Kuratowskiego-Zorna, można uzasadnić, że każda przestrzeń Hilberta ma bazę ortogonalną, a w konsekwencji ortonormalną. Dowolne dwie bazy ortogonalne jednej przestrzeni mają równą moc. Przestrzeń Hilberta jest ośrodkowa wtedy i tylko wtedy, gdy ma przeliczalną bazę ortogonalną. Istnieją przestrzenie unitarne bez bazy ortonormalnej.
Ortogonalizacja.
Każdy skończony lub przeliczalny układ wektorów liniowo niezależnych można "zortogonalizować" – to znaczy utworzyć inny układ wektorów, będących kombinacjami liniowymi wektorów danego układu w ten sposób, by nowy układ był już układem ortogonalnym. Typową metodą jest ortogonalizacja Grama-Schmidta.

</doc>
<doc id="173728" url="https://pl.wikipedia.org/wiki?curid=173728" title="Roch (organizacja)">
Roch (organizacja)



</doc>
<doc id="173734" url="https://pl.wikipedia.org/wiki?curid=173734" title="Stopnie Rankine'a">
Stopnie Rankine'a



</doc>
<doc id="173736" url="https://pl.wikipedia.org/wiki?curid=173736" title="Stopnie Reaumura">
Stopnie Reaumura



</doc>
<doc id="173738" url="https://pl.wikipedia.org/wiki?curid=173738" title="Fatboy Slim">
Fatboy Slim

Fatboy Slim, właśc.: Norman Quentin Cook (ur. 31 lipca 1963 w Bromley jako Quentin Leo Cook) – brytyjski muzyk, DJ, producent i kompozytor tanecznej muzyki elektronicznej związany z wytwórnią Skint Records. Uważany jest za twórcę i głównego promotora gatunku zwanego big beat.
Jego pierwszy pseudonim to "Norman", którego zaczął używać zamiast imienia Quentin. Nazwa Fatboy Slim pierwszy raz pojawiła się w 1996, pierwotnie używana do określenia pobocznego projektu stworzonego na potrzeby wytwórni. Po sukcesach albumów stała się pseudonimem artystycznym.
Związany był z następującymi projektami: The Housemartins, taneczno-reggae’owym Beats International (przebój „Dub Be Good To Me”), funkowym Freak Power („Tune On, Tune In, Cop Out”), house’owym projektem Pizzaman czy klubowym Mighty Dub Katz („Magic Carpet Ride”).
Jego najsławniejszą płytą jest "You’ve Come a Long Way, Baby", z której większość utworów znalazła się na wysokich miejscach światowych list przebojów. Dużym uznaniem cieszą się remiksy w jego wykonaniu.
Praca z samplami stanowi trzon muzycznej działalności Fatboy Slima. W 2001 Cook wydał składankę „A Break From The Norm” zawierającą utwory, z których pochodzą sample z najsłynniejszych utworów.
Mieszka w Portslade, dzielnicy Brighton &amp; Hove.
Życiorys.
Lata od 1964 do 1996.
Cook dorastał w Reigate (Hrabstwo Surrey, Wielka Brytania). Uczęszczał do Reigate Grammar School. Założył punkowy fanzin jako nastolatek. W czasach szkolnych poznał także Paula Heatona. W wieku 18 lat Cook dostał się na Politechnikę w Brighton (obecnie Uniwersytet w Brighton) i studiował język angielski, politykę i socjologię. Wprawdzie próbował swoich sił jako DJ już wcześniej, lecz dopiero na studiach rozwinął skrzydła na scenach klubowych w Brighton. W 1985 roku Paul Heaton, który przeprowadził się do Kingston upon Hull i stworzył zespół The Housemartins, namówił go do zmiany rodzaju granej przez niego muzyki.
Basista The Housemartins opuścił zespół w przeddzień ich pierwszego krajowego tournée. Cook zgodził się na przeprowadzkę do Północnej Anglii i dołączenie do zespołu, mimo iż nie interesował się rockiem i nie umiał prawie grać na żadnym instrumencie. Zespołowi udało się nagrać popularny singel „Happy Hour”. Udało im się też dostać na szczyt listy najlepszych singli w Wielkiej Brytanii tuż przed Bożym Narodzeniem w 1986 dzięki piosence „Caravan of Love”. The Housemartins rozpadł się w 1988 roku. Heaton i perkusista Dave Hemingway stworzyli później zespół The Beautiful South, natomiast Cook przeprowadził się z powrotem do Brighton aby rozwijać swoje zainteresowania muzyką, którą zawsze preferował. W tym czasie rozpoczął współpracę z inżynierem studyjnym Simonem Thorntonem, z którym do dziś nagrywa płyty. Obaj mieli zmienny wkład w nagranie wszystkich płyt Cooka, które powstały od tamtego czasu.
Cook założył Beats International, związek muzyków studyjnych, wśród których znaleźli się m.in. Lindy Layton, Lester Noel, D.J. Baptiste, raper MC Wildski i klawiszowiec Andy Boucher. Na ich pierwszym albumie pt. "Let Them Eat Bingo" znalazł się singel, który osiągnął najwyższe miejsca na listach najlepszych singli, „Dub Be Good to Me”. Utwór ten spowodował dysputę skupiającą się na zarzutach naruszenia praw autorskich przez nieautoryzowane korzystanie z sampli: głównie chodziło o dokładne skopiowanie części utworu „The Guns of Brixton” zespołu The Clash oraz silne zapożyczenie z „Just Be Good To Me” grupy S.O.S. Band. W 1991 roku zespół wydał kolejną płytę "Excursion on the Version", której styl muzyczny nawiązywał do dubu i reggae, lecz nie cieszyła się ona tak dużą popularnością jak poprzedni album.
Kolejnym tworem Cooka był zespół Freak Power z Ashley Slater. Zadebiutowali albumem "Drive Thru Booty" w 1994 roku, na którym znalazł się utwór „Turn On Tune In Cop Out”, który został użyty przez firmę Levi's w kampanii reklamowej. Freak Power byli także znani pod nazwą "Fried Funk Food".
W 1995 roku Cook, z pomocą znajomych producentów Tima Jeffery'ego i JC Reida, nagrał solowy album house'owy pod pseudonimem „Pizzaman”. Z tego albumu pochodzi utwór „Happiness”, który wykorzystała firma Del Monte w reklamie soków owocowych w Wielkiej Brytanii. Cook eksperymentował jeszcze z kilkoma pobocznymi projektami i cieszył się pewną popularnością jako The Mighty Dub Katz dzięki utworowi „Magic Carpet Ride”.
W 1996 roku Cook ponownie połączył siły z Ashley Slater aby nagrać drugi album jako Freak Power zatytułowany "Everything for Everybody".
W tym samym roku Cook przybrał pseudonim Fatboy Slim i zaczął uczęszczać do klubu The Big Beat Boutique w Brighton. Podczas pracy jako DJ w tymże klubie Cook zaprzyjaźnił się z grupą The Chemical Brothers, którzy zasugerowali mu pracę nad własnym materiałem, zamiast zaledwie miksowania w klubach.
Od roku 1997 do dziś.
Album Fatboy Slima pt. "Better Living Through Chemistry" (wydany przez Skint Records) był pierwszym krokiem Cooka do prawdziwej popularności. Pełen sampli w stylu retro i funkowych kompozycji album był jednym z pierwszych zaznaczających nowy styl big beatu. Z tegoż albumu pochodzi hit „Everybody Needs a 303”. Po tym jak remiks utworu „Brimful of Asha” zespołu Cornershop trafił na najwyższe miejsca list przebojów, takie gwiazdy jak Madonna i U2 prosiły Cooka, aby dla nich pracował.
Następnym krokiem Fatboy Slima był singel „The Rockafeller Skank”, który trafił na rynek przed albumem „You’ve Come a Long Way, Baby” (obie płyty ukazały się w 1998 i otrzymały bardzo dobre opinie). Na albumie znalazł się też singel „Praise You”, który stał się hitem w Wielkiej Brytanii trafiając na szczyt listy najlepszych singli. Teledysk do „Praise You”, którego reżyserem jest Spike Jonze, zdobył wiele nagród. Utwory Fatboy Slima zaczęły pojawiać się w filmach, serialach telewizyjnych i kolejnych reklamach.
Album "Halfway Between the Gutter and the Stars" został wydany w roku 2000. Znalazły się na nim dwa utwory nagrane wspólnie z Macy Gray, delikatny „Sunset (Bird of Prey)” skupiający się na samplu z głosem Jima Morrisona z The Doors oraz „Weapon of Choice”. W teledysku do tego ostatniego, który zdobył aż 18 nagród (w tym tytuł Najlepszego Teledysku Wszech czasów), wystąpił Christopher Walken.
13 lipca 2002 roku Fatboy Slim zagrał drugi ze swoich koncertów na świeżym powietrzu na plaży w Brighton. Wydarzenie to skupiło około 250 000 ludzi na promenadzie przy słynnej przystani w Brighton (spodziewano się około 60 000). Policja wymusiła skrócenie koncertu ze względów bezpieczeństwa i liczebności tłumu. Kiedy muzyka umilkła na ulicach Brighton nastał chaos. Niektórzy uczestnicy koncertu stali w korkach do samego rana. Mimo problemów, które stworzył koncert, został on okrzykniętym wielkim sukcesem przez większość uczestników.
Cook niedawno zyskał własną gwiazdę na chodniku gwiazd w Brighton, zaraz przy gwieździe Winstona Churchilla. W 1999 poślubił znaną z telewizji Zoë Ball. Mają syna imieniem Woody. Cook jest właścicielem 12% akcji klubu piłkarskiego Brighton &amp; Hove Albion F.C., który jest przez niego wspomagany odkąd przeprowadził się do Brighton pod koniec lat 80.
W 2002 magazyn Q wpisał Fatboy Slima na listę „50 zespołów, które trzeba zobaczyć przed śmiercią”.
W styczniu 2003 roku państwo Cook rozeszli się w dość publiczny sposób, jednak po trzech miesiącach wrócili do siebie.
W roku 2004 Cook wydał dwa remiksy (w czerwcu i lipcu) opartych na utworach „Happy” Maxa Sedgleya i „Follow Me Follow Me (Quem que Caguetou)” zespołu Black Alien &amp; Speed. Ten ostatni stał się popularny w Europie po tym, jak pojawił się w reklamie Nissana X-Trail (w reklamie można usłyszeć remiks Fatboy Slima).
Po czterech latach przerwy Fatboy Slim wydał album "Palookaville" (w październiku 2004). Album ten zaznacza znaczącą zmianę w stylu Cooka. Zrezygnował z korzystania pętli i sampli i skupił się na bardziej konwencjonalnym kształcie utworów. W wielu przypadkach korzysta z oryginalnych nagrań na rzeczywistych instrumentach (Cook gra na gitarze basowej, Simon Thornton na wielu innych instrumentach, a czasami pojawiają się gościnnie inni artyści, np. Justin Robertson). Zmiana stylu doprowadziła także do zmian w technikach produkcji i technologii studyjnej. Przed „Palookaville” Cook korzystał z komputera Atari ST do składania utworów (komputer ten jest bardzo popularny wśród producentów muzycznych). Nowy album powstał przy użyciu zestawu Pro Tools – potężnej stacji roboczej, którą można znaleźć w najnowocześniejszych studiach nagraniowych. Ta dość niechętna zmiana została wymuszona przez konieczność dostarczenia wymaganej jakości nagrań. Projekt składa się zarówno z utworów typowych dla Fatboy Slima (jak np. „Jin Go Lo Ba” – wykorzystany w reklamie piwa „Lech – będzie się działo”) jak i utworów z pełnym wokalem (np. odnowiony „The Joker” zespołu Steve Miller Band, do którego teledysk został zrealizowany z małymi kotkami w głównych rolach). Na płycie znalazły się też wokalne utwory, które powstały we współpracy z raperem Lateefem i zespołem Johnny Quality.
W roku 2005 jego singel z poprzedniego roku, „Wonderful Night” został zawarty w grze Dance Dance Revolution Extreme 2 na Playstation 2.
W czerwcu 2005 Cook zagrał koncert na Festiwalu Glastonbury. Występ obfitował w spektakularne efekty wizualne zrealizowane na wielkich ekranach w tle (z konsolą dla DJ-a umieszczoną pośrodku) oraz trójwymiarowy pokaz świetlny, do oglądania którego uczestnicy dostali specjalne okulary. Niestety występ ten przyniósł Cookowi straty finansowe, gdyż wynagrodzenie, które artysta otrzymał było zbyt niskie aby pokryć koszty wizualizacji.
W październiku tego samego roku Fatboy Slim i wokalista zespołu Talking Heads David Byrne ogłosili, iż planują stworzyć musical o Imeldzie Marcos. Premiera występu miała miejsce w marcu 2006 na festiwalu sztuki w Adelaide (Australia).
W Sylwestra 2005 Fatboy Slim wystąpił na żywo przed ogromną publicznością na plaży Bondi Beach w Australii. Podczas tegoż całonocnego koncertu Fatboy Slim powrócił do swojego oryginalnego stylu muzycznego z naciskiem na dance.
"Why Try Harder" to tytuł albumu z największymi hitami Fatboy Slima, który został wydany 19 czerwca 2006 roku. Składa się on z osiemnastu utworów, w tym dwa nowe utwory – „Champion Sound” i „That Old Pair of Jeans”. Tytuł pochodzi z okładki płyty "You've Come A Long Way Baby", która przedstawia otyłego mężczyznę w koszulce z napisem „I'm #1 so why try harder” (Jestem numerem 1, więc po co się mocniej starać). Cook podkreślał w wywiadach, że „Why try harder” to nie pytanie, lecz stwierdzenie. Samo hasło jest nawiązaniem do słynnego hasła reklamowego firmy wypożyczającej samochody Avis, które w latach 60. brzmiało „We're only #2, so we try harder” (Jesteśmy na drugim miejscu [wśród firm wypożyczających samochody] więc staramy się bardziej).
24 czerwca 2006 roku Fatboy Slim wystąpił jako gwiazda Festiwalu Rock Ness nad jeziorem Loch Ness w Szkocji. Miesiąc później zagrał na festiwalu Global Gathering na lotnisku Long Marston Airfield w Staffordshire w Anglii. Jego dwugodzinny pokaz składał się z jego klasycznych utworów oraz nowego materiału. Po raz kolejny Fatboy Slim wykorzystał wielkie ekrany i pokaz świetlny. Dodatkowo występ uświetnił pokaz fajerwerków.
W roku 2002 Fatboy Slim dostał zakaz występów w Brighton po tym, jak na jego koncercie tego samego roku zginęło dwoje ludzi. Zakaz ten jednak zniesiono w roku 2006. 1 stycznia 2007 Fatboy Slim ponownie zagrał w swoim rodzinnym mieście dla 20 000 osób. Bilety mogli kupić jedynie mieszkańcy Brighton.
W roku 2018 Fatboy Slim wystąpił dla Cercle. Koncert odbył się w wieży obserwacyjnej British Airways i360.

</doc>
<doc id="173739" url="https://pl.wikipedia.org/wiki?curid=173739" title="Gniewczyna Łańcucka">
Gniewczyna Łańcucka

Gniewczyna Łańcucka – wieś w Polsce położona w województwie podkarpackim, w powiecie przeworskim, w gminie Tryńcza. Leży nad Mleczką (dopływem Wisłoka).
W latach 1975–1998 miejscowość należała administracyjnie do województwa przemyskiego.
Historia.
Początków wsi należy szukać w XIV wieku. Nazwa wsi posiadała charakter dzierżawny.
Według miejscowej legendy prawdopodobnie w XIII wieku niewielką osadę w tym miejscu założył syn drwala Gniewko, od którego imienia osada przyjęła nazwę „Gniewczyna”. W 1340 roku ziemie te zostały przyłączone przez króla Kazimierza Wielkiego do Polski, a w 1387 roku ziemie te wraz z Jarosławiem i Przeworskiem zostały nadane Janowi z Tarnowa przez królową Jadwigę. Pierwsza wzmianka o Gniewczynie pochodzi z 1424 roku (o przynależności do parafii w Przeworsku), a w 1498 roku Tatarzy usypali kopiec, na którym później zbudowano kościół. Kolejna wzmianka jest z 1520 roku, o przywileju dla utworzonej parafii.
Ostatnim właścicielem z rodu Tarnowskich był Jan Krzysztof Tarnowski, właściciel: Tarnowa, Tarnawca, Krzemiennej, Kuryłówki, Wiewiórki, Przeworska, Rożnowa, Starego Sioła i Jarosławia. Po jego śmieci w 1567 roku dobra te przejęła jego żona Zofia ze Sprowy Odrowąż, która poślubiona w 1575 roku za Jana Kostkę; zmarła w 1580 roku w Gorliczynie. Jej córka Anna z Kostków Ostrogska z małżeństwa z Aleksandrem Ostrogskim miała córkę Zofię Ostrogską, która w 1613 roku poślubiła Stanisława Lubomirskiego. Po śmierci Zofii Ostrogskiej w 1622 roku dobra Przeworskie przeszły na własność Lubomirskich. W 1624 roku był najazd tatarski, który zniszczył większą część Polski południowo-wschodniej.
Wieś była w 1515 roku wzmiankowana w regestrach poborowych, które zapisali poborcy podatkowi ziemi przemyskiej, jako "Grzyewszyna", w której było 14 łanów kmiecych i był młyn. W 1589 roku wieś była wzmiankowana jako "Gniewczyna", 14 łanów i młyn o dwóch kołach.
Wieś była także wzmiankowana w rejestrach poborowych z lat 1628, 1651 i 1658.
W 1674 roku w Gniewczynie było 180 domów. W I połowie XX wieku w Gniewczynie Łańcuckiej było 276 domów, a w Gniewczynie Trynieckiej było 124 domów.
Nazwa Gniewczyny nazwanej „Łańcucką” pochodzi z początku XIX wieku od właścicieli Łańcuta, którymi był ród Potockich (schematyzm diecezji przemyskiej z 1810 już wspomina o Alfredzie Potockim, który był patronem tytularnym Gniewczyńskiej parafii). Do wsi w tym czasie należał folwark białobrzeski usytuowany ok. 1 km na północny wschód od wsi, przy samym brzegu Wisłoka, który tworzył tu mocne zakole. Folwark zabudowany był drewnianymi budynkami gospodarczymi, od drogi do Tryńczy przy kapliczce prowadziła do niego obsadzana drzewami aleja. W 1857 r. w Gniewczynie zamieszkiwało 1003 mieszkańców. W 1878 roku wieś była własnością hr. Alfreda Potockiego, ordynata łańcuckiego, a później Romana Potockiego. Wieś liczyła wówczas 1700 mieszkańców i miała jednoklasową szkołę ludową.
W Gniewczynie Łańcuckiej urodzili się Feliks Młynarski (1884), gen. Antoni Chruściel (1895).
Zbrodnia w domu Trynczerów.
W 1942 r., prawdopodobnie w listopadzie, Polacy: komendant Ochotniczej Straży Pożarnej, aktywiści straży, sołtysi i ich pomocnicy, z obu części wsi – Łańcuckiej i Trynieckiej – oraz bezideowe skrzydło ruchu oporu urządzili obławę na miejscowe rodziny żydowskie. 11 osób (dwie kobiety, dwóch mężczyzn, resztę stanowiły dzieci – najmłodsze miało 9 miesięcy) wsadzono na wozy i przewieziono do domu Lejby i Szangli Trynczerów, mieszczącego się przy drodze, w centrum wsi. Tam, przez trzy dni i trzy noce, przetrzymywali Żydów, torturowali po to, by zdradzili oni to, gdzie ukryli dobytek, kobiety prawdopodobnie gwałcili, po czym wezwali niemieckich żandarmów, którzy rozstrzelali uwięzionych Żydów.
O zbrodni opowiedział, 13-letni wówczas, Tadeusz Markiel.
W miejscowości dochodziło ponadto do pojedynczych mordów na ukrywających się Żydach. Razem z zabitymi w domu Trynczerów, liczba ofiar sięga 30 osób.
Kościół.
Pierwszy drewniany kościół w Gniewczynie został prawdopodobnie zbudowany po 1340 roku (wspominają o tym akta grodzkie i ziemskie). W 1580 roku Zofia ze Sprowy Odrowąż przekazała parafię w Gniewczynie bożogrobcom, którzy ją posiadali aż do 1716 roku. Kościół ten istniał aż do 1624 roku; kiedy to został zniszczony przez najazd Tatarów, a ks. Mateusz Wierzbicki został zamordowany. Po roku 1625 zbudowano nowy kościół drewniany, który był aż do 1725 roku. W 1725 roku zbudowano drewniany kościół, który został konsekrowany w 1754 roku. W latach 1882–1885 zbudowano murowany Kościół, który został konsekrowany w 1885 roku. Obecny kościół murowany został zbudowany w 1910 roku, a jego konsekracja nastąpiła w 1931 roku.
W 1774 roku sprowadzono z Rakszawy drewnianą kaplicę pw. św. Antoniego i zbudowano ją przy dworku szlacheckim w Tryńczy. W 1910 roku powstała nowa parafia pw. św. Kazimierza w Tryńczy. W 1925 roku w Gorzycach, książę Andrzej Lubomirski w swojej prywatnej posiadłości utworzył kaplicę. W 1945 roku w Gorzycach powstała parafia pw. NSPJ. W 1983 roku w Jagielle powstała parafia pw. Królowej Jadwigi. 26 sierpnia 2001 roku w Wólce Małkowej poświęcono kościół filialny pw. MB Częstochowskiej.
Turki Wielkanocne (Straże Grobowe).
Gniewczyna Łańcucka oraz wszystkie pobliskie i dalsze wiejskie parafie znad Wisłoka i Sanu mogą poszczycić się prastarą tradycją, jaką jest Wielkanocna „Parada Turków”. Tradycja ta bierze swój początek od czasów odsieczy Wiedeńskiej w 1683 roku, kiedy to wracające ze zwycięskiej Bitwy pod Wiedniem pod wodzą króla Jana III Sobieskiego; oddziały miejscowych wojaków walczących w oddziałach Mikołaja Hieronima Sieniawskiego i Hieronima Lubomirskiego przebranych w Tureckie stroje rozpoczęli wartę przy wielkanocnych grobach Chrystusa w swoich rodzinnych kościołach. Od tego czasu w celu uświetnienia obchodów świąt wielkanocnych również w kościele Gniewczyńskim są formowane dwa oddziały Turków z grona miejscowych młodzieńców. Ubrani w barwne stroje i uzbrojeni w karabiny i szable w Wielką Sobotę sprawują Straż grobową przy „symbolicznym grobie Chrystusa”. W Wielką Niedzielę i Poniedziałek Wielkanocny na placu przykościelnym pod wodzą komendantów i przy marszach granych przez orkiestrę dętą, demonstrują niezwykle widowiskową musztrę paradną. Tradycja ta sprawia, że Święta Wielkanocne na długo pozostają w pamięci mieszkańców, gości i przypadkowych obserwatorów.
Oświata.
Początki szkolnictwa w Gniewczynie są datowane na 1636 rok, kiedy to powstała szkoła parafialna. W 1867 roku powstała szkoła trywialna 1-klasowa. Od 1897 roku szkoła była już 2-klasowa. Od 1912 roku szkoła była 2-klasowa z programem szkoły 4-klasowej; od 1924 roku była już 4-klasowa; od 1927 roku była 6-klasowa; od 1930 roku była 7-klasowa. W 1966 roku była ogólnopolska zmiana szkół na 8-klasowe.
7 maja 1989 roku szkole nadano imię Gen. Antoniego Chruściela ps. „Monter”. W 1999 roku zgodnie z programem czterech reform, wprowadzono reformę oświaty dokonując zmiany na 6-letnie szkoły podstawowe i 3-letnie gimnazja. Od 2004 roku w Gniewczynie Łańcuckiej jest utworzono Zespół Szkół. 7 maja 2007 roku również Gimnazjum otrzymało imię Gen. Antoniego Chruściela ps. „Monter”. W 2017 roku na podstawie reformę oświaty przywrócono 8-letnią szkołę podstawową.

</doc>
<doc id="173741" url="https://pl.wikipedia.org/wiki?curid=173741" title="Connemara National Park">
Connemara National Park



</doc>
<doc id="173742" url="https://pl.wikipedia.org/wiki?curid=173742" title="Burren National Park">
Burren National Park



</doc>
<doc id="173743" url="https://pl.wikipedia.org/wiki?curid=173743" title="Glenveagh National Park">
Glenveagh National Park



</doc>
<doc id="173746" url="https://pl.wikipedia.org/wiki?curid=173746" title="Jagiełła">
Jagiełła

Jagiełła – wieś w Polsce, położona w województwie podkarpackim, w powiecie przeworskim, w gminie Tryńcza.
Miejscowość jest siedzibą rzymskokatolickiej parafii św. Jadwigi Królowej.
W latach 1975–1998 miejscowość administracyjnie należała do województwa przemyskiego.
Historia.
Początki wsi są datowane na XV wiek. W 1450 roku wieś stała się własnością Bożogrobców w Przeworsku. Początki są związane z pobliską Ujezną, o której wzmiankują regestra poborowe, które zapisali poborcy podatkowi ziemi przemyskiej w 1515 roku. 
W 1589 roku wspólnie z Ujezną jest wzmiankowana Zawada (południowa część obecnej Jagiełły), w której było 7 łanów kmiecych, 5 zagrodników na roli, 5 komorników z bydłem, 5 komorników bez bydła i 1 rzemieślnik. Na północnym terenie była Wola Podsamska (Wola Gorliczyńska).
W 1628 roku południowa część obecnej Jagiełły była wzmiankowana wspólnie z Ujezną jako "Zawada vel Wieznia" (wieś posiadała 7 łanów kmiecych). W 1651 roku wieś była wzmiankowana wspólnie z Ujezną jako "Zawoda et Uiezna". W 1658 roku wzmiankowano "Zawada seu Wiezna".
W latach 1662 i 1674 na północnej części tych terenów była wzmiankowana Wola Podsamska, która posiadała 34 domów.
W 1660 i 1668 roku wieś wzmiankowana jako "Wólka Jagiellowa" – .
W 1762 roku według wzmianki w aktach właściciela Klucza Trynieckiego Pawła Benoe mieszkańcami gromady Jagiełła byli: .
W 1713 roku wzmiankowano "Wola Posańska alias Gorzyce et Jagieła alias Wola Gorliczyńska" (łac. Wola Posańska zwana też Gorzyce i Jagieła zwana też Wola Gorliczyńska). W 1716 roku, w wyniku sprzedaży Zawada i Ujezna stały się własnością Lubomirskich z Przeworska i od tego czasu pojawiła się w użyciu nazwa wsi "Jagiełła", na upamiętnienie wizyty króla na tych terenach. Księgi gromadzkie wsi Tryńcza podają, że w 1723 roku wójtem Jagieły był Stanisław Jagieła.
W 1816 roku wieś przeszła na własność Potockich. W 1855 roku jako właściciel występują Antoni Kellerman i spadkobiercy hr. Miera, a własność tabularna stanowiła 522 morgi (w tym 81 morgi roli, 60 morgi łąk i 374 morgi lasu). Od 1880 roku jako właściciel występuje Maria Drohojowska z Kellermanów. W latach 1905 i 1918 jako właściciel Jagiełły wzmiankowany jest Konwent PP Franciszkanek we Lwowie (Klasztor SS Franciszkanek Adoracji Najświętszej Marii Panny we Lwowie), w Jagielle było 1028 mieszkańców, a posiadłość tabularna stanowiła 298 ha (w tym 45 ha roli i 216 ha lasu). Po 1905 roku czasowo właścicielem Jagiełły była Irena z Kellermanów Lityńska.
W 1910 roku, w 500 letnią rocznicę bitwy pod Grunwaldem, mieszkańcy usypali kopiec Jagiełły.
W 1914 roku w Jagielle (Niechciałkach) urodził się ks. Franciszek Woś (wyświęcony w 1941 roku)
W 1921 roku w Jagielle było 182 domy (w tym w Niechciałce 62 domy). W 1934 roku Jagiełła weszła w skład Gminy zbiorowej Tryńcza. W latach 1954–1972 wchodziła w skład Gromady Gorzyce. Od 1973 roku ponownie należy do Gminy Tryńcza.
Kościół.
W 1957 roku podjęto decyzję o budowie kościoła, ale z powodu sytuacji politycznej nie udało się tego zamiaru zrealizować. Dopiero po kolejnych staraniach uzyskano w 1981 roku pozwolenie na budowę. Początkowo odprawiano msze święte w zaadaptowanym budynku starej remizy strażackiej. Kościół murowany zbudowano w latach 1981–1982, a 7 listopada 1982 roku odbyło się poświęcenie kościoła pw. św. Jadwigi Królowej, którego dokonał bp Ignacy Tokarczuk. W 1983 roku została erygowana parafia w Jagielle, a 9 listopada 2008 roku odbyła się konsekracja kościoła, której dokonał abp Józef Michalik.
Oświata.
W latach 1882–1893 istniała niezreorganizowana szkoła 1-klasowa. W 1903 roku decyzją c. k. Rady szkolnej krajowej utworzono 1-klasową szkołę ludową. W 1964 roku wybudowano nowy budynek szkolny. 12 kwietnia 1996 roku wmurowano tablicę pamiątkową pamięci kierownika Józefa Łańcuckiego, który w 1940 roku zginął w Charkowie. 14 października 2010 roku szkoła otrzymała imię króla Władysława Jagiełły.
Sport i rekreacja.
W Jagielle działa klub sportowy piłki nożnej Zorza Jagiełła. Został on utworzony w 1968 roku. „Zorza” gra obecnie w A-klasie grupy przeworskiej.

</doc>
<doc id="173749" url="https://pl.wikipedia.org/wiki?curid=173749" title="Rotunda (góra)">
Rotunda (góra)

Rotunda (771 m n.p.m.) – szczyt górski w Beskidzie Niskim.
Leży w bocznym ramieniu, które w szczycie Jaworzyny Konieczniańskiej odgałęzia się od głównego grzbietu Karpat w kierunku północnym i przez szczyty Dział (712 m n.p.m.) i właśnie Rotundę opada w widły Zdyni i Regetówki nad Smerekowcem. Ma formę dość kształtnej kopy (stąd nazwa "rotunda"), nieco wyciągniętej tylko w kierunku północno-wschodnim, o stromych, nieznacznie rozczłonkowanych stokach. Obecnie cała zalesiona.
Na szczycie Rotundy znajduje się cmentarz wojenny nr 51 z I wojny światowej, a u stóp działa studencka baza namiotowa w Regietowie prowadzona przez Studenckie Koło Przewodników Beskidzkich w Warszawie (SKPB Warszawa). Staraniem członków i sympatyków SKPB Warszawa, cmentarz w ostatnich latach został w dużym stopniu wyremontowany. Obecnie Rotunda jest dobrze dostępna, gdyż w roku 2000 poprowadzono przez szczyt Główny Szlak Beskidzki, który wcześniej biegł jej północnymi stokami.
Piesze szlaki turystyczne: 

</doc>
<doc id="173754" url="https://pl.wikipedia.org/wiki?curid=173754" title="Indiana Dunes">
Indiana Dunes



</doc>
<doc id="173755" url="https://pl.wikipedia.org/wiki?curid=173755" title="Planeta gazowa">
Planeta gazowa



</doc>
<doc id="173756" url="https://pl.wikipedia.org/wiki?curid=173756" title="Rotunda (ujednoznacznienie)">
Rotunda (ujednoznacznienie)



</doc>
<doc id="173757" url="https://pl.wikipedia.org/wiki?curid=173757" title="Krzeczowice">
Krzeczowice

Krzeczowice – wieś w Polsce, położona w województwie podkarpackim, w powiecie przeworskim, w gminie Kańczuga.
Historia.
Władysław Józef Fedorowicz testamentem z 15 czerwca 1922 roku zapisał wieś Polskiej Akademii Umiejętności z zastrzeżeniem, że dochody ma ona przeznaczyć na stypendia dla młodzieży kształcącej się zawodach związanych z rolnictwem i publikację prac z zakresu rolnictwa i leśnictwa. Zalecał przyznawanie stypendium dzieciom pochodzącym z Małopolski, wyznania katolickiego i o nienagannej postawie moralnej. W majątku na terenie Krzeczowic uprawiano buraki cukrowe, pszenicę i rzepak. Hodowano krowy, świnie i karakuły. W 1933 roku zbudowano nowy spichlerz i chlewy. Podczas strajku rolnego na przełomie czerwca i lipca 1936 roku doszło do starć z policją. Zginęło 9 osób, a wiele zostało rannych.
W latach 1975–1998 wieś administracyjnie należała do województwa przemyskiego. Wieś jest siedzibą rzymskokatolickiej parafii św. Andrzeja Boboli.
W Krzeczowicach urodził się ks. Roman Szczygieł. Od 1948 roku w Krzeczowicach działa Ludowy Klub Sportowy Cresovia Krzeczowice.

</doc>
<doc id="173759" url="https://pl.wikipedia.org/wiki?curid=173759" title="Pingwin białooki">
Pingwin białooki

Pingwin białooki, pingwin Adeli ("Pygoscelis adeliae") – gatunek dużego, nielotnego ptaka wodnego z rodziny pingwinów (Spheniscidae), zamieszkujący wody wokół Antarktydy. To jeden z pięciu gatunków pingwina żyjących na Antarktydzie. Jest blisko spokrewniony z pingwinem białobrewym i pingwinem antarktycznym. Nie wyróżnia się podgatunków. W większości krajów jest to gatunek chroniony.
Występowanie i biotop.
Gnieździ się na wybrzeżach Antarktydy oraz na Orkadach Południowych i Szetlandach Południowych. Największe zagęszczenie pingwinów białookich obserwuje się na Morzu Rossa.
Poza okresem lęgowym (zima) pingwiny białookie zajmują ogromne przybrzeżne platformy lodowe, żeby mieć lepszy dostęp do pokarmu. W okresie lęgowym przenoszą się na skaliste plaże, gdzie budują swoje gniazda na wolnym od lodu gruncie. Dzięki bliskości otwartej wody pingwiny mają natychmiastowy dostęp do jedzenia dla siebie i swoich młodych.
Drapieżniki.
Typowymi drapieżnikami polującymi na pingwiny Adeli są lamparty morskie, orki i wydrzyki antarktyczne. Lamparty morskie są zagrożeniem jedynie w wodzie, ponieważ na ląd udają się tylko w celu odpoczynku i snu. Pingwiny białookie nauczyły się wymykać tym drapieżnikom przez pływanie w grupach, unikanie cienkiego lodu i krótkie przebywanie w wodzie w odległości do 200 m od brzegu. Orki, chociaż zazwyczaj polują na większe gatunki pingwinów, mogą także zapolować na pingwiny Adeli. Wydrzyki oraz rzadziej pochwodzioby żółtodziobe, żywią się jajami oraz niestrzeżonymi przez rodziców pisklętami.
Status i zagrożenia.
Międzynarodowa Unia Ochrony Przyrody (IUCN) uznaje pingwina białookiego za gatunek najmniejszej troski (LC – "Least Concern"); tylko raz – w 2012 roku – sklasyfikowała go jako gatunek bliski zagrożenia (NT, "Near Threatened"). Liczebność światowej populacji w 2017 roku szacowano na około 10 milionów dorosłych osobników, a całkowitą na 14–16 milionów osobników. Globalny trend liczebności populacji uznawany jest za wzrostowy.
Obecnie największe zagrożenie dla gatunku stanowią zmiany klimatyczne. Powodują one spadek ilości lodu morskiego, gdzie pingwiny przebywają poza okresem lęgowym oraz zmniejszanie przydatności miejsc gniazdowania przez ciężkie opady śniegu. Pingwiny są zmuszone migrować na duże odległości, co uniemożliwia im skuteczne rozmnażanie się i odpowiednie odżywianie.
Innym zagrożeniem jest bliskość przy koloniach pingwinów stacji badawczych, które powodują niszczenie miejsc lęgowych, a ciągła obecność ludzi oraz ruch powietrzny zakłócają naturalne środowisko gatunku. Zanieczyszczenie oceanu oraz nadmierne połowy kryla i ryb w wodach otaczających Antarktydę również negatywnie wpływają na liczebność pingwinów.
Znaczenie.
Obecność pingwinów białookich należy do wyraźnych wskaźników zmiany klimatu. Pojawiają się na niegdyś pokrytych lodem terenach, co wskazuje na ocieplenie środowiska Antarktyki. Stanowią główną atrakcję ekoturystyki w Antarktyce. Do XX wieku stanowiły źródło pożywienia, oleju i przynęty. Ich odchody były wykorzystywane jako nawóz. Pingwin białooki to najczęściej badany gatunek pingwina.

</doc>
<doc id="173760" url="https://pl.wikipedia.org/wiki?curid=173760" title="Prezydenci Węgier">
Prezydenci Węgier

Chronologiczna lista głów państwa węgierskiego
Węgierska Republika Ludowa.
"16 listopada 1918 r. Węgry proklamowały republikę"
Królestwo Węgier (1920–1946).
"formalnie przywrócono monarchię, ale nikogo już nie koronowano"
Państwo Węgierskie (1944–1945).
"Po rozpoczęciu okupacji niemieckiej powstało efemeryczne Państwo Węgierskie, formalnie jednak nie zniesiono monarchii i w sensie prawnym było to to samo państwo" 
Węgierska Republika Ludowa (1949–1989).
"Przewodniczący Rady Prezydialnej, w latach 1949–1989 kolegialnej głowy państwa. Przewodniczący pełnił jedynie m.in. funkcje reprezentacyjne i protokolarne."

</doc>
<doc id="173774" url="https://pl.wikipedia.org/wiki?curid=173774" title="Sietesz">
Sietesz

Sietesz – wieś w Polsce położona w województwie podkarpackim, w powiecie przeworskim, w gminie Kańczuga.
Prywatna wieś szlachecka, położona w województwie ruskim, w 1739 roku należała wraz z folwarkiem do klucza Kańczuga Lubomirskich. W latach 1954-1972 wieś należała i była siedzibą władz gromady Sietesz. W latach 1975–1998 miejscowość administracyjnie należała do województwa przemyskiego.
Historia.
Otton z Pilczy – Pilecki w 1375 r. nadaje rycerzowi Wierzbieńcie wieś Mikulicze (Mikulice), jednocześnie wymienia w nim wsie sąsiednie jak: Sethescha (Sietesz), Nizaczyce (Niżatyce), Ostrów. Potem te dobra dziedziczyła Elżbieta Granowska z Pileckich (ur. ok. 1372, zm. 12 maja 1420 w Krakowie) – trzecia żona Władysława Jagiełły, królowa Polski.
Była jedynym dzieckiem wojewody sandomierskiego dziedzica Sieteszy Ottona z Pilczy i Jadwigi Melsztyńskiej (matki chrzestnej Jagiełły c. Jana siostra Spytki). Gdy w 1384 r. umarł jej ojciec, odziedziczyła po nim ogromne posiadłości łańcuckie oraz Sietesz i Pilicę stając się najbogatszą panną w Polsce. Sietesz była wzmiankowana w dokumencie z 1384 roku. Podczas trwającego 13 lat małżeństwa z Wincentym Granowskim, Elżbieta urodziła dwóch synów i trzy córki. Zorganizowała tu parafię przed 1391 rokiem. 12 grudnia 1410 r. Elżbieta została wdową i poślubiła 2 maja 1417 r. w Sanoku Króla Polski Władysława Jagiełłę. I tak Sietesz stała się miejscowością królewską. W 1450 roku właścicielem był Jan z Pilczy syn Eżbiety Granowskiej.
W 1515 r. Sietesz należała do tzw. klucza kańczudzkiego. W XVII w istniał tu dwór obronny, który został zniszczony w czasie wojen szwedzkich. W II poł. XIX w. była tu własność rodziny Łastawieckich.
21 stycznia 1943 Gestapo z pomocą SS zebrało mężczyzn w budynku szkoły. Franciszka Rewera i Kazimierza Lisowskiego rozstrzelało a około 20 innych mieszkańców wywiozło do więzień w Jarosławiu i Łańcucie.
W sierpniu 1943 r. Wehrmacht rozstrzelał w lesie 17 Polaków pochodzenia żydowskiego. Na miejscu egzekucji znajduje się mogiła pomordowanych.

</doc>
<doc id="173785" url="https://pl.wikipedia.org/wiki?curid=173785" title="Paweł I (papież)">
Paweł I (papież)

Paweł I (ur. w Rzymie, zm. 28 czerwca 767) – święty Kościoła katolickiego, 93. papież w okresie od 29 maja 757 do 28 czerwca 767.
Życiorys.
Urodził się jako Rzymianin, syn Konstantyna z rodziny zamieszkującej rejon S. Maria in Via Lata (Via del Corso) Późniejsza tradycja przypisała mu przynależność do rodu Orsini, co jednak jest wątpliwe z uwagi na brak potwierdzenia w źródłach współczesnych. Później był diakonem w Rzymie często zatrudnianym przez swojego starszego brata, papieża Stefana II w negocjacjach z królami Lombardii. Na papieskim dworze swego brata odgrywał dużą rolę i miał udział w utworzenie Państwa Kościelnego przez króla Franków Pepina III.
Po śmierci Stefana został wybrany jego następcą. Jego pontyfikat był zdominowany przez stosunki z władcami frankijskimi i królami Lombardii oraz Cesarstwem Bizantyjskim. Zapisał się w historii jako ten, któremu udało się powiększyć państwo papieskie. O swojej elekcji powiadomił monarchę Franków używając formuły, którą wcześniej przesyłano po wyborze egzarsze Rawenny namiestnikowi cesarza bizantyjskiego. Wbrew obietnicy, nowy król Longobardów, Dezyderiusz odmówił zwrotu ziem Państwu Kościelnemu, a także najechał na nie w 758 roku i podbił księstwa Spoleto i Benewent. Zaniepokojony Paweł poprosił o pomoc Pepina, który jednak był zaabsorbowany zapobieżeniem powstania koalicji bizantyńsko-longobardzkiej.
Podczas swego pontyfikatu kontynuował politykę brata. Jako pierwszy papież wręczył królowi Franków miecz symbolizujący świeckie ramię kościoła. Kolegium doradcze Pawła I stanowili biskupi podmiejskich parafii. Potępienie przez Konstantyna V kultu obrazów i figurek papież zmusiło go znowu do szukania poparcia u Pepina III. W bazylice św. Piotra zbudował nową kaplicę w której umieszczono relikwie św. Petroneli. On też nakazał rozmieszczać w rzymskich kościołach relikwie wydobyte z katakumb.
Zmarł w bazylice św. Pawła, gdzie schronił się przed upałami i tam został pochowany. Po 3 miesiącach jego ciało przeniesiono do bazyliki św. Piotra.
Jego wspomnienie liturgiczne przypada w dzienną rocznicę śmierci.

</doc>
<doc id="173788" url="https://pl.wikipedia.org/wiki?curid=173788" title="Campowanie">
Campowanie



</doc>
<doc id="173790" url="https://pl.wikipedia.org/wiki?curid=173790" title="Stanisław Cyganiewicz">
Stanisław Cyganiewicz

Jan Stanisław „Zbyszko” Cyganiewicz (ur. 1 kwietnia 1881 w Jodłowej, zm. 23 września 1967 w Saint Joseph) – polski zapaśnik, wrestler i trener wrestlerów lepiej znany pod swoim pseudonimem ringowym jako Stanisław Zbyszko. Jest uważany za najbogatszego sportowca II Rzeczypospolitej. Wygrał prestiżowy turniej zapaśniczy w Paryżu i zdobył oryginalne mistrzostwo świata we wrestlingu. Po przejściu na emeryturę trenował wrestlerów na farmie w Missouri. Jest bratem innego polskiego zapaśnika i wrestlera, Władysława Cyganiewicza.
Życiorys.
Wczesne życie.
Urodził się 1 kwietnia 1881 jako Jan Stanisław Cyganiewicz we wsi Jodłowa w Królestwie Galicji i Lodomerii w Austro-Węgrzech. Jego ojciec był góralem i leśniczym spod Limanowej. W wieku przedszkolnym młody Cyganiewicz spędzał dużo czasu w lesie, gdzie uczył się "żyć z naturą" i ćwiczył kondycję fizyczną"".
Pobierał nauki początkowe w Pilźnie. Następnie uczył się w pierwszym państwowym gimnazjum w Jaśle. Potem przeniósł się do gimnazjum w Stanisławowie. Tam poznał twórcę miejscowego Towarzystwa Gimnastycznego „Sokół” Włodzimierza Świątkiewicza, który nakłonił go do treningów w jego towarzystwie. Cyganiewicz ćwiczył pływanie, szermierkę i biegi krótkodystansowe. Po przeniesieniu się do gimnazjum św. Jacka w Krakowie trenował zapasy pod przewodnictwem naczelnika krakowskiego Sokoła Szczęsnego Rucińskiego. Przeszedł całkowity kurs praktyczny i teoretyczny walki francuskiej"".
Początki kariery zapaśniczej.
W 1896 popadł w konflikt z ojcem, któremu nie podobało się oddanie syna zapasom. Jan Stanisław Cyganiewicz postanowił mimo to zostać zawodowym atletą. Aby opłacić edukację, w czasie wakacji odwiedzał cyrki i przyjmował wyzwania od pracujących w nich zapaśników, którzy oferowali nagrody pieniężne każdemu, kto ich pokona. Gdy do Stanisławowa przyjechał cyrk węgierski, Cyganiewicz zgłosił się do dyrektora cyrku, Chorwata Rosencwajga, aby zaproponować siebie w roli cyrkowego atlety. Ponieważ cyrk nie organizował turniejów, Cyganiewicz popisywał się podnoszeniem ciężarów, za co zarabiał 10 koron austro-węgierskich dziennie. Został zwolniony, kiedy zainteresowanie pokazami atletycznymi osłabło. Wkrótce jednak Rosencwajg ponownie skontaktował się z Cyganiewiczem, aby go poinformować, że do cyrku przyjechał wiedeński zapaśnik Adolf Specht, który zobowiązał się położyć każdego zgłaszającego się amatora. Ten, kto by go pokonał, miałby otrzymać w nagrodę 1000 koron. Rosencwajg poprosił Cyganiewicza o zachowanie pozycji defensywnej i wytrzymanie z przeciwnikiem w ringu przez 10 minut, za co zapłacił mu 10 koron. Następnego dnia Cyganiewicz miał wytrzymać w ringu 15 minut. Kolejnego dnia postanowił w końcu zaatakować i położył przeciwnika na łopatki w półtorej minuty. Otrzymał swoją gażę, ale niezadowolony dyrektor wyrzucił go za drzwi. Po powrocie do Krakowa ojciec pojednał się z synem pod warunkiem, że ten zrezygnuje z zapasów i odda się nauce. Jan Stanisław Cyganiewicz zrezygnował z występów publicznych, ale kontynuował treningi i opracował swój ulubiony manewr, który nazywał "tylny pas" lub "żelazny pas".
Pseudonim Zbyszko przyjął na fali popularności głównego bohatera "Krzyżaków" Henryka Sienkiewicza, Zbyszka z Bogdańca. Od wieku nastoletniego Cyganiewicz był fanem Sienkiewicza.
W 1901, w czasie kiedy przymierzał się do egzaminu maturalnego, spotkał swojego idola, zapaśnika Władysława Pytlasińskiego, zwanego „ojcem polskich zapasów”, który zatrudnił go jako swojego partnera sparingowego. Po zaliczeniu egzaminu pisemnego, za namową partnera, Cyganiewicz pojechał z nim do Charlottenburga, gdzie obaj wzięli udział w turnieju. Tam Cyganiewicz doznał ciężkiej kontuzji kolana. Po powrocie do Krakowa zaliczył ustny egzamin maturalny. Po wyleczeniu się z kontuzji razem z Pytlasińskim wyruszył w trasę po cyrkach w Ciechocinku, Włocławku i Płocku, wówczas będących częścią Imperium Rosyjskiego"".
Edukacja wyższa.
W 1901 wyjechał do Wiednia, gdzie studiował leśnictwo na uniwersytecie Universität für Bodenkultur i zapisał się do amatorskiego klubu atletycznego. Zaimponował innemu zapaśnikowi, Michaelowi Hitzlerowi, który nakłonił Cyganiewicza do wzięcia w organizowanym przez niego turnieju w Bukareszcie. Cyganiewicz wygrał ten turniej. Aby zarabiać na swoje studia, musiał ciągle wyjeżdżać, więc przeniósł się na studia prawnicze na Uniwersytecie Jagiellońskim w Krakowie, które umożliwiały naukę poza uniwersytetem. Nigdy nie ukończył edukacji wyższej"". Miał duże uzdolnienia językowe, był poliglotą, w trakcie kariery opanował dość biegle dziesięć języków obcych.
Udział w turniejach między 1903, a 1906.
W 1903 przybył do Paryża, aby wziąć udział w turnieju zapaśniczym o mistrzostwo świata. Jego pierwszym przeciwnikiem był Niemiec Albert Sturm, którego pokonał po 49 minutach. To zwycięstwo przykuło uwagę innego niemieckiego zapaśnika, Georga Strenge’a, który zaczął pomagać Zbyszkowi w treningach. Drugim przeciwnikiem Zbyszka był znany ze swojego olbrzymiego wzrostu Serb Simon Antonicz, którego Zbyszko pokonał dzięki radom byłego impresaria Antonicza, Belga Jeana Dumonta. Walka przeciwko Antoniczowi trwała ogółem 1 godzinę i 27 minut. W swojej autobiografii "Na ringach całego świata" Zbyszko nazwał to swoim pierwszym i jednym z największych zwycięstw. W ciągu kolejnych 20 dni pokonał kolejnych 13 przeciwników, aż dotarł do finałów. Jego walka przeciwko Duńczykowi Jessowi Pedersenowi trwała półtorej godziny i zakończyła się bez położenia przeciwnika na łopatki. W związku z tym komisja zarządziła walkę na punkty. Pedersen wygrał jednym punktem, a później został zwycięzcą całego turnieju. Walkę o drugie miejsce Zbyszko stoczył przeciwko Raoulowi le Boucherowi. To starcie, również na punkty, wygrał Boucher. Ostatnią walkę, o trzecie miejsce, Zbyszko stoczył przeciwko Omerowi de Bouillon i wygrał. Następnie Cyganiewicz występował między innymi w Łodzi, Wilnie, Mińsku i Użhorodzie. Podróżował też po Europie, Ameryce i Indiach"".
30 grudnia 1904 wyjechał z Krakowa na turniej do Hamburga. Przegrał spotkania z Jakubem Kochem, Absem II, Beaukeroisem oraz Romanowowem i zajął piąte miejsce"".
W 1905, po ukończeniu 24 roku życia, zgodnie z obowiązującym prawem austriackim, powołano go do służby wojskowej. Wstąpił jako jednoroczny ochotnik do 13 pułku piechoty w Krakowie. Po krótkim czasie skierowano go na lekarską superrewizję i w maju 1906 zwolniono, uznając, że nie nadaje się do służby wojskowej"".
W 1906 ponownie wziął udział w turnieju o światowe mistrzostwo w Paryżu. Pokonał między innymi Turka Ahmeda Madrali i Estończyka Georga Luricha. Zdobył pierwszą nagrodę w sumie 5000 franków francuskich i swój pierwszy tytuł mistrza świata"".
Rywalizacja z Iwanem Poddubnym.
Po mistrzostwach świata wyjechał do Petersburga, aby rzucić wyzwanie Iwanowi Poddubnemu, który ogłosił się największym człowiekiem w Rosji. Ich walka trwała dwie godziny i zakończyła się bez rozstrzygnięcia. Rewanż miał miejsce 7 grudnia 1907 w Londynie. Poddubny nie chciał przegrać przez położenie na łopatki, więc gdy w trakcie walki uznał, że nie da rady wygrać uczciwie, zaczął stosować chwyty niedozwolone, takie jak wybicie zęba, wykręcanie palca i kopanie w nogę. W 47 minucie został zdyskwalifikowany przez sędziego, a Zbyszko został zwycięzcą walki i wygrał 30000 franków. Za te pieniądze zwycięzca kupił sobie dom w Krakowie przy ulicy Wolskiej"".
Pierwsze tournée po Stanach Zjednoczonych.
Po 1907 Zbyszko wyjechał do Buffalo w stanie Nowy Jork w Stanach Zjednoczonych. Jego celem było zmierzenie się z George’em Hackenschmidtem, którego pokonanie uchodziło wówczas za prestiżowe osiągnięcie. W Stanach Zbyszko był nazywany "The powerful son of Poland" (z ang. "Potężny syn Polski)". Najpierw jednak zmierzył się z wieloma innymi amerykańskimi zawodnikami, w tym z posiadaczem oryginalnego wolnoamerykańskiego mistrzostwa świata Frankiem Gotchem, z którym wytrzymał godzinę w ringu. Następnie przeniósł się do Chicago, gdzie znajdowała się najliczniejsza Polonia. Jego pierwszy występ w tym mieście ściągnął 15 tysięcy widzów do Chicago Coliseum. Jednego dnia pokonał trzech przeciwników – pierwszego w dwie i pół minuty, drugiego w 5 minut, a trzeciego, Charlesa Cutlera, w 22 minuty. Cutler zażądał rewanżu. W pierwszym spotkaniu Zbyszko pokonał go po 46 minutach, a w drugim po czterech. Następnie Zbyszko pokonał między innymi Henry'ego Ordemanna w Minneapolis, Jessa Westergaarda w Saint Paul i Duluth, Americusa w Kansas City, i Freda Beela w Milwaukee. Odwiedził też między innymi Detroit. W Chicago pokonał Youssoufa Mahmuta w starciu trwającym godzinę"".
W lipcu 1910 podpisał kontrakt na walkę z Frankiem Gotchem. Przegrał ją przed liczną widownią po 26 minutach. Druzgocąca porażka sprawiła, że Zbyszko był oskarżany o oszustwo i przekupstwo. Sam Zbyszko ocenił w swojej autobiografii "Na ringach całego świata", że do jego szybkiej przegranej przyczyniły się między innymi zły stan psychiczny spowodowany niedawną śmiercią ojca, niedostateczna znajomość amerykańskiego sposobu walki oraz utrata wagi i ogólne osłabienie. Od przybycia do Stanów Zjednoczonych Zbyszko dużo podróżował pociągami i miał mało czasu na trening, przez co stracił 50 funtów masy. Klęska skłoniła go do zakończenia kariery zapaśniczej i powrotu do Krakowa, gdzie zamieszkał z rodziną"".
Rywalizacja z The Great Gamą.
Po zakończeniu kariery w 1910, gdy Zbyszko przebywał w Krakowie, hinduski zapaśnik The Great Gama objeżdżał świat, jak sam mówił, "po skalpy" "Franka Gotcha, George’a Hackenschmidta i Stanisława Zbyszko". Wielokrotnie wystosowywał do nich wyzwania. Zbyszko nie zamierzał jednak wracać do kariery zapaśniczej. Wkrótce odwiedził go promotor Jack Curley, z ofertą pracy jako trener Bena Rollera, który miał się zmierzyć z Gamą. Ponieważ trening wymagał kosztów i wiele czasu, Zbyszko i Roller zebrali fundusze organizując pojedynek w Wiedniu. Zbyszko pokonał Rollera w około godzinę. Potem on i jego brat Władysław Cyganiewicz wyjechali do Anglii, aby trenować Rollera. Tam Zbyszko zgłosił się do redaktora gazety "John Bull" Horatia Bottomleya i podpisał z nim kontrakt, mocą którego zobowiązał się do walki z Gamą po sześciu tygodniach treningu. Walka miała odbyć się w Londynie w dzielnicy Shepherd’s Bush na stadionie olimpijskim White City Stadium"".
Walka The Great Gamy z Benem Rollera i brata Gamy Imama Buxa z Johnem Lemmem odbyła się w Teatrze Alhambra w Londynie. Roller przegrał w 9 minut i został hospitalizowany"".
Zbyszko z Gamą spotkali się zgodnie z planem. Ich walka trwała 3 godziny. Sędzia przerwał ją, ponieważ było już tak późno i ciemno, że z widowni nie było widać zapaśników. Obaj zawodnicy zgodzili się uznać walkę za nierozstrzygniętą"".
Powrót do kariery zapaśniczej.
Po walce z Gamą Zbyszko powrócił do Krakowa. Postanowił wrócić do czynnej kariery zapaśniczej i wkrótce wraz z bratem Władysławem Cyganiewiczem, który kończył szkołę średnią i też trenował zapasy, wyjechał do Stanów Zjednoczonych. Wyzywał na pojedynki różnych zapaśników i domagał się rewanżu z Frankiem Gotchem. Gotch jednak wkrótce ogłosił zakończenie swojej kariery. W połowie maja 1912 Zbyszko wrócił do Europy i wziął udział w trwającym 6 tygodni turnieju warszawskim. Tymczasem promotor Jack Curley nakłonił Gotcha do walki z George’em Hackenschmidtem i pod koniec turnieju warszawskiego poprosił Zbyszka o pomoc w treningu. Zbyszko zgodził się i w 1912 oraz 1913 spędził kilka tygodni w rezydencji Hackenschmidta w angielskim mieście portowym Shoreham-by-Sea, wraz z Benem Rollerem i Jacobem Kochem"".
World Heavyweight Wrestling Championship.
Pomimo że profesjonalne walki zapaśnicze przed II wojną światową były uważane za autentyczny sport, niektóre pojedynki Zbyszka są uważane przez część historyków za ustawione, kwalifikujące się jako rozrywka sportowa zwana wrestlingiem. Za takie uważane są między innymi jego walki o amerykański pas mistrzowski World Heavyweight Wrestling Championship.
7 maja 1914 w Kansas City w stanie Missouri zdobył częściowo uznawane mistrzostwo World Heavyweight Wrestling Championship, pokonując mistrza Americusa. W październiku wyjechał ze Stanów Zjednoczonych do Królestwa Galicji i Lodomerii, w związku z czym był niezdolny do bronienia tytułu i musiał je zwakować. W trakcie wojny stracił dużą część swojego majątku, co w 1918 skłoniło go do powrotu do Stanów Zjednoczonych i wznowienia kariery wrestlerskiej.
6 maja 1921 w Nowym Jorku pokonał mistrza Eda Lewisa i po raz pierwszy oficjalnie przejął mistrzostwo World Heavyweight Wrestling Championship. Lewis ponownie przejął tytuł, pokonując Zbyszko 3 marca 1922 w Wichita w Kansas. Zbyszko odzyskał mistrzostwo, pokonując kolejnego mistrza, Wayne’a Munna, 5 kwietnia 1925 w Kansas City w Missouri. Utracił tytuł, przegrywając go 30 maja 1925 w walce przeciwko Joe Stecherowi w Filadelfii w stanie Pensylwania.
Dzięki występom w Stanach Zjednoczonych odzyskał majątek i był najbogatszym sportowcem II Rzeczypospolitej.
Życie po zakończeniu kariery.
Zbyszko zakończył aktywną karierę zapaśniczą i wrestlerską w 1935, a ostatnią walkę stoczył w 1939.
W 1932 zagrał samego siebie w filmie "Madison Square Garden" Harry'ego Joego Browna, a w 1950 zagrał zapaśnika "Gregoriusa" w filmie "Noc i miasto" Julesa Dassina.
W 1937 napisał książkę autobiograficzną „Na ringach całego świata”, wydaną w Polsce w 1937.
Wraz z bratem, Władysławem Cyganiewiczem, zajął się trenowaniem innych wrestlerów. Bracia prowadzili ośrodek szkoleniowy na ich farmie w stanie Missouri. Ich uczniami byli między innymi Harley Race i Johnny Valentine. Stanisławowi Zbyszkowi przypisuje się też odkrycie w Ameryce Południowej Antonina Rocca i zrobienie z niego "gwiazdy" wrestlingu.
Śmierć i upamiętnienie.
Pod koniec życia chorował na serce. Zmarł z powodu zawału mięśnia sercowego 23 września 1967 w Saint Joseph w stanie Missouri. Po jego śmierci amerykański dziennik "The New York Times" poświęcił mu tekst na pierwszej stronie.
Ku jego pamięci, występujący w latach 70. i 80. XX wieku, wrestler Larry Zbyszko przyjął jego pseudonim ringowy.
Jego życiorys posłużył Filipowi Bajonowi do nakręcenia filmu "Aria dla atlety" z 1979. W rolę głównego bohatera, inspirowanego Cyganiewiczem Władysława Góralewicza, wcielił się Krzysztof Majchrzak.
W 1996 został dołączony do galerii sławy Wrestling Observer Newsletter Hall Of Fame, a w 2003 Professional Wrestling Hall of Fame and Museum.
W Dębicy, gdzie działała drużyna Wisłoki Dębica zapaśników w stylu klasycznym, organizowano turniej zapaśniczy im. Z. Cyganiewicza. We wsi Jodłowa, w której się urodził, pamięć Zbyszka uhonorowano pomnikiem. W dniu 23 czerwca 2018 r. Szkole Podstawowej nr 3 w Jodłowej nadano imię Zbyszka Cyganiewicza.

</doc>
<doc id="173791" url="https://pl.wikipedia.org/wiki?curid=173791" title="Życiorys zawodowy">
Życiorys zawodowy



</doc>
<doc id="173792" url="https://pl.wikipedia.org/wiki?curid=173792" title="Leon III (papież)">
Leon III (papież)

Leon III, (ur. w 750 w Rzymie, zm. 12 czerwca 816) – święty Kościoła katolickiego, 96. papież w okresie od 26 grudnia 795 do 12 czerwca 816.
Życiorys.
Pochodził z biednej, mieszczańskiej rodziny południowoitalskiej; w momencie wyboru był kardynałem prezbiterem. Po swoim wyborze wysłał klucze od grobowca św. Piotra Karolowi Wielkiemu co miało oznaczać uznanie władzy króla nad państwem kościelnym. Karol Wielki odpowiedział, że będzie bronić Kościoła i papieża. Postępowanie papieża nie spodobało się części wpływowych arystokratycznych rodów rzymskich (m.in. kuzyna Hadriana I – Paschalisa – oraz skarbnika Campulusa), które zawiązały spisek i 25 kwietnia 799 zaatakowały Leona, próbując obciąć mu język i pozbawić oczu, a następnie pozbawiły urzędu oraz uwięziły w klasztorze.
Leon III uciekł i udał się do Karola Wielkiego do Paderborn, gdzie znalazł schronienie; jednak jego przeciwnicy oskarżyli go przed Karolem o cudzołóstwo i wiarołomstwo. Król Franków odesłał z eskortą papieża do Rzymu, gdzie dotarł 29 listopada. 1 grudnia 800 roku Karol Wielki wziął udział w synodzie, mającym na celu zbadanie oskarżeń względem Leona. 23 grudnia tego samego roku papież oczyścił się z zarzutów składając uroczystą przysięgę na Ewangelię w bazylice św. Piotra, a jego oskarżycieli skazano na śmierć, zamienioną potem na wygnanie.
25 grudnia 800 Leon koronował Karola Wielkiego na cesarza rzymskiego, po czym złożył hołd nowemu cesarzowi, przyklękając przed nim. Był to jedyny taki przypadek w dziejach papiestwa i w konsekwencji, według niektórych protestanckich historyków, doprowadził do podziału Kościoła na wschodni i zachodni, gdyż Karol, mając nieograniczoną władzę polityczną nad zachodnią częścią Kościoła, zezwolił w 810 roku na wprowadzenie do modlitw mszalnych nowego Credo (Filioque), opartego na pismach Augustyna i Ojców łacińskich, różnego w warstwie dosłownej od nicejskiego wyznania wiary, i to stało się trzy wieki później jednym z powodów rozdarcia Kościoła. Ponadto frankijski król wymógł na Leonie wyniesienie Salzburga do statusu metropolii (798 rok), a także potępienie adopcjanizmu Feliksa, biskupa Urgel.
W kontaktach z Kościołem w Anglii Leon pomagał królowi Eardwulfowi z Nortumbrii w odzyskaniu tronu, pozbawił paliusza biskupa Lichfield i rozstrzygał spory pomiędzy arcybiskupami Canterbury i Yorku. Po śmierci Karola Wielkiego w 814 roku papież wykrył spisek mający na celu zdjęcie go z urzędu i przeprowadził proces, czego efektem było skazanie wielu osób na śmierć.
Papież Leon III został pochowany w bazylice św. Piotra, a dzień jego pamięci liturgicznej jest obchodzony 12 czerwca. Został kanonizowany w 1673 przez Klemensa X.

</doc>
<doc id="173794" url="https://pl.wikipedia.org/wiki?curid=173794" title="Pieter Brueghel (młodszy)">
Pieter Brueghel (młodszy)

Pieter Brueghel młodszy (ur. 1564 lub 1565 w Brukseli, zm. na przełomie 1637 i 1638 w Antwerpii) – flamandzki malarz barokowy, syn Pietera Bruegla starszego, brat Jana zwanego Aksamitnym.
Życiorys.
Nazywano go Piekielnym z powodu często występującego na jego obrazach motywu ognia lub piekła, z zamiłowaniem przedstawiał sceny karczemne i bijatyki. W latach 1622–1629 podróżował po Włoszech, odwiedził Mediolan, Sycylię i Maltę. Po powrocie do Antwerpii kontynuował tradycję rodzinną i został cenionym malarzem. Działalność artystyczną rozpoczął kopiując obrazy swego ojca stopniowo wypracowując własny styl. Przedstawiony niżej obraz "Spłata dziesięciny" jest praktycznie kopią obrazu ojca artysty Spis ludności w Betlejem namalowanego w 1566. 
Pieter Brueghel prowadził duży warsztat malarski, zajmował się również handlem dziełami sztuki. Był mistrzem cechowym w gildii św. Łukasza. Ożenił się z córką malarza Abrahama Janssensa, jego szwagrem był David Teniers młodszy. Najzdolniejszym uczniem artysty był Frans Snyders.

</doc>
<doc id="173795" url="https://pl.wikipedia.org/wiki?curid=173795" title="Komarowate">
Komarowate

Komarowate, komary (Culicidae) – występująca na całym świecie rodzina owadów (nadrodzina Culicoidea) z rzędu muchówek. Znanych jest ponad 40 rodzajów i ok. 3,5 tys. gatunków komarów. Dawniej do rodziny komarowatych zaliczano także jako podrodziny: Chaoborinae (obecnie rodzina Chaoboridae) i Dixinae (obecnie rodzina Dixidae).
Budowa ciała.
Dorosłe komary mają aparat gębowy kłująco-ssący. Składa się on z wydłużonych: warg (górnej i dolnej), żuwaczki, podgębia oraz szczęk I pary.
Fizjologia.
Samice tych owadów ssą krew zwierząt stałocieplnych, a niektóre owadów, ponieważ do powstania jaj w jajnikach wymagają odżywiania się krwią określonych gatunków zwierząt. Natomiast samce żywią się nektarem kwiatów.
Samice komarów przywabia zwiększone stężenie dwutlenku węgla w wydychanym powietrzu oraz kwas mlekowy i inne składniki potu, takie jak oktanol. Posługują się też termodetekcją, co sprawia, że w przypadku ludzi bardziej narażeni na ukąszenia komarów są młodzi mężczyźni, dzieci i kobiety w okresie owulacji.
Badania wykazały, że receptory "Anopheles gambiae" (wprowadzony do mutanta muszki owocowej) reagują na 4-metylofenol oraz 1-okten-3-ol. Jeden rodzaj receptora reaguje na jeden lub niewielką liczbę związków chemicznych.
Samica po przyłożeniu kłujki do ciała zwierzęcia puszcza w ruch szczęki kształtu lancetu zaopatrzonego w haczyki. Ruchy szczęk w górę i w dół powodują przecięcie skóry, następnie do rany zostaje wstrzyknięta kropelka śliny, która ma zapobiec krzepnięciu krwi. Samica odlatuje dopiero wtedy, gdy wypełni wole krwią ofiary. Ślina samicy zawiera substancję chemiczną, podrażniającą skórę, może także dochodzić do reakcji alergicznej. Dlatego po ukłuciu skóra czerwienieje, puchnie i swędzi.
Tryb życia i cykl rozwojowy.
Larwy rozwijają się w środowisku wodnym. Osobniki dorosłe latają wieczorami w dużych chmarach nad podmokłymi łąkami, w pobliżu jezior, stawów i rzek. Jedne gatunki wybierają zacienione przybrzeża, inne znowu oświetlone, wolne przestrzenie wodne.
Komarowate przechodzą przeobrażenie zupełne. Samica, po nassaniu się krwi ssaka, składa na powierzchni wody zwężone na jednym końcu jaja tak blisko siebie, że woda nie może dostać się między nie. W niektórych przypadkach jaja nie rozwijają się, o ile nie przejdą przez okres chłodu i nie znajdują się przez pewien okres w środowisku wilgotnym. Z jaj wylęgają się larwy. Oddychają one wystawiając ponad powierzchnię wody specjalną rurkę, w którą zaopatrzony jest odwłok. Położenie, jakie zajmują larwy w wodzie, jest charakterystyczne dla danego gatunku. Larwy pospolitego komara brzęczącego wiszą głową w dół, natomiast larwy widliszka układają się poziomo pod powierzchnią wody. Larwy komarów są bardzo płochliwe i zaniepokojone szybko nurkują. Żywią się na ogół rozkładającą się materią organiczną, filtrując wodę, a tylko niektóre gatunki są drapieżne.
Poczwarki komarów, w przeciwieństwie do poczwarek innych owadów, są bardzo ruchliwe. Zazwyczaj przebywają tuż pod powierzchnią wody, oddychając powietrzem atmosferycznym przez dwie rurki oddechowe, znajdujące się na grzbiecie przedniej części głowotułowia, jednak zaniepokojone szybko się zanurzają przy pomocy wiosła, które znajduje się na końcu odwłoka. Bezpośrednio przed przeobrażeniem się w postać dojrzałą (imago), poczwarka pobiera dużo powietrza, tak że grzbietowa powierzchnia głowotułowia i odwłoka prostuje się, wystając nieco ponad powierzchnię wody. Następnie skórka poczwarki pęka i dojrzały komar wydostaje się na zewnątrz. Przez pewien czas pozostaje na wylince, pływającej na powierzchni wody. Z początku jest miękki i bezbarwny, wkrótce jednak przybiera ciemną barwę, twardnieje, prostuje skrzydła i nogi, po czym wzbija się w powietrze.
Tempo rozwoju komarów jest bardzo różne – jedne rozmnażają się w ciągu kilku dni, inne zaś znacznie dłużej i rozwija się wtedy tylko jedno pokolenie w ciągu roku.
Rozmieszczenie geograficzne.
Komarowate występują od Arktyki po strefę międzyzwrotnikową.
W związku ze zmianami klimatycznymi zasięg występowania komarów ze strefy tropikalnej rozszerza się na północ, co sprawia, że w Europie (zwłaszcza południowej) rośnie zagrożenie chorobami przenoszonymi przez te gatunki.
W Polsce występuje 47 gatunków przedstawicieli tej rodziny. W niektórych latach i na niektórych terenach ich występowanie może osiągnąć nasilenie plagowe, co zwiększa prawdopodobieństwo przenoszenia chorób drogą krwi. Na niektórych terenach (np. po okresie powodzi) wdrożono programy zwalczania plagowego występowania komarów.
W Polsce (i w Europie), pospolity jest:
Niektóre komary tropikalne
Ekologia.
Larwami komarów żywią się drapieżne owady wodne, ryby oraz płazy. Dorosłymi osobnikami żywią się owady (np. ważki), ptaki (np. jaskółki, jerzyki) oraz ssaki (np. nietoperze).
Choroby roznoszone przez komary to m.in.:
Systematyka.
Rodzina komarowatych dzieli się na następujące podrodziny, plemiona i rodzaje:

</doc>
<doc id="173797" url="https://pl.wikipedia.org/wiki?curid=173797" title="Reguła równoległoboku">
Reguła równoległoboku

Reguła równoległoboku – prawo matematyczne, którego najprostsza postać należy do geometrii elementarnej. Reguła ta mówi, iż suma kwadratów długości czterech boków równoległoboku równa jest sumie kwadratów długości dwóch przekątnych. Dla równoległoboku formula_1 zgodnie z oznaczeniami na rysunku obok, można zapisać ją wzorem
Jeżeli równoległobok jest prostokątem, to przekątne mają równe długości, a twierdzenie sprowadza się do twierdzenia Pitagorasa. W ogólności jednak kwadrat długości "żadnej" z przekątnych nie jest sumą kwadratów długości dwóch boków.
Przestrzenie unitarne.
W przestrzeniach unitarnych wyrażenie reguły równoległoboku sprowadza się do tożsamości algebraicznej nazywanej często właśnie tożsamością równoległoboku:
gdzie:
Przestrzenie unormowane.
Większość rzeczywistych i zespolonych unormowanych przestrzeni liniowych nie jest wyposażonych w iloczyny skalarne, ale we wszystkich określone są normy (stąd nazwa). Z tego powodu można obliczyć wartości wyrażeń po obu stronach powyższej równości. Ważnym faktem jest, iż jeżeli spełniona jest powyższa tożsamość, to norma musiała powstać w standardowy sposób z pewnego iloczynu skalarnego (została przez niego "indukowana"). Dodatkowo iloczyn skalarny ją generujący wyznaczony jest jednoznacznie, co jest konsekwencją tożsamości polaryzacyjnej; w przypadku rzeczywistym dany jest on wzorem
lub, równoważnie,
W przypadku zespolonym wzór ma postać:

</doc>
<doc id="173798" url="https://pl.wikipedia.org/wiki?curid=173798" title="Pan Samochodzik i Fantomas">
Pan Samochodzik i Fantomas

Pan Samochodzik i Fantomas – powieść dla młodzieży autorstwa Zbigniewa Nienackiego, opublikowana w 1973. Powieść wchodzi w skład cyklu "Pan Samochodzik", opisującego przygody historyka sztuki - detektywa noszącego to przezwisko.
Fabuła.
Akcja książki rozgrywa się w lipcu 1971 r. we Francji, gdzie Tomasz udaje się, by rozwiązać zagadkę kradzieży dzieł sztuki w zamkach nad Loarą. Obrazy kradzione są zawsze według tego samego schematu - jakiś turysta podaje w wątpliwość oryginalność płótna i rzeczywiście - po odwiezieniu do ekspertyzy okazuje się ono falsyfikatem. Pan Samochodzik odkrywa, że podczas przewożenia dzieła do eksperta wiozący miewają dziwne przygody i na tej podstawie wysnuwa słuszną teorię, że dzieła są zamieniane właśnie wtedy.
Jest to jedyna książka, w której Panu Samochodzikowi nie udaje się złapać przestępcy (Fantomasa).

</doc>
<doc id="173799" url="https://pl.wikipedia.org/wiki?curid=173799" title="Salam alejkum">
Salam alejkum

Salam alejkum (, As-Salāmu ʿAlaykum) – powitanie muzułmańskie, znaczące dosłownie „pokój z wami”. Odpowiada się na nie „wa `alejkum salam”, co oznacza „i z wami (niech również będzie) pokój”.
Najbardziej rozwiniętym powitaniem muzułmańskim jest powitanie w postaci: „as-salāmu ʿalaykum wa raḥmatullāhi wa barakātuh” (ٱلسَّلَامُ عَلَيْكُمْ وَرَحْمَةُ ٱللَّٰهِ وَبَرَكَاتُهُ), czyli: „pokój niech będzie z wami i łaska, i błogosławieństwo Allaha”. Odpowiedzią jest wtedy: „i z wami pokój i łaska i błogosławieństwo Allaha” – „wa ʿalaykumu s-salām wa raḥmatullāhi wa barakātuh” (وَعَلَيْكُمُ ٱلسَّلَامُ وَرَحْمَةُ ٱللَّٰهِ وَبَرَكَاتُهُ).
As-Salam jest również jednym z 99 imion Allaha, dlatego zabronione jest używanie tego pozdrowienia podczas wykonywania czynności nieczystych (np. w ubikacji).

</doc>
<doc id="173802" url="https://pl.wikipedia.org/wiki?curid=173802" title="Fantomas">
Fantomas

Fantomas (fr. "Fantômas") – fikcyjny przestępca, bohater cyklu kilkudziesięciu książek sensacyjnych (przeważnie z początku XX wieku) autorstwa francuskich pisarzy Pierre'a Souvestre'a (1874-1914) i Marcela Allaina (1885-1969), później postać w wielu filmach, wreszcie patron grupy muzycznej. Imienia użył także Zbigniew Nienacki w powieści młodzieżowej "Pan Samochodzik i Fantomas".
Filmy były początkowo nieme, czarno-białe, poważne i wierne oryginałom książkowym: "Fantômas" (1913), "Le Faux Magistrat" (1914), itd. W okresie 1913-1914 nakręcono ich w sumie pięć, a ich reżyserem był Louis Feuillade. W 1947 nakręcony został film już dźwiękowy, lecz nadal czarno-biały. W latach 60. stylistyka została zmieniona na komediową i pojawił się kolor: "Fantomas" ("Fantômas"; 1964), "Fantomas wraca" ("Fantômas se déchaîne"; 1965) i "Fantomas kontra Scotland Yard" ("Fantômas contre Scotland Yard"; 1967), w reżyserii André Hunebelle'a z bardzo popularnymi francuskimi aktorami Louis de Funèsem, Jeanem Marais i Mylène Demongeot. 
W książce "Pan Samochodzik i Fantomas" (z 1973) Nienacki wspomina tylko te ostatnie filmy. Paradoksalnie jego Fantomas, przebiegły złodziej obrazów, przypomina bardziej pierwowzór literacki niż postać filmową z lat 60.
Postać Fantomasa (w tej roli František Peterka) pojawiła się także w końcowych odcinkach serialu Westdeutscher Rundfunk dla dzieci i młodzieży "Arabela" (1980). 

</doc>
<doc id="173804" url="https://pl.wikipedia.org/wiki?curid=173804" title="Kautskizm">
Kautskizm



</doc>
<doc id="173805" url="https://pl.wikipedia.org/wiki?curid=173805" title="Państwo religijne">
Państwo religijne



</doc>
<doc id="173806" url="https://pl.wikipedia.org/wiki?curid=173806" title="Dwernik Kamień">
Dwernik Kamień

Dwernik Kamień (dawniej Holica; 1004 m n.p.m.) – szczyt górski w Bieszczadach położony niedaleko Dwernika i Nasicznego. Nazwę utworzyli kartografowie austriaccy, miejscowa ludność nazywała ten szczyt Magurą, a jego skalisty wierzchołek Kamieniem.
Topografia.
Znajduje się w grzbiecie opadającym z Hasiakowej Skały na północny wschód. Od sąsiadującego od południa Jawornika oddziela go przełęcz Prislip o wysokości 845 m. Niegdyś znajdowała się na niej polana, jednakże została zalesiona świerkami. Spływają z niego liczne potoki uchodzące do potoków Hylaty, Kniażki i Nasiczniański oraz do rzeki San. Dwernik Kamień składa się z trzech równoległych grzęd o stromych stokach, odległych od siebie o około 200 m. Na krótkim grzbiecie w północnym kierunku znajduje się wierzchołek Magura (887 m).
Opis szczytu.
Sam szczyt jest skalisty z wychodnią z piaskowców. W rejonie szczytu jest polana, z której rozciąga się panorama widokowa na południe, wschód i zachód (widać m.in. Połoninę Caryńską, Wetlińską, Tarnicę czy Łopiennik). Według ludowych podań na przełączce u podnóży najwyższego grzbietu znajdowała się dawniej stajnia, w której zbójnicy trzymali skradzione bydło i konie przed dalszym transportem na Węgry, gdzie je sprzedawali.
Na Dwerniku Kamieniu znajdują się dobrze zachowane okopy z okresu I wojny światowej.

</doc>
<doc id="173809" url="https://pl.wikipedia.org/wiki?curid=173809" title="Christian Bale">
Christian Bale

Christian Charles Phillip Bale (ur. 30 stycznia 1974 w Haverfordwest) − brytyjski aktor i producent filmowy, laureat Oscara i dwóch Złotych Globów. Magazyn „Time” umieścił go na swojej liście stu najbardziej wpływowych ludzi na świecie w 2011.
Życiorys.
Dzieciństwo.
Urodził się w Haverfordwest jako najmłodsze dziecko i jedyny syn tancerki cyrkowej, klauna Jenny James i biznesmena, pilota Davida Charlesa Howarda Bale (ur. 1939 w Południowej Afryce, zm. 30 grudnia 2003 na chłoniaka złośliwego mózgu). Ze względu na charakter pracy rodziców dorastał wraz z trzema starszymi siostrami Erin, Sharon i Louise w Anglii, Portugalii i stanie Kalifornia. W 1976 jego rodzina pozostawiła Walię i przez cztery lata mieszkała w Bournemouth.
Kariera.
Wystąpił w reklamach Lenor (1982) i płatków zbożowych Pac-Man (1983). W wieku dziesięciu lat zadebiutował na scenie West End w komedii Larry’ego Shue "Nerd" z udziałem Rowana Atkinsona. Następnie trafił na szklany ekran jako książę Aleksy w dramacie telewizyjnym NBC "Anastazja: Tajemnica Anny" ("Anastasia: The Mystery of Anna", 1986) z Amy Irving, Olivią de Havilland, Omarem Sharifem i Susan Lucci. Zadebiutował na kinowym ekranie w dramacie fantasy "Mio, mój Mio" ("Mio min Mio", 1987). Został dostrzeżony przez krytyków i publiczność w dramacie wojennym Stevena Spielberga "Imperium Słońca" ("Empire of the Sun", 1987), w roli, za którą otrzymał nagrodę National Board of Review (NBR) oraz przyznawaną w Los Angeles nagrodę dla Młodego Artysty, 11-letniego Jamesa Grahama, syna angielskiego dyplomaty, interesującego się lotnictwem i oddzielonego od rodziny podczas wojny chińsko-japońskiej.
Pojawił się w ekranizacji sztuki szekspirowskiej w reżyserii Kennetha Branagha "Henryk V" ("Henry V", 1989), adaptacji telewizyjnej powieści Roberta Louisa Stevensona "Wyspa skarbów" ("Treasure Island", 1990) u boku Charltona Hestona, familijnym filmie przygodowo-muzycznym Disneya "Gazeciarze" ("Newsies", 1992) oraz melodramacie "Małe kobietki" ("Little Women", 1994) z Winoną Ryder. Zajął się dubbingiem, użyczył swojego głosu Thomasowi, bohaterowi filmu animowanego "Pocahontas", 1995). W komediodramacie "Metroland" (1997) zagrał londyńczyka marzącego o karierze artystycznej w Paryżu. W dramacie "Idol" ("Velvet Goldmine", 1998) wystąpił w roli dziennikarza poszukującego twórców londyńskiej sceny glamrockowej. W biblijnym telefilmie NBC "Maria, matka Jezusa" ("Mary, Mother of Jesus", 1999) wcielił się w postać Jezusa z Nazaretu. W kinowej adaptacji komedii szekspirowskiej "Sen nocy letniej" ("A Midsummer Night's Dream", 1999) zagrał zakochanego w Hermii Demetriusza.
Za postać nowojorskiego yuppie, który nocami morduje młode kobiety i konkurentów na Wall Street, w ekranizacji książki Breta Eastona Ellisa "American Psycho" (2000) otrzymał nagrodę Chlotrudis w stanie Massachusetts oraz nominację do brytyjskich nagród – Empire i krytyków londyńskich ALFS. Za kreację w dreszczowcu psychologicznym noir "Mechanik" ("El Maquinista", 2004) został nagrodzony na festiwalu filmowym w Sitges i nominowany do nagrody Saturna. Tytułowa komiksowa rola Batmana w "" ("Batman Begins", 2005) przyniosła mu nagrodę Saturna i MTV Movie Award.
Zdobył Oscara dla najlepszego aktora drugoplanowego za rolę boksera Dickya Eklunda w biograficznym dramacie sportowym Davida O. Russella "Fighter" (2010). Był też nominowany do Oscara dla najlepszego aktora pierwszoplanowego za rolę zawodowego oszusta Irvinga Rosenfelda w dramacie kryminalnym Davida O. Russella "American Hustle" (2013), dla najlepszego aktora drugoplanowego jako dr Michael Burry w komediodramacie biograficznym Adama McKaya "Big Short" (2015) i dla najlepszego aktora pierwszoplanowego za rolę polityka Dicka Cheneya w komediodramacie biograficznym Adama McKaya "Vice" (2018).
Był na okładkach „GQ”, „Entertainment Weekly”, „Details”, „Esquire”, „Interview” i „Men’s Health”. 
Życie prywatne.
29 stycznia 2000 poślubił Sandrę „Sibi” Blažić (ur. 14 kwietnia 1970 w Chicago), osobistą asystentkę Winony Ryder. Mają córkę Emmaline (ur. 27 marca 2005) i syna Josepha (ur. 18 sierpnia 2014).

</doc>
<doc id="173812" url="https://pl.wikipedia.org/wiki?curid=173812" title="Manasterz (powiat przeworski)">
Manasterz (powiat przeworski)

Manasterz – wieś w Polsce położona w województwie podkarpackim, w powiecie przeworskim, w gminie Jawornik Polski. Leży nad rzeką Mleczką.
Do 1954 roku istniała gmina Manasterz. W latach 1954-1972 wieś należała i była siedzibą władz gromady Manasterz. W latach 1975–1998 miejscowość należała administracyjnie do województwa przemyskiego.
Historia.
Z wykopalisk w Manasterzu wynika istnienie osady otwartej z okresu VII w. p.n.e. Niszczycielskie najazdy Hunów na przełomie V i VI wieku spaliły osadę. Przebywały na tych terenach plemiona słowiańskie, czy też związek plemienny Lędzian. Odkryte w pobliżu Manasterza ślady domostw z XIII w. świadczą, że były w tych okolicach półziemianki, najczęściej o wymiarach 4 x 4 m, z kamiennym piecem w rogu chaty i słupami podtrzymującymi ściany i dach. Badania wykopaliskowe sugerują istnienie w X-XIII wieku osadnictwa obronnego oraz przypuszczalnie świątyni (manasteru), od którego pochodzi nazwa miejscowości.
Historia Manasterza ściśle wiąże się z historią parafii utworzonej przed rokiem 1452. Pierwotny kościół drewniany, pw. św. Katarzyny PM, zbudowany został wraz z utworzeniem parafii w roku 1452. Taką datę, umieszczona na belce kościelnej, odnalazł biskup Wacław Hieronim Sierakowski wizytujący parafię w 1745 roku. W 1479 proboszczem w Manasterzu był Jan z Hyżnego. W roku 1611 dawne uposażenie parafii odnowiła kolatorka księżna Anna Ostrogska z Jarosławia.
W 1624 roku, w oktawę święta Bożego Ciała, na Manasterz napadli Tatarzy i go zniszczyli ogniem i mieczem. Jeszcze tragiczniejsze okazały się najazd szwedzki w 1655 i najazd księcia siedmiogrodzkiego Jerzego II Rakoczego w 1657 roku. Przy końcu maja 1772 roku przez Manasterz przeszły wojska austriackie generałów Esterhazyego i Hadika, dokonując I rozbioru Polski. W wyniku rozbioru ziemie te znalazły się pod austriackim panowaniem i otrzymały nazwę Królestwa Galicji i Lodomerii.
W 1783 roku kościół w Manasterzu był bardzo zniszczony. Rozebrano go w roku 1881. Obecny kościół murowany zbudowano w latach 1881-82, kosztem kolatora Józefa Kellermana. Poświęcono go w roku 1886. Konsekrował świątynię pw. św. Katarzyny w roku 1895 biskup sufragan przemyski Jakub Glazer (1887–1898).
Zabytki.
Obiekty wpisane do rejestru zabytków nieruchomych województwa podkarpackiego:

</doc>
<doc id="173813" url="https://pl.wikipedia.org/wiki?curid=173813" title="Tomáš Garrigue Masaryk">
Tomáš Garrigue Masaryk



</doc>
<doc id="173816" url="https://pl.wikipedia.org/wiki?curid=173816" title="Lesław Eustachiewicz">
Lesław Eustachiewicz

Lesław Antoni Eustachiewicz (ur. 26 listopada 1913 w Brodach, zm. 11 kwietnia 1998) – doktor polonistyki, polski krytyk literacki, historyk literatury, tłumacz.
Życiorys.
Uczeń ostrowskiego Gimnazjum Męskiego. Maturę zdał w gimnazjum w Rogoźnie. Ukończył filologię polską na Uniwersytecie Poznańskim. Walczył w strukturach Armii Krajowej. Był komendantem Lubelskiej Chorągwi Szarych Szeregów. Aresztowany przez NKWD 7 listopada 1944 i skazany na śmierć. Ułaskawił go gen. Michał Rola-Żymierski 24 stycznia 1945 roku. W latach 1956-1957 publikował w tygodniku Ziemia i Morze. Autor wielu prac i artykułów krytycznoliterackich oraz podręczników i opracowań dotyczących historii literatury. Kierownik literacki Teatru Klasycznego w Warszawie. Popularyzator twórczości Wojciecha Bąka. Zmarł 11 kwietnia 1998 i został pochowany na cmentarzu komunalnym Północnym w Warszawie.

</doc>
<doc id="173817" url="https://pl.wikipedia.org/wiki?curid=173817" title="Nimfadora Tonks">
Nimfadora Tonks



</doc>
<doc id="173818" url="https://pl.wikipedia.org/wiki?curid=173818" title="Heather Nova">
Heather Nova

Heather Nova (właśc. "Heather Allison Frith") (ur. 6 lipca 1967 na Bermudach) – brytyjska piosenkarka i kompozytorka folk-rockowa. Dotychczas wydała 8 albumów studyjnych, dwa albumy koncertowe i płytę z poezją czytaną do muzyki.
Życiorys.
Młodość i rodzina.
Heather Frith urodziła się w 1967 roku na Bermudach. Jej matka jest Kanadyjką, a ojciec Bermudczykiem. Ma dwoje rodzeństwa – siostrę Sussanah, która jest dziennikarką telewizyjną i brata Mishkę – wokalistę reggae. Dzieciństwo spędziła dość niezwykle – żeglując po Atlantyku i Morzu Karaibskim wraz z rodziną na dwunastometrowej łodzi, zbudowanej przez jej ojca. Podróż ta odbiła się na jej twórczości, co sama wielokrotnie podkreślała w wywiadach. Znajdując się na pokładzie często słuchała kaset swoich rodziców, odnajdując inspiracje w utworach m.in. The Beatles, The Rolling Stones, Vana Morrisona, Boba Dylana oraz Neila Younga. W tym okresie Heather zaczęła grać na gitarze i skrzypcach, oraz tworzyć pierwsze melodie.
Na początku lat 80. jej rodzina przeniosła się do Nowej Anglii, tam Heather chodziła do szkoły w Putney, Vermont. Po jej ukończeniu, rozpoczęła edukację na Akademii Sztuk Pięknych w Rhode Island w roku 1987, wybierając film, jako specjalizację. Zwykle sama pisała muzykę do swoich projektów. Uczęszczała również na zajęcia z poezji. Później porzuciła film, by całkowicie skupić się na muzyce.
Kariera.
Po ukończeniu studiów Heather Frith przeniosła się do Nowego Jorku, gdzie bezowocnie próbowała zainteresować kilka wytwórni swoim nagraniem demo. Następnie przeprowadziła się do Londynu, gdzie żyła przez kolejne dwanaście lat (posiada brytyjskie obywatelstwo). W 1990 roku wydała pierwszy minialbum These Walls (wydany później jako "") jeszcze pod swoim prawdziwym nazwiskiem. Około roku później zmieniła je, przyjmując nazwisko panieńskie swej matki.
Już pod nowym nazwiskiem wydała w roku swój pierwszy pełny album studyjny "Glow Stars". Umiarkowany sukces płyty pozwolił jej wydać pierwszy krążek koncertowy "Blow" jeszcze tego samego roku. Również w tym roku odbyła się europejska trasa koncertowa. W roku 1994 Heather Nova wydała kolejny album, "Oyster", który przez wielu fanów i recenzentów jest uważany za jej najwybitniejsze dzieło. Płyta z pewnością była przełomowa pod względem komercyjnym, pozwalając artystce zyskać dużą liczbę fanów, a singiel "Walk This World" był grany w wielu stacjach radiowych i stał się jednym ze sztandarowych utworów wokalistki. Trasa koncertowa trwała prawie dwa lata i składała się z ponad stu występów na całym świecie. Kolejne wydanie, będące zapisem występów na żywo, ukazało się pod tytułem "Live from the Milky Way" w roku 1995.
Po okresie koncertów i promowania nowych wydawnictw nastał czas przerwy, w trakcie którego powstawał materiał do nowej płyty. Trzeci album studyjny pod tytułem "Siren" ujrzał światło dzienne w roku 1998 zawierając kilka utworów z sesji do Oystera, jak również zupełnie nowe nagrania. Płyta, zbliżona brzmieniem do poprzedniczki, odniosła największy sukces komercyjny z całego dorobku wokalistki. Znalazły się na niej jedne z największych hitów: "Heart and Shoulder" i "London Rain".
Po trasie promującej krążek, Heather wróciła do domu, żeby odpocząć i zebrać materiał do nowej płyty. W międzyczasie ukazało się nagranie pod tytułem "Wonderlust" dokumentujące trasę koncertową. W 2001 roku Heather i jej mąż Felix Tod wydali kolejny album studyjny zatytułowany "South". Płyta sprzedała się bardzo dobrze, chociaż przez niektórych fanów uważana jest za zbyt komercyjną i dopracowaną technicznie, a sama artystka przyznała później, że nie była z niej do końca zadowolona.
W tym czasie zaangażowała się w kilka innych projektów, wśród których znalazła się ścieżka dźwiękowa do filmu Petera Chelsoma "Igraszki Losu" z Johnem Cusackiem, oraz piosenka "Someone New" nagrana ze szwedzkim zespołem Eskobar, która stała się popularna na całym świecie. Nova pracowała również przy ścieżkach dźwiękowych do filmów „Jestem Sam”,oraz „”.
Po dwóch latach przerwy, w 2003 roku, wydany został piąty album wokalistki zatytułowany "Storm". Płyta była bardziej akustyczna i intymna od poprzedniej, nie była również skierowana na tak szeroki rynek. Kolejny album "Redbird" ukazał się w roku 2005. Promował go utwór "Welcome" napisany przy współpracy z Dido.
W roku 2002 Heather Nova wydała tomik poezji The Sorrowjoy zawierający wiersze, oraz rysunki jej autorstwa. Cztery lata później, w roku 2006 ukazała się płyta pod tym samym tytułem, w której Heather czyta swoje utwory akompaniowana przez muzykę. Wokalistka również użyczyła swojego głosu znanemu niemieckiemu artyście ATB, współpracując z nim przy piosenkach: "Renegade", "Love Will Find You", oraz "Feel You Like A River".
W roku 2008 Heather Nova wydała siódmy, tym razem akustyczny, album studyjny, "The Jasmine Flower". Płyta, oprócz piosenki "Always Christmas", była w całości nagrana i wyprodukowana przez artystkę i jej męża w ich niewielkim, domowym studio, zasilanym wyłącznie energią słoneczną. Jeszcze tego samego roku Heather wyruszyła w akustyczną trasę koncertową promować nowy krążek.
Jesienią lat 2009 i 2010 odbyły się akustyczne trasy koncertowe pod szyldem „A Special Acoustic Evening”. Podczas trwających około miesiąca podróży po Europie, Heather występowała z austriackim multiinstrumentalistą Arnulfem Lindnerem, który wcześniej pełnił rolę basisty w jej zespole.
27 maja 2011 roku ukazał się ósmy studyjny album wokalistki zatytułowany "300 Days At Sea". Płyta zbliżona jest brzmieniem do starszych nagrań i utrzymana w klimacie muzyki rockowej i poprockowej. Pierwszym singlem został utwór "Higher Ground".
Działalność pozamuzyczna.
Heather Nova działa na rzecz ochrony środowiska, wspiera młodych artystów oraz promuje działalność dobroczynną. Jej wysiłki koncentrują się w dużej mierze na zachowaniu naturalnego środowiska jej rodzinnej wyspy w nienaruszonym stanie, ale również na powstrzymaniu zmian w klimacie planety.
W swojej muzyce zwykle odcinała się od tematów politycznych, jednak pochodząca z albumu "300 Days At Sea", piosenka „Save a little piece of tomorrow” została napisana z myślą o podnoszącym się poziomie wód na świecie.
W 2001 roku Heather Nova wyszła za mąż. Jej partnerem jest Felix Tod, muzyk i producent, który wydał większość nagrań artystki. W styczniu 2004 roku przyszedł na świat ich syn, Sebastian. Mieszka na Bermudach.

</doc>
<doc id="173819" url="https://pl.wikipedia.org/wiki?curid=173819" title="Historia języka polskiego">
Historia języka polskiego

Język polski powstał z zachodniego wariantu języka prasłowiańskiego i wywodzi się z języka praindoeuropejskiego.
Periodyzacja.
Zależnie od przyjętych kryteriów badacze wyróżniają w sumie pięć okresów rozwoju języka polskiego:
Zenon Klemensiewicz dzieli historię języka polskiego na okres przedpiśmienny (do połowy XII w.) i okres piśmienny, w którym wyróżnia dobę staropolską (od poł. XII w. do przełomu XV i XVI w.), dobę średniopolską (od pocz. XVI w. do ósmego dziesięciolecia XVIII w.) i dobę nowopolską (ósmego dziesięciolecia XVIII w. do 1939).
Podobną periodyzację stosuje Bogdan Walczak, wyróżniając epokę przedpiśmienną i piśmienną, a w niej dobę staropolską (poł. XII w. do przełomu XV/XVI w.), średniopolską (przełom XV/XVI w. do poł. XVIII w.), nowopolską (poł. XVIII w. do 1939) i polszczyznę współczesną (po 1939).
Krystyna Długosz-Kurczabowa i Stanisław Dubisz proponują podział ze względu na dwa kryteria: filologiczne (występowanie pisanych zabytków polszczyzny) i historycznojęzykowe (wewnętrzny rozwój języka i cezury pozajęzykowe – społeczne, polityczne, kulturalne, ekonomiczne). Ze względu na kryterium filologiczne dzielą historię polszczyzny na epokę przedpiśmienną (do "Bulli gnieźnieńskiej" z 1136) i piśmienną (po 1136). Ze względu na kryterium historycznojęzykowe wyróżniają okresy: staropolski (od X w. do przełomu XV/XVI w.), średniopolski (od XVI w. do 1772), nowopolski (od 1772 do 1939) i polszczyznę współczesną (po 1945).
Propozycje periodyzacji rozwoju polszczyzny prezentowane przez poszczególnych badaczy są więc bardzo zbliżone. Główna różnica dotyczy tego, czy początek epoki staropolskiej wyznaczać już w X wieku, czy dopiero w połowie wieku XII.
Należy też odróżniać okres staropolski historii języka polskiego, kończący się na przełomie XV i XVI w., od literatury staropolskiej, obejmującej literaturę średniowieczną, renesansową i barokową, czyli także okres średniopolski polszczyzny.
Rys historyczny.
„Nie mogę się temu wydziwić, gdyż wszelki inny naród język swój przyrodzony miłuje, szyrzy, krasi i poleruje, czemu sam polski naród swym gardzi i brząka, który mógłby iście, jako słyszę, obfitością i krasomową z każdym innym porównać. Ile ja rozumieć mogę z ludzi, nie inna przyczyna tego, jeno przyrodzenie polskie, które ku obcym, a postronnym obyczajom, sprawom, ludziom i językom skłonniejsze jest niźli ku swym własnym” – Hieronim Wietor (1480–1546)
Okres staropolski.
Pierwsze polskie wyrazy zanotowane w średniowiecznych łacińskich dokumentach były imionami oraz nazwami geograficznymi. Język staropolski był wówczas nieskodyfikowanym językiem mówionym wywodzącym się z języka prasłowiańskiego. Nie miał unormowanej gramatyki, ortografii i nie pełnił roli języka literackiego. W średniowiecznej Europie międzynarodowym językiem literackim, urzędniczo-dyplomatycznym oraz naukowym była łacina. W języku tym zapisywano wszystkie dokumenty i kroniki. Wzorem kultury starożytnego Rzymu łacina była "sermo urbanus" – językiem warstwy wykształconej i oświeconej, natomiast języki narodowe uznawane były za "lingua vulgaris", czyli potoczne języki plebsu i pospólstwa – niewykształconych mas. Z tej przyczyny, w literaturze piśmiennej język staropolski pojawiał się najczęściej podczas wymieniania imion oraz nazw w zniekształconej, zlatynizowanej formie. Na przełomie X–XI wieku pierwszymi słowami polskimi, jakie pojawiły się w łacińskich źródłach, była nazwa Polski oraz imiona jej władców – Mieszka I i Bolesława Chrobrego.
Najstarszym zabytkiem piśmiennictwa notującym Polskę oraz jej władcę Bolesława Chrobrego jest Żywot pierwszy św. Wojciecha spisany w latach 997–1003 przez Jana Canapariusa, opata rzymskiego klasztoru św. Bonifacego i Aleksego. We fragmencie notuje Sobiesława (Sobiebora) Sławnikowica, który zbrojnie wyruszył "cum Bolizlauo Palaniorum duce" („z Bolesławem księciem polskim”).
W średniowieczu teksty sporządzano ręcznie, a twórcami manuskryptów było przeważnie duchowieństwo. Początkowo było to głównie pisarstwo historyczne oraz religijne: annały, kroniki, utwory z gatunku gesta opisujące historie poszczególnych europejskich państw, narodów i władców, żywoty świętych, moralitety, literatura odpustowa oraz przede wszystkim Biblia – najważniejszy tekst wiary chrześcijańskiej. Z czasem mnisi pracujący w skryptoriach zajęli się także tematyką świecką, adaptując wzory wcześniejszej literatury antycznej: starogreckiej oraz starożytnego Rzymu. Prowadzone przez mnichów kancelarie władców również rozpoczęły działalność piśmienniczą. Język polski coraz częściej pojawiał się w tekstach dokumentów dyplomatycznych, dotyczących własności oraz lokacji miast. Najbardziej znanym zabytkiem piśmiennictwa tego rodzaju jest spisana po łacinie w 1136 roku tzw. Bulla gnieźnieńska papieża Innocentego II, uznawana za pierwszy zabytek mowy polskiej. Pośród listy ponad 400 nazw miejscowych w języku polskim, tj. prowincji, grodów, wsi, przedstawione zostały w niej również nazwy osobowe, czyli rycerzy, chłopów, "gości" i rzemieślników – mieszkańców lub przynależnych. Wymieniona jest także nazwa Polski jako "Poloniorum regio" („kraj Polaków”) oraz fraza "Mesco dux Poloniae baptisatur", odnotowująca pod rokiem 966 chrzest Mieszka I.
W literaturze zapisanej po łacinie zanotowano również pierwsze polskie zdania, tzw. „głosy polskie”. Najstarsze zdanie w języku polskim "Day, ut ia pobrusa, a ti poziwai" zapisano w 1270 roku we Wrocławiu na karcie 24. Księgi henrykowskiej. W latach 1455–80 w "Rocznikach, czyli kronikach sławnego Królestwa Polskiego" spisanych przez Jana Długosza przytoczone zostały tzw. "zdania legnickie": "Byegaycze, byegaycze!" (...) "Gorze szą nam stalo!". Miały one pochodzić z zaginionej "Kroniki" Wincentego z Kielczy, napisanej tuż po 1260. Byłyby więc kilka lat starsze niż zdanie henrykowskie, jednak ich oryginalny przekaz się nie zachował.
W 1285 na zjeździe w Łęczycy postanowiono o używaniu języka polskiego obok łaciny w szkołach katedralnych i klasztornych. Liczne zdania w języku polskim zachowały się w rękopiśmiennych księgach sądowych, notujących treść procesów, zeznań oraz rot sądowych, zapisanych w XIV i XV wieku. Najwcześniejsze z nich notowane są od 1386 roku w wielkopolskich księgach sądowych – tzw. roty poznańskie.
Od XV wieku mnisi przepisujący łacińskie teksty w skryptoriach dla ułatwienia sobie pracy zbierali lokalne słownictwo polskie dopisując je w przepisywanych ręcznie manuskryptach. Pod koniec średniowiecza powstało kilka tego typu słowników jak Słownik łacińsko-polski (1437) czy Słownik łacińsko-polski Piotra z Uścia z 1450 roku. Najstarszy słownik łacińsko-polski, znany jako „Wokabularz trydencki”, powstał ok. roku 1424 (wł. "Il piú antico dizionario latino-polacco") i sporządzony został przez Aleksandra syna księcia mazowieckiego Ziemowita IV. Zawiera ok. 500 wyrazów łacińskich, przy których odnotowano polskie odpowiedniki. Pierwszy najbardziej obszerny słownik łacińsko-polski w układzie alfabetycznym, który wydany został drukiem, zawierał ok. 20 tys. haseł łacińskich oraz ich polskich odpowiedników, opublikował go w 1564 w Królewcu Jan Mączyński.
Najstarszy druk w języku polskim ukazał się w 1475 roku we Wrocławiu – 35 lat po wynalezieniu druku przez Jana Gutenberga. Były to trzy modlitwy katolickie „Ojcze nasz”, „Zdrowaś Mario” oraz „Wierzę w Boga” opublikowane w tzw. Statutach Elyana (łac. Statuta Synodalia Episcoporum Wratislaviensium) w pierwszej oficynie wrocławskiej Kaspra Elyana – Drukarni Świętokrzyskiej. Za pierwszą drukowaną książkę wydaną całkowicie w języku polskim do niedawna uznawany był „Raj duszny” – modlitewnik Biernata z Lublina z 1513 roku. Jednak odnaleziono starszą książkę wydrukowaną w Krakowie w drukarni Jana Hallera w 1508 roku zatytułowaną Historyja umęczenia Pana naszego Jezusa Chrystusa.
Pierwsze elementarze do nauki języka polskiego pojawiają się już w pierwszej połowie XVI wieku. Pierwszym zachowanym elementarzem polskim są "Polskie książeczki wielmi potrzebne ku uczeniu się polskiego..." wydrukowane przez Hieronima Wietora w Krakowie w roku 1539,
Procesy fonetyczne.
Akcent, pierwotnie ruchomy, ustalił się najpierw na pierwszej, a później na przedostatniej sylabie.
Przemiany w zakresie gramatyki.
Deklinacja.
Rzeczowniki.
Odmiana rzeczowników uległa uproszczeniu. Jest obecnie oparta na rodzaju ("smok, o smoku – foka, o foce") i w pewnym stopniu na twardości tematu ("liść, liście – list, listy"). W rodzaju męskim pojawiła się jednak kategoria żywotności i osobowości ("but, widzę but, widzę buty – kot, widzę kota, widzę koty – pilot, widzę pilota, widzę pilotów").
Ślady tematów spółgłoskowych zachowały się prawie wyłącznie w tematach nijakich na -en-, -ent- ("cielę – cielęcia, imię – imienia"). W innych tematach forma długa lub krótka rozszerzyła się na wszystkie przypadki. Ogólnie dominowały końcówki z tematów na -o-, -jo- i -a-, -ja-, inne zanikały, chociaż niekiedy się upowszechniały. Upowszechniały się zwłaszcza te, które nie powodowały alteracji tematu. Zanikły ślady braku miękkości w pewnych formach wyrazów zmiękczanych przez samogłoski przednie (głównie spółgłoskowe i na -i-, np. "krъvaxъ &gt; *krwach &gt; krwiach"). Niekiedy tylko miękkość pozostała po dawnych końcówkach (D. "kamane &gt; kamienia").
Liczba pojedyncza.
Mianownik.
Zanik form krótkich tematów można interpretować jako pojawienie się w mianowniku formy biernika.
W rodzaju nijakim końcówka -ьje dawała czasem -é pochylone ("weselé"). Nazwy urzędów typu "podkomorzé" pod wpływem nazw typu "łowczy" przeszły w XVI w. do deklinacji przymiotnikowej: "podkomorzy".
Dopełniacz.
Końcówka -y rozszerzyła się na cały rodzaj żeński.
Końcówka -a rozszerzyła się na cały rodzaj nijaki i większość rodzaju męskiego. Dawne nijakie na -ьje miały w XVI w. -å, czyli -a niekreskowane: "oká", ale "wesela"
Końcówka -u po okresie rozchwiania (w pewnym sensie niezakończonym do dzisiaj) pozostała w pewnych rzeczownikach męskich nieżywotnych, bez większego związku z formą pierwotną.
Końcówka -ej z deklinacji zaimkowej pojawiła się przejściowo do XVI w. w dopełniaczu, celowniku i miejscowniku w rodzaju żeńskim w dawnych tematach na -ja-: "paniej, rolej, duszej"
Celownik.
Końcówka -´e pozostała w żeńskich tematach na -a-.
Końcówka -y pozostała w żeńskich miękkotematowych. Sporadycznie w staropolskim pozostało -y w nijakich tematach spółgłoskowych: "dziecięci, książęci".
Końcówka -owi rozszerzyła się na prawie cały rodzaj męski. Sporadycznie pojawiała się w rodzaju nijakim.
Końcówka -ewi w staropolskim czasem zastępowała -owi w miękkotematowych, w XV i XVI w. nawet w twardotematowych.
Końcówka -u rozszerzyła się na cały rodzaj nijaki. W rodzaju męskim przetrwała w pewnych formach na -o-, -jo-. Do XVI w. była nieco częstsza, zwłaszcza po przyimku "ku" ("człowieku, głosu, ku południu").
Biernik.
W rodzaju nijakim biernik pozostał równy mianownikowi.
W rodzaju męskim biernik pozostał równy mianownikowi dla rzeczowników nieżywotnych, a dla żywotnych stał się równy dopełniaczowi. Przyczyną był prawdopodobnie szyk swobodny, który groził dwuznacznością zwrotów typu "syn kocha ojciec" i "ojciec kocha syn". Nadanie im postaci "syn kocha ojca" i "ojca kocha syn" chroniło przed tym. Dawny biernik równy mianownikowi pozostał szczątkowo do XIV / XV w. (a nawet, zwłaszcza na Mazowszu, XVI w.), a do dziś w utartych zwrotach jak "iść za mąż", "siąść na koń", "na miły Bóg", "być za pan brat".
Końcówka -0 pozostała w żeńskich wyrazach, w których występuje też w mianowniku.
Końcówka -ę pozostała w typowych żeńskich.
Końcówka -ą występowała w języku staropolskim zamiast -ę w rzeczownikach, których mianownik kończył się na -å: "widzę duszę, boginię", ale "wolą, pieczą". Dziś reliktem tej zasady jest biernik "panią".
Narzędnik.
Końcówka -ą pozostała w całym rodzaju żeńskim.
Końcówka -em rozszerzyła się na cały rodzaj męski i nijaki. Do jej stabilizacji przyczynił się rozwój -ъmь, -ьmь.
Końcówka -im &lt; -ьjemь pojawiała się w nijakich zakończonych na dawne -ьje: "wiesielim, miłosierdzim, wyobrażenim"
Miejscownik.
Końcówka -´e panuje w twardotematowych. Do XV / XVI w. również w męskich i nijakich na -k, -g, -ch: "Bodze, gresze, mlece". Z tematów na -n-: "We dnie i w nocy", ale normalnie "w dniu"
Końcówka -y rozszerzyła się na wszystkie żeńskie miękkotematowe. Przetrwała też szczątkowo w tematach na -jo- do XIV / XV w., zwłaszcza -i &lt; -ьji w nijakich na -ьje.
Końcówka -u opanowała męskie i nijakie miękkotematowe i na -k, -g, -ch. Przetrwała również w formach "(o) synu, domu", oraz pojawiła się w formie " (o) panu" (Pod wpływem zwrotu "w panu Bogu").
Wołacz.
Końcówka -´e (z -e, nie -ě2, dlatego mamy miękczenie związane z pierwszą palatalizacją) panuje w męskich twardotematowych. Do XVI w. również w rzeczownikach na -k, -g, -ch. Zachowała się do dziś w formach typu "Boże, człowiecze, Kozacze" (też "człowieku, Kozaku"), a także "księże" i po -ec: "ojcze, starcze" (Związane z trzecią palatalizacją).
Końcówka -u opanowała męskie miękkotematowe i na -k, -g, -ch oraz żeńskie miękkotematowe „rodzinne” (ciociu, Helu). Przetrwała również w formach "synu, domu!".
Końcówka -o przetrwała w dawnych żeńskich na -a- i rozszerzyła się na większość dawnych żeńskich na -ja-.
Końcówka -y przetrwała w żeńskich zakończonych w mianowniku na spółgłoskę ("myszy, kości!") i rozszerzyła się na rzeczowniki typu "pani".
W rodzaju nijakim wołacz pozostał równy mianownikowi.
Liczba mnoga.
Mianownik.
Końcówka -i do XV w. dominowała w męskich. Od XVI w. zanikła w nieżywotnych, a od XVIII w. – w nieosobowych. Formy "Włoszy, mniszy" zostały zastąpione przez "Włosi, mnisi" z fonetyczną miękkością w XVII w.
Końcówka -y z biernika stopniowo zastępowała -i w męskich. Od XVI w. występowała nawet w osobowych, szczególnie modna była w oświeceniu ("syny, wnuki, greki"). W rodzaju żeńskim pozostała w tematach na -a- i w części form z M. l.p. na -0.
Końcówka -e pochodząca z tematów na -i- ("gost-ьje, lud-ьje"), -n- ("dьn-e, kamen-e, mestjan-e") i form typu "przyjaciele, cesarze" zdominowała męskie miękkie. W rodzaju żeńskim pozostała w dawnych tematach na -ja- i rozszerzyła się na część form z M. l.p. na -0.
Końcówka -owie w XIV – XV w. występowała we wszystkich męskich. Od XVI w. wycofywała się, zwłaszcza z nieżywotnych i nieosobowych, ale jeszcze u Norwida w rymie jest "obłokowie".
Końcówka -ewie w staropolskim czasem zastępowała -owie w miękkotematowych.
Końcówka -a pozostała w nijakich. Pod wpływem łaciny pojawiała się od XV w. w męskich zapożyczonych z łaciny i z niemieckiego: "akta, fundamenta, grunta", a przejściowo również rodzime "okręta, pociska". Dziś końcówka -a w r.m. zasadniczo nie funkcjonuje, ale: "akta" (sądowe) || "akty" (w dramacie).
Nazwy urzędów typu "podkomorzé" do XV w. również miały l.m. na -a. W XVI w. panowały formy "chorążowie podczasze podchorąże ma pod sobą", a dziś M. "chorążowie", D. "podchorążych".
Końcówka -´a (-´å) &lt; -ьja dotyczy dzisiaj form "brat – bracia, ksiądz – księża". Pierwotnie formy te były odczuwane jako rzeczowniki zbiorowe ("bracia stała = braty stały, księża poszła = księdzowie poszli") i odmieniały się jak rzeczowniki żeńskie (jak w innych tego typu B. -ą, DCMsc. również -ej). Już przez Skargę były odmieniane jak liczba mnoga ("braciom, braćmi, braciach, księżom, księżmi, księżach"). W gwarach spotyka się formy typu "swaciå, muzykanciå, adwokaciå".
Dopełniacz.
Końcówka -0 opanowała nijakie i żeńskie twardotematowe. W miękkotematowych rywalizuje z -y. Do XVII w., a nawet dziś, występują też jej ślady w dawnych tematach męskich na -o-, -jo-: D. "woz, god, tysiąc, dziej, włos", do dziś "przyjaciół, dotychczas".
Końcówka -ów opanowała męskie twardotematowe, a w miękkotematowych rywalizuje z -y. W staropolskim, z nieco inną wymową, miała szerszy zasięg: "pisarzow, koniow, dniow, miesiącow", gwarowe "krolew".
Końcówka -y rywalizują z -ów/-0 w miękkotematowych.
Celownik.
Końcówka -om od dawna dominowała w męskich i nijakich. Od okresu średniopolskiego również w żeńskich.
Końcówka -am dominowała w staropolskim w żeńskich. W XV – XVII w. pojawiała się również w męskich i nijakich.
Końcówka -em do XVI w. czasem zastępowała -om w męskich. W nijakich brak jej śladów.
Końcówka -um, -óm w staropolskim czasem zastępowała -om w nijakich.
Biernik.
W bierniku rodzaju męskiego pierwotnie końcówki -e/-y dzieliły się w sposób przeniesiony do mianownika w nieosobowych. Jednak w osobowych w XVI w. pojawił się, a w XVII – upowszechnił biernik równy dopełniaczowi. Dawny biernik był i jest używany do celów stylizacyjnych: "króle, pany, chłopy".
W rodzaju żeńskim i nijakim biernik liczby mnogiej pozostał równy mianownikowi.
Narzędnik.
Końcówka -ami od dawna dominowała w żeńskich. Od XV w. upowszechniała się w nijakich, a w XVI – XVII w. mimo oporu gramatyków w męskich.
Końcówka -mi występowała w staropolskim w męskich i nijakich, zwłaszcza miękkotematowych, a także w niektórych żeńskich z mianownikiem na -0. Dziś występuje w zasadzie tylko w męskich i żeńskich z mianownikiem na -0, z tematem zakończonym na fonetycznie miękką.
Końcówka -y występowała w staropolskim w męskich i nijakich, zwłaszcza twardotematowych. Do dziś przetrwała w zwrotach typu "tymi czasy".
Końcówka -oma pochodząca z liczby podwójnej pojawiała się w męskich w XVI – XVII w.
Miejscownik.
Końcówka -ach od dawna dominowała w żeńskich. Była też spotykana w męskich i nijakich, ale opanowała te rodzaje dopiero w XVI w.
Końcówka -´ech dominowała w staropolskim w męskich i nijakich: "wilcech, syniech, skrzydlech, leciech". Ślady pozostały w nazwach krajów: "Na Węgrzech".
Końcówka -och pojawiała się we wszystkich rodzajach w XIV – XVI w., zwłaszcza przy miękkotematowych i na k, g, ch, prawdopodobnie pod wpływem końcówek typu -owie, -ów, -om.
Wołacz.
Wołacz liczby mnogiej pozostał równy mianownikowi.
Deklinacja mieszana.
Do deklinacji mieszanej należą formy typu "poeta, mężczyzna, Jagiełło, Fredro, sędzia".
W staropolszczyźnie formy typu "starosta, poeta" odmieniały się we wszystkich przypadkach jak żeńskie. W XVI w. zadziałał czynnik znaczeniowy zmienił formy w liczbie mnogiej. Również C. l.m. typu "mężczyznam".
Natomiast rzeczowniki typu "Fredro" do XVII w. przyjmowały w l.p. formy "Fredra, Fredrowi, Fredrę" itp.
Rzeczowniki typu sędzia &lt; sądьja uzyskały już w XV w. przymiotnikowe formy DCB. l.p. Później obok narzędnika "sędzią" pojawiły się formy "sędzim, sędziem". Zdarzał się też miejscownik "sędziej".
Przymiotniki.
Odmiana rzeczownikowa niemal zanikła (ale "pełen").
Odmiana przymiotnikowa z zaimkiem jь dała początek odmianie przymiotnikowo-zaimkowej, różnej od rzeczownikowej: "jego, tego białego słonia".
Zaimki rodzajowe.
Twardotematowe upodobniły się do miękkotematowych.
Pierwotną końcówką biernika l.p. r.ż. było -ę. Wyjątkiem była forma "ją". Pod wpływem przymiotników szerzyło się -ą, a współcześnie pozostało tylko "tę". (Dopiero w 1996? forma biernika "tą" została uznana za dopuszczalną w języku mówionym.)
Zaimki bezrodzajowe.
Uległy niewielkim zmianom:
Dawny dopełniacz "čьso" wyparty do biernika rozszerzył się na mianownik. Dawny biernik utrzymał się z przyimkami: "w niwecz &lt; vъ nivъčь, przecz &lt; prěčь, zacz &lt; začь".
Liczebniki.
Liczebniki porządkowe, mnożne i wielorakie odmieniały i odmieniają się jak przymiotniki, nie będą one więc omawiane.
Liczebnik "jedinъ" zachował odmianę zaimkowo-przymiotnikową.
Liczebniki uzyskały własną, dosyć niejednolitą odmianę, częściowo opartą na liczbie podwójnej.
Zastawienia stały się zrostami, a potem złożeniami.
Formy liczebników zbiorowych uległy kontaminacji (skrzyżowaniu).
Liczba podwójna.
Zanikła, niekiedy końcówki zachowały się, np. "oczy", "uszy", "rękoma" (obok "rękami"). Również w gwarach i w przysłowiach: „mądrej głowie dość dwie słowie”, „lepszy wróbel w ręku niż gołąb na sęku”.
Koniugacja.
Zachowało się rozróżnienie czasu tematu teraźniejszego i przeszłego.
Bezokolicznik.
W bezokoliczniku zanikło "i" (najwcześniej w końcówkach *-cy &lt; -ci):
Czas teraźniejszy.
Uległ niewielkim zmianom, np.:
Wiele czasowników zmieniło formy czasu teraźniejszego:
Przed prasłowiańską końcówką -ętъ w 3.os.lm. w czasownikach atematycznych i tematach na -i- spółgłoska ulega prasłowiańskiej jotyzacji zamiast się zmiękczyć, najprawdopodobniej pod wpływem 1.os.lp. :
Koniugacja -am, -asz.
Na wzór czasowników atematycznych powstała koniugacja -am, -asz (śladowo -em, -esz):
Przez analogię do dam – dasz:
Ale regularnie (porównaj "dadzą"):
Czasy przeszłe.
Aoryst – czas przeszły dokonany, oznaczał czynność jednokrotną i dokonaną w przeszłości. Pierwotnie tworzył się zarówno od czasowników dokonanych, jak i niedokonanych. Z trzech aorystów: asygmatycznego, sygmatycznego I, sygmatycznego II w języku polskim ujawnił się tylko sygmatyczny I. Tworzony od czasowników zakończonych w temacie bezokolicznika na samogłoskę.
Imperfekt – oznaczał czynność trwającą lub powtarzającą się w przeszłości. Był tworzony od czasowników niedokonanych.
Aoryst i imperfekt zlały się, a następnie zanikły. Końcówka aorystu zachowała pewną żywotność w gwarach: "byłech", "byłek" (="byłem")
Czas przeszły złożony stał się prosty: "bylъ jes-mь" &gt; "byłem".
Czas zaprzeszły współcześnie zanika.
Czas przyszły.
Formy formalnie teraźniejsze czasowników dokonanych zachowały znaczenie przyszłe.
Czas przyszły od czasowników niedokonanych wciąż tworzy się przez łączenie form typy "będę" i bezokolicznika lub imiesłowu przeszłego: "będę chwalić" lub "będę chwalił".
Tryb warunkowy.
Prasłowiańska forma trybu warunkowego ustąpiła miejsca aorystowi (staropolskie "bych"), który z kolei uległ wpływom końcówek czasu przeszłego.
Liczba podwójna.
Formy liczby podwójnej przetrwały do XIV / XV w., z pewnymi zmianami:
W XVI w. zanikły w języku literackim. Zachowały się w licznych gwarach ludowych, ale ich znaczenie prawie zawsze jest równe liczbie mnogiej. Spotyka się też końcówkę 1. os. -ma ze skrzyżowania -wa i -my.
"chodźwa", "chodźma" (="chodźmy")
Jedynie w okolicach Tarnobrzega występuje opozycja "niesiewa", "nieśwa" (l. podw.) || "niesiemy", "nieśmy" (l.m.).

</doc>
<doc id="173820" url="https://pl.wikipedia.org/wiki?curid=173820" title="Hadle Szklarskie">
Hadle Szklarskie

Hadle Szklarskie – wieś w Polsce położona w województwie podkarpackim, w powiecie przeworskim, w gminie Jawornik Polski. Leży nad rzeką Mleczką.
Nazwa.
Pierwszy człon nazwy miejscowości ma w dopełniaczu formę: „Hadel”, na wzór odmiany "krople" – "kropel".
Historia.
Wieś została założona w roku 1377 na prawie wołoskim (jako pierwsza w Polsce) przez bojara ruskiego Ładomira Wołoszyna na mocy przywileju udzielonego mu przez Władysława Opolczyka, ówczesnego starostę generalnego ziem ruskich. Z dokumentu spadkowego zawartego w 1450 r. pomiędzy Janem Pileckim a Wacławem, księciem opolskim, gdzie wymienione są wsie z klucza łańcucko-kańczudzkiego: Hadle, Kraczkowa (Neudorf), Krzemyenycza, Wissoka, Halwygowa (Albigowa), Markowola (Markowa), Sanyna (Schonerwalt, Sonina), Kossina, Rogoszno, Głuchow, Jordanowa Wola, Syetesza (Sietesz), Gacz (Gać), Ostrów, Malawa, Hanczlowa (Henselshof, Handzlówka), Soleczska (Siedleczka), Hussów, Wolycza, Schwyathoslaffkowwa Wola.
W skład klucza dóbr, które posiadał Marcin Stadnicki w II poł. XVI w., wchodził między innymi Jawornik Polski z wsiami: Kosztowa, Huta Kosztowska, Laskówka i Hadle.
W nocy 4/5 grudnia 1942 roku okupanci niemieccy zamordowali w Hadlach Szklarskich trzech braci Deców (Bronisława, Stanisława, Tadeusza), którzy udzielali pomocy żydowskim uciekinierom.
Do 1946 roku wieś była zamieszkana w większości przez obywateli polskich, narodowości ukraińskiej, którzy w 1946 roku zostali przymusowo wysiedleni do ZSRR.
W latach 1954–1972 wieś należała i była siedzibą władz gromady Hadle Szklarskie. W latach 1975–1998 miejscowość administracyjnie należała do województwa przemyskiego.
Zabytki.
Według rejestru zabytków NID na listę zabytków wpisane są:

</doc>
<doc id="173823" url="https://pl.wikipedia.org/wiki?curid=173823" title="Lipnik (województwo podkarpackie)">
Lipnik (województwo podkarpackie)

Lipnik – wieś w Polsce położona w województwie podkarpackim, w powiecie przeworskim, w gminie Kańczuga.
W latach 1975–1998 miejscowość administracyjnie należała do województwa przemyskiego.

</doc>
<doc id="173826" url="https://pl.wikipedia.org/wiki?curid=173826" title="Kapary">
Kapary

Kapary, kapar ("Capparis" L.) – rodzaj roślin należących do rodziny kaparowatych. Należy do niego 139 gatunków. Występują one w strefie tropikalnej, tylko dwa gatunki rosną w Europie.
Morfologia.
Drzewa, krzewy lub pnącza. Charakterystyczną cechą jest występowanie parami hakowatych kolców przy nasadzie liścia (często widoczne są one tylko na niedojrzałych liściach). Kwiaty duże, na długich szypułach, pachnące, koloru białego, kremowego, lub różowego. Owoce są guzowatego kształtu i rozwijają się na łodygach wydłużających się powyżej nieodpadającego kielicha.
Systematyka.
Rodzaj z rodziny kapustowatych "Brassicaceae", rzędu kapustowców ("Brassicales").

</doc>
<doc id="173827" url="https://pl.wikipedia.org/wiki?curid=173827" title="Łopuszka Mała">
Łopuszka Mała

Łopuszka Mała – wieś w Polsce, położona w województwie podkarpackim, w powiecie przeworskim, w gminie Kańczuga.
W latach 1975–1998 miejscowość administracyjnie należała do województwa przemyskiego.
Historia.
Łopuszka Mała to miejscowość położona jest na południe od Kańczugi, na prawym brzegu rzeki Mleczki, w podmokłej dolinie. 
W 1448 roku wieś została sprzedana Pileckim. Od tej pory Łopuszka Mała na stałe weszła w skład dóbr kańczuckich. Po Pileckich należała do rodów: Odrowążów, Ostrogskich, Lubomirskich, za których czasów tereny te dotknęły największe spustoszenia dokonane przez Tatarów (1623, 1624), Szwedów (1655), Kozaków i Siedmiogrodzian (1657) oraz ponownie przez Tatarów (1672).
W XVIII–XIX wieku kolejnymi właścicielami Łopuszki Małej były rodziny: Nowosielskich, Jakubowskich i Pogonowskich. Tej ostatniej rodzinie zawdzięczamy zbudowanie istniejącego do dziś, okazałego dworu.
Zespół dworsko-parkowy.
Zespół dworsko-parkowy z uwagi na dobre gospodarowanie majątkiem jest najlepiej zachowanym z wszystkich istniejących w gminie Kańczuga. Leżący w północno-wschodniej części wsi, przy drodze prowadzącej do Kańczugi, składa się z dworu, budynku bramnego, spichlerza i zabudowy gospodarczej. Całości dopełnia park krajobrazowy. Około 1895 roku wybudowali go Pogonowscy. Po II wojnie światowej zespół dworski użytkowało Przedsiębiorstwo Gospodarki Zwierzętami Rzeźnymi w Rzeszowie – Tuczarnia Trzody Chlewnej. Od końca lat 80. do 1993 roku był nieużytkowany, co spowodowało jego dewastację. Nie chcąc doprowadzić do całkowitego zniszczenia, przeprowadzono gruntowny remont.
Obecnie Fundacja Pomocy Młodzieży im. Jana Pawła II „Wzrastanie" od 1997 roku wykorzystuje go na cele domu dla dzieci.
Wolno stojący, murowany dwór ma ciekawe położenie – na stoku schodzącym w kierunku stawu. Od wschodu główna aleja parkowa oddziela go od zabudowy gospodarczej dawnego folwarku i parku. W głównej części budynek jest jednokondygnacyjny, zaś w południowo-wschodniej składa się z dwóch kondygnacji. Przy elewacji frontowej znajdują się reprezentacyjne, lustrzane schody zewnętrzne z balustradą.
Na uwagę zasługuje urozmaicona dekoracja architektoniczna elewacji dworu. Obecnie z zabytkowego wyposażenia nie zachowały się żadne elementy.
Dworkowi uroku dodaje XIX wieczny park krajobrazowy ze stawem, alejami oraz starodrzewem. Przeważają gatunki drzew liściasty. Z krajowych najokazalsze są dęby szypułkowe, lipy szerokolistne i drobnolistne, z obcych zaś szczególnie platan klonolistny.
U podnóża dworu rozciąga się staw z niewielką wysepką, na której stoi altanka i figura Najświętszej Marii Panny.

</doc>
<doc id="173828" url="https://pl.wikipedia.org/wiki?curid=173828" title="Klepisko">
Klepisko



</doc>
<doc id="173829" url="https://pl.wikipedia.org/wiki?curid=173829" title="Antoni Pajdak">
Antoni Pajdak

Antoni Pajdak ps. „Traugutt”, „Okrzejski” (ur. 7 grudnia 1894 w Biskupicach, zm. 20 marca 1988 w Warszawie) – polski adwokat, działacz socjalistyczny i niepodległościowy, minister, członek Krajowej Rady Ministrów, współzałożyciel Komitetu Obrony Robotników i Komitetu Samoobrony Społecznej „KOR”.
Życiorys.
Urodził się w rodzinie robotniczej. Ojciec Józef był początkowo rolnikiem, a następnie górnikiem i członkiem PPSD. W rodzinnej wsi ukończył szkołę podstawową oraz Szkołę Pospolita Męską w Wieliczce. Od września 1907 uczęszczał do gimnazjum w Krakowie. Od czasu gimnazjum należał do kręgu PPSD i uczęszczał na kursy Uniwersytetu Robotniczego.
W 1910, w wieku 16 lat, pod pseudonimem "Antoni" przystąpił do Związku Walki Czynnej, a następnie w 1912, Związku Strzeleckiego, gdzie ukończył szkołę oficerską. W 1915 ukończył Gimnazjum św. Anny w Krakowie.
Od sierpnia 1914 roku był żołnierzem Legionów. Początkowo jako plutonowy 2 kompanii IV batalionu 1 pułku piechoty, od 1916 jako starszy sierżant ps. „Ludor” w 5 pułku piechoty. Uczestniczył we wszystkich bitwach Legionów m.in. pod Łowczówkiem, Konarami, Jastkówem, Kostiuchnówką. W lutym 1917 został skierowany do pracy w Polskiej Organizacji Wojskowej na Lubelszczyznę. Po kilku miesiącach został aresztowany jako szpieg i osadzony w Puławach, skąd po miesiącu został odesłany do Legionów. W lipcu 1917 wraz z innymi odmówił złożenia przysięgi na wierność Austrii. Jako poddany austriacki został skierowany do szkoły oficerskiej rezerwy, a następnie do 40 rzeszowskiego pułku piechoty i wysłany na front włoski. Służył w Tyrolu w stopniu aspiranta. Do Polski wrócił w styczniu 1919. W tym samym roku rozpoczął działalność w Polskiej Partii Socjalistycznej.
Po powrocie do Krakowa ukończył kursy w Akademii Handlowej oraz rozpoczął studia prawnicze na Uniwersytecie Jagiellońskim, pracując jednocześnie w Wojskowej Fabryce Wozów. W lipcu 1920 zgłosił się ochotniczo do wojska. Został przydzielony do 5 zapasowego dywizjonu taborów w stopniu wachmistrza sztabowego. Nie wziął udziału w walkach. Zdemobilizowany w listopadzie 1920 kontynuował studia prawnicze na Uniwersytecie Jagiellońskim uzyskując w lipcu 1921 absolutorium, zaś w lipcu 1922 stopień naukowy doktora.
Od 1923 roku pracował jako urzędnik starostwa powiatowego w Radomsku, od 1926 wicestarosta w Koninie, a następnie w Słupcy. W okresie 1928 – 1930 burmistrz Radomska. Od 1935 adwokat w Krakowie, obrońca w procesach działaczy socjalistycznych i komunistycznych. W maju 1939 wybrany wiceprezydentem Krakowa. Nie objął jednak funkcji do wybuchu wojny z uwagi na sprzeciw władz.
W czasie okupacji niemieckiej członek PPS-WRN, komendant Milicji Robotniczej. Od 1943 zastępca Delegata Rządu RP na Kraj, od 26 lipca 1944 minister-członek Krajowej Rady Ministrów. Aresztowany 27 marca 1945 przez NKWD, skazany w tzw. „procesie szesnastu” (formalnie w odrębnym tajnym procesie w listopadzie 1945) na 5 lat więzienia.
Od 1945 do 1949 roku więziony w Moskwie, od czerwca 1949 we Włodzimierzu nad Klaźmą. W maju 1950 po odbyciu kary został zesłany na Syberię do Krasnojarskiego Kraju, gdzie pracował jako drwal. Po okresie uwięzienia w ZSRR wrócił do Polski w roku 1955. Od 1956 do 1968 pracował jako adwokat w Warszawie.
Działacz opozycji niepodległościowej w PRL. W 1972 wraz z innymi legionistami, wystąpił do premiera z memoriałem o uczciwą ocenę historii Legionów Polskich. Na przełomie 1975/1976 był jednym z sygnatariuszy „Listu 59”.
Był jednym z założycieli Komitetu Obrony Robotników i Ruchu Obrony Praw Człowieka i Obywatela. 10 marca 1981 napadnięty przez tzw. „nieznanych sprawców”. W efekcie pobicia znalazł się w szpitalu. Zmarł w marcu 1988 roku. Pochowany na cmentarzu Stare Powązki (kwatera 54-4-20,21).
19 kwietnia 1990 Plenum Sądu Najwyższego ZSRR unieważniło wyrok z 14 listopada 1945.
Żona Antoniego Pajdaka – Janina została aresztowana przez funkcjonariuszy MBP 3 listopada 1947 w Krakowie. Według oficjalnej wersji 24 listopada popełniła samobójstwo wyskakując z więziennego okna. Córka Pajdaka – Wiesława została aresztowana 5 listopada 1947 i więziona do 1953 roku.
Upamiętnienie.
4 lipca 1991 Rada Dzielnicy gminy Warszawa Praga-Północ uchwałą Nr XVI/144?91 nadała imię Antoniego Pajdaka ulicy na osiedlu Nowodwory. 
Imię Pajdaka noszą również ulice w Krakowie i Radomsku.
31 marca 2006 w Biskupicach imię Pajdaka nadano Gminnej Bibliotece Publicznej oraz odsłonięto cokół z popiersiem bohatera.

</doc>
<doc id="173833" url="https://pl.wikipedia.org/wiki?curid=173833" title="Proszowianka Proszowice">
Proszowianka Proszowice

Proszowianka Proszowice – klub sportowy z tradycjami sięgającymi roku 1916.
Historia.
Obecny klub powstał po fuzji, w sierpniu 2008 roku, MKS Proszowice z UMGKS Proszowianka, w wyniku czego powstał Miejsko-Gminny Klub Sportowy (MGKS) Proszowianka. Nowy klub jest kontynuatorem tradycji KS Proszowianka, który w roku 2006 został postawiony w stan upadłości.
16 czerwca 2011 roku podczas wpisu do Krajowego Rejestru Sądowego klub zmienił nazwę na Miejski Klub Sportowy Nowa Proszowianka Proszowice, ponieważ w KRS jest już klub o nazwie Proszowianka, aby móc zarejestrować działalność należało dodać przymiotnik „Nowa”.
W sezonie 2021/2022 występuje w Klasie okręgowej, gr. Kraków I.
Stadion.
Stadion Miejskiego Ośrodka Sportu i Rekreacji w Proszowicach; (pierwsze boisko powstało najprawdopodobniej w 1922 roku):
Szkoleniowcy.
Trenerami zespołu byli Czesław Palik, Wojciech Stawowy.

</doc>
<doc id="173834" url="https://pl.wikipedia.org/wiki?curid=173834" title="Łopuszka Wielka">
Łopuszka Wielka

Łopuszka Wielka – wieś w Polsce położona w województwie podkarpackim, w powiecie przeworskim, w gminie Kańczuga.
Wieś szlachecka Lopuska Maior, własność Stanisława Derszniaka, położona była w 1589 roku w ziemi przemyskiej województwa ruskiego.
W latach 1954-1972 wieś należała i była siedzibą władz gromady Łopuszka Wielka. W latach 1975–1998 miejscowość położona była w województwie przemyskim.
Historia.
W 1390 r. Łopuszka Wielka należała do klucza kańczudzkiego i była własnością Tarnowskich, a potem przeszła do Pileckich – dziedziców Kańczugi i okolic od przeszło 200 lat. Następnie na ponad 100 lat wieś przeszła w ręce Ostrowążów, a po roku 1623 jej właścicielami stali się Lubomirscy. W 1498 r. najazd tatarski spowodował wyludnienie wsi. Wielu mieszkańców zginęło, część dostała się do niewoli i została wywieziona do Turcji i Macedonii.
W 1624 r. nastąpił ponowny najazd tatarski. Także później ludność wioski nie zaznała spokoju: napady Kozaków, Szwedów, Rakoczego (1657), częste przejścia wojsk przygnębiająco wpływały na ludność, która przenosiła się w bezpieczniejsze miejsca.
Łopuszka stanowiła od 1880 własność rodu Scipio del Campo, kiedy to od Zdzisława Zakliki nabył ją hrabia Karol ożeniony z Karoliną Weigt. Jego syn, Roman (żonaty z Zofią z Ziembickich) założył tu kopalnię alabastru, działającą do wybuchu II wojny światowej. Miejscowość była w posiadaniu rodu do 1945, gdy syn Romana, Andrzej Scipio del Campo został na mocy dekretu o reformie rolnej pozbawiony praw własności i zmuszony do wyjazdu do Krakowa, a następnie do Francji, gdzie zmarł.
Podczas II wojny światowej zorganizowane były dwie grupy partyzanckie: Armii Krajowej i Batalionów Chłopskich. Wywiad ustalił wielu kolaborantów, niektórzy z nich zostali skazani poprzez wyrok sądu podziemnego na karę śmierci. W późniejszych latach gestapo dokonywało aresztowań i rozstrzelań pojedynczych członków konspiracji. Byli to m.in. Karol Krzanowski i Józef Dziaduś, którzy zostali wywiezieni do lasu w Zarzeczu i tam zabici. 9 maja 1943 r. polski policjant Czarnik z Manasterza aresztował Władysława Norka i Leona Żygadło. Pierwszy z aresztowanych został wywieziony do obozu koncentracyjnego w Oświęcimiu i stamtąd nie wrócił, natomiast Czarnik został skazany na karę śmierci przez sąd podziemny i zastrzelony. Z 35 osób pochodzenia żydowskiego uchowało się jedynie 5, resztę rozstrzelano. Ludzie z Łopuszki starali się pomóc Żydom ukrywając ich w domach z narażeniem życia. W czasie ucieczki zabito Andrzeja Buczka oraz Wiktora Pydo.
26 lipca 1944 r. do wsi od strony Pantalowic weszły oddziały Armii Czerwonej, które ostrzeliwane były z niemieckich czołgów, jadących z Łopuszki Małej w stronę pantalowskiej góry. Walki ucichły wieczorem.
Zbrodnia z 1943 r..
6 marca 1943 r. w Łopuszce Wielkiej żołnierze niemieccy rozstrzelali w czasie pacyfikacji wsi 19 jej mieszkańców, Polaków; byli to, w kolejności alfabetycznej: Władysław Bawor, Józef Dziaduś, Wiktoria Futoma, Maria Futoma, Antoni Hałys, Edward Hałys, Jan Jaciecki, Józefa Kołodziej, Stanisław Kowalczyk, Bronisław Malik, Piotr Matoń, Rozalia Norek, Józef Słonina, Wiktoria Słonina, Marcin Szmierz, Antoni Zięba, Władysław Zięba, Józef Zięba i Wojciech Ziętek.
Przyczyną zbrodni było wykonanie wyroku przez łopuszańską grupę dywersyjną AK na Anieli Bawor – dziewczynie urodzonej i zamieszkałej w Łopuszce Wielkiej, która nawiązała kontakt z Gestapo i pracowała na ich korzyść. Wydała ona wielu ludzi, którzy potem zostali straceni. Aby upozorować legalność zbrodni, ściągnięto nauczyciela i ks. Wojciecha Wyskidę, będącego w tym czasie na weselu w Medyni Kańczudzkiej. Zabitych pochowano na wspólnym grobowcu na cmentarzu w Łopuszce. Taką samą egzekucję wykonano w Pantalowicach i Rączynie.
Na miejscu zbrodni (w pobliżu kościoła, przed stodołą) stoi brzozowy krzyż, a na skrzyżowaniu, tuż przy drodze stoi pomnik ku czci rozstrzelanych.
W Łopuszce działa klub piłkarski "Alabaster" Łopuszka Wielka.

</doc>
<doc id="173835" url="https://pl.wikipedia.org/wiki?curid=173835" title="Proces szesnastu">
Proces szesnastu

Proces szesnastu – pokazowy proces polityczny przywódców Polskiego Państwa Podziemnego, przeprowadzony w dniach 18–21 czerwca 1945 roku w Moskwie przed Kolegium Wojskowym Sądu Najwyższego ZSRR.
Geneza procesu.
1 lutego 1945 roku Rząd Tymczasowy Rzeczypospolitej Polskiej uznawany przez ZSRR, Czechosłowację i Jugosławię przeniósł się z Lublina do Warszawy – zorganizował swoją administrację na ziemiach polskich okupowanych przez ZSRR po usunięciu okupacji niemieckiej w wyniku ofensywy styczniowej. Oprócz powołania terenowych organów administracyjnych (wojewodów, starostów, wójtów itd.) ogłoszono m.in. mobilizację do wojska.
W dniach 4–11 lutego 1945 roku w Jałcie na Krymie odbyła się konferencja tzw. wielkiej trójki, czyli przywódców USA, Wielkiej Brytanii i ZSRR, tj. Franklina Delano Roosevelta, Winstona Churchilla i Józefa Stalina. Jej wynikami w stosunku do sprawy Polski było uznanie przez państwa zachodnie rosyjskiej aneksji wschodnich ziem Rzeczypospolitej, przyznanie Polsce w zamian bliżej nieokreślonej części przedwojennego terytorium Niemiec, a przede wszystkim potwierdzenie utworzenia tzw. „tymczasowego rządu jedności narodowej”, który miał powstać poprzez reorganizację Rządu Tymczasowego z udziałem wszystkich sił demokratycznych. Uchwały konferencji całkowicie przemilczały istnienie rządu emigracyjnego. 13 lutego premier emigracyjnego rządu londyńskiego Tomasz Arciszewski odrzucił postanowienia jałtańskie, stwierdzając, że nie zobowiązują one ani rządu RP, ani narodu polskiego. Był to jednak tylko sprzeciw symboliczny, gdyż alianci zachodni nie liczyli się już z nim. W tych warunkach 21 lutego Rada Jedności Narodowej, czyli parlament Polski Podziemnej, postanowiła uznać ustalenia z Jałty, mimo że jej zdaniem "warunki oznaczają dla Polski nowe, niezmiernie ciężkie i krzywdzące ofiary." Ostatnią nadzieją dla polskich ugrupowań niepodległościowych stało się ich wejście do deklarowanego w Jałcie rządu „jedności narodowej”, aby nie zdominowali go komuniści podporządkowani Stalinowi.
W takiej sytuacji krajowi przywódcy podjęli dramatyczną decyzję o przyjęciu rosyjskiego „zaproszenia” do rozmów – wbrew wszelkim dotychczasowym doświadczeniom, zwłaszcza ze wschodnich obszarów Polski (aresztowania oficerów i żołnierzy AK na Nowogródczyźnie, Wileńszczyźnie, czy Lubelskiem i wywożenie ich na Wschód lub mordowanie). Nieprzyjęcie zaproszenia byłoby równie złym rozwiązaniem, bo dawało Rosji pretekst do ostatecznego wyeliminowania polskich partii niepodległościowych z przyszłego rządu. W rezultacie doszło do nawiązania kontaktu z władzami sowieckimi i ich przedstawicielem gen. NKWD Iwanem Sierowem.
Wstępne spotkania z przedstawicielami radzieckimi.
Pośrednikami w kraju między przedstawicielami Polski Podziemnej a Rosją byli oficerowie Polskiej Armii Ludowej, związanej z RPPS i zinfiltrowanej przez NKWD. Jako pierwszy propozycję przeprowadzenia rozmów z dowództwem rosyjskim otrzymał ostatni Komendant Główny AK, a wówczas Komendant Główny organizacji NIE gen. Leopold Okulicki ps. „Niedźwiadek”. Skonsultował ją z Radą Jedności Narodowej (RJN), która na posiedzeniu w Podkowie Leśnej 21 lutego "jednomyślnie odradziła pójście na takie spotkanie." Jednocześnie jednak cały czas szukano za wszelką cenę sposobów „legalizacji” działalności polskich partii politycznych w warunkach komunistycznych rządów. Dlatego polscy przywódcy gotowi byli ponieść każde ryzyko.
4 marca odbyło się w Pruszkowie wstępne spotkanie delegacji AK z płk. Pimienowem, pełnomocnikiem gen. Iwana Sierowa (występującego pod fałszywym nazwiskiem gen. Iwanowa). Pimienow zapewniał, że strona sowiecka ma uczciwe zamiary, a podjęcie rozmów przyniosłoby odprężenie w stosunkach między AK a ZSRR. Ręczył także słowem honoru za bezpieczeństwo polskiej delegacji. Na koniec wręczył Polakom listy dla gen. L. Okulickiego i wicepremiera Jana Stanisława Jankowskiego z zaproszeniem na spotkanie ze sztabem marszałka Gieorgija Żukowa i gwarancją bezpieczeństwa. Pomimo nieufności wobec Sowietów i ogromnego ryzyka osobistego Polacy postanowili przybyć na spotkanie. Nie wiedzieli, że uczestniczą w specjalnej operacji NKWD i kontrwywiadu radzieckiego, kierowanej przez gen. Iwana Sierowa. Na nawiązanie kontaktów nalegały także rządy Wielkiej Brytanii i USA. Ostatecznie również RJN zaakceptowała decyzję podjęcia wspólnych rozmów.
Porwanie przywódców Polski Podziemnej.
Wicepremier Jankowski spotkał się jeszcze dwukrotnie z płk Pimienowem, aby ustalić plan rozmów. Miały one dotyczyć głównie stanowiska polskiego wobec władz ZSRR, uzgodnień jałtańskich oraz sytuacji na zapleczu frontu. Pimienow oświadczył przewrotnie, że władze sowieckie, widząc brak oparcia Rządu Tymczasowego w społeczeństwie, pragną porozumienia z szerszym przedstawicielstwem Polaków. Ponadto zaproponował poszerzenie delegacji polskiej o przedstawicieli różnych partii, co zostało przyjęte. Polscy przywódcy pozytywnie odnosili się do idei porozumienia, natomiast uspokojenie zaplecza frontu uzależniali od zwolnienia aresztowanych i zesłanych do łagrów oficerów i żołnierzy AK. 28 marca Polacy mieli się spotkać w willi w Pruszkowie przy ul. Pęcickiej 3 (obecnie ul. Armii Krajowej) z gen. Sierowem. W rzeczywistości owa willa była lokalną siedzibą NKWD. Rząd RP na uchodźstwie był poinformowany o mających się odbyć rozmowach. Przysłał nawet rodzaj instrukcji: "Rozmowy te wykorzystajcie przede wszystkim celem złagodzenia kursu w kraju i zaniechania terroru oraz deportacji."
27 marca przybyli do Pruszkowa: delegat rządu i wicepremier na kraj J.S. Jankowski, ostatni Komendant Główny AK, obecnie pełniący funkcję Komendanta Głównego organizacji „NIE” gen. L. Okulicki, przewodniczący Rady Jedności Narodowej Kazimierz Pużak (przedstawiciel PPS „Wolność, Równość, Niepodległość”) oraz pełniący funkcję tłumacza Józef Stemler-Dąbski, jednocześnie wiceminister Departamentu Informacji Delegatury RP na Kraj. Następnego dnia dojechali pozostali uczestnicy planowanych rozmów: Antoni Pajdak (PPS-WRN), Stanisław Jasiukowicz, Kazimierz Kobylański, Zbigniew Stypułkowski i Aleksander Zwierzyński ze Stronnictwa Narodowego, Józef Chaciński i Franciszek Urbański ze Stronnictwa Pracy, Adam Bień, Kazimierz Bagiński i Stanisław Mierzwa ze Stronnictwa Ludowego oraz Eugeniusz Czarnowski i Stanisław Michałowski ze Zjednoczenia Demokratycznego.
Wszyscy oni zostali podstępnie aresztowani przez NKWD i następnego dnia wywiezieni na Okęcie, skąd odlecieli specjalnym samolotem do Moskwy.
Na umówione spotkanie przywódców PPP 27 marca 1945 nie dotarł Bolesław Biega, który po dwóch godzinach został aresztowany przez NKWD na dworcu kolejowym w Piotrkowie Trybunalskim, po czym także wywieziony w głąb ZSRR.
Reakcje na porwanie.
Po porwaniu wicepremiera J.S. Jankowskiego jego tymczasowy zastępca i zarazem szef Departamentu Spraw Wewnętrznych Delegatury Rządu Stefan Korboński z SL przekazał do Londynu wiadomość o wywiezieniu przywódców do Moskwy. Ambasador Edward Raczyński natychmiast złożył w brytyjskim Foreign Office list wzywający do podjęcia interwencji. Podobnie postąpił ambasador Polski w Waszyngtonie Jan Ciechanowski. W rezultacie ambasadorzy Wielkiej Brytanii i USA interweniowali w Moskwie, ale dowiedzieli się jedynie, że żadnego porwania nie było i że to Polacy wymyślili całą historię. Dopiero 3 maja, w trakcie spotkania zorganizowanego w konsulacie radzieckim w San Francisco, Wiaczesław Mołotow poinformował amerykańskich i brytyjskich dyplomatów o aresztowaniu Polaków i oskarżeniu ich o działalność dywersyjną na tyłach Armii Czerwonej. Dwa dni później informacja ta została podana do wiadomości publicznej.
Według notatki Andrzeja Werblana z rozmowy z ówczesnym sekretarzem generalnym Polskiej Partii Robotniczej Władysławem Gomułką, przeprowadzonej w roku 1981:
"W 1945 r. podczas pobytu w Moskwie interweniował u Stalina w związku z aresztowaniem przez władze sowieckie podziemnego kierownictwa obozu londyńskiego w Polsce (gen. Okulicki i inni). Gomułka argumentował, że było to pogwałcenie suwerenności Polski o konsekwencjach niekorzystnych dla PPR, dla rządu ludowego i dla samego Związku Radzieckiego. Stalin replikował: „Przemawiacie tak, jak gdybyście byli szefem wielkiego mocarstwa, a jesteście przywódcą słabej partii i słabego kraju, który my wyzwoliliśmy. Oni strzelali do naszych ludzi i my ich za to pociągniemy do odpowiedzialności”. Gomułka odpowiedział, że obóz londyński w większym jeszcze stopniu stosował terror wobec działaczy PPR i funkcjonariuszy władzy ludowej. Władze polskie także pociągnęłyby winnych do odpowiedzialności i ukarały surowiej być może niż władze sowieckie. Uniknięto by jednak przy tym komplikacji międzynarodowych i zarzutów o naruszenie suwerenności. Stalin zastanowił się i przyznał rację Gomułce, stwierdzając jednak, że za późno, aby sprawy te poprawiać. Rzecz w tym, powiedział, że „czekiści” to taki typ ludzi („takoj narod”), że jak już schwycą rybę za ogon, to ciągną ją prosto do kosza, a kosz tutaj, na Łubiance. Rozmowa później dotyczyła innych spraw. Przy pożegnaniu jednak wrócił do tematu i żegnając się powiedział: „Sierowa (szef kontrwywiadu radzieckiego)jednak zdejmę. Okazał się głupcem”".
Przedstawiciel warszawskiego Rządu Tymczasowego Stefan Jędrychowski na konferencji w Paryżu 17 maja 1945 roku powiedział, że aresztowanych 16 Polaków, są to osoby poszukiwane przez polskie władze bezpieczeństwa za sabotaże i zamachy na około 100 bojowników Ludowej Partii Demokratycznej, na oficerów Armii Polskiej i na Żydów.
Prezydent RP na Uchodźstwie Władysław Raczkiewicz wysłał 16 czerwca 1945 roku telegram do prezydenta Stanów Zjednoczonych Harry’ego Trumana i premiera Wielkiej Brytanii Winstona Churchilla, w którym stwierdził m.in., że "proces przeciwko przywódcom politycznym jednego z Narodów Zjednoczonych przed sądem drugiego – musi być uznany za wrogie wystąpienie przeciwko Narodowi Polskiemu, sprzeczne z proklamowanymi zasadami Narodów Zjednoczonych o celach wojny i pokoju".
19 czerwca 1945 roku Rząd RP w Londynie wydał oświadczenie, które głosiło m.in., że "za działalność patriotyczną na własnej ziemi przy użyciu podstępu pociągnięte zostały przed sąd obcego państwa, wyłonione i uznane przez społeczeństwo władze, stanowiące integralną część legalnego Rządu Rzeczypospolitej Polskiej".
Proces moskiewski.
Polscy przywódcy podziemni spędzili początkowo prawie 3 miesiące w więzieniu NKWD na Łubiance, gdzie byli intensywnie "przesłuchiwani" i „przygotowywani” do pokazowego procesu. Gen. Leopold Okulicki w maju 1945 roku rozpoczął głodówkę. Aresztowani ujawnili fakt istnienia organizacji „NIE”, jej genezę i zadania. W preparowaniu „procesu” władzom sowieckim chodziło jedynie o szybkie przyznanie się oskarżonych do zarzucanych przewinień. Stalin uważał bowiem, że przywódcy zachodni nie będą dochodzili prawdy i zadowolą się przyznaniem się podsądnych, nie wnikając, czy zarzuty były prawdziwe.
Proces pokazowy rozpoczął się 18 czerwca. Odbywał się według wzorów radzieckich, które nie miały jakiegokolwiek związku z procesem sądowym w demokratycznym państwie. Był on zarazem jawnym pogwałceniem międzynarodowych umów, które nie uznają sądzenia władz państwowych jednego państwa przez organa sądowe innego państwa na mocy jego przepisów prawnych. Opierał się jedynie na przepisach umowy z 26 lipca 1944 roku pomiędzy PKWN a rządem ZSRR o pasie przyfrontowym i ochronie tyłów frontu oraz zaakceptowanej przez Rząd Tymczasowy uchwały z 22 lutego 1945 roku o pasie przyfrontowym. Sprawa jednego z polskich przywódców, socjalisty A. Pajdaka, została wyłączona z procesu z powodu ciężkiej choroby więźnia.
Jak pisze Norman Davies, proces
był kluczowym wydarzeniem ukazującym kierunek sowieckiej polityki. Stanowił potwierdzenie zarówno złej woli komunistów, jak i ich determinacji w niszczeniu wszystkich przeciwników politycznych. Był wzorcowym procesem pokazowym – pełnym absurdalnych oskarżeń, podsądnych, którym wyprano mózgi, i zmuszonych do fałszywych zeznań świadków; nie miał nic wspólnego z prawdziwymi przestępstwami. Wyreżyserowano go, aby zademonstrować, że (...) „radziecka sprawiedliwość” potrafi bezkarnie wypromować nawet najbardziej oczywista niesprawiedliwość i że zachodnie mocarstwa nie mogą zrobić nic (...).
Sam proces wyglądał następująco: po przywiezieniu Polaków z Łubianki rozmieszczono ich na podium, w dwóch rzędach krzeseł. Przed więźniami, twarzą w twarz, stanęli strażnicy. W rękach trzymali karabiny z nastawionymi bagnetami. Na sali obecni byli m.in. urzędnicy ambasady amerykańskiej i brytyjskiej oraz dziennikarze. Sądowi przewodniczył gen. Wasilij Ulrich, pełniący funkcję przewodniczącego Kolegium Wojskowego Sądu Najwyższego ZSRR. W latach 1936–1938 w tej samej sali przewodniczył on sądom, które skazywały masowo na śmierć tysiące starych bolszewików tępionych w wielkiej czystce Stalina. W składzie sądzącym znajdowali się też: gen. mjr Nikołaj Afanasjew, generalny prokurator wojskowy ZSRR i Roman Rudenko, który reprezentował potem ZSRR w procesie norymberskim. W procesie brali udział:
Głos najpierw zabrali oskarżyciele. W akcie oskarżenia zarzucono:
Stwierdzili także arbitralnie „nielegalność” AK, RJN i Rady Ministrów na Kraj, działających na terenie Polski. Odmalowali „zbrodnie” tych organizacji – spiski, akty terroru, dywersji antysowieckiej, wywiadu i łączności radiowej.
L. Okulickiego, J.S. Jankowskiego, S. Jasiukowicza i A. Bienia prokurator oskarżył "o to, że byli organizatorami i kierownikami polskiej organizacji podziemnej na tyłach Armii Czerwonej na terytorium zachodnich obwodów Białorusi i Ukrainy, na Litwie i w Polsce i działając według instrukcji tzw. rządu emigracyjnego, kierowali robotą wywrotową przeciwko Armii Czerwonej i ZSRR, dokonywaniem aktów terroru w stosunku do oficerów i żołnierzy Armii Czerwonej, organizowaniem zamachów dywersyjnych i napadów podziemnych oddziałów zbrojnych, prowadzeniem propagandy wrogiej wobec ZSRR i Armii Czerwonej, a oskarżony Okulicki prócz tego również prowadzenie pracy wywiadowczo-dywersyjnej na tyłach Armii Czerwonej".
Natomiast pozostałych 12 oskarżonych o to, że "brali udział w robocie polskich organizacji podziemnych na terytorium Polski, byli poinformowani przez kierowników podziemnej organizacji o nie wykonywaniu rozkazów radzieckiego dowództwa wojskowego co do oddania radiostacji, drukarń, broni i amunicji i używaniu ich w celach przestępczych." Prokurator stwierdził, że "na skutek działalności terrorystycznej oddziałów AK od 28 lipca do 31 grudnia 1944 r. zabitych zostało 277, a ciężko rannych 94, zaś od 1 stycznia do 30 maja 1945 r. zabito 314 i ciężko raniono 125 żołnierzy i oficerów Armii Czerwonej." O oskarżonych prokurator Afanasjew powiedział: "To organizatorzy zabójstw i dywersji, to spiskowcy, to oszczercy i prowokatorzy, to podli oszuści i złośliwi gwałciciele praw o ochronie tyłów Armii Czerwonej."
Akt oskarżenia był więc najzupełniej jawnym stwierdzeniem przez władze sowieckie faktu, że władze polskie niezależne od Moskwy są nielegalne, a więc uznaniem, że przyszła Polska ma być krajem zależnym od ZSRR. W pewnym momencie gen. W. Ulrich zapytał wręcz wicepremiera rządu emigracyjnego J.S. Jankowskiego: "Czy mógł pan sądzić, że ZSRR nie uzna powstania polskiej administracji cywilnej na waszym terytorium za akt wrogi względem siebie i że do tego dopuści?"
Jedynym dowodem rzekomej współpracy oskarżonych z Niemcami (w rzeczywistości wielu z nich bezpośrednio ucierpiało z rąk okupantów niemieckich) był list gen. L. Okulickiego do dowódcy Obszaru Zachodniego „NIE” ppłk. Szczurka-Cergowskiego ps. „Sławbor”, w którym, spekulując o powojennym układzie sił, dopuszczał możliwość wojny państw zachodnich (w tym Niemiec) oraz Polski z ZSRR. Na większość zarzutów nie przedstawiono wiarygodnych dowodów, poza przyznaniem się wszystkich, oprócz Z. Stypułkowskiego, do niektórych działań, jak np. utrzymywanie łączności i wywiadu. Wszystkich oskarżonych obarczono też odpowiedzialnością za działalność wojskową „NIE”, mimo że poza Komendantem Głównym „NIE” gen. L. Okulickim wiedziała o niej tylko część oskarżonych.
W trakcie procesu przesłuchano również w charakterze świadków oskarżenia niektórych, doszczętnie złamanych długotrwałym śledztwem, oficerów i żołnierzy AK i „NIE” uwięzionych wcześniej. Recytowali oni przygotowane zawczasu zeznania obciążające oskarżonych aktami sabotażu, wywiadem, dywersją, posługiwaniem się radiostacjami na tyłach Armii Czerwonej. W sprawie organizacji „NIE” zeznawali m.in. dowódca Obszaru Lwowskiego „NIE” ppłk Feliks Janson oraz dowódca Okręgu Stanisławów kpt. Władysław Herman. Gdy jednak gen. L. Okulicki poprosił o wezwanie, wskazanych przez niego świadków, okazało się, że gen. Ludwika Bittnera, płk. Jana Kotowicza i płk. Władysława Filipkowskiego odesłano do odległych łagrów, a płk. Kazimierza Tumidajskiego i płk. Adama Świtalskiego „nie wykryto na terytorium ZSRR”, pomimo że także znajdowali się wówczas w obozach rosyjskich. Gen. L. Okulicki odparł zarzuty o współpracę AK z Niemcami słowami: "Nie możecie nam dowieść, że nie walczyliśmy z Niemcami (...) Najlepsi patrioci i demokraci brali udział w tej walce (...) Oskarżenia o współpracę z Niemcami to (...) pozbawienie honoru, to (...) oskarżenie narodu polskiego o to, że brał udział w podziemnej walce."
Następnie przemawiali radzieccy obrońcy z urzędu oskarżonych, których ci zresztą poznali dopiero na sali sądowej. Ich wystąpienia wprawiły niektórych oskarżonych w osłupienie, gdyż przyznawali się w imieniu swoich klientów do winy, zapewniali o ich skrusze i prosili sąd o okazanie prawdziwie radzieckiej wielkoduszności. Tylko niektórzy prosili o uniewinnienie oskarżonych. Trzech Polaków broniło się samodzielnie. Generał L. Okulicki wygłosił długie przemówienie, w którym stanowczo zaprzeczając zarzutowi współpracy z Niemcami, przyznał się do części zarzutów – rozkazu ukrycia broni i sprzętu wojskowego, kierowaniu organizacją wojskową „NIE”, posługiwaniu się radiostacjami, prowadzeniu wywiadu. Za starcia zbrojne i akty dywersji wziął odpowiedzialność, choć stwierdził, że nie były jego intencją, a pozbawiony był łączności z okręgami zabużańskimi. Wicepremier J.S. Jankowski mówił krótko. Przyznał się do politycznej odpowiedzialności za zarzucane mu działania i nadzoru nad organizacją „NIE” oraz posługiwania się radiostacjami. Natomiast Z. Stypułkowski, działacz obozu narodowego, jako jedyny w śledztwie nie przyznał się do niczego. W ostatniej mowie odrzucił wszelkie oskarżenia i żądał uniewinnienia.
Na koniec prokurator gen. N. Afanasjew wygłosił mowę oskarżycielską, w której nakreślił stalinowską wizję historii Polski. Stwierdził, że proces "podsumował zbrodniczą działalność reakcji polskiej, która walczyła w ciągu wielu lat przeciwko Związkowi Radzieckiemu i zaprzedała interesy swego narodu". Dowodził, cytując obficie z J. Stalina, że przedwojenni przywódcy Polski "woleli prowadzić grę między Niemcami a ZSRR. I naturalnie doigrali się... Polska została okupowana, a jej niepodległość zniesiona, a cała ta zgubna polityka umożliwiła wojskom niemieckim dotarcie aż do bram Moskwy." Mowa gen. N. Afanasjewa zawierała też ocenę AK, której "bandy wysadzały w powietrze, mordowały obywateli radzieckich (...) po zwierzęcemu torturowały i znęcały się w sposób straszliwy, przez co niewiele różniły się od bestialstw niemieckich." Ideą przewodnią tej mowy była teza, że Polska mogła „żyć w przyjaźni” z ZSRR, ale polskie podziemie wybrało zamiast tego wybrać sojusz z Niemcami.
Ostatecznie po trwającym jedynie 3 dni procesie wydano 21 czerwca następujące wyroki:
Minister dla spraw kraju i III zastępca Delegata Rządu Antoni Pajdak nie przyznał się do winy podczas śledztwa i został skazany w innym tajnym procesie w listopadzie 1945 roku na 5 lat więzienia (powrócił do kraju w roku 1955).
„Proces moskiewski” miał zdyskredytować legalne władze RP w społeczeństwie i w oczach światowej opinii publicznej.
W tym samym dniu, kiedy ogłaszano wyroki, także w Moskwie trwały w obecności J. Stalina rozmowy między byłym premierem Rządu RP na uchodźstwie Stanisławem Mikołajczykiem a Władysławem Gomułką i Bolesławem Bierutem, reprezentującymi sformowany przez komunistów Rząd Tymczasowy, w sprawie utworzenia Tymczasowego Rządu Jedności Narodowej, który miał być zgodnie z postanowieniami konferencji jałtańskiej uznany również przez Amerykanów i Brytyjczyków.
Reakcje na proces.
Radziecka prasa zamieściła peany na cześć humanitaryzmu sowieckiego wymiaru sprawiedliwości.
1 lipca 1945 roku Rada Jedności Narodowej wydała odezwę do Polaków, w której napisano: "Przed sądem w Moskwie stanęli najlepsi synowie Polski, którzy przez pięć lat z największym poświęceniem, z bohaterskim narażaniem życia kierowali nieugiętą walką Narodu przeciwko hitleryzmowi (...). Cały naród jednoczy się duchowo w obliczu przeżywanej tragedii i okrywa żałobą."
Pod wpływem „procesu moskiewskiego” polski poeta Kazimierz Wierzyński napisał wiersz pt. "Na proces moskiewski".
Tymczasem mocarstwa zachodnie, tak jak przewidywał Stalin, bez trudu zaakceptowały moskiewskie wyroki. Brytyjski ambasador w Moskwie pozytywnie ocenił proces: "nikogo nie skazano na śmierć, oskarżeni mogli się bronić." Brytyjski „Times” komentował 22 czerwca, że "wyrok nikogo nie powinien dziwić, kto śledził antyradziecką działalność rządu polskiego." W podobnym tonie wypowiadały się inne gazety brytyjskie i amerykańskie. Ambasador brytyjski w Moskwie sir Archibald Clark Kerr przekazał członkom rządu wyważony i ostrożny w ocenach raport o procesie, który w brytyjskim MSZ anonimowy urzędnik wzbogacił o dopisek:
Było, jak sądzę, rzeczą konieczną, aby Polakom pokazać raz na zawsze, że (...) ideę orientacji polsko-niemieckiej należy natychmiast wykorzenić, prawdę mówiąc, Rosjanie powinni z całą brutalnością użyć swojej siły.
Amerykański tygodnik „Time” zaznaczył 2 lipca 1945, że świadkowie mówiący o atakach na Armię Czerwoną nie wiązali ich bezpośrednio z żadnym z oskarżonych, przez co w amerykańskim sądzie sprawa upadłaby:
Ale to była jedna z niespodzianek tego procesu. Przez ich przyznanie się do moralnej i politycznej odpowiedzialności jako przywódców podziemia, 15 mężczyzn na ławie oskarżonych dostarczyło powiązania, które łączyły ich z tymi aktami przemocy. Ich przyznanie się do częściowej winy, innymi słowy, teraz stało się dowodem winy całkowitej. Dla Amerykanina był to dziwny sposób zachowania się osób oskarżonych o przestępstwo. Ale w tej sprawie chodziło nie tyle o przestępstwo, ile o politykę. Polityka wśród Słowian jest bardzo dziwną grą.
Negatywnie do procesu ustosunkował się George Orwell, który do lewicowego „Tribune” przesłał komentarz krytyczny:Polacy zostali oskarżeni o to, że usiłowali zachować niepodległość własnego państwa, jednocześnie przeciwstawiając się narzuconemu ich krajowi marionetkowemu rządowi, jak również o to, że pozostali wierni rządowi w Londynie, który był w tym czasie uznawany przez cały świat, wyjąwszy ZSRR.Proces szesnastu jest tematem utworu Przemysława Dakowicza pt. "Szesnastu. Poemat dygresyjny (osiem pierwszych pieśni)", nawiązującego formą i tonem do "Beniowskiego" Juliusza Słowackiego. Wiersz składa się z szesnastu ośmiowersowych strof (oktaw), a na każdą z części (zwanych ironicznie "pieśniami") przypadają dwie oktawy (łącznie szesnaście wersów). Tekst wszedł w skład książki poetyckiej "Teoria wiersza polskiego".

</doc>
<doc id="173836" url="https://pl.wikipedia.org/wiki?curid=173836" title="Faryngalizacja">
Faryngalizacja

Faryngalizacja (od grec. "pharynx" – ‘gardło’) – proces koartykulacyjny, polegający na utworzeniu podczas artykulacji dźwięku dodatkowego przewężania pomiędzy korzeniem języka a tylną ścianą gardła. Artykulacji tej można nauczyć się przesuwając nasadę języka do tyłu aż do momentu, gdy poczujemy napięcie mięśni, i nie rozluźniając ich starając się wypowiedzieć odpowiednią spółgłoskę zwykłą. Faryngalizacja nadaje spółgłosce dodatkowej barwy samogłoski []. W transkrypcji IPA dźwięki faryngalizowane oznaczane są symbolem [] np. [].
Spółgłoski faryngalizowane występują m.in. językach afroazjatyckich (tzw. spółgłoski emfatyczne), jak również w niektórych językach kaukaskich (w czeczeńskim i ubychijskim), saharyjskich; w Nowym Świecie w językach na-dene i salisz;
W języku arabskim.
W języku arabskim występują faryngalizowane spółgłoski przedniojęzykowe, w transliteracji na alfabet łaciński zapisywane literami z kropką u dołu:
W niektórych wariantach języka arabskiego (np. marokańskim) występują dodatkowo:
Głoski te są zapożyczeniami z języków berberyjskich.

</doc>
<doc id="173837" url="https://pl.wikipedia.org/wiki?curid=173837" title="Me">
Me



</doc>
<doc id="173838" url="https://pl.wikipedia.org/wiki?curid=173838" title="Niżatyce">
Niżatyce

Niżatyce – wieś w Polsce położona w województwie podkarpackim, w powiecie przeworskim, w gminie Kańczuga.
Historia.
Prywatna wieś szlachecka "Niziatycze", położona w województwie ruskim, w 1739 roku należała wraz z folwarkiem do klucza Kańczuga Lubomirskich.
Otton z Pilczy – Pilecki w 1375 r. nadał rycerzowi Wierzbieńcie wieś Mikulicze (Mikulice), jednocześnie wymienił w nim wsie sąsiednie jak:Nizaczyce (Niżatyce), Sethescha (Sietesz), Ostrów. Potem te dobra dziedziczyła Elżbieta Granowska z Pileckich (ur. ok. 1372 - zm. 12 maja 1420 w Krakowie) – trzecia żona Władysława Jagiełły, królowa Polski. Była jedynym dzieckiem wojewody sandomierskiego dziedzica Sieteszy Ottona z Pilczy i Jadwigi Melsztyńskiej (matki chrzestnej Jagiełły c. Jana siostra Spytki). Gdy w r. 1384 umarł jej ojciec, odziedziczyła po nim ogromne posiadłości łańcuckie oraz Sietesz i Pilicę stając się najbogatszą panną w Polsce. Niżatyce były wzmiankowane w dokumencie z 1375 r. Podczas trwającego 13 lat małżeństwa z Wincentym Granowskim, Elżbieta urodziła dwóch synów i trzy córki. Zorganizowała tu parafię przed 1391 r. 12 grudnia 1410 r. Elżbieta została wdową i poślubiła 2 maja 1417 r. w Sanoku Króla Polski Władysława Jagiełłę. I tak Niżatyce stały się miejscowością królewską.
W 1515 r., Niżatyce należały do tzw. klucza kańczudzkiego.
We wsi znajduje się kaplica Kellermanów (1865 r.) - wystawiona kosztem Edwarda Kellermana na miejscu dawnego kościoła św. Marii Magdaleny.
W latach 1975–1998 miejscowość administracyjnie należała do województwa przemyskiego.

</doc>
<doc id="173846" url="https://pl.wikipedia.org/wiki?curid=173846" title="Sławatycze">
Sławatycze

Sławatycze – wieś w Polsce położona w województwie lubelskim, w powiecie bialskim, w gminie Sławatycze. Leży na obszarze Równiny Kodeńskiej, nad Bugiem. Siedziba gminy Sławatycze. Dawniej miasto magnackie, w końcu XVIII wieku położone było w powiecie brzeskolitewskim województwa brzeskolitewskiego. W latach 1975–1998 miejscowość administracyjnie należała do województwa bialskopodlaskiego.
Według Narodowego Spisu Powszechnego (marzec 2011 r.) miejscowość liczyła 1104 mieszkańców.
Historia.
W 981 roku prawdopodobnie tereny, na których położona jest miejscowość zostały zdobyte na Lachach i opanowane przez Włodzimierza, od tego czasu do XIV wieku wchodziły z przerwami w skład Rusi Kijowskiej. W 1018 roku zostały ponownie przyłączone do Państwa Polskiego przez Bolesława Chrobrego jako część krainy geograficznej nazywanej w historiografii Grodami Czerwieńskimi. W 1038 Grodami Czerwieńskimi ponownie zawładnął dla Rusi Jarosław Mądry. Do Polski ziemie te na krótko powróciły w latach 70. XI wieku, kiedy to zostały przyłączone przez Bolesława Śmiałego. Od połowy XIII wieku tereny, na których położone są m.in. Sławatycze, były przedmiotem konfliktów polsko-ruskich, polsko-litewskich i rusko-litewskich. Do Polski tereny te powróciły po raz kolejny w roku 1282, kiedy to opanował je książę Leszek Czarny. W II połowie wieku XIII i I połowie wieku XIV wchodziły w skład Księstwa Halicko-Wołyńskiego.
Na skutek konfliktów wewnętrznych, agresywnej polityki Wielkiego Księstwa Litewskiego i zainteresowania tymi ziemiami książąt polskich Księstwo Halicko-Wołyńskie popadło w głęboki kryzys, który doprowadził do jego upadku i podziału między Polskę i Litwę. Tereny, na których leżą Sławatycze, były punktem zapalnym we wzajemnych relacjach Korony i Wielkiego Księstwa. Co prawda już w 1258 roku zostały przyłączone do Litwy przez syna Mendoga, Wojsiełka, ale ostatecznie hegemonię litewską na tych terenach potwierdził Wielki Książę Litewski Giedymin w 1320. W 1349 na krótko tereny te przyłączył do Polski Kazimierz Wielki, jednakże już w 1351 powróciły one do Litwy. Spowodowane to było dążeniami Krakowa do poprawy stosunków z Wielkim Księstwem, który w XIII i I połowie XIV wieku były z reguły bardzo napięte.
Zawiązanie unii personalnej Polski i Litwy ostatecznie potwierdziło przynależność tych ziem do Wielkiego Księstwa. Z 1499 pochodzi pierwszy zapis źródłowy o miejscowości. Od 1569 Sławatycze wchodziły w skład Rzeczypospolitej Obojga Narodów, będąc jedną z miejscowości Wielkiego Księstwa Litewskiego położoną w województwie brzesko-litewskim. Prawa miejskie miejscowość otrzymała w 1577.
W 1629 roku właścicielem miasta w województwie brzeskolitewskim był Rafał Leszczyński. 
W wyniku III rozbioru ziem polskich w 1795 Sławatycze zostały przyłączone do monarchii Habsburgów. W wyniku wojny między Księstwem Warszawskim a Austrią i pokoju w Schönbrunn, Sławatycze jako miejscowość położona w III zaborze austriackim zostały przyłączone do Księstwa Warszawskiego (wchodziły w skład departamentu siedleckiego). Upadek Cesarza Francuzów Napoleona Bonaparte spowodował okupację Księstwa Warszawskiego przez Rosjan, której początek datuje się na rok 1813. Formalnie Księstwo istniało do 1815, kiedy to kongres wiedeński podzielił je między mocarstwa rozbiorowe. Sławatycze znalazły się w nowo utworzonym Królestwie Polskim, organizmie politycznym związanym z Rosją unią personalną i powiązanym z nią gospodarczo i politycznie. Autonomia Królestwa była przez kolejnych carów stopniowo zmniejszana. Sławatycze jako miejscowość położona w Królestwie Kongresowym wchodziła w skład województwa podlaskiego, a po ukazie cara Mikołaja I Romanowa z 7 marca 1837 przemianowującym w Kongresówce województwa na gubernie, w skład guberni siedleckiej. Ludność miejscowości brała czynny udział w powstaniu styczniowym, co poskutkowało odebraniem praw miejskich i represjami carskimi. W 1867 zlikwidowano administracyjnie nazwę Królestwo Polskie, tworząc na jej miejsce nazwę Kraju Przywiślańskiego, co było jaskrawym dowodem postępującej rusyfikacji. Ustawa z 6 lipca 1912 wschodnie tereny guberni siedleckiej i guberni lubelskiej zostały oderwane od Kraju Przywiślańskiego i przyłączone bezpośrednio do Cesarstwa Rosyjskiego pod nazwą guberni chełmskiej. W skład tej guberni wchodziły również Sławatycze.
I wojna światowa w znaczący sposób odbiła się na historii miejscowości. 1 sierpnia 1914 Rosja znalazła się w stanie wojny z II Rzeszą Niemiecką. Ofensywa niemiecka w 1915 spowodowała całkowite wyparcie Rosjan z Kongresówki. Sławatycze znalazły się pod okupacją państw centralnych. Pod koniec sierpnia 1915 r. przez miejscowość przemaszerowała I Brygada Legionów Polskich.
Umiędzynarodowienie sprawy polskiej spowodowało ogłoszenie 5 listopada 1916 tzw. Manifestu Dwóch Cesarzy, ustanawiającego Królestwo Polskie, nazywane częściej w historiografii Królestwem Regencyjnym. Obszar tego quasi-państwa nie był jasno określony. Niemniej, powiaty bialski, włodawski, konstantynowski i chełmski, a więc również Sławatycze, wchodziły w skład obszaru operacyjnego armii niemieckiej, pod zwierzchnictwem Inspekcji Etapów Bug z dowództwem w Brześciu. Na mocy traktatu pokojowego, jaki państwa centralne zawarły z Ukraińską Republiką Ludową 9 lutego 1918 r., wschodnia Lubelszczyzna znaleźć się miała w granicach państwa ukraińskiego. Protesty polskie i przegrana Niemiec w wojnie spowodowały, że nigdy nie doszło to do skutku.
W nocy z 6 na 7 listopada 1918 w Lublinie został utworzony Tymczasowy Rząd Ludowy Republiki Polskiej pod prezesurą Ignacego Daszyńskiego, roszczący sobie prawo do zwierzchnictwa nad ziemiami polskimi. 11 listopada 1918 Rada Regencyjna – najwyższa władza Królestwa Polskiego – przekazała zwierzchnictwo nad wojskiem Józefowi Piłsudskiemu. 14 listopada Rada rozwiązała się przekazując pełnię władzy cywilnej w ręce Piłsudskiego. 22 listopada rząd Jędrzeja Moraczewskiego wydał dekret ustanawiający urząd Tymczasowego Naczelnika Państwa jako władzy najwyższej w państwie polskim. Na mocy umowy zawartej przez dowództwo polskie z dowództwem Ober Ost z 18 listopada 1918 r. miejscowość znajdowała się na linii demarkacyjnej dzielącej oddziały polskie i niemieckie, co było przyczyną utarczek pomiędzy pozostającymi w napiętych stosunkach żołnierzami. 3 stycznia 1919 r. w rejonie Sławatycz zginął w zasadzce urządzonej przez Niemców oficer 1 pułku szwoleżerów im. Józefa Piłsudskiego ppor. Żuliński (oddział pułku, w którym służył podporucznik, miał za zadanie patrolowanie powiatu włodawskiego oraz doprowadzenie do jasnego wytyczenia i przestrzegania linii demarkacyjnej). Oddziały niemieckie opuściły rejon Sławatycz w lutym 1919 r., na mocy umowy białostockiej. W dobie wojny polsko-bolszewickiej miejscowość na kilka dni, w sierpniu 1920 r., znalazła się pod okupacją sowiecką. Kontrofensywa polska znad Wieprza spowodowała jednak rychłe wyparcie oddziałów bolszewickich. Osiągnięcie linii drogowej Sławatycze – Wisznice było jednym z istotnych elementów planu Naczelnego Wodza Józefa Piłsudskiego, który na celu miał oskrzydlenie i zniszczenie wojsk sowieckich atakujących Warszawę. W rejonie Sławatycz walczyły oddziały 3 dywizji piechoty legionowej pod dowództwem gen. Leona Berbeckiego. W okresie dwudziestolecia międzywojennego miejscowość leżała w województwie lubelskim.
Wybuch II wojny światowej zaznaczył się w Sławatyczach zbombardowaniem przez Niemców mostu na Bugu i przemarszem na wschód rozbitych przez Niemców wojsk polskich. Na mocy paktu Ribbentrop-Mołotow (z 23 sierpnia 1939), 17 września 1939 wojska sowieckie przekroczyły granicę polską na całej długości linii granicznej na wschodzie. Ofensywa sowiecka, będąca ogromnym zaskoczeniem dla rządu polskiego, ostatecznie załamała szanse Polski na odparcie agresji. Sowieci pojawili się w Sławatyczach w 2. dekadzie września. W myśl założeń pierwszej umowy Mołotowa z Ribbentropem z sierpnia 1939 ziemie na wschód od linii Wisły, Narwi i Sanu, a więc i Sławatycze, miały wejść w skład Związku Sowieckiego. Drugi pakt Ribbentrop-Mołotow, podpisany w Moskwie 28 września 1939, zmieniał ustalenia dotyczące podziału ziem polskich. Linię graniczną między Rzeszą a państwem Stalina przesunięto na wschód na korzyść Niemiec, opierając ją na linii rzek Bug, San, Narew, Pisa. Sławatycze znalazły się więc ostatecznie pod okupacją niemiecką. 12 października Hitler z części okupowanych ziem polskich utworzył Generalne Gubernatorstwo, do którego należały również Sławatycze (jako miejscowość dystryktu lubelskiego). Sławatycze wchodziły również w skład tzw. Wielkiej Rzeszy Niemieckiej. Okres okupacji zmienił całkowicie skład etniczny miasta. Likwidacji uległa niemalże cała ludność żydowska, licząca około 1000 osób. 1 maja 1943 roku oddział Gwardii Ludowej dowodzony przez radzieckiego oficera, byłego jeńca Fiodora Kowalowa ps. „Teodor Albrecht” dokonał w mieście akcji zbrojnej w ramach której spalił urząd gminny.
Ofensywa sowiecka doprowadziła do wyparcia latem 1944 Niemców ze Sławatycz. Przynależność tych ziem do komunistycznej Polski ostatecznie potwierdziły konferencje pokojowe w Jałcie i Poczdamie w 1945. Również na mocy tychże konferencji Sławatycze stały się miejscowością nadgraniczną. 
Ze Sławatycz pochodzą Anna i Dominik Parczewscy oraz Józef i Marianna Krzymowscy, którzy w okresie II wojny światowej pod groźbą pozbawienia życia całej swojej rodziny przechowywali Żydów. Oboje pośmiertnie w 1994 zostali za to odznaczeni medalem „Sprawiedliwy wśród Narodów Świata”. 
Przynależność państwowa wschodnich terenów Polski Ludowej była kwestionowana przez ukraińskich nacjonalistów, którzy uważali te ziemie za terytoria rdzennie ukraińskie. Do tej pory część historiografii ukraińskiej, ziemie, na których leżą Przemyśl, Zamość, Włodawa, Biała Podlaska, określa mianem kraju zakierzońskiego (od linii Curzona, popularnego określenia wschodniej granicy Polski) jako terytoria historycznie ukraińskie.
Sławatycze w okresie Polski Ludowej należały w latach 1944-1975 do województwa lubelskiego, od 1975 do województwa bialskopodlaskiego. Od 1989 w III RP, od 1998 w województwie lubelskim.
Do dziś zachował się tu dawny układ miejski z obszernym rynkiem i zabudową wzdłuż drogi głównej i kilku równoległych do niej ulic. Przy północnej stronie rynku stoi murowana parafialna cerkiew prawosławna pod wezwaniem Opieki Matki Bożej, zbudowana na przełomie XIX i XX w. (pierwotnie pod wezwaniem Wniebowstąpienia Pańskiego). Naprzeciwko niej neorenesansowy kościół parafialny pod wezwaniem Matki Bożej Różańcowej z początku XX w.
Lokalne zwyczaje.
W Sławatyczach kultywuje się tradycję „brodaczy”. W trzy ostatnie dni roku młodzi mężczyźni przebierają się w stroje składające się z kapelusza ozdobionego misterną wysoką konstrukcją z kwiatów z bibułki, maski, kożucha i słomianych „spodni”. W takim stroju kolędują po domach oraz zaczepiają przechodniów, zwłaszcza młode kobiety, składając im życzenia. Zwyczaj ten jest promowany przez miejscowy Gminny Ośrodek Kultury, organizujący konkursy na najciekawsze przebranie.
Sport.
We wsi działa reaktywowany w 2014 roku Gminny Ludowy Klub Sportowy Perła Sławatycze, który w sezonie 2020/21 występuje w bialskiej klasie A. Największym osiągnięciem piłkarzy Perły był występ w bialskiej klasie okręgowej w sezonie 1995/96.
Szlaki turystyczne.
 Nadbużański szlak rowerowy

</doc>
<doc id="173847" url="https://pl.wikipedia.org/wiki?curid=173847" title="Asparagina">
Asparagina

Asparagina, Asn, N – organiczny związek chemiczny z grupy aminokwasów endogennych. Amid kwasu asparaginowego, powszechny składnik białek. Występuje w dużych ilościach w nasionach, a także w stanie wolnym w płynach komórkowych. Stanowi magazyn amoniaku w tkankach zwierzęcych i roślinnych.
Jest związkiem chiralnym (zawiera asymetryczny atom węgla w pozycji α). Naturalnie występuje zwykle jako enancjomer (który jest aminokwasem białkowym), jednak forma jest także obecna w mniejszych ilościach w organizmach. W organizmie syntetyzowana jest z kwasu szczawiooctowego, w wyniku przeniesienia dwóch grup aminowych, kolejno z glutaminianu i glutaminy z udziałem enzymów transaminazy i syntetazy asparaginowej:
Historia.
Asparagina jest pierwszym wyizolowanym aminokwasem. W 1806 r. dwaj francuscy chemicy – Pierre Jean Robiquet i Louis Nicolas Vauquelin otrzymali i opisali kryształy enancjomeru z soku bogatych w ten związek szparagów (stąd nazwa związku). Robiquet, pracując w prywatnym laboratorium Vauquelina, wyizolował asparaginę gdy starał się zidentyfikować składnik odpowiadający za moczopędność soku ze szparagów, stosowanego wówczas jako medykament. Drugi z enencjomerów, o konfiguracji , odkrył w 1886 r. włoski chemik (1857–1928). Asystował on przy przemysłowej produkcji asparaginy. Z ekstraktu 6,5 tony kiełków wyki wykrystalizowano wówczas 20 kg tego produktu. Ług pokrystalizacyjny pozostawiono. Z czasem odparowała z niego woda i wykrystalizowały enancjomorficzne kryształy, z których Piutti ręcznie wyodrębnił 100 g substancji, która okazała się być enancjomerem asparaginy. Piutti zaobserwował też, że nowy enancjomer ma słodki smak, w przeciwieństwie do bezsmakowej formy . Uznaje się to za kamień milowy w odkryciu enancjoselektywności układów biologicznych.

</doc>
<doc id="173849" url="https://pl.wikipedia.org/wiki?curid=173849" title="Nida Pińczów">
Nida Pińczów

Nida Pińczów – polski klub sportowy założony w 1946 roku. Drużyna piłkarska występuje w IV lidze, grupie świętokrzyskiej.
Historia sekcji piłkarskiej.
Inicjatorem i założycielem klubu, który wówczas nie posiadał nazwy ani nie działał w oparciu o zrzeszenie bądź też organizację był Alfred Kobierski. Został on również pierwszym kapitanem zespołu, a drużyna rozpoczęła treningi na starym boisku położonym nad Nidą. W czerwcu 1945 roku piłkarze z Pińczowa rozegrali towarzyski mecz z oddziałami radzieckimi, które wracały z zachodu. Gospodarze pokonali rywali 11:0, zaś w kolejnym spotkaniu zwyciężyli drużynę Wojska Polskiego 12:1. Na przełomie 1945 i 1946 roku postanowiono oprzeć działalność zespołu o Ochotniczą Straż Pożarną w Pińczowie. Klub rozpoczął działalność jako zrzeszenie, przyjął nazwę KS OSP, a prezesem został Jerzy Gizowski. Klub zgłosił akces do Kieleckiego Okręgowego Związku Piłki Nożnej i przystąpił do rozgrywek klasy C. W 1949 roku zmieniono nazwę na KS Gawęda, zaś drużyna wywalczyła awans do klasy B. W 1952 roku zespół uzyskał kolejną promocję, lecz po reorganizacji rozgrywek ponownie znalazł się klasie B. W sezonie 1954 odbywały się derby Pińczowa pomiędzy Gawędą a drugą drużyna z tego miasta, Budowlanymi. Po zakończeniu rozgrywek doszło do połączenia obu zespołów w jeden o nazwie Budowlani. W 1957 roku nastąpiła kolejna zmiana nazwy, tym razem na Nida. Prezesem został major Józef Leksowski, pod którego kierownictwem klub występował przez kolejne 15. lat.
Pod koniec lat 50. funkcję trenera pełnił Marian Kurdziel i to on wprowadził w drużynie systematyczne treningi. Szybko przyniosły one efekt – w 1960 roku po wygraniu klasy B Nida w barażach pokonała Victorię Skalbmierz i powróciła do klasy A. W sezonie 1961/1962 podopieczni Mariana Jabłońskiego uplasowali się na drugim miejscu i wywalczyli promocję do klasy okręgowej. Jednym z napastników Nidy był wówczas Tadeusz Gręda, który dostał powołanie do reprezentacji Polski juniorów, zaś następnie grał w Zagłębiu Sosnowiec. W lidze okręgowej pińczowski zespół występował do 1969 roku, gdy po raz kolejny spadł do klasy A. Następny awans piłkarze Nidy uzyskali w 1974 roku, a w sezonie 1979/1980 rywalizowali w nowo utworzonej IV lidze międzyokręgowej, w której przeciwnikami były zespoły z województwa radomskiego i tarnobrzeskiego. W latach 80. Nida występowała w klasie okręgowej, z przerwą na sezon 1981/1982, kiedy to pińczowianie rywalizowali z innym drużynami w klasie A. W 1990 roku reaktywowano IV ligę międzyokręgową, w której znalazł się klub. Występował w niej przez kilka następnych lat, a w sezonie 1996/1997 zdobył tytuł mistrzowski równoznaczny z historycznym awansem do III ligi. W rozgrywkach trzeciego poziomu ligowego Nida z dorobkiem 36. punktów uplasowała się na 12. miejscu. Nieoczekiwane reformy spowodowały, że z ligi spadło jedenaście ostatnich zespołów, w tym zespół z Pińczowa. 24 listopada 1998 roku Nida została odznaczona przez Polski Związek Piłki Nożnej "Srebrnym Medalem PZPN". W sezonie 2000/2001 po kolejnych reorganizacjach drużyna znalazła się w nowo utworzonej IV lidze świętokrzyskiej.
W 2001 roku klub pozyskał sponsora, firmę "Lafarge Nida Gips" i po wzmocnieniach składu wrócił w szeregi trzecioligowców. Pobyt wśród nich nie trwał jednak długo ponieważ Nida zajmując 15. lokatę została zdegradowana. 4 lipca 2003 roku drużyna została odznaczona przez Polski Związek Piłki Nożnej "Srebrną Odznaką Honorową PZPN". Po spadku zespół przechodził kryzys organizacyjny, jednak mimo to walczył o ponowną promocję z Wierną Małogoszcz. Główny rywal okazał się jednak lepszy i to on uzyskał awans. W czerwcu 2004 roku sekcja piłki nożnej KS Nida została przekazana do Parafialnego Klubu Sportowego Ponidzie-Nida i zgłoszona do rozgrywek IV ligi świętokrzyskiej jako Autonomiczna Sekcja Piłki Nożnej PKS Ponidzie-Nida Pińczów. Również w sezonie 2004/2005 zespół znajdował się w czołówce tabeli, jednak pierwsze miejsce zajął AKS Busko-Zdrój. W kolejnych rozgrywkach Ponidzie ponownie wymieniane był wśród faworytów ligi, ale najlepszym zespołem okazały się rezerwy pierwszoligowej Korony Kielce.
W jubileuszowym 2006 roku piłkarzem 60-lecia wybrano Wojciecha Chrobota, a trenerem Zdzisława Boduszka. W sezonie 2006/2007 Ponidzie znów prezentowało się solidnie. Napastnik klubu Robert Chlewicki z 26. golami na koncie został najskuteczniejszym zawodnikiem ligi, ale wynik ten nie pomógł drużynie w awansie. Na półmetku sezonu 2007/2008 Ponidzie zajmowało pierwsze miejsce. Utrzymało je do końca rozgrywek i zagrało w barażach o awans do nowo tworzonej II ligi. W nich klub spotkał się z Izolatorem Boguchwała i okazał się lepszy, a promocję dał lepszy bilans goli zdobytych na wyjeździe. W drugoligowej rywalizacji piłkarze z Pińczowa zajęli 16. lokatę, która nie pozwoliła im wziąć udziału w barażach o utrzymanie. Po spadku z zespołu odeszli trener i kluczowi zawodnicy, zmienił się także zarząd klubu. Ściągnięto kilku piłkarzy, głównie z Kielc i Jędrzejowa. Trener Ireneusz Pietrzykowski, który po roku powrócił do Pińczowa, zaczął budować nową drużynę. W sezonie 2009/2010 Nida zajęła 11. miejsce. Wystąpiła także w Remes Pucharze Polski, w którym odpadła w rundzie przedwstępnej po porażce w rzutach karnych z Kolejarzem Stróże.
Występy w III poziomie ligowym.
Opracowano na podstawie materiału źródłowego.
Inne sekcje.
W latach 1970-1987 klub posiadał także drużynę piłki ręcznej, a w latach 1995-1998 zespół siatkarski.

</doc>
<doc id="173850" url="https://pl.wikipedia.org/wiki?curid=173850" title="Szarjat">
Szarjat



</doc>
<doc id="173851" url="https://pl.wikipedia.org/wiki?curid=173851" title="Flara">
Flara



</doc>
<doc id="173856" url="https://pl.wikipedia.org/wiki?curid=173856" title="Alastor Moody">
Alastor Moody



</doc>
<doc id="173860" url="https://pl.wikipedia.org/wiki?curid=173860" title="Billie Joe">
Billie Joe



</doc>
<doc id="173861" url="https://pl.wikipedia.org/wiki?curid=173861" title="Walentynian">
Walentynian



</doc>
<doc id="173862" url="https://pl.wikipedia.org/wiki?curid=173862" title="Rita Skeeter">
Rita Skeeter



</doc>
<doc id="173870" url="https://pl.wikipedia.org/wiki?curid=173870" title="Opór mahdystów i Zulusów">
Opór mahdystów i Zulusów



</doc>
<doc id="173872" url="https://pl.wikipedia.org/wiki?curid=173872" title="Aktynowiec">
Aktynowiec



</doc>
<doc id="173878" url="https://pl.wikipedia.org/wiki?curid=173878" title="Finanse publiczne">
Finanse publiczne

Finanse publiczne obejmują zasoby pieniężne państwa, czyli procesy gromadzenia i podziału środków publicznych znajdujących się w dyspozycji władz publicznych, a przede wszystkim budżetu państwa, a także fundusze gromadzone i rozdysponowane przez państwo poza budżetem, czyli tzw. parabudżetowe, budżety samorządu terytorialnego oraz budżety ubezpieczeń społecznych.
Środki te pochodzą głównie z danin publicznych, majątku publicznego oraz z przychodów zwrotnych, czyli kredytów, pożyczek i emisji papierów wartościowych. Przedmiotem finansów publicznych są zjawiska, procesy i instytucje publiczne oraz prawne związane z powstawaniem i rozdysponowaniem pieniężnych środków publicznych zapewniających funkcjonowanie sektora publicznego. Podmiotami finansów publicznych są przede wszystkim parlament, rząd i jego organy centralne oraz jednostki samorządu terytorialnego. Ze środków publicznych realizowane są cele i zadania publiczne. Finanse publiczne dzielą się na finanse państwa, finanse jednostek samorządu terytorialnego oraz finanse systemu ubezpieczeń społecznych.
Funkcje finansów publicznych.
Realizacji funkcji państwa, jakimi są: osiąganie efektywności gospodarczej polegającej na efektywnej alokacji oraz dystrybucji dochodów, realizacja sprawiedliwości społecznej, osiąganie stabilności gospodarczej, służą następujące funkcje finansów publicznych:
Finanse publiczne w Polsce.
Podstawy prawne.
Podstawy prawne finansów publicznych w Polsce są rozproszone. Część regulacji znajduje się w rozdziale X Konstytucji RP. Finanse publiczne są regulowane przez kilkanaście ustaw i kilkadziesiąt rozporządzeń wydanych na ich podstawie. Najważniejsza jest ustawa o finansach publicznych.
Zakres sektora finansów publicznych w Polsce.
Zgodnie z ustawą o finansach publicznych do sektora finansów publicznych zalicza się:

</doc>
<doc id="173880" url="https://pl.wikipedia.org/wiki?curid=173880" title="Teodor Tripplin">
Teodor Tripplin

Teodor Teuttold Stilichon Tripplin, pseudonim „Teuttold” (ur. 13 stycznia 1812 w Kaliszu, zm. 25 stycznia 1881 w Warszawie) – doktor medycyny, podróżnik, polski pisarz, jeden z prekursorów polskiej literatury fantastycznonaukowej, powstaniec listopadowy, działacz emigracyjny, uczestnik walk niepodległościowych we Włoszech i Serbii.
Życiorys.
Był synem Fryderyka Chrystiana Ludwika Tripplina (1774–1840), filologa klasycznego, bibliotekarza, profesora szkół średnich, oficera wojsk napoleońskich, i Fryderyki Julianny Wilhelminy z baronów Horn (ur. 6 listopada 1787 w Królewcu, zm. 15 października 1862 w Tomaszowie Mazowieckim). Był kalwinistą. Jego rodzina była pochodzenia hugenockiego. Miał młodszego brata Ludwika Tasillona i siostrę Klotyldę Tusneldę.
Udział w powstaniu listopadowym.
Nauki pobierał w Szkole Wojewódzkiej w Kaliszu, a następnie (od 1827) w Pińczowie. W 1829 wstąpił do Korpusu Kadetów w Kaliszu. Wziął czynny udział w powstaniu listopadowym w stopniu podporucznika jazdy, uczestniczył w bitwach o Olszynkę Grochowską (25 lutego 1831), pod Iganiami (10 kwietnia 1831) oraz pod Ostrołęką (26 maja 1831), gdzie został ranny. W czerwcu 1831 walczył pod Kockiem, we wrześniu po kapitulacji Warszawy ruszył na odsiecz oddziałom broniącym się w twierdzy Modlin, ale pod naciskiem wojsk rosyjskich wycofał się wraz z towarzyszami przez Płock i Rypin do Brodnicy, gdzie został internowany przez Prusaków.
Edukacja.
Po uwolnieniu z internowania i wyleczeniu ran w Elblągu udał się do Królewca, gdzie podjął studia medyczne na tamtejszym Uniwersytecie (1832–1836). Po ukończeniu studiów udał się statkiem „Aurora” w podróż morską do Anglii, gdzie zamierzał odbyć praktykę lekarską. Dotarł tam pod koniec 1836 roku po pewnych perypetiach (rozbicie statku w pobliżu miasta Jölö u wybrzeżu Norwegii zmusiło go do odbycia podróży lądowej po tym kraju). W Londynie pracował kolejno jako lekarz, nauczyciel, dziennikarz. Przystąpił tam do Towarzystwa Demokratycznego Polskiego (1837). W roku 1837 z Anglii udał się do Hiszpanii, by odbyć praktykę w roli lekarza wojskowego w czasie wojny domowej. Zaciągnął się do chorągwi dragonów don Carlosa. Korzystając z okazji zwiedził Hiszpanię, Portugalię, Maroko (1837–1838). W roku 1838 przybył do Francji na uzupełniające studia w słynnej szkole medycznej w Montpellier. W 1840 roku otrzymał doktorat medycyny i chirurgii na podstawie dysertacji doktorskiej „Quelques mots sur la fièvre typhoïde” („Słów kilka o gorączce tyfusowej”).
Praktyka lekarska.
Od 1840 dr Teodor Tripplin praktykował w klinikach paryskich, potem w kilku miejscowościach francuskich. Pisywał artykuły do gazet francuskich i czasopism lekarskich. W 1841 kandydował nieudanie do Centralizacji Towarzystwa Demokratycznego Polskiego. W 1842 wykładał chemię w słynnej Szkole Polskiej w Batignolles (ob. dzielnica Paryża), występując pod imieniem „Teuttold”. W 1843 osiadł na krótko w Strasburgu, potem udał się nielegalnie (bez zezwolenia władz pruskich) do Poznania, by spotkać się z rodziną. Gościł przez kilka miesięcy u hrabiego Tytusa Działyńskiego. Został jednak aresztowany przez Prusaków i zmuszony do powrotu do Francji.
Praktykował jako lekarz we Francji, w latach 40. podróżował do Danii, Szwecji i Anglii. W latach 1844–1848 osiedlił się i praktykował jako lekarz w miasteczku Delle w dolnej Alzacji. W 1845 czasowo przebywał w Besançon, skąd wywodziła się hugonocka rodzina Tripplinów. W 1846 odwiedził kraje skandynawskie, a wracając nielegalnie przez kraje niemieckie udał się do Wielkopolski. Został aresztowany, osadzony w twierdzy głogowskiej. Został ponownie wydalony do Francji.
Działalność literacka.
W 1849 wrócił do Polski i zamieszkał w Warszawie, gdzie zajął się pracą literacką, pisząc głównie powieści przygodowe oraz realne obserwacje zmieszane z fikcją, takie jak "Wspomnienia z podróży po Danii, Norwegii, Anglii, Portugalii, Hiszpanii i państwie marokańskim" (1844) czy "Pan Zygmunt w Hiszpanii. Powieść prawdziwa z ostatniej wojny domowej hiszpańskiej" (1852). Wydana w 1857 roku powieść "Najnowsza podróż po Danii, Norwegii i Szwecji" okazała się plagiatem, co zmusiło Tripplina do przeniesienia się na Litwę. Maria Konopnicka i Jacek Kolbuszewski opisali to wydarzenie. Według nich, do Tripplina zgłosił się autor, który chciał wydać rzekomo swoje własne podróże po Skandynawii. Trippin lekkomyślnie podpisał się więc pod utworem swoim nazwiskiem, a zarobione pieniądze przekazał rzeczywistemu sprawcy plagiatu.
Elementy fantastyki naukowej znaleźć można w utworach "Maskarada w obłokach czyli podróż napowietrzna na Morze Północne" (1856) i "Podróż po Księżycu odbyta przez Serafina Bolińskiego" (1858). Pierwsza z powieści poprzedziła o siedem lat głośną powieść Juliusza Verne’a "Pięć tygodni w balonie", zaś druga książkę Verne’a "Z Ziemi na Księżyc".
Podróże w latach 1859–1877.
W 1859 Tripplin wyjechał z kraju wraz żoną do Wiednia, gdzie praktykował u Jana Opolzera, profesora Uniwersytetu Wiedeńskiego. Następnie wyjechał do Konstantynopola, gdzie został lekarzem wojskowym. Odbył podróż po Grecji, odwiedził Jerozolimę, udał się przez Egipt i Algier do Francji. Podjął praktykę medyczną w miasteczku Rives de Gères (Rive-de-Gier), niedaleko St.-Étienne w departamencie Loary. Następnie przeniósł się do Włoch i podjął praktykę w Turynie. W 1860 odpowiedział na apel Giuseppe Garibaldiego i walczył o niepodległość Włoch. Uczestniczył w bitwach pod Neapolem i Reggio, za co otrzymał rangę kapitana i order za waleczność. Kiedy Garibaldi podjął walkę z wojskami papieskimi, na znak protestu wraz z innymi Polakami wystąpił z wojska. W latach 1861–1862 wykładał i pracował jako lekarz w polskiej szkole dowódców wojskowych w Genui (przeniesiono ją wkrótce do Cuneo), której założycielem był gen. Ludwik Mierosławski. W sporach emigracyjnych stanął po stronie Mariana Langiewicza i Zygmunta Padlewskiego, czym przyczynił się do ustąpienia Mierosławskiego (V 1862). Opanowawszy dobrze język włoski podjął współpracę z prasą włoską, m.in. z dziennikiem „Il Giornale de Torino” (1862–1866). W 1863 wyjechał do Jerozolimy, zatrudniając się w miejscowym szpitalu. W roku 1864 wrócił do Włoch i w Rzymie podjął praktykę lekarską. Według Anieli Tripplinówny, „otrzymał [wtedy] od kardynała Riario Sforza polecenie, aby zbadał i udowodnił wspólne pochodzenie wszystkich aryjskich języków. Mozolne to zajęcie zapełniło dwa lata jego życia”. W tym czasie oprócz artykułów prasowych, wspomnień z podróży i recenzji napisał po włosku liczne dramaty i komedie, m.in. „Il Preste”, „I martini”, „La moglie”, „La donna”, wystawiane na wielu scenach włoskich. Jedna ze sztuk „Le donne polacche” (Pisa 1864) ukazała się drukiem. W r. 1866 po wybuchu wojny austriacko-włoskiej wstąpił do szeregów Garibaldiego jako lekarz wojskowy. Brał udział w bitwie pod Custozzą (24 VI 1866 r.), podczas której został ranny, i w oswobodzeniu Wenecji. Zdemilitaryzowany w roku 1868 osiadł wraz emigrantami polskimi, walczącymi o wolność Włoch, w klasztorze Citeriore w Kalabrii. Tu pełnił funkcję lekarza wiejskiego i organisty w miejscowym kościele. Pisywał artykuły polityczne i beletrystyczne, publikowane w prasie włoskiej. W latach 1870–1873 prowadził praktykę prywatną we Florencji i Sienie. W roku 1873 wyjechał w celach zdrowotnych do Jerozolimy, gdzie pozostawał przez 2 lata.
Rzekoma śmierć dr. Tripplina w roku 1877.
Wiadomość o śmierci pisarza dotarła do Polski w roku 1877 i została ogłoszona w kilku czasopismach polskich, a następnie odwołana. Zdaniem Jacka Kolbuszewskiego, sam Tripplin, planując powrót do kraju, poprzedził swój przyjazd zmistyfikowaną nowiną o własnej śmierci. Wersja oficjalna głosi, że podczas pobytu dra Tripplina na Bliskim Wschodzie student medycyny Byszyński (vel Bystrzyński), odbywający u dra Tripplina praktyki lekarskie, zagarnąwszy mienie i dokumenty lekarskie swego pryncypała otworzył praktykę w Bolonii, a potem w Pizie, gdzie jednak umarł (w marcu 1876 lub 1877) w zupełnej nędzy „na skutek nałogu” [morfinizmu] i został pochowany pod imieniem Tripplina. Informacja o śmierci została oficjalnie przekazana do Warszawy. Powróciwszy z Jerozolimy do Włoch (1875), dr Tripplin osiadł na krótko w Turynie i po pewnym czasie odszukał skromną mogiłę „z nazwiskiem Teodora Tripplina” na cmentarzu w Pizie, pozostawionego jednak majątku i dokumentów lekarskich nie odzyskał.
Ostatnie lata życia.
Pod koniec 1876 dr Tripplin zemdlał na ulicy we Florencji i trafił do tamtejszego szpitala miejskiego, gdzie rozpoznał go Teofil Lenartowicz (poeta) i Cyprian Godebski (rzeźbiarz). Po dwumiesięcznej kuracji wyruszył Tripplin do Polski, ale został w Grazu zatrzymany jako podejrzany rewolucjonista przez policję austriacką i pod konwojem odstawiony do więzienia w Brucku. Stamtąd udał się za zgodą władz do zakładu leczniczego dra Jana Czerwińskiego w pobliskim Fürstenhofie. Tam ze względu na stan zdrowia (stwierdzono gruźlicę i ogólne wycieńczenie organizmu) uzyskał zgodę na wyjazd przez Wiedeń do Krakowa, gdzie dotarł w kwietniu 1877 r. W Krakowie trafił do szpitala miejskiego i tam został odnaleziony przez bratanicę Anielę Tripplin (1842–1908), warszawską literatkę i dziennikarkę. Przekraczanie granicy rosyjskiej spowodowało 10-dniowe internowanie w Będzinie, gdyż żandarmi carscy uważali Teodora Tripplina za zmarłego. W maju 1877 r. powrócił Tripplin do Warszawy i został oficjalnie rozpoznany przez Karola Kucza, redaktora „Kuriera Codziennego”, i Jana B. Folanda, wiceprezesa Teatrów Warszawskich. Zamieszkał u rodziny zmarłego brata Ludwika Tassillona (1814–1864) i podjął pracę literacką. Oprócz kilku artykułów prasowych ogłosił czterotomowe "Wspomnienia z ostatnich podróży" (1878).
Zmarł 25 stycznia 1881 w Warszawie. Pochowany został w Warszawie na cmentarzu ewangelicko-reformowanym przy ul. Żytniej 42 (kw. S, rz. 1). Pogrzeb odbył się w czwartek 27 stycznia 1881 roku z kościoła ewangelicko-reformowanego przy ul. Leszno.
Rodzina.
Jego nieślubnym synem ze związku z Hortensją (Hortense) Boulanger był Julien Jean Stanislas Tripplin (ur. 7 maja 1843 w Strasburgu, zm. 24 sierpnia 1926 w Londynie), optyk, horolog i astronom francuski. 
Teodor 1 listopada 1849 r. w Krakowie pojął za żonę Helenę Rzuchowską, prawdopodobnie córkę Kajetana Dunin-Rzuchowskiego (1775–1848), pułkownika (od r. 1846 generała) wojsk polskich, uczestnika powstania listopadowego, i Kajetanii z Dobieckich (zm. 1861). Małżeństwo nie doczekało się potomstwa. Wnukami jego brata byli polityk Ignacy Szebeko oraz senatorka II RP, Józefa Szebeko.
Twórczość.
Publikacje książkowe.
Pełniejsza bibliografia dra Teodora Tripplina jest dostępna w wiarygodnych publikacjach bibliograficznych.
Bratanica pisarza Aniela Tripplin podaje, że Teodor Tripplin pozostawił w rękopisie 8 nieopublikowanych prac, które były „pełne werwy, dowcipu i gorącej miłości do ojczyzny”.

</doc>
<doc id="173881" url="https://pl.wikipedia.org/wiki?curid=173881" title="Konfiskata">
Konfiskata

Konfiskata (z łac. "confiscatio" 'umieszczenie w skarbie' od confiscare 'składać w koszu a. worku na pieniądze' od "com-" 'współ-' i "fiscus" 'kosz lub worek na pieniądze; skarb') – przymusowe wywłaszczenie na rzecz państwa całości lub części majątku osoby fizycznej, bez prawa do odszkodowania. Konfiskatę należy odróżnić od rekwizycji (wywłaszczenia z prawem do odszkodowania) i sekwestru (przymusowego zajęcia bez rozstrzygnięcia o prawie własności).
W polskim systemie prawa do roku 1990 konfiskata mienia należała do katalogu tzw. kar dodatkowych, orzekanych w przypadku skazania za zbrodnie przeciwko podstawowym interesom politycznym lub gospodarczym państwa, zagarnięcie mienia społecznego znacznej wartości lub inną zbrodnię dokonaną z chęci zysku.
Konfiskata mienia została zniesiona nowelizacją Kodeksu karnego z dnia 23 lutego 1990 roku (), przywrócona w 1998 pod zmienioną nazwą „przepadek osiągniętych korzyści majątkowych” (pochodzących chociażby pośrednio z przestępstwa), oraz znacznie rozszerzona w 2017 r. 

</doc>
<doc id="173882" url="https://pl.wikipedia.org/wiki?curid=173882" title="Letnie Igrzyska Olimpijskie 1992">
Letnie Igrzyska Olimpijskie 1992

XXV Letnie Igrzyska Olimpijskie (oficjalnie Igrzyska XXV Olimpiady) odbyły się w Barcelonie w 1992 roku. Były to pierwsze igrzyska olimpijskie odbywające się w Hiszpanii.
Po raz pierwszy od wielu lat tej największej imprezy sportowej nie próbowano wykorzystać do celów innych niż sportowe. Historyczne przemiany polityczne, które z początkiem lat dziewięćdziesiątych XX w. nastąpiły w Europie Wschodniej (upadek rządów komunistycznych w państwach tego regionu), zaowocowały odzyskaniem przez niektóre kraje (Litwę, Łotwę, Estonię i Chorwację) suwerenności oraz umożliwiły im start w igrzyskach pod flagami narodowymi. Po zjednoczeniu obu państw niemieckich ponownie wystąpiła reprezentacja jednego kraju – Republika Federalną Niemiec. Sportowcy z byłych republik radzieckich po raz ostatni uczestniczyli jako jedna ekipa (w barwach Wspólnoty Niepodległych Państw), po raz ostatni na igrzyskach wystąpiła też ekipa Czechosłowacji.
Południowa Afryka, która zaprzestała stosowania polityki apartheidu w swoim kraju, powróciła do rodziny olimpijskiej, wystawiając reprezentację mieszaną rasowo.
Z powodu międzynarodowych sankcji na start w igrzyskach nie pozwolono drużynie Jugosławii, MKOl zezwolił jednak, aby pochodzący z Jugosławii sportowcy startowali jako niezależna drużyna.
Ceremonię otwarcia igrzysk obserwowało 65 tysięcy widzów oraz blisko 3 miliardy telewidzów na całym świecie, a w bogatym programie artystycznym wystąpiły m.in. największe sławy muzyki poważnej.
Program igrzysk poszerzony został o trzy nowe dyscypliny: badminton, baseball i judo kobiet. W igrzyskach w Barcelonie masowo brali udział sportowcy, którym do tej pory (ze względu na ich status zawodowca) uniemożliwiono występy na arenach olimpijskich.
Państwa biorące udział w igrzyskach.
Na start w igrzyskach nie pozwolono drużynie Jugosławii, jednak jej sportowcy wystąpili pod flagą olimpijską jako niezależna ekipa: "Independent Olympic Participants" (IOP; Niezależni Uczestnicy Igrzysk). Na igrzyskach w Barcelonie zadebiutowało 5 krajów: Chorwacja, Słowenia, Bośnia i Hercegowina, Jemen i Namibia.
Statystyka medalowa.
W Barcelonie medale zdobyli zawodnicy z 64 krajów. Wśród nich była utworzona po rozpadzie ZSRR reprezentacja 12 nowo powstałych republik – jako Wspólnota Niepodległych Państw, wraz z Gruzją (w WNP od 1993 r.) – osobno startowały Estonia, Litwa i Łotwa (które nie weszły w skład WNP), a także Jugosławia (bez Słowenii i Chorwacji), ostatni raz Czechosłowacja i już zjednoczone Niemcy.
Maskotka.
Maskotką igrzysk w Barcelonie był Cobi, jasnożółty pies zaprojektowany przez hiszpańskiego grafika Javiera Mariscala.
Piosenka.
Oficjalną piosenką igrzysk był utwór „Barcelona” Freddiego Mercury’ego i Montserrat Caballé.

</doc>
<doc id="173886" url="https://pl.wikipedia.org/wiki?curid=173886" title="Komar (ujednoznacznienie)">
Komar (ujednoznacznienie)

Osoby o nazwisku "Komar":

</doc>
<doc id="173887" url="https://pl.wikipedia.org/wiki?curid=173887" title="Czamkowski (herb szlachecki)">
Czamkowski (herb szlachecki)



</doc>
<doc id="173889" url="https://pl.wikipedia.org/wiki?curid=173889" title="Eduardo Rodríguez Veltzé">
Eduardo Rodríguez Veltzé

Eduardo Rodríguez Veltzé (ur. 2 marca 1956 w Cochabamba) – boliwijski działacz państwowy, przewodniczący Sądu Najwyższego, od 10 czerwca 2005 do stycznia 2006 tymczasowy prezydent kraju.
Studiował nauki prawne na Uniwersytecie Świętego Szymona (Universidad Mayor de San Simón) w Cochabamba oraz na Uniwersytecie Harvarda. 
Od 1999 był przewodniczącym Sądu Najwyższego. Objął funkcję prezydenta Boliwii w czerwcu 2005 po rezygnacji niepopularnego szefa państwa Carlosa Mesy Gisberta oraz odmowie przyjęcia stanowiska przez przewodniczących obu izb parlamentu Boliwii, jako szef władzy sądowniczej. W styczniu 2006 przekazał władzę Evo Moralesowi.

</doc>
<doc id="173890" url="https://pl.wikipedia.org/wiki?curid=173890" title="Habilitacja">
Habilitacja

Habilitacja (z łac. "habilitas" – zdatność, zręczność) – posiadające różny zakres, w zależności od sytuacji prawnej w danym kraju, uprawnienie do:
Habilitacja w Polsce.
W Polsce habilitacja jest najwyższym stopniem naukowym, po którym można jeszcze ubiegać się o tytuł naukowy profesora (zwany „profesurą belwederską” od Belwederu – pałacu, w którym prezydent niekiedy wręcza nominacje lub „profesurą tytularną”). W części placówek naukowych łączy się z automatyczną zmianą etatu czyli przeniesieniem na stanowisko profesora nadzwyczajnego.
W stanie prawnym określonym przez uchyloną ustawę z dnia 14 marca 2003 r. o stopniach naukowych i tytule naukowym oraz o stopniach i tytule w zakresie sztuki, stopień doktora habilitowanego mógł być nadany w ramach jednej z dwóch odmiennych procedur:
Nowa procedura od starej różniła się zasadniczo tym, że w tej pierwszej:
W obu procedurach uchwały o nadaniu stopnia doktora habilitowanego podjęte przez jednostki organizacyjne je przeprowadzające stawały się prawomocne z chwilą ich podjęcia.
Procedurę nadawania stopnia doktora habilitowanego kontrolowała Centralna Komisja do Spraw Stopni i Tytułów.
Przewód habilitacyjny (tzw. stara procedura).
W ramach tej procedury toczą się sprawy wszczęte nie później niż 30 września 2013 r. Po tej dacie nie istnieje możliwość inicjowania nowych przewodów w tym trybie.
Do przewodu habilitacyjnego mogła być dopuszczona osoba, która:
Przewód habilitacyjny przeprowadza w szkole wyższej rada wydziału lub rada innej jej jednostki organizacyjnej, natomiast w innej niż szkoła wyższa placówce naukowej jej rada naukowa.
Przewód posiada następujące newralgiczne fazy:
Ustawa określiła wymóg, by rozprawa habilitacyjna „stanowiła znaczny wkład autora w rozwój określonej dyscypliny naukowej lub artystycznej”. Rozprawą habilitacyjną mogło być np. „powstałe po uzyskaniu stopnia doktora dzieło, opublikowane w całości lub zasadniczej części, albo jednotematyczny cykl publikacji”. Przepisy ustawowe dopuszczały też inne formy rozprawy habilitacyjnej.
Postępowanie habilitacyjne (tzw. nowa procedura).
Od 1 października 2011 możliwe było uzyskiwanie stopnia doktora habilitowanego w nowej procedurze, która do 30 września 2013 była alternatywą względem starej procedury, tj. przewodu habilitacyjnego. Od 1 października 2013 był to wyłączny tryb uzyskiwania tego stopnia naukowego.
Do postępowania habilitacyjnego mogła zostać dopuszczona osoba, która:
Dyskusyjna była sprawa znaczenia wymogu posiadania przez kandydata do stopnia naukowego doktora habilitowanego „osiągnięć naukowych lub artystycznych”. Zgodnie z art. 16 ust. 2 ustawy o stopniach naukowych i tytule naukowym oraz o stopniach i tytule w zakresie sztuki, powinno było wśród nich wystąpić „dzieło opublikowane w całości lub w zasadniczej części, albo jednotematyczny cykl publikacji” względnie „zrealizowane oryginalne osiągnięcie projektowe, konstrukcyjne, technologiczne lub artystyczne” lub „część pracy zbiorowej, jeżeli opracowanie wydzielonego zagadnienia jest indywidualnym wkładem osoby ubiegającej się o nadanie stopnia doktora habilitowanego”.
Zgodnie z nieobowiązującym już rozporządzeniem Ministra Nauki i Szkolnictwa Wyższego z dnia 1 września 2011 roku w sprawie kryteriów osiągnięć osób ubiegających się o stopień doktora habilitowanego, dorobek habilitanta powinien był wnosić znaczący wkład do rozwoju nauki, a w jego zakres wliczane są publikacje naukowe w czasopismach z bazy danych JCR, ERIH i WoS oraz patenty i wynalazki, a w przypadku osiągnięć artystycznych, udział w międzynarodowych wystawach lub pierwszoplanowych rolach. Znaczenie dla rozwoju nauki powinno było być oceniane za pomocą wskaźników bibliograficznych, takich jak indeks cytowań, indeks Hirscha i liczba cytowań. W dalszym rzędzie brano pod uwagę też kierowanie projektami badawczymi, nagrody oraz referaty na konferencjach międzynarodowych. Zgodność wymogów określonych w tym rozporządzeniu z normami ustawy, na podstawie której została wydana, budziła poważne wątpliwości przedstawicieli nauki prawa, w tym m.in. prof. Huberta Izdebskiego. Postępowanie habilitacyjne posiadało następujące newralgiczne fazy:
Habilitacja w ujęciu historycznym.
Tradycja nadawania habilitacji – stopnia pośredniego pomiędzy doktorem i profesorem jako stanowiska akademickiego – powstała w uniwersytetach pruskich na przełomie XVII i XVIII w. Zasadniczo stopień ten uprawniał do samodzielnego prowadzenia wykładów, nauczania i prowadzenia badań naukowych w uczelniach akademickich (stąd używane w systemie prawnym określenie „samodzielny pracownik nauki”), ale w przeciwieństwie do profesora docent nie miał prawa do własnej katedry. Zwyczaj nadawania uprawnień do nauczania i prowadzenia wykładów – tzw. "venia legendi" (w przypadku osoby) oraz "facultas docendi" (w odniesieniu do instytucji) – wywodzi się jeszcze z tradycji średniowiecznych instytucji kościelnych, posiadających przywilej nauczania Pisma Świętego, nazywany także "missio canonica". Stąd też tytuł naukowy „docent”, uzyskiwany w wyniku habilitacji.
Habilitacja i związany z nią tytuł docenta upowszechniła się w XIX wieku w Niemczech, szczególnie w medycynie, ponieważ szybki rozwój szkolnictwa wyższego spowodował, że coraz więcej osób musiało prowadzić wykłady, a nadawanie im tytułu profesora wymagało kosztownego fundowania nowych katedr. W Polsce do II wojny światowej było podobnie, czyli habilitacja pozwalała na prowadzenie wykładów bez prawa do katedry, a równocześnie nie istniał stopień naukowy doktora habilitowanego, ale istniał tytuł docenta jako rezultat habilitacji.
W ciągu całego dwudziestolecia międzywojennego w Polsce habilitacje przyznano jedynie ponad 40 kobietom.
W 1934 r. w ZSRR wprowadzono ponownie stopnie naukowe zlikwidowane w 1917 r. Początkowo planowano przywrócenie systemu obowiązującego do 1917 r. (tytuł zawodowy magistra i stopień naukowy doktora nauk), ale okazało się, że magistrami mogli zostać zarówno absolwenci 1–2-letnich „studiów” z pierwszych lat po rewolucji, jak i absolwenci dłuższych studiów (5–6 lat) z czasów carskich i późniejszych lat po rewolucji; oznaczało to, że poziom magistrów różnił się diametralnie. Dlatego też przywrócono prowizoryczny stopień kandydata nauk jako stopień pośredni pomiędzy tytułem zawodowym magistra a stopniem naukowym doktora nauk w celu wyrównania poziomu tych magistrów zanim zaczną się oni starać o doktorat (absolwent dłuższych studiów miał być krócej kandydatem nauk). Pierwotnie zakładano, że po jakimś czasie stopień kandydata nauk zaniknie, kiedy wyrówna się poziom magistrów zamierzających zająć się karierą naukową. Jednakże wybuch wojny pokrzyżował te plany. Równocześnie w ZSRR sformalizowano przyznawanie tytułów naukowych tworząc cztery coraz wyższe tytuły dostępne dla doktorów nauk: zastępca profesora (mogący prowadzić wykłady, ale bez katedry), profesor (wykładowca z katedrą), członek korespondent i akademik – wynikało to z tego, że w ZSRR bardzo poważnie ograniczono autonomię uczelni i akademii nauk, tak że przyznawane przez nie tytuły odtąd były przyznawane przez państwo.
W Polsce do 1951 roku habilitacja traktowana była jako uprawnienie dotyczące nauczania na danej uczelni. W 1951 r. wprowadzono system radziecki. Rady wydziału pozbawiono praw samodzielnego nadawania uprawnień habilitacyjnych w odniesieniu do swych wykładowców. Wprowadzono, zgodnie z radziecką terminologią, stopnie „kandydata nauk” i „doktora nauk”. W 1958 r. w ramach „odwilży” po 1956 r. wprowadzono salomonowe rozwiązanie – zachowano strukturę stopni naukowych wzorowaną na radzieckiej, ale nadano im nazwy zgodne z polską tradycją. Stopień kandydata nauk zaczęto więc określać mianem stopnia doktora, zaś stopień doktora nauk mianem stopnia doktora habilitowanego. Przywrócono również tytuł docenta w miejsce zastępcy profesora, do którego uzyskania procedura tradycyjnej habilitacji była przestrzegana.
W wyniku chęci zlikwidowania wakatów po wyjeździe lub usunięciu z uczelni wielu profesorów i docentów (tytuły naukowe) po wydarzeniach marcowych 1968, jak również w celu wynagrodzenia partyjnych nauczycieli akademickich oraz zwiększenia politycznej poprawności nauczania (szczególnie na uniwersytetach i uczelniach ekonomicznych), wprowadzono nowe akademickie stanowisko docenta (nie mylić z istniejącym już tytułem naukowym docenta uzyskiwanym w wyniku habilitacji), dostępne także dla doktorów. Tak powstali tzw. marcowi docenci.
Obecnie habilitacja w wielu krajach nie funkcjonuje lub ma ograniczone znaczenie dla kariery naukowej.
Habilitacja w innych krajach.
Poza Polską stopień doktora habilitowanego (lub jego funkcjonalny odpowiednik) funkcjonuje w takich krajach jak Niemcy, Austria, Szwajcaria, Czechy, Słowacja, Słowenia, Węgry, Francja, Rosja, Portugalia, natomiast model anglosaski generalnie nie przewiduje tego stopnia między kontraktową profesurą a doktoratem. W Wielkiej Brytanii i Irlandii istnieją jednak w niektórych dziedzinach tzw. „wyższe doktoraty” (ang. "higher doctorates"), aczkolwiek nie są one obowiązkowym etapem kariery naukowej i przyznawane są rzadko; dotyczą one głównie doktorów, którzy nie rozpoczęli kariery akademickiej (czyli nie uzyskiwali coraz wyższych stanowisk akademickich – lecturer/Assistant Professor, senior lecturer/reader/Associate Professor, Professor), a chcieliby mieć symboliczne potwierdzenie swojego statusu. Na wielu uniwersytetach w Wielkiej Brytanii „wyższy doktorat” „D.Sc.” ("Scientiæ Doctor") ma znaczenie honorowe i jest nadawany każdemu doktorowi, który wpłaci odpowiednią sumę na rzecz stowarzyszenia absolwentów i wygłosi wykład na dowolny temat. Inne doktoraty angielskie nadawane w różnych specjalnościach to: „D.D.” ("Divinitatis Doctor" – doktor teologii chrześcijańskiej), „LL.D.” ("Legum Doctor" – doktor praw) lub „D.C.L.” (doktor prawa cywilnego), „D.Litt.” ("Literarum Doctor" – doktor literatury), „D.Mus.” ("Musicæ Doctor" – doktor muzykologii), „D.Tech.” (doktor nauk technicznych), „D.M.” ("Medicinæ Doctor" – doktor medycyny). W związku z uzależnieniem niektórych brytyjskich wyższych doktoratów od darowizn, niektóre z nich straciły swoje znaczenie jako wyznacznik kariery akademickiej, jednak w najstarszych uczelniach nadal mają znaczenie prestiżowe, m.in. podczas ceremonii uniwersyteckich.
W Bułgarii, Rosji, na Ukrainie, Białorusi oraz w innych krajach poradzieckich odpowiednikiem habilitacji jest uzyskanie stopnia naukowego doktora nauk ("ros. дoктop наук"). Warunkiem jest uzyskanie wcześniej stopnia naukowego kandydata nauk (odpowiednika polskiego doktora), odpowiedni dorobek naukowy, ukończenie specjalnych studiów zwanych doktoranturą i obrona pracy habilitacyjnej. Kolejnymi etapami kariery naukowej w Rosji jest otrzymanie nominacji na kolejne tytuły naukowe: docenta (starszego pracownika naukowego), profesora, członka korespondenta, akademika. W praktyce tytuły naukowe w Rosji można stosunkowo łatwo kupić, podobnie jak prace doktorskie, powszechne są też plagiaty. Doktoraty i habilitacje są formą nobilitacji, kolekcjonowanej przez polityków, biznesmenów, urzędników.
W USA nie ma habilitacji i najwyższym stopniem naukowym jest doktorat (skracany zazwyczaj do „Ph.D.” lub w niektórych dyscyplinach „D.Sc.”, „S.J.D.”, i in.). Natomiast "Assistant Profesor, Associate Professor, Adjunct Professor", czy "(Full) Professor", oraz "Research Professor" – są nazwami stanowisk akademickich, nadawanych na czas ich zajmowania na danej uczelni (trzeba jednak pamiętać, że w USA większość karier naukowych realizuje się na jednym uniwersytecie; obowiązkowo innym niż ten, na którym uzyskało się doktorat). Emerytowany "(Full) Professor" (posiadacz odpowiednika polskiego tytułu profesorskiego i tzw. tenure) zazwyczaj odchodząc z uczelni uzyskuje honorowe stanowisko "Professor Emeritus". Tzw. "tenure review" (formalna ocena dorobku adiunkta, czyli "Assistant Professora", przed podjęciem decyzji o dalszym awansie i zatrudnieniu na czas nieokreślony) przypomina swoim charakterem polskie regulacje dotyczące habilitacji.
System tenure został także zaadaptowany w Australii i Kanadzie.
W Austrii habilitacja (niem. "Universitätsdozent") jest uznawana jako czwarty etap kształcenia, wyższy niż doktorat. Oznacza ona specjalne kwalifikacje akademickie. Jest przyznawana po uznaniu szczególnych dokonań naukowych uzyskanych po doktoracie i po napisaniu monografii naukowej.
Kontrowersje wokół habilitacji.
Utrzymanie lub zniesienie habilitacji w systemie stopni naukowych co pewien czas staje się przedmiotem gorących dyskusji w środowisku naukowym w Polsce i w krajach, które utrzymują zasadę habilitacji w tym systemie. Argumentami przeciwników habilitacji jest przede wszystkim niespójność systemów stopni i tytułów naukowych w krajach anglosaskich i Europy kontynentalnej oraz mnożenie utrudnień w rozwoju kariery naukowej. W dotychczasowej praktyce naukowiec o uznanym dorobku międzynarodowym nie mógł zostać recenzentem pracy doktorskiej w Polsce, jeśli nie posiadał habilitacji. Ustawa z 2011 roku daje jednak taką możliwość.
Wypowiedzi przeciwników i zwolenników są mocno spolaryzowane:
Dariusz Jemielniak z kolei wskazuje na przydatność habilitacji jako obiektywnego kryterium uznania dorobku naukowego, wskazując równocześnie na liczne patologie związane z tą instytucją wynikające z uwarunkowań kulturowych w polskiej nauce.
Według prof. Jerzego Marcinkowskiego oraz dr. Mateusza Klinowskiego system habilitacji w wielu przypadkach służy utrwalaniu przywilejów kadry profesorskiej, ponieważ przepisy dotyczące uczelni wyższych formułują formalny wymóg zatrudniania określonej liczby doktorów habilitowanych w ramach tzw. minimum kadrowego. Według prof. Adama Płaźnika jest on przeżytkiem i „XIX-wiecznym anachronizmem” i jednym z kluczowych czynników zacofania polskiej nauki.
W 2008 roku minister Barbara Kudrycka przygotowała projekt reformy systemu stopni naukowych, który m.in. proponował zniesienie habilitacji. Projekt przygotowali i wsparli rektorzy Uniwersytetu Jagiellońskiego – Karol Musioł, Uniwersytetu Wrocławskiego – Leszek Pacholski, UMCS – Wiesław Kamiński, były rektor SGH Marek Rocki, szef Fundacji Rektorów Polskich prof. Jerzy Woźnicki i Maciej Żylicz z zarządu Fundacji na rzecz Nauki Polskiej. Argumentami za zniesieniem habilitacji był fakt, że w Polsce jedynie 14% naukowców habilituje się przed osiągnięciem 40. roku życia. 55% habilituje się między 40. a 50. rokiem życia, a nominacje profesorskie nadawane są najczęściej w wieku powyżej 60 lat. Równocześnie system habilitacji utrudnia np. zatrudnianie zagranicznych wykładowców na stanowiskach profesorskich, nawet jeśli mają odpowiednie stopnie naukowe w swoich krajach macierzystych. Sama procedura habilitacji jest archaiczna, nietransparentna (konkursy są często ustawiane pod konkretnego kandydata), trwa wiele lat i mają na nią wpływ prywatne sympatie lub antypatie recenzentów. W wyniku protestów części środowiska naukowego został projekt ten zarzucony.
Mimo krytycznego stosunku ministra Jarosława Gowina, habilitacja została utrzymana przez nowe Prawo o szkolnictwie wyższym i nauce z 2018 roku; zwiększono jedynie formalne uprawnienia naukowców bez habilitacji.
W dyskusji pojawia się kompromisowy postulat fakultatywności habilitacji, tj. zachowania jej przy równoczesnym odebraniu prawnych przywilejów z nią związanych. Minister Gowin określił go jako "próbę rozwiązania problemu, który sami sobie stworzyliśmy".
Można się także spotkać z twierdzeniem, że habilitacja powinna być nadawana na podstawie całokształtu dotychczasowej kariery naukowej, a nie wyłącznie procedury habilitacyjnej.

</doc>
<doc id="173891" url="https://pl.wikipedia.org/wiki?curid=173891" title="Wielowymiarowy rozkład normalny">
Wielowymiarowy rozkład normalny

Wielowymiarowy rozkład normalny – rozkład wielowymiarowej zmiennej losowej, będący uogólnieniem rozkładu normalnego na "n" wymiarów.
Definicja.
n-wymiarowa zmienna losowa formula_1 podlega n-wymiarowemu rozkładowi normalnemu jeśli dowolna kombinacja liniowa formula_2 jej składowych ma rozkład normalny.
Funkcja gęstości n-wymiarowego rozkładu normalnego wektora losowego formula_3 o wektorze wartości oczekiwanych formula_4 i macierzy kowariancji formula_5 dana jest wzorem:
Oznacza się to w skrócie zapisem
Niezależność zmiennych.
Dla wielowymiarowego rozkładu normalnego jeśli składowe wektora losowego formula_3 o wielowymiarowym rozkładzie normalnym są niezależne to są nieskorelowane i odwrotnie, jeśli są nieskorelowane to są niezależne. Wówczas funkcja gęstości wektora losowego formula_3 jest iloczynem funkcji gęstości każdej ze zmiennych:
Zmienne losowe (nawet nieskorelowane) o rozkładzie normalnym nie muszą razem tworzyć wektora o wielowymiarowym rozkładzie normalnym. Wówczas powyższa zależność nie musi być prawdziwa.
Na przykład niech formula_11 niech formula_12 będzie zmienną losową przyjmującą wartości 1 i –1 z równym prawdopodobieństwem 0,5, niezależną od formula_13 oraz niech formula_14 Wówczas formula_15 i formula_16 są nieskorelowane, normalne, ale są zależne. Nie tworzą one jednak wielowymiarowego rozkładu normalnego. Cała masa prawdopodobieństwa ich wspólnego rozkładu znajduje się na prostych formula_17 formula_18 podczas gdy nośnikiem wielowymiarowego rozkładu normalnego jest cała płaszczyzna formula_19 W szczególności zmienna formula_20 ma rozkład mieszany (dyskretno-ciągły), i z prawdopodobieństwem 0,5 przyjmuje wartość 0, a więc nie jest spełniona definicja wielowymiarowego rozkładu normalnego: pewna kombinacja liniowa składowych wektora losowego nie ma rozkładu normalnego.
Estymacja parametrów.
Mając dane formula_21 wektorów pobranych z pewnego wielowymiarowego rozkładu normalnego o wektorze wartości oczekiwanych formula_22 i macierzy kowariancji formula_5 możemy oszacować jego parametry w następujący sposób:
Estymator wartości oczekiwanej:
Estymator macierzy kowariancji o największej wiarygodności:
Estymator nieobciążony macierzy kowariancji:
Symulacja.
W celu uzyskania wektora losowego o rozkładzie danym przez wektor średnich formula_22 i macierz kowariancji formula_28 postępujemy według następującego algorytmu:

</doc>
<doc id="173893" url="https://pl.wikipedia.org/wiki?curid=173893" title="Eduardo Rodriguez Veltze">
Eduardo Rodriguez Veltze



</doc>
<doc id="173894" url="https://pl.wikipedia.org/wiki?curid=173894" title="MiG-21">
MiG-21

MiG-21 (ros. МиГ-21, kod NATO: "Fishbed") – radziecki samolot myśliwski skonstruowany w latach 50. XX wieku w biurze konstrukcyjnym MiG (OKB, ros. "ОКБ МиГ") przez Artioma Mikojana i Michaiła Guriewicza. Ze względu na swoją sylwetkę dorobił się wśród pilotów nazwy "ołówek" lub "bałałajka".
Zastosowanie skrzydeł w układzie delta umożliwiło stworzenie w ZSRR pierwszej udanej konstrukcji łączącej cechy samolotu myśliwskiego i przechwytującego. MiG-21 jest lekkim myśliwcem zdolnym osiągnąć prędkość mach 2, używając równocześnie stosunkowo niewielkiej mocy silnika turboodrzutowego. To czyni go porównywalnym do amerykańskiego F-104 Starfightera lub francuskiego Mirage’a III. MiG-21 produkowany był na radzieckiej licencji w Czechosłowacji i Indiach. Planowano uruchomienie produkcji licencyjnej w Polsce pod oznaczeniem Lim-7. Jego chińska kopia nosi oznaczenie J-7 (F-7 w wersji eksportowej). Używały go 34 państwa: kraje Układu Warszawskiego (Bułgaria, Czechosłowacja, NRD, Polska, Rumunia, Węgry, ZSRR), Afganistan, Angola, Bangladesz, Egipt, Etiopia, Finlandia, Indie, Indonezja, Irak, Jemen, Jugosławia, Korea Północna, Kuba, Laos, Madagaskar, Mozambik, Nigeria, Somalia, Sudan, Syria, Tanzania, Wietnam, Zambia i Zimbabwe oraz po rozpadzie UW: Chorwacja i Republika Federalna Niemiec.
Historia.
Radzieckie doświadczenia i obserwacje z walk w Korei wykazały, że istnieje zapotrzebowanie na lekki myśliwiec o prędkości maksymalnej powyżej 2 Macha i o pułapie powyżej 20 000 m. Prace nad nową konstrukcją podjęło biuro konstrukcyjne OKB-155 Mikojana i Guriewicza. W efekcie prac 14 lutego 1954 r. został oblatany przez Grigorija Mosołowa samolot doświadczalny "Je-2".
Samolot nie wykazał zakładanych osiągów, powodem był brak lekkiego silnika. W 1955 r. samolot został zmodyfikowany poprzez dodanie dodatkowego silnika rakietowego S-155. W tej konfiguracji samolot, w wersjach "Je-50/1", "Je-50/2" i "Je-50/3", przekroczył prędkość 2 Ma, jednakże jego zasięg lotu był niewystarczający z uwagi na olbrzymie zużycie paliwa przez silnik rakietowy. W 1956 pojawił się silnik odrzutowy AM-11 konstrukcji biura Aleksandra Mikulina, który zastosowano w samolocie oznaczonym jako "Je-2A".
22 marca 1956 r. Grigorij Siedow dokonał oblotu nowej konstrukcji. Kolejnym rozwinięciem konstrukcji była wersja oznaczona jako "Je-4". Wyposażono ją przekonstruowane skrzydła – skośne zamieniono na układ delta. Konieczne było przekonstruowanie podwozia i wewnętrznych zbiorników paliwa. 16 czerwca 1956 r. nastąpił oblot tej wersji przez Grigorija A. Siedowa. W płatowcu "Je-4" zamontowano nowy silnik RD-11, który został również oblatany 9 stycznia 1956 r. przez Władmimira Niefiodowa jako wersja "Je-5" i wykazał lepsze osiągi, sterowność, stateczność i sztywność konstrukcji od poprzednika. 24 czerwca 1956 r. samoloty "Je-2A", "Je-4" i "Je-5" zostały zaprezentowane publicznie podczas parady z okazji Dnia Lotnictwa w Tuszyno. 
Na bazie "Je-4" w 1958 r. zbudowano wersję "Je-6" z silnikiem R-11F-300, który traktowano już jako prototyp samolotu myśliwskiego. Samolot został oblatany przez Władmimira Niefiodowa, wykazał zadowalające osiągi ale w katastrofie z 28 maja 1958 r. zginął oblatywacz. Przyczyną katastrofy było zgaśnięcie silnika po pompażu i kapotaż przy lądowaniu. Konstruktorzy przebudowali wlot powietrza do silnika oraz awaryjny układ sterowania, nowa wersja oznaczona jako "Je-6/3" została oblatana w grudniu 1958 r. w Krasnowodsku. W tym samym czasie podjęto produkcję seryjną samolotu oznaczonego jako MiG-21F w zakładzie 21 w Gorki.
Wprowadzony do służby samolot był oceniany jako perspektywiczny – zastosowano w nim najnowsze technologie, miał wysokie osiągi i charakteryzował się dobrze ocenianymi właściwościami pilotażowymi. Odznaczał się wysokim stopniem zautomatyzowania układów pilotażowych, łączności, nawigacyjnych i uzbrojenia.
Samolot początkowo był przeznaczony do działań dziennych i przy dobrej pogodzie, nie posiadał też zbyt silnego uzbrojenia. Konstruktorzy bardzo szybko przystąpili do dokonywania zmian i opracowywania nowej wersji. Powstała wersja oznaczona jako MiG-21F-13 w której początkowo zmieniono uzbrojenie – zastosowano pociski rakietowe K-13 a uzbrojenie artyleryjskie ograniczono do jednego działka NR-30. Od 115. egzemplarza tej wersji zmieniono również obrys statecznika pionowego, zmieniono sposób zamykania kabiny oraz powiększono wewnętrzne zbiorniki paliwa od 200 litrów. Tak zmodyfikowana maszyna była produkowana również na licencji w Czechosłowacji w latach 1962-1966, od egzemplarzy z Gorkiego odróżniała je nieoszklona tylna część kabiny. Na początku 1961 roku licencja na produkcję MiG-21F-13 i silnika R-11F-300 została sprzedana Chinom, które otrzymały też dwa egzemplarze wzorcowe dwudziestu samolotów przeznaczonych do montażu w chińskich zakładach. Współpraca została zerwana ze względów politycznych, Chiny nie otrzymały dokumentacji technicznej samolotu. Chińczycy odtworzyli dokumentację we własnym zakresie i podjęli produkcję seryjną własnej wersji oznaczonej jako "J-7".
Następnie powstały wersje eksperymentalne oznaczone "Je-66A", "Je-6W" oraz "Je-7". Na "Je-6W" testowano rakietowe przyśpieszacze startu, które wykorzystano w samolotach seryjnych. Na "Je-7" zainstalowano celownik radiolokacyjny RP-21M Sapfir pozwalający na działanie w trudnych warunkach atmosferycznych i nocą oraz dodano dodatkowy wewnętrzny zbiornik paliwa. "Je-7" badano w kilku wersjach, jedna z nich została utracona 8 maja 1960 r., kiedy to pilot doświadczalny I. N. Krawcow lądował z wyłączonym silnikiem i rozbił samolot. Zebrane doświadczenia pozwoliły na opracowanie nowej wersji samolotu, która otrzymała oznaczenie MiG-21P i weszła do produkcji w czerwcu 1960 r. Prace rozwojowe trwały nadal i "J-7/4", po wyposażeniu w silnik R-11F2-300, pilota automatycznego KAP-2, radar RP-9-21 i pociski powietrze-powietrze R-3S, stał się wzorem dla MiG-ów drugiej generacji i wszedł do produkcji jako MiG-21PF. Wersja ta była produkowana w dużej mierze na eksport, samoloty trafiły do krajów Układu Warszawskie (Polska i NRD) oraz odbiorców zewnętrznych (Egipt, Etiopia, Sudan, Wietnam, Korea Północna, Jemen Północny i Kuba). Wersja produkowana na potrzeby Wietnamu otrzymała oznaczenie MiG-21PFV i dodatkowe zabezpieczenia antykorozyjne odpowiadające lokalnym warunkom.
Po wprowadzeniu MiG-21 do służby liniowej przystąpiono, zgodnie z przyjętymi w lotnictwie radzieckim zasadami, do opracowywania dwuosobowej wersji szkolno-bojowej pozwalającej przeszkalać pilotów lotach na nowym typie maszyny. Na początku 1961 r. przygotowano prototyp tej wersji, który otrzymał oznaczenie "Je-6U". Na samolocie zabudowano dwuosobową kabinę, gdzie pierwsze miejsce zajmował uczeń a drugie instruktor. W 1963 r. rozpoczęto produkcję seryjną tej wersji oznaczonej jako MiG-21U. W późniejszych latach była stopniowo modyfikowana i produkowana jako MiG-21US i MiG-21UM. Produkowany seryjnie MiG-21PF również podlegał modyfikacjom, wprowadzono w nim klapy z nadmuchem oraz zmieniono osłonę kabiny aby dostosować ją do nowego fotela wyrzucanego KM-1.
Pod koniec lat 60. XX wieku rozpoczęto prace nad trzecią generacją samolotu MiG-21. Pojawiła się nowa generacja stacji radiolokacyjnej Saphir, jednakże jej większe wymiary wymusiły na konstruktorach ograniczenie pojemności zbiorników paliwa. Aby utrzymać dotychczasowy zasięg samolotu zdecydowano się na powiększenie zbiornika znajdującego się w owiewce za kabiną pilota. W niewielkiej ilości zbudowano wersję oznaczoną jako MiG-21S. Kolejne modyfikacje doprowadziły do powstania MiG-21SM z działkiem GSz-23Ł, czterema węzłami podwieszania uzbrojenia oraz nowym pilotem automatycznym AP-155. W ramach trzeciej generacji opracowano samoloty MiG-21SM, MiG-21M i MiG-21MF. Powstały również warianty rozpoznawcze MiG-21R i MiG-21RF zdolne przenosić dodatkowe pojemniki z wyposażeniem fotograficznym lub radiolokacyjnym.
Na bazie doświadczeń z wojny wietnamskiej postanowiono opracować nową wersję samolotu MiG-21, która miała pozwalać na prowadzenie walki powietrznej na niewielkich dystansach i na małej wysokości. Opracowano samolot, noszący w biurze projektowym oznaczenie "Je-7 bis", wyposażony w silnik R-25-300, który dwukrotnie zwiększył prędkość wznoszenia i znacznie poprawił przyspieszenie na niskich wysokościach. Do uzbrojenia wprowadzono pociski R-13M i R-60M a radar został wymieniony na RP-22SM. Samolot otrzymał odbiornik radioliniowy ARL-SM, pilota automatycznego AP-155SN i przyśpieszacze startowe SPRD-99U2. Tak dopracowana konstrukcja została wprowadzona do produkcji pod oznaczeniem MiG-21bis i stanowi czwartą generację tego samolotu.
W 1975 r. do produkcji wprowadzono odmianę myśliwsko-bombową samolotu MiG-21bis, która otrzymała system automatycznego sterowania i radiotechniczny system bliskiej nawigacji. To dodatkowe wyposażenie poprawiło nawigację i umożliwiło automatyczne podejście do lądowania w trudnych warunkach atmosferycznych. Poza produkcją seryjną pracowano również nad dalszym rozwojem konstrukcji. W OKB Mikojana przygotowywano nową wersję samolotu, która miała mieć zdecydowanie poprawione charakterystyki manewrowe. Samolot miał mieć powiększony płat z dodanymi slotami na krawędzi natarcia oraz zwiększoną do sześciu ilość belek podwieszania uzbrojenia. Projekt zarzucono, a w 1987 r. zakończono produkcję samolotów MiG-21.
W późniejszych latach Indie zdecydowały się dokonać modernizacji posiadanych samolotów MiG-21bis. OKB Mikojana przygotowało dla nich program modyfikacji, który zakładał unowocześnienie wyposażenia radioelektronicznego i uzbrojenia. Samolot został wyposażony w radar "Kopjo" umożliwiający śledzenie i zwalczanie celów powietrznych w dowolnych warunkach atmosferycznych, z dowolnego kierunku, poruszających się na tle ziemi lub wody. Został wyposażony w kierowane pociski rakietowe R-27R1 i R-27T1 dające możliwość atakowania celów powietrznych ze znacznie większej odległości. Do walki na bliską odległości samolot posiada pociski R-73E współpracujące z hełmofonowym układem wskazywania celu. Dodatkowo przewidziano możliwość zainstalowania szyfrowanych systemów łączności, systemów ostrzegania oraz wyrzutni dipoli i pułapek termicznych. Dokumentacja techniczna została przekazana stronie indyjskiej w 1991 r. Pierwszy samolot w tym wariancie oblatano 25 maja 1995 r. w Niżnym Nowgorodzie. Otrzymał oznaczenie MiG-21-93 Bison, Indie zdecydowały się na modyfikację do tego standardu 100 posiadanych samolotów MiG-21bis.
W 1993 r. Rumuńskie Siły Powietrzne podjęły działania związane z modernizacją posiadanych samolotów MiG-21. Z pomocą izraelskich firm IAI i Elbit przygotowano program przebudowy, polegający m.in. na wyposażeniu samolotów w nowoczesne radary produkcji izraelskiej i system wyświetlania danych na szybie hełmu pilota oraz dostosowaniu węzłów podwieszania uzbrojenia i elektroniki samolotu do użytkowania uzbrojenia zarówno produkcji zachodniej jak i byłego ZSRR. 110 samolotów zostało zmodyfikowane do odmian: "LanceR A" (myśliwsko-bombowa), "LanceR B" (szkolno-bojowa) i "LanceR C" (myśliwska), których prototypy oblatano w latach 1995-1996. Te zmiany pozwoliły na pozostawienie samolotów MiG-21 w służbie przez dalsze ponad 20 lat. W 2007 r. Rumunia wystawiła tak ulepszone samoloty MiG-21 do zagranicznej operacji NATO, cztery myśliwce "LanceR C" zostały wysłane na Litwę z zadaniem dozoru przestrzeni powietrznej państw bałtyckich. Przewidywane jest ich wycofanie w 2023 roku.
Modyfikacje indyjskie i rumuńskie uznaje się za piątą generację samolotu MiG-21.
Służba.
ZSRR.
MiG-21 wykorzystywano we wczesnych etapach wojny w Afganistanie do działań wsparcia wojsk lądowych i rozpoznania (MiG-21R). Został wkrótce zastąpiony przez nowocześniejsze MiG-i-23, MiG-i-27 i Su-22M3.
Polska.
Przez ponad cztery dekady był to podstawowy samolot myśliwski w Polsce. Ostatni masowo zakupiony samolot bojowy dla Sił Powietrznych Rzeczypospolitej Polskiej (WOPK, WL, WLOP, SP RP) oraz Brygady Lotnictwa Marynarki Wojennej. W latach 1961–1980 zakupiono 582 sztuki w 10 wersjach (MiG-21F-13, MiG-21PF, MiG-21PFM, MiG-21M, MiG-21R, MiG-21MF, MiG-21bis, MiG-21U, MiG-21US, MiG-21UM).
Polscy piloci przeszli przeszkolenie na samolotach MiG-21 w 1961 r. Pierwszą jednostką bojową uzbrojoną w tego typu samoloty był 62 Pułk Lotnictwa Myśliwskiego OPK w Poznaniu. 62 plm OPK otrzymał na wyposażenie naddźwiękowe myśliwce MiG-21 F-13 w 1963 r. Jednostka ta (zmieniła nazwę na 3.plm, a następnie została przeformowana w 3.elt) używała MiG-21 do końca ich eksploatacji w Polsce. Pierwsza publiczna prezentacja w locie samolotów MiG-21 miała miejsce 22 lipca 1964 r. nad Warszawą. W następnych latach dokupiono maszyny wersji MiG-21PF i MiG-21PFM. W latach siedemdziesiątych XX w. zamówiono maszyny kolejnych generacji: MiG-21M i MiG-21MF. 
Decyzja o zakupie samolotów MiG-21bis dla polskiego lotnictwa została podjęta 4 lipca 1979 r. Pierwsze 10 zakupionych maszyny trafiło 6 marca 1980 r. do 34 plm OPK w Gdyni (przekształconego w 34 plm MW a następnie w 1.Pucki DMW). Dostawa pierwszych 36 egzemplarzy wersji MiG-21bis została zakończona 26 marca 1980 r. Kolejne samoloty tej wersji trafiły do 26 plm w Zegrzu Pomorskim (późniejszego 9 plm). Po zmianach strukturalnych w SZ RP samoloty MiG-21bis zostały przekazane do 41.elt w Malborku i 3.elt w Poznaniu, gdzie latały do końca służby w SP RP. Samoloty MiG-21bis zostały wycofane z eksploatacji w polskich Siłach Powietrznych 1 stycznia 2004 roku. 3.elt 31.12.2003 r. o godz 8.00 zakończyła dyżur bojowy w systemie OP NATO na samolotach MiG-21 bis i to był już symboliczny koniec długiej służby MiG-21 w polskim lotnictwie wojskowym.
Dostawy samolotów MiG-21 do Polski:
Wietnam.
MiG-21 używano w Wietnamie i był tam jednym z najbardziej zaawansowanych technologicznie samolotów myśliwskich, jednak z powodu niskiej nośności podskrzydłowych węzłów uzbrojenia wielu pilotów północnowietnamskich preferowało latanie samolotem MiG-19.
Bliski Wschód.
Samolot był również intensywnie wykorzystywany w latach 60. i 70. w konfliktach na Bliskim Wschodzie przez siły powietrzne Egiptu, Syrii i Iraku przeciwko Izraelowi.
Egipt zamówił MiG-i-21 w 1961 roku. Początkowo trafiły do tego kraju maszyny w wersji F-13, a kilka lat później – w wersji FL.
Indie.
Jednym z największych użytkowników MiG-ów-21, szczególnie po jego powodzeniu w wojnie indyjsko-pakistańskiej w 1971 roku, były Indyjskie Siły Powietrzne. Samolot był również użyty w 1999 roku podczas walk o Kargil, jednak działania lotnicze nie były tam nasilone. 10 sierpnia 1999 MiG-21bis zestrzeliły naruszający granicę pakistański samolot Breguet Atlantic (16 ofiar), co stanowiło ostatnie do tej pory zwycięstwo tego typu samolotu.
USA.
Potencjalny główny przeciwnik maszyn MiG-21, United States Air Force oraz lotnictwo United States Navy, mogły szczegółowo zapoznać się z radzieckim samolotem pod koniec lat 60. XX wieku. 16 sierpnia 1966 roku do Izraela zbiegł, uprowadzając samolot MiG-21, iracki pilot Munir Redfa. Jego ucieczka nie była przypadkowa. Całą operację, która otrzymała kryptonim "Jahalom" (diament), zorganizował izraelski Mosad. Z samolotem najpierw zapoznały się Siły Powietrzne Izraela, a rok po ucieczce maszyna trafiła do Stanów Zjednoczonych. Izrael zgodził się na przekazanie maszyny Stanom w zamian za informację na temat radzieckiego systemu przeciwlotniczego S-75. Myśliwiec otrzymał w Stanach oznaczenie YF-110 i był badany w ramach programu o kryptonimie "Have Doughnut" w bazie Strefa 51. Podczas testów w locie samolot toczył symulowane walki z amerykańskimi maszynami. Celem tych pojedynków była ocena efektywności taktyki stosowanej podczas walki w US Air Force i lotnictwie marynarki. Z MiG-iem mierzyły się McDonnell Douglas F-4 Phantom II, Northrop F-5 Freedom Fighter, North American F-100 Super Sabre, McDonnell RF-101, Lockheed F-104 Starfighter, Republic F-105 Thunderchief, General Dynamics F-111 oraz Douglas B-66 Destroyer.
W 2013 roku partię 25 sztuk polskich MiG-ów zakupiła firma Draken International, współpracująca z amerykańskim lotnictwem. Samoloty zakupiono, by służyły do symulowanych ataków na terytorium USA oraz odgrywania roli przeciwnika w symulowanych walkach.
Wersje.
Zakłady produkcyjne.
Zakłady produkcyjne i wielkość produkcji poszczególnych wersji:
Opis konstrukcji.
Jednoosobowy (wersje MiG-21U, MiG-21US, MiG-21UM oraz chińskie "JJ" i "FT" dwuosobowe) średniopłat o konstrukcji półskorupowej z duraluminium i magnezu. 
Kadłub o przekroju eliptycznym zaprojektowany z zachowaniem reguły pól, o konstrukcji półskorupowej z pracującym poszyciem. W przedniej części kadłuba znajduje się dyfuzor wlotowy ze stożkiem ruchomym oraz klapki przeciwpompażowe. Począwszy od drugiej generacji wewnątrz stożka umieszczono antenę stacji radiolokacyjnej RP-21M Sapfir. W części kadłuba mieszczącej kabinę pilota i wnękę przedniego podwozia kanał powietrzny rozdziela się na boki.
Kabina szczelna typu wentylacyjnego z fotelem katapultowym KM-1M. W samolotach pierwszej generacji osłona kabiny odchylana jest do przodu, podczas katapultowania jest odstrzeliwana razem z fotelem i chroni pilota. Począwszy od samolotów drugiej generacji osłona kabiny jest odchylana na prawy bok. Przednia szyba pancerna o grubości 62 mm z umieszczonym w osłonie peryskopem.
Skrzydła samolotu zbudowane są w konfiguracji delta ze skosem natarcia 57°. Zastosowano profil CAGI S-12 o grubości względnej 4,2% u nasady i 5% na końcu skrzydła. Konstrukcja skrzydła oparta o dźwigar, belkę główną, przednią i tylną ściankę wzmacniającą i żebra. Pokrycie wykonane z blachy o grubości 1,-2,5 mm. Na górnej powierzchni skrzydeł znajdują się prowadnice aerodynamiczne oraz przerywacze, natomiast na dolnej wnęki podwozia głównego i węzły do podwieszania uzbrojenia. Na krawędzi spływu znajdują się lotki i klapy wyposażone w układ zdmuchiwania warstwy przyściennej SPS.
Stateczniki poziome o konstrukcji płytowej o skosie 55°, statecznik pionowy pojedynczy o skosie 60°. Na końcach usterzenia umieszczono masy przeciwflatterowe. Usterzenie poziome posiada powierzchnię 3,94 m2 i profil symetryczny A6A o grubości względnej 6%. U nasady usterzenia znajduje się pojemnik mieszczący spadochron hamujący typu PT-21UK o powierzchni 19 m2, który może być wypuszczony w fazie przyziemienia przy prędkości poniżej 320 km/h. Po wyhamowaniu samolotu spadochron jest odrzucany.
Samolot wyposażony jest w podwozie trójkołowe z hamulcami tarczowymi i amortyzacją olejowo-powietrzną. Podwozie przednie jednokołowe chowane do przodu kadłuba, koła o średnicy 500 mm. Podwozie główne jednokołowe chowane do skrzydeł i kadłuba z jednoczesnym obrotem o 87°, koła o średnicy 660 mm (od drugiej generacji 800 mm).
Napęd stanowi jeden silnik turboodrzutowy R-11F-300 o masie 1182,2 kg i ciągu 38,7 kN (60,6 kN z dopalaniem). Jest to silnik jednoprzepływowy z dwuwirnikową, osiową, ośmiostopniową sprężarką, cylindryczno-pierścieniową komorą spalania i dwustopniową turbiną. Pierwszy, trzystopniowy wirnik niskiego ciśnienia jest połączony wałem z drugim pięciostopniowym wirnikiem wysokiego ciśnienia. Komora spalania dopalacza jest prosta, cylindryczna z pierścieniowym stabilizatorem płomienia. Dysza wylotowa o zmiennym przekroju w zakresie dopalania. Cały przedział silnikowy jest chłodzony powietrzem z wlotu powietrza doprowadzonym przez okna chłodnicy powietrzno-powietrznej.
Instalacja paliwowa zapewnia zaopatrzenie silnika w paliwo we wszystkich zakresach i wysokościach lotu. Paliwo znajduje się w pięciu gumowych zbiornikach umieszczonych w metalowych kontenerach w kadłubie i czterech zbiornikach integralnych w skrzydłach. Począwszy od samolotów drugiej generacji dodatkowy zbiornik paliwa umieszczono w owiewce za kabiną pilota (tzw. zbiornik nr 7). Maksymalna pojemność wewnętrznych zbiorników paliwa wynosi 2885 l, dodatkowo samolot może przenosić trzy zbiorniki podwieszane (1 x 800l i 2 x 490 l lub 3 x 490 l).
Uzbrojenie stanowi działko NR-30 z zapasem 60 naboi. Ponadto na czterech belkach podskrzydłowych możliwe jest podwieszenie rakiet i bomb.
Dane techniczne.
"Dane techniczne dla wybranych wersji MiG-21":
Użytkownicy.
Obecni użytkownicy
Byli
W muzeach.
Samoloty MiG-21 można oglądać w następujących muzeach w Polsce:
Muzeum Sił Powietrznych w Dęblinie
Lubuskie Muzeum Wojskowe w Drzonowie
Muzeum Marynarki Wojennej w Gdyni
Muzeum Lotnictwa Polskiego w Krakowie
Muzeum Uzbrojenia w Poznaniu
Muzeum Orła Białego w Skarżysko-Kamiennej
Muzeum Ziemi Sochaczewskiej i Pola Bitwy nad Bzurą w Sochaczewie
Prywatne Muzeum Militariów w Świdnicy, Witoszowie Dolnym
Muzeum Wojska Polskiego w Warszawie
Jednostka Ratowniczo – Gaśnicza Nr 3 w Toruniu, ul. Olsztyńska 6
Prywatne Muzeum Techniki i Militariów w Rzeszowie
Lotnicze Zakłady Naukowe we Wrocławiu ul. Kiełczowska 43:

</doc>
<doc id="173897" url="https://pl.wikipedia.org/wiki?curid=173897" title="Zamek w Osiecznej">
Zamek w Osiecznej

Zamek w Osiecznej – znajduje się w parku nad brzegiem Jeziora Łoniewskiego, swój obecny charakter zawdzięcza przebudowie z lat 1890–1908, przeprowadzonej przez berlińskie biuro architektoniczne Reimer-Koerte. Sprzed tej przebudowy pochodzi część murów i niektóre elementy dekoracyjne elewacji. Jedynym zachowanym pomieszczeniem jest pochodząca z 1601 r. tzw. sala rycerska (jadalna), nakryta sklepieniem kolebkowo-krzyżowym. Neorenesansowe wsporniki w tej sali pochodzą jednak z czasów ostatniej przebudowy. Na ścianach imitacja kurdybanu. Sala umeblowana jest meblami gdańskimi.
Zamek architektonicznie składa się z trzech brył: skrzydła północno-zachodniego, skrzydła południowo-wschodniego i łączącej oba skrzydła części środkowej z wysoką (26 m) wieżą pochodzącą z 1900 r. Jak wskazują źródła ikonograficzne, część środkową zbudowano na istniejącej wcześniej budowli parterowej. Zamek ma kształt nieregularnego trójboku wokół otwartego dziedzińca. W architekturze przebudowanego zamku zachowano wszystkie istniejące składniki elewacji, wprowadzając dodatkowo elementy secesji i historyzmu.
Najbardziej charakterystycznym elementem wystroju zewnętrznego jest pochodzący z 1600 manierystyczny portal zwieńczony kartuszem z herbem Czarnkowskich-Nałęcz i literami AC (Andrzej Czarnkowski). Niżej groteska z motywami roślinnymi, mitologicznymi i zwierzęcymi, w narożnikach dwa geniusze z rogami obfitości, pośrodku, pomiędzy nimi, zwornik z maszkaronem. W sklepieniu drzwi znajdują się kasetony. Portal podtrzymywany jest dwoma pilastrami porządku toskańskiego zdobionymi motywami militarnymi.
Z tego samego okresu pochodzi tablica fundacyjna z herbem Nałęcz i literami (w rogach) ACCN ("Andreas Czarnkowski Castellanus Naclensis"). Inna tablica, identyfikująca już Czarnkowskiego jako starostę inowrocławskiego i kasztelana kaliskiego, zawiera łaciński napis upamiętniający przebudowę dokonaną w czasie jego władania Osieczną ("Sibi et posteritati Andreas Czarnkowski Castellanus calissiensis, capitaneus inovladislaviensis accepta post decessum inclutae Gorcanorum comitum familiae materna successione antiqua aedificia restaurare nec non alia de novo aedifica recuravit atque Anno D. 1601 perfecit" - Współczesnym i potomnym Andrzej Czarnkowski kasztelan kaliski, starosta inowrocławski, po objęciu dóbr zgasłego rodu Górków jako spadkobierca po matce odnowił stare zabudowania i wzniósł niektóre nowe w roku pańskim 1601). Poniżej znajduje się tablica upamiętniająca odbudowę dokonaną przez Jana Opalińskiego z Bnina po pożarze z 1665 r. Łaciński napis głosi "Ilustrissimus IOANNES de BNIN OPALENSKI palatinus Bresten Maior Polon. Generalis post teram deflagrationem A 1665 (...) et in hanc formam gratae posteritati edegit" - Prześwietny Jan z Bnina Opaliński wojewoda brzesko-wielkopolski odbudował zamek po całkowitym spaleniu w roku 1665 w tej postaci przekazując potomnym. Na tej samej ścianie, poniżej, wmurowany kartusz z herbem von Heydebrandtów.
Główne wejście do zamku znajduje się od strony zachodniej. Dwa murowane filary podtrzymują lekki balkon zdobiony ornamentami roślinnymi. Nad balkonem daszek. Elewacje, zwłaszcza od strony jeziora, urozmaicone są wykuszami, balkonami i tarasami. Nad oknem pierwszego piętra od strony dziedzińca dekoracja stiukowa z około 1777 r. z herbami Abdank ówczesnego właściciela Osiecznej Mikołaja Skoroszewskiego i Zbiświcz jego żony, Teresy z Goetzendorf-Grabowskich.
Zamek położony jest w parku (2,2 ha) z mostkami i elementami małej architektury ogrodowej (rzeźby). W parku dominuje starodrzew – lipy, platany, buk czerwonolistny, dęby, klony i jawory. Od strony południowej (jeziora) rośnie stary okaz magnolii, a także kilka pochodzących z powojennych nasadzeń azalii i różaneczników. Przy wejściu do parku trójdzielny budynek bramny z końca XIX wieku. Obecnie w zamku mieści się szpital sanatoryjny. 

</doc>
<doc id="173898" url="https://pl.wikipedia.org/wiki?curid=173898" title="Industry Giant II">
Industry Giant II

Industry Giant II – komputerowa gra strategiczna wyprodukowana przez JoWooD i wydana w Polsce przez CDProjekt. Jest to sequel gry "Industry Giant".
Fabuła.
Akcja rozpoczyna się na początku XX wieku. Zadaniem gracza jest zarządzanie przedsiębiorstwem oraz osiągnięcie dominacji nad konkurencją. Aby to osiągnąć, trzeba opanować do perfekcji umiejętność sprawnego kierowania firmą: począwszy od pozyskiwania i przetwarzania surowców, poprzez transport, na sprzedaży towarów skończywszy. Produkty, jakie możemy wytwarzać są bardziej lub mniej skomplikowane np. produkcja mleka może bez przetwarzania go zakończyć się jego sprzedażą, co w pierwszej fazie gry jest najlepszym wyjściem dla jak najszybszego rozwoju naszego przedsiębiorstwa. Natomiast produkty takie jak komputer np. potrzebują wydobycia i przetworzenia wielu surowców, z tych że surowców wiele półproduktów, aż do połączenia ich w jedną całość w jeden produkt nadający się do sprzedaży. Do zalet gry należy niewątpliwie duża liczba opcji rozwoju przedsiębiorstwa, rozbudowana szata graficzna i wspaniale oddany klimat początku XX wieku.
Dodatek.
Kilka miesięcy po wydaniu gry, został wydany dodatek Industry Giant II: 1980 – 2020, dzięki któremu możemy kontynuować grę w następnych czterdziestu latach, które także świetnie wprowadzają nas w klimat przełomu wieków XX i XXI. Pojazdy transportujące towar i produkty są szybsze i mniej zawodne, co sprawia nam wielką frajdę, ale i wystawia na wielką próbę nasz refleks i szybkość w okiełznaniu tych wszystkich opcji, jakie daje nam ta gra.
Problemy z grą.
Industry Giant II nie współpracuje z kartami graficznymi Nvidia Geforce o seriach wyższych niż 6xxx. Aby rozwiązać ten problem, należy zaopatrzyć się w patch IG2 NVIDIA Patch, który rozwiązuje ten problem. Jedyną różnicą po jego wgraniu jest to, że budynki w trakcie gry nie są animowane.

</doc>
<doc id="173899" url="https://pl.wikipedia.org/wiki?curid=173899" title="Robert Hassencamp">
Robert Hassencamp

Robert Hassencamp (ur. 24 sierpnia 1848 w Weyhers - zm. 1902 w Düren) – profesor, niemiecki historyk i pedagog.
Życiorys.
Syn Ernsta Conrada Hassencampa, heskiego aptekarza, kupca i geologa. Absolwent gimnazjum w Fuldzie. Ukończył nauki historyczne na uniwersytetach w Würzburgu i w Getyndze. W 1870 otrzymał tytuł doktora filozofii w dziedzinie historii.
Pracował jako nauczyciel nauk humanistycznych w szkołach w Marburgu, Bytomiu, Bydgoszczy, Poznaniu (Gimnazjum św. Marii Magdaleny), Ostrowie (Królewskie Gimnazjum), Düsseldorfie i w Düren. W gimnazjum ostrowskim pracował w latach 1881-1894. Stworzył tam szkolny teatr, a ukoronowaniem jego pracy było wystawienie przez jego wychowanków na rocznicę pięćdziesięciolecia szkoły (1895) "Walensteins Lager" Friedricha Schillera. Pomimo panującego wówczas "Kulturkampfu" uchodził za dobrego i bezstronnego pedagoga. W 1891 roku otrzymał tytuł profesora, a w 1894 radcy szkolnego.
Publikował prace z zakresu historii Wielkiej Brytanii i Irlandii oraz Niemiec. Publikował także artykuły i przyczynki historyczne, m.in. w "Düsseldorfer Jahrbuch", "Zeitschrift der Historischen Gesellschaft für die Provinz Posen", "Beiträge zur Geschichte des Niederrheins" i inne, między innymi dotyczące stosunków polsko-niemieckich w XVII wieku.
Najważniejsza jego publikacja, "Geschichte Irlands von der Reformation bis zu seiner Union mit England", traktuje o historii i relacji Irlandii i Wielkiej Brytanii przełomu XVII i XVIII wieku, przy czym rozpoczyna się przypomnieniem wspólnych dziejów obu krajów począwszy od XII wieku.

</doc>
<doc id="173900" url="https://pl.wikipedia.org/wiki?curid=173900" title="Welaryzacja">
Welaryzacja

Welaryzacja (od „podniebienie miękkie”) – proces koartykulacyjny, polegający na utworzeniu podczas artykulacji dźwięku dodatkowego zwężania poprzez wzniesienie tyłu języka w kierunku podniebienia miękkiego. Stopień tego wzniesienia oraz jego kierunek (bardziej lub mniej tylny) mogą się wahać. Określenie to sygnalizuje równocześnie, że podstawowe miejsce artykulacji jest inne.
Welaryzacja nadaje spółgłosce dodatkowej ‘ciemnej’ barwy samogłoski [] lub []. W transkrypcji IPA dźwięki welaryzowane oznaczane są symbolem [] np. []. Welaryzowane l, szczególnie rozpowszechnione w językach świata (znane Polakom jako "aktorskie ł"), jest zapisywane specjalnym symbolem: [].
W języku rosyjskim opozycja między spółgłoskami twardymi a miękkim oparta jest przede wszystkim na kontraście między spółgłoskami welaryzowanymi a palatalizowanymi. Szczególnie dobitnie zauważalne jest to w przypadku / i //.
Welaryzacja jako kontrastywna cecha spółgłosek występuje także w języku irlandzkim i języku st’át’imcets.

</doc>
<doc id="173902" url="https://pl.wikipedia.org/wiki?curid=173902" title="Crac des Chevaliers">
Crac des Chevaliers



</doc>
<doc id="173904" url="https://pl.wikipedia.org/wiki?curid=173904" title="James Dean">
James Dean

James Byron Dean (ur. 8 lutego 1931 w Marion, zm. 30 września 1955 w Cholame) – amerykański aktor filmowy, telewizyjny i teatralny, dwukrotnie nominowany do Oscara.
Niedługo po swojej śmierci stał się ikoną popkultury (początkowo w Stanach Zjednoczonych, później także w innych krajach), jak również światowego kina oraz nonkonformistycznej postawy życiowej. Przyczyniła się do tego przede wszystkim rola zbuntowanego nastolatka Jima Starka w filmie "Buntownik bez powodu". Pozostałe dwie znaczące produkcje z jego udziałem, "Na wschód od Edenu" i "Olbrzym", chociaż wszystkie powstały w okresie, gdy aktor dopiero zdobywał sławę, umocniły jego status w kulturze masowej, który przypieczętowała nagła śmierć Deana w wieku zaledwie 24 lat. Jest pierwszą osobą, która otrzymała pośmiertnie nominację do Oscara w kategorii najlepszy aktor i jedyną, która otrzymała ją dwukrotnie (kilka osób zdobyło więcej niż jedną pośmiertną nominację, ale w różnych kategoriach). American Film Institute umieścił go na 18. miejscu na liście największych aktorów wszech czasów ("The 50 Greatest American Screen Legends").
Dzieciństwo i młodość.
Był synem Wintona Deana i Mildred Wilson Dean, urodził się w miejscowości Marion w Indianie. Gdy miał sześć lat wraz z rodziną przeniósł się do Santa Monica w Kalifornii. W następnych latach Dean bardzo zżył się z matką – "była to jedyna osoba, która potrafiła zrozumieć Jimmy’ego". Matka zachęcała Deana do gry na skrzypcach i lekcji tańca w amatorskim teatrzyku. Uczęszczał do szkoły podstawowej w Brentwood do roku 1940, kiedy to jego matka zmarła na raka. Nie potrafiący poradzić sobie z wychowaniem dziewięciolatka, ojciec wysłał chłopca do Fairmount w Indianie, gdzie zamieszkał na farmie u swojego stryjostwa, Ortense i Marcusa Winslowów. Rozpoczął naukę w szkole średniej, wychowywany był w duchu kwakierskim. Chłopiec poszukiwał kogoś, w kim mógłby znaleźć oparcie, co sprawiło, że zaprzyjaźnił się z pastorem metodystów Jamesem DeWeerdem. Duchowny miał niemały wpływ na chłopca, zwłaszcza na mające rozwinąć się w późniejszym czasie zainteresowanie walkami byków, wyścigami samochodowymi i teatrem. Według Billy’ego J. Harbina, "Dean utrzymywał intymne stosunki z pastorem, które rozpoczęły się w ostatniej klasie szkoły średniej i „trwały przez wiele lat”". Osiągał mizerne wyniki w nauce, dobrze grał jednak w baseball i koszykówkę, uczęszczał również na zajęcia kółka aktorskiego i brał udział w konkursach recytatorskich (jeden z nich wygrał; wygłaszając monolog "The Madman" Charlesa Dickensa, rozpoczął go głośnym krzykiem). Po ukończeniu szkoły średniej (16 maja 1949) przeniósł się do Kalifornii, gdzie ze swoim beagle’em Maksem zamieszkał u ojca i macochy. Zapisał się do Santa Monica College na prawo, niedługo później przeniósł się na Uniwersytet Kalifornijski w Los Angeles, aby studiować aktorstwo, co poróżniło go z ojcem. Starał się o przyjęcie do bractwa Sigma Nu, jednak bezskutecznie. Studiując na Uniwersytecie Kalifornijskim, pobił trzystu pięćdziesięciu ubiegających się o rolę Malcolma w inscenizacji "Makbeta" Shakespeare’a. Od tego czasu uczęszczał na warsztaty aktorskie Jamesa Whitmore’a. W styczniu 1951 porzucił szkołę, aby na poważnie zająć się aktorstwem.
Aktorstwo.
Na ekranie po raz pierwszy pojawił się w 1950 roku w telewizyjnej reklamie Pepsi. Po porzuceniu szkoły otrzymał kilka drobnych ról, m.in. Jana apostoła w serialu "Family Theatre" (odcinek "Hill Number One", wyemitowany 4 kwietnia 1951; po wyświetleniu owego odcinka dziewczęta z jednej z katolickich szkół założyły pierwszy fanklub Deana), a także jako statysta w filmach "Bagnet na broń", "Marynarzu, strzeż się" i "Has Anybody Seen My Gal?" W owym okresie rola trenera boksu w "Marynarzu, strzeż się" była jedyną, w której wypowiedział jakąś kwestię, chociaż w żadnym z powyższych filmów nie został wymieniony na liście płac. Poszukując pracy w Hollywood, pracował również jako parkingowy przy studiu CBS. W tym czasie poznał Rogersa Bracketta, reżysera radiowego, który zaproponował mu pomoc w rozwinięciu kariery oraz lokum.
W październiku 1951 roku, za namową Whitmore’a i Bracketta, Dean przeniósł się do Nowego Jorku, gdzie pracował przy teleturnieju "Beat the Clock", gościnnie wystąpił także w kilku serialach telewizji CBS – "The Web", "Studio One", "Lux Video Theater". W tym samym czasie występował również na Broadwayu, gdzie otrzymał nagrodę dla najlepiej zapowiadającego się aktora. Niedługo później przyjęty został do Actors Studio, gdzie pod okiem Lee Strasberga ćwiczył aktorstwo metodyczne. Dumny z przynależności do owego stowarzyszenia, w liście z 1952 roku napisał do rodziny: "To najlepsza szkoła aktorska, jest tu kilku wspaniałych ludzi, takich jak Marlon Brando, Julie Harris, Arthur Kennedy, Mildred Dunnock. Niewielu może się tu dostać. To jedna z najlepszych rzeczy, jaka może przytrafić się aktorowi. Jestem jedną z najmłodszych przyjętych osób". Jego kariera zaczęła się rozwijać, zagrał jeszcze kilka ról w popularnych na początku lat 50. serialach, m.in. "Kraft Television Theater", "Robert Montgomery Presents" czy "Danger and General Electric Theater". W tworzonym dla CBS serialu "Omnibus" zagrał rolę niezadowolonego z życia nastolatka, bardzo podobną do tej, która przyniosła mu sławę po "Buntowniku bez powodu". Był to też jeden z pierwszych seriali dramatycznych, w których wykorzystano rockandrollową muzykę ("Crazy Man, Crazy" Billa Halleya), co w roku 1953 było rzadko spotykane. W 1954 roku wystąpił w sztuce "Bachir", będącej inscenizacją "Immoralisty" André Gide’a, a pozytywne recenzje, jakie po niej otrzymał, otworzyły mu drzwi do Hollywood.
"Na wschód od Edenu".
W 1953 roku reżyser Elia Kazan poszukiwał odtwórcy roli Caleba Traska do przygotowywanej adaptacji "Na wschód od Edenu" Johna Steinbecka. Książka opisuje losy trzech pokoleń rodów Trasków i Hamiltonów, skupiając się zwłaszcza na dwóch starszych pokoleniach zamieszkujących dolinę Salinas w Kalifornii. Akcja powieści rozgrywa się na przestrzeni kilkudziesięciu lat, od połowy XIX wieku, do pierwszej połowy XX. Film skupia się jednak przede wszystkim na żyjącym w 1917 roku Calebie Trasku, buntowniczym synu pobożnego i wiecznie niezadowolonego z niego ojca (Raymond Massey), który pragnie poznać swoją matkę, burdelmamę z pobliskiego miasteczka (Jo van Fleet). Przed castingiem Kazan stwierdził, że chciałby obsadzić w roli Cala Marlona Brando. Scenarzysta filmu, Paul Osborn, zasugerował reżyserowi, aby powierzyć tę rolę Deanowi. James spotkał się ze Steinbeckiem, a gdy ten bardzo entuzjastycznie przyjął propozycję obsadzenia go w roli Caleba, praktycznie nieznany aktor otrzymał swoją pierwszą poważną rolę. 8 marca 1954 roku Dean opuścił Nowy Jork i wyruszył do Los Angeles, gdzie kręcono zdjęcia. Debiut w "Na wschód od Edenu" sprawił, że Dean mógł ubiegać się o rolę Jima Starka w "Buntowniku bez powodu" – w obu filmach wcielił się w samotnego buntownika i nierozumianego wyrzutka, desperacko pragnącego rodzicielskiej miłości ojca.
Wiele scen z udziałem Deana nie znalazło się w scenariuszu, jak np. ta, w której tańczy w polu fasoli czy bawi się swetrem, wracając pociągiem do domu w dniu, gdy po raz pierwszy zobaczył matkę. Jedną z najznamienitszych zaimprowizowanych przez aktora scen jest ta, w której ojciec nie chce przyjąć od niego pieniędzy, które Cal zarobił dla niego jako rekompensatę za fiasko, które go spotkało. W scenariuszu Caleb wybiega z domu, jednak Dean niespodziewanie podchodzi do Masseya i zaczyna płakać. Scena ta, w której na twarzy Masseya widać autentyczne zmieszanie, tak spodobała się reżyserowi, że ostatecznie trafiła do filmu.
W 1955 roku Amerykańska Akademia Filmowa nominowała pośmiertnie Deana jako najlepszego aktora pierwszoplanowego. Była to pierwsza oficjalna pośmiertna nominacja dla aktora w historii Akademii (Jeanne Eagels została nominowana jako najlepsza aktorka w roku 1929, jednak nieoficjalnie, kiedy inne były zasady wyboru najlepszego aktora).
"Buntownik bez powodu".
Pomysł nakręcenia filmu narodził się już w drugiej połowie lat 40., w roku 1947 w pięciominutowych zdjęciach próbnych wziął udział Marlon Brando, jednak w owym czasie scenariusz nie był jeszcze kompletny. Scenariusz napisano całkowicie od nowa na początku lat 50., ostateczna jego wersja nie ma nic wspólnego ze zdjęciami z udziałem Brando, któremu nie zaproponowano żadnej roli w momencie, gdy rozpoczęto właściwe prace nad filmem. Rolę głównego bohatera, dzięki występowi w "Na wschód od Edenu", otrzymał Dean, któremu przyniosła ona ogromną popularność. Film często wymieniany jest jako znamienny przykład buntu ówczesnej młodzieży. Poza Deanem główne role w filmie zagrali Natalie Wood i Sal Mineo, zaś reżyserem został Nicholas Ray.
"Olbrzym".
"Olbrzym" wydany został w 1956 roku, kilka miesięcy po śmierci Deana. Zagrał w nim u boku znanych już wtedy Elizabeth Taylor i Rocka Hudsona. Wcielił się w postać podobną do Jima Starka i Cala Traska, w rolę bogatego Jetta, potentata naftowego z Teksasu. Ponieważ grał postać starszą niż w poprzednich filmach, zafarbował włosy na siwo i trochę je obciął, aby postać wyglądała bardziej wiarygodnie.
"Olbrzym" był ostatnim filmem z udziałem Deana. Pod koniec filmu jego postać miała wygłosić pijacką przemowę na oficjalnym bankiecie, zwanym Ostatnią Wieczerzą, aby niedługo później niespodziewanie umrzeć. Aktor mówił tak niewyraźnie, że scenę należało nagrać raz jeszcze, jednak już z udziałem jego dublera, ponieważ Dean zmarł nim ukończono zdjęcia.
Znajdująca się w momencie śmierci Deana na pierwszych listach przebojów piosenka "The Yellow Rose of Texas" Mitcha Millera została wykorzystana w filmie na chwilę przed ostatnią sceną z udziałem Deana.
Za rolę w "Olbrzymie" Dean otrzymał drugą pośmiertną nominację dla najlepszego aktora (1956).
Wyścigi samochodowe i Little Bastard.
Po otrzymaniu roli w "Buntowniku bez powodu", Dean kupił przeznaczone do wyścigów mg T-type, a niedługo później białego forda country squire’a kombi. Zamienił mg na porsche 356 speedster, w którym brał udział w wyścigach. W marcu 1955, po zdyskwalifikowaniu innego zawodnika, zajął drugie miejsce w odbywających się w Palm Springs zawodach Road Races. W maju tego samego roku zajął trzecie miejsce w wyścigach w Bakersfield, w tym samym miesiącu, po awarii silnika, także czwarte miejsce w Santa Monica.
Podczas zdjęć do "Buntownika" zamienił speedstera na porsche 550 spyder, których to samochodów wyprodukowano jedynie dziewięćdziesiąt. Brał nim udział w wyścigu podczas kręcenia "Olbrzyma", jednak wyjechał z trasy i nie ukończył go.
550 Deana opiekował się George Barris, który w późniejszym czasie zaprojektował filmowy batmobil. Samochód otrzymał przydomek Little Bastard (Mały Skurczybyk), który nadał mu Bill Hackman, z którym aktor pracował przy "Olbrzymie". Dean poprosił Deana Jeffriesa, lakiernika samochodowego, o umieszczenie napisu "Little Bastard" na karoserii samochodu. Gdy pokazał go Alecowi Guinnessowi, ten stwierdził, że pojazd wygląda „złowrogo” i dodał: „Jeśli wsiądziesz do tego auta, za tydzień znajdą cię w nim martwego”. Rozmowa ta miała miejsce 23 września 1955 roku, na siedem dni przed śmiercią Deana.
Śmierć i pogrzeb.
30 września 1955 Dean i jego mechanik, Rolf Wütherich, przygotowywali 550 spydera Deana do wyścigów samochodowych, mających odbyć się w Salinas w Kalifornii. Początkowo samochód miał zostać przewieziony na miejsce w przyczepie, zaś aktor i jego ekipa – oprócz Wüthericha, również Hickman i fotograf Stratford Roth, mający zrobić fotorelację z wyścigu – mieli dojechać na miejsce fordem squire’em. W ostatniej chwili Dean zdecydował, że wraz z Wütherichem pojedzie porsche, żeby lepiej wyczuć samochód. O godzinie 15.30 został zatrzymany przez kalifornijską drogówkę i otrzymał mandat za przekroczenie prędkości (65 mil na godzinę na drodze z ograniczeniem do 55 mil). Kierowca forda również otrzymał mandat (55 mil na godzinę, jednak pojazd z przyczepą mógł poruszać się maksymalnie z prędkością 45 mil). Dean i Wütherich wyprzedzili forda, po czym zatrzymali się w Blackwell’s Corner w Lost Hills, żeby zatankować, a następnie spotkać się z Lance’em Reventlowem, zaprzyjaźnionym zawodnikiem.
Dean jechał na zachód drogą nr 466 (późniejsza droga stanowa nr 46). Niedaleko miejscowości Cholame zderzył się z fordem custom tudor, prowadzonym przez Donalda Turnupseeda, 23-letniego studenta California Polytechnic State University, który nie zauważył Deana. Według „Los Angeles Times” z 1 października 2005, zawiadomienie o wypadku odebrali policjanci z drogówki, Ron Nelson i jego partner, którzy akurat kończyli przerwę na kawę. Gdy przybyli na miejsce, zobaczyli Deana, którego ledwie żywego wnoszono do ambulansu. Wütherich przeleciał przez przednią szybę, jednak przeżył – złamał szczękę i doznał kilku innych obrażeń. Deana przewieziono do Paso Robles War Memorial Hospital, gdzie o 17.59 stwierdzono zgon. Ostatnimi znanymi słowami, jakie wypowiedział przed wypadkiem, były: "Koleś się zatrzyma, przecież nas widzi". W raporcie policyjnym dotyczącym prędkości, z jaką jechał Dean, a także przyczyn jego śmierci, Nelson napisał: 
"Wrak samochodu i pozycja ciała pozwalały przypuszczać, że jechał z prędkością około 55 mil na godzinę" (88 km/h). Wütherich zginął w wypadku samochodowym w Niemczech w 1981, po kilku próbach samobójczych.
Został pochowany na Park Cemetery w Fairmount. W 1957 w Cholame postawiono upamiętniający go pomnik wykonany z betonu i stali nierdzewnej. Rzeźba otoczyła bożodrzew gruczołowaty rosnący naprzeciwko poczty w Cholame. Wykonana została w Japonii, a następnie przetransportowana na miejsce. Projektantem i ofiarodawcą pomnika był Seita Ōnishi, który wybrał bożodrzew po przyjrzeniu się miejscu, w którym zginął Dean, gdzie po wypadku umieszczono kilka znaków drogowych. Na rzeźbie umieszczono godziny narodzin i śmierci Deana oraz jego ulubiony wers z "Małego Księcia" Antoine’a de Saint-Exupéry’ego, odręcznie napisany przez przyjaciela aktora, Williama Basta: "To, co najważniejsze, jest niewidoczne dla oka".
We wrześniu 2005 roku, dla uczczenia 50. rocznicy śmierci aktora, skrzyżowanie dróg nr 41 i 46 w Cholame nazwane zostało jego imieniem (lokalizacja skrzyżowania: ).
Odbiór.
Wielu młodych Amerykanów, żyjących w czasie, kiedy popularne były najważniejsze filmy Deana, identyfikowały się z granymi przez niego postaciami, zwłaszcza z Jimem Starkiem z "Buntownika bez powodu". Joe Hyams powiedział, że Dean był "jedną z niewielu gwiazd, takich jak Rock Hudson czy Montgomery Clift, którzy seksualnie pociągali zarówno kobiety, jak i mężczyzn". Według Marjorie Garber, taka tendencja to "jakiś nie dający się opisać dodatkowy czynnik, czyniący gwiazdą". „Ikonizacja” Deana była wynikiem zapotrzebowania ówczesnej młodzieży, pozbawionej prawa głosu, na jakąś nośną postać, z którą nastolatkowie mogliby się identyfikować. Dean stał się również symbolem biseksualizmu, który prezentował na ekranie. "Wrażliwość, jaką Dean okazywał w" Buntowniku bez powodu" postaci granej przez Sala Mineo, poruszyła homoseksualnych widzów przez swoją szczerość. Czytelnicy" Gay Times" okrzyknęli Deana gejowskim męskim symbolem wszech czasów".
Orientacja seksualna.
Do dziś trwają spekulacje odnośnie do orientacji seksualnej Deana. Według niektórych był on biseksualistą, według innych – gejem. William Bast, biograf i najbliższy przyjaciel aktora, w swoich publikacjach wspomina o jego homoseksualnych kontaktach, znajomości barów i środowiska gejowskiego. O homoseksualnej orientacji Deana przekonani byli również m.in. biograf Natalie Wood, Gavin Lambert, oraz reżyser "Buntownika bez powodu", Nicholas Ray. Marlon Brando w swojej biografii przyznał się do kontaktów seksualnych z Deanem, nie brak jednak relacji świadczących o seksualnych kontaktach Deana z kobietami. Aktor, zapytany bezpośrednio przez dziennikarza o swoją seksualność, odpowiedział: "Nie jestem homoseksualistą, ale też nie zamierzam iść przez życie z jedną ręką związaną za plecami".
Filmy dokumentalne i biograficzne.
Niekompletna lista nielicznych aktorskich biografii Deana oraz filmów i odcinków biograficznych seriali dokumentalnych poświęconych aktorowi. Wymieniono jedynie filmy: oficjalne, wydawane w kolejne rocznicy śmierci aktora, trwające co najmniej godzinę, zawierające wartościowe materiały bądź pozytywnie oceniane przez fanów Deana i miłośników kina.
Odniesienia w popkulturze.
Dean został wspomniany bądź jest bohaterem m.in. następujących utworów:
Philip J. Fry, bohater serialu "Futurama", przypomina z wyglądu postać zagraną przez Deana w "Buntowniku bez powodu". W książce "Fobos" Victora Dixena kanadyjski piosenkarz występujący jako postać epizodyczna jest opisywany jako „młody James Dean”. W sitcomie "Happy Days" na ścianie Fonziego widać plakat z Jamesem Deanem. Plakat z Deanem widać również w pokoju Razzo w "Grease". W serialu "Świat według Bundych" Al i Bud kilkakrotnie wymieniają imię Deana, Bud m.in. przy jednym ze swoich licznych nieudanych podrywów.
W "Ze śmiercią jej do twarzy" (1992) Dean pojawia się na przyjęciu dla osób, które zakupiły specyfik zapewniający nieśmiertelność, zaś w "Pulp Fiction" (1994) przebrany jest za niego jeden z kelnerów w Jackrabbit Slim’s (w obydwu filmach w postać Deana wcielił się ten sam aktor, Eric Clark). Dean pojawia się także w jednym z odcinków animowanego serialu "Family Guy" ("I Dream of Jesus", wyemitowanym 5 października 2008), gdzie głosu udziela mu Steve Callaghan. Nawiązania do Deana pojawiają się również w filmach "Głośniej od bomb" oraz "", gdzie obok Rudolpha Valentino i księżnej Diany określony zostaje jako nieśmiertelne bóstwo żyjące w świadomości ludzi.
W książce "Homeward Bound" Harry’ego Turtledove’a, pisarza science-fiction specjalizującego się w historii alternatywnej, Dean nie ginie w wypadku, a pojawia się w jeszcze kilku innych filmach, m.in. "Rescuing Private Ranfall", bazującym na "Szeregowcu Ryanie".
Według „Forbesa”, dom Deana ciągle przynosi pięć milionów dolarów zysku rocznie.

</doc>
<doc id="173905" url="https://pl.wikipedia.org/wiki?curid=173905" title="Tymon Smektała">
Tymon Smektała

Tymon Smektała (ur. 22 stycznia 1977 we Wrocławiu) – były redaktor czasopisma CD-Action, raper. Syn wrocławskiego felietonisty i krytyka Zdzisława Smektały. Doktor ekonomii, absolwent wrocławskiej Akademii Ekonomicznej, redaktor naczelny niewydawanego już czasopisma Click!. Autor książek i artykułów naukowych z zakresu public relations i Internetu. Producent gry Dying Light 
Swoją karierę w hip-hopie rozpoczął w magazynie "Klan", w którym pisał recenzje płyt. Po niepochlebnej ocenie jednej z płyt, zespół Wzgórze Ya-Pa 3 w jednym z utworów (utwór "Fast food" z albumu "Ja mam to co ty" z 1999 roku) skierował do dziennikarza kilka obraźliwych słów. Wtedy też Tymon na przełomie 1998 i 1999 roku wydał nielegal pt. "Szelma". Na nielegalu znalazł się kawałek "Tyle snów", w którym Tymon odpowiada zespołowi Wzgórze Ya-Pa-3.
W lipcu 2000, nakładem wytwórni T1-Teraz, Tymon pod pseudonimem "Świntuch" wydał płytę pt. "Świntuszenie". Na płycie znalazły się liczne odniesienia do seksu i relacji damsko-męskich. Na początku 2002 roku, już pod swoim starym pseudonimem, Tymon nakładem Blend Records wydał płytę pt. "Zmysłów 5". 11 kwietnia 2008, nakładem wytwórni Asfalt Records, wydana została jego nowa płyta "Oddycham smogiem". Producentem płyty jest Magiera. Od marca 2011 redaktor naczelny magazynu o grach konsolowych Playbox.
Jego wada wymowy, polegająca na niewypowiadaniu „R” spowodowała, że w większości swoich tekstów Tymon zmuszony był do dobierania słów nie zawierających tej głoski.
W 2011 roku Smektała został sklasyfikowany na 24. miejscu listy 30 najlepszych polskich raperów według magazynu Machina.

</doc>
<doc id="173906" url="https://pl.wikipedia.org/wiki?curid=173906" title="Spam w wyszukiwarkach">
Spam w wyszukiwarkach

Spam w wyszukiwarkach – efekty technik wpływania na wyniki wyszukiwania w wyszukiwarkach internetowych z naruszeniem regulaminu systemów wyszukujących. Rozpatrując to zjawisko pod względem relewancji informacji, można określić je jako szum informacyjny wywołany zjawiskami marketingowymi w Internecie.
Spam w wyszukiwarkach określa ogół technik stosowanych do podwyższenia pozycji danej strony w wyszukiwarkach (pozycjonowania), dotyczących wybranych słów kluczowych, które nie są związane bezpośrednio z treścią strony lub nie stanowią celu komercyjnej działalności strony.
Zjawisko to pojawiło się w Internecie wraz z pojawieniem się w sieci robotów do automatycznego indeksowania stron. W początkowych latach rozwoju wyszukiwarek niezbyt rozwinięty automat programowy zakładał uczciwość webmasterów przy opisywaniu stron MetaTagami. W miarę przyrostu znaczenia Internetu jako narzędzia marketingowego uczciwość ta zanikała, powodując rozwój wyszukiwarek i algorytmów punktujących, co pociągnęło za sobą rozwój nowych technik pozycjonowania, z czasem przejmowanych również na potrzeby spamowania.

</doc>
<doc id="173911" url="https://pl.wikipedia.org/wiki?curid=173911" title="Górski Badachszan">
Górski Badachszan

Górski Badachszan (tadż. "Кӯҳистони Бадахшон", "Kuhistoni Badachszon;" ofic. Górskobadachszański Wilajet Autonomiczny, tadż. "Вилояти Мухтори Кӯҳистони Бадахшон", "Wilojati Muchtori Kuhistoni Badachszon") – wilajet autonomiczny we wschodnim Tadżykistanie ze stolicą w Chorog.
Utworzony 2 stycznia 1925 r. jako obwód autonomiczny Związku Radzieckiego pod nazwą Gorno-Badachszański Obwód Autonomiczny. W 1992 r. wszedł w skład niepodległego Tadżykistanu jako Górskobadachszański Okręg Autonomiczny. 
W 2010 r. KSNG ustaliła długą nazwę jednostki w języku polskim jako "Górskobadachszański Wilajet Autonomiczny". Nazwą krótką pozostał "Górski Badachszan".
Górski Badachszan obejmuje obszar o powierzchni 64 200 km², który zamieszkany był w 2010 r. przez 220 600 ludzi. Od zachodu graniczy z tadżyckimi Rejonami Administrowanymi Centralnie oraz wilajetem chatlońskim, od zachodu i południa z afgańskim wilajetem Badachszan, od wschodu z chińskim Regionem Autonomicznym Sinciang-Ujgur, a od północy z kirgiskim obwodem tałaskim.
Wilajet składa się z siedmiu dystryktów (tadż. "ноҳия"):
Warunki naturalne.
Główną część wilajetu zajmują góry Pamir, razem z najwyższym wzniesieniem tego łańcucha oraz kraju, Szczytem Ismaila Samaniego (7495 m n.p.m.). Zachodnia część obejmuje głębokie i wąskie doliny o względnej wysokość 3000-4000 m z wiecznym śniegiem oraz lodowcami. Część wschodnia to rozległe doliny i bezdroża o względnej wysokość 1200-1800 m o charakterze pustyni wysokogórskiej.
Najważniejszą rzeką regionu, zasilaną przez dopływy Burtang i Gunt, jest Pandż. Wyznacza on granicę tadżycko-afgańską. Powierzchnie obszaru pokrywają także liczne jeziora, jak np. Kara-kul, Jezioro Sareskie, Jaszilkul czy Zurkul.
Tereny wilajetu należą do alpejsko-himalajskiej strefy sejsmicznej.
Klimat.
Klimat Górskiego Badachszanu klasyfikowany jest jako podzwrotnikowy kontynentalny wybitnie suchy oraz jako górski. Temperatura w styczniu wynosi -8°C na zachodzie i do -20°C na wschodzie, a w lipcu między 13 a 22°C. Średnia roczna suma opadów na zachodzie to 240 mm, na zachodzie 60 mm, a na obszarach górskich 1000 mm.
Ludność.
Okręg jest zamieszkiwany głównie przez Tadżyków (90,4%), ale także przez Kirgizów (6,7%) i Rosjan (1,4%). 13% ludności mieszka w miastach (głównie w stolicy). 

</doc>
<doc id="173913" url="https://pl.wikipedia.org/wiki?curid=173913" title="Sad al-Abd Allah as-Salim as-Sabah">
Sad al-Abd Allah as-Salim as-Sabah

Sad al-Abd Allah as-Salim as-Sabah, arab. سعد العبد الله السالم الصباح (ur. 1929 w Kuwejcie, zm. 13 maja 2008 tamże) – emir Kuwejtu od 15 do 24 stycznia 2006, zdetronizowany przez parlament.
Zarys biografii.
Syn emira Kuwejtu Abd Allaha III. Po ukończeniu szkół w Kuwejcie podjął służbę w policji, dochodząc do wysokich stopni oficerskich. Odbył m.in. kurs policyjny w londyńskim College Hendon. Po opuszczeniu Kuwejtu przez Brytyjczyków został w 1962 wyznaczony na stanowisko ministra spraw wewnętrznych, był również później ministrem obrony. W 1978 został wyznaczony następcą tronu oraz powołany na stanowisko premiera przez swojego kuzyna, emira Kuwejtu Dżabira as-Sabaha. Rządem kierował do lipca 2003. W styczniu 2006 po śmierci emira Dżabira objął tron. Jednak już po dziesięciu dniach, ze względu na zły stan zdrowia (m.in. nowotwór jelita grubego), zdecydował się – po konsultacjach z rodziną panującą – abdykować. Jednocześnie odwołał go z funkcji głowy państwa parlament.
Stan zdrowia szejka Sada (który w pogrzebie emira Jabira uczestniczył na wózku inwalidzkim) budził już wcześniej obawy co do możliwości przejęcia przez niego władzy. Istniały spekulacje, że podobnie jak wcześniej funkcja premiera, tak i tytuł następcy tronu przejdzie na kuzyna Sada, a brata przyrodniego Dżabira, szejka Sabaha. Spekulacje te zostały ucięte oświadczeniem szejka Sada w listopadzie 2005, ale ostatecznie rzeczywiście władzę po krótkim panowaniu Sada przejął szejk Sabah.

</doc>
<doc id="173914" url="https://pl.wikipedia.org/wiki?curid=173914" title="Grzegorz Fitelberg">
Grzegorz Fitelberg

Grzegorz Fitelberg (ur. 18 października 1879 w Dyneburgu, zm. 10 czerwca 1953 w Katowicach) – polski dyrygent, kompozytor i skrzypek.
Życiorys.
Był synem muzyka wojskowego Hozjasza Fitelberga. W latach 1891–1896 odbył studia w Instytucie Muzycznym w Warszawie pod kierunkiem Stanisława Barcewicza (skrzypce) i Zygmunta Noskowskiego (kompozycja). W 1896 został skrzypkiem orkiestry Teatru Wielkiego w Warszawie, a od 1901 był ponadto koncertmistrzem (w 2. grupie skrzypków) Filharmonii Warszawskiej. Wówczas zwrócił na siebie uwagę jako kompozytor: 1898 zdobył I nagrodę na konkursie imienia Ignacego Paderewskiego w Lipsku za "Sonatę a-moll" na skrzypce i fortepian. W 1901 analogiczny sukces przyniosło mu na konkursie hrabiego Maurycego Zamoyskiego w Warszawie "Trio f-moll" na skrzypce, wiolonczelę i fortepian. W sezonie 1904/1905 zadebiutował w Filharmonii Warszawskiej jako dyrygent.
Dalsza działalność artystyczna Fitelberga rozwijała się pod znakiem znajomości (od 1901), a następnie przyjaźni i współpracy z Karolem Szymanowskim. W 1905 współorganizował z nim i prowadził Spółkę Nakładową Młodych Kompozytorów Polskich. W 1906 dyrygował pierwszymi koncertami Młodej Polski, w Warszawie (6 lutego) i Berlinie (30 marca), na których – obok utworów Szymanowskiego, Karłowicza, Różyckiego i Szeluty – wykonał własny poemat symfoniczny "Pieśń o sokole". W sezonie 1906/1907 wystąpił kilkakrotnie w filharmonii w Berlinie, dyrygując poematami symfonicznymi Richarda Straussa, a w następnym sezonie prowadził polskie prawykonanie "Salome" tego kompozytora w Teatrze Wielkim w Warszawie. W latach 1908–1911 stał na czele Filharmonii Warszawskiej, występując zarazem gościnnie w Berlinie, Lipsku, Dreźnie i Wiedniu. Latem 1910 prowadził orkiestrę w Majorenhofie k. Rygi, gdzie 12 września wykonał próbnie część 1 nieukończonej jeszcze "II Symfonii" Szymanowskiego; w całości utwór ten (jemu dedykowany) przedstawił 7 kwietnia 1911 w Filharmonii Warszawskiej. W latach 1912–1913 był dyrygentem Hofoper w Wiedniu; występował tu także z orkiestrą Konzertverein, z którą 25 i 26 kwietnia 1912 gościł w Krakowie.
W 1913 powrócił na krótko do Warszawy, a następnie na zaproszenie Siergieja Kusewickiego udał się do Rosji. W latach 1914–1919 działał w Piotrogrodzie: 19 listopada 1914 dyrygował koncertem muzyki polskiej (Moniuszko, Fitelberg, Karłowicz, Szymanowski), następnie prowadził orkiestrę teatru Muzykalnaja Drama oraz orkiestrę Teatru Maryjskiego i Michajłowskiego. Od 1917 dyrygował również Orkiestrą Państwową, a po wyjeździe Kusewickiego (1920) stanął na jej czele. W sezonie 1920/1921 był dyrygentem Teatru Wielkiego w Moskwie. W 1921 – po krótkim pobycie w kraju – objął stanowisko dyrygenta Baletów Rosyjskich Siergieja Diagilewa. Współpracował z tym zespołem do 1924, dyrygując na zmianę z Ernestem Ansermetem i Eugene Goossensem m.in. w Paryżu, Londynie, Monte Carlo i Brukseli; 3 czerwca 1922 dyrygował prawykonaniem "Mawry" Strawińskiego w paryskiej Operze. W latach 1924–1934 kierował Filharmonią Warszawską oraz współpracował z Teatrem Wielkim w Warszawie; 1926–1933 wystawił opery: "Złoty kogucik" Rimskiego-Korsakowa, "Beatrix Cenci" Różyckiego, "Demon" Rubinsteina, "Faust" Gounoda, "Carmen" Bizeta, "Eugeniusz Oniegin" Czajkowskiego, "Cyganeria" Pucciniego. Występował także za granicą, m.in. w 1925 dał serię koncertów w Teatro Colón w Buenos Aires, w 1929 wystawił opery Borodina, Musorgskiego i Rimskiego-Korsakowa w Opéra Privé de Paris, z którą odbył tournée po krajach Ameryki Łacińskiej. W 1929 wybudował willę w Warszawie na Saskiej Kępie przy ul. Elsterskiej 3, w której mieszkał wraz z Haliną Szmolcówną. W latach 1934–1939 zorganizował i prowadził Orkiestrę Symfoniczną Polskiego Radia w Warszawie. Oprócz stałych koncertów radiowych występował z tym zespołem na koncertach publicznych w Warszawie i Krakowie (koncerty wawelskie w latach 1936–1939), a także na Wystawie Światowej w Paryżu (1937), gdzie orkiestra zdobyła złoty medal.
W listopadzie 1939 Fitelberg opuścił Warszawę i – w dramatycznych okolicznościach, przez Wiedeń i Mediolan – udał się do Paryża. W 1940 wystąpił tu kilkakrotnie oraz dał szereg koncertów w Bristolu (dla BBC), Londynie i Hadze na rzecz polskich ofiar wojny. W listopadzie 1940 wyjechał do Ameryki Południowej; 1940/41 był dyrygentem w Teatro Colón w Buenos Aires. Lata 1942–1945 spędził w USA, podejmując się różnych zajęć (instrumentowanie, dyrygowanie) i godząc się na artystyczne kompromisy. „Dobre koncerty” – jak pisał 6 listopada 1945 do Stefana Spiessa – miał jedynie w Montrealu, Toronto oraz w Nowym Jorku z Witoldem Małcużyńskim i Bronisławem Hubermanem (Bach, Beethoven, Szymanowski).
W 1946 powrócił do Europy, gdzie rozwinął ożywioną działalność koncertową, zwłaszcza w Wielkiej Brytanii, krajach niderlandzkich i skandynawskich. W październiku 1946 w Krakowie poprowadził swój pierwszy koncert po powrocie do kraju ("Epizod na maskaradzie" Karłowicza, "Koncert skrzypcowy" Palestra, "Harnasie" Szymanowskiego). W 1947 objął dyrekcję Wielkiej Orkiestry Symfonicznej Polskiego Radia w Katowicach. Z orkiestrą tą występował również w Warszawie, Wrocławiu, Krakowie oraz w Czechosłowacji (1948), Rumunii i na Węgrzech (1950). W ostatnich latach współpracował ze swoim następcą, Janem Krenzem. Fitelberg zajmował się także dydaktyką: w latach 1927–1930 prowadził klasę dyrygentury i orkiestry w konserwatorium w Warszawie, w sezonie 1950/51 był profesorem Państwowej Wyższej Szkoły Muzycznej w Katowicach. Do jego uczniów należeli m.in. Mieczysław Mierzejewski, Marian Neuteich, Olgierd Straszyński oraz Karol Stryja, który był inicjatorem Międzynarodowego Konkursu Dyrygentów im. Grzegorza Fitelberga.
Zmarł 10 czerwca 1953 roku w Katowicach. Został pochowany w Alei Zasłużonych na Cmentarzu Wojskowym na Powązkach (kwatera A24-tuje-16).
W 2004 r., w 125. rocznicę urodzin artysty, z inicjatywy Krzysztofa Szyrszenia – pracującego wówczas w Ambasadzie RP w Rydze polskiego pianisty, tłumacza i animatora polsko-łotewskiej współpracy kulturalnej, zorganizowano na Łotwie szereg imprez poświęconych Fitelbergowi, oraz odsłonięto pamiątkową tablicę w Dyneburgu – mieście urodzenia dyrygenta.
Grzegorz Fitelberg był ojcem kompozytora Jerzego Fitelberga (1903–1951).
Fitelberg a nowa muzyka polska.
Prawykonania.
Fitelberg był pierwszym wykonawcą wielu utworów, m.in.:
Instrumentacje i kompozycje.
Fitelberg, jako zręczny instrumentator, niejednokrotnie pomagał swemu przyjacielowi, Szymanowskiemu, w przełożeniu na orkiestrę symfoniczną jego pomysłów, lub też samodzielnie instrumentował jego utwory:
Także poemat symfoniczny Karłowicza "Epizod na maskaradzie" op. 14 został przez niego dokończony i częściowo zinstrumentowany po przedwczesnej śmierci kompozytora.
Kompozycję z biegiem lat Fitelberg zarzucił; za warte wzmianki utwory uważał:
Inne utwory orkiestrowe:
Utwory kameralne:
Dyskografia.
Istnieją dwie płyty CD z utworami Grzegorza Fitelberga: Dzieła wszystkie na skrzypce i fortepian (Acte Préalable AP0207; wyd. 2010) oraz Trio fortepianowe op. 10 i pieśni op. 21 i 22 (Acte Préalable AP0287; wyd. 2013)
Istnieją trzy wydane płyty CD z nagraniami dokonanymi przez Fitelberga:
Upamiętnienie.
W Katowicach nazwano jego imieniem Radiowy Dom Muzyki oraz dwa konkursy – Ogólnopolski Konkurs Kompozytorski i Międzynarodowy Konkurs Dyrygentów (od 1980).
Jest też patronem Państwowej Szkoły Muzycznej I i II stopnia w Chorzowie.
Anegdota.
Grzegorz Fitelberg jest bohaterem anegdoty, wedle której 6 marca 1953 (dzień po śmierci Stalina i Prokofjewa), po przyjściu na próbę orkiestry (symfonicznej PR w Katowicach) miał wygłosić mowę ku pamięci wielkiego kompozytora i poprosił o minutę ciszy. Następnie zwrócił się do koncertmistrza Władysława Wochniaka: "Władziu, czy to prawda, że umarł Stalin?".

</doc>
<doc id="173916" url="https://pl.wikipedia.org/wiki?curid=173916" title="Znacznik meta">
Znacznik meta

Znaczniki meta (ang. "meta elements") – zbiór znaczników w sekcji nagłówkowej dokumentu używany do opisu jego zawartości, stosowany przy tworzeniu stron internetowych w formacie HTML oraz XHTML.
Za ich pomocą można przypisać danemu dokumentowi takie wartości, jak adres e-mail, imię i nazwisko autora strony, datę jej powstania, słowa kluczowe itp. Można również zadeklarować kodowanie strony.

</doc>
<doc id="173917" url="https://pl.wikipedia.org/wiki?curid=173917" title="Adamów (powiat łukowski)">
Adamów (powiat łukowski)

Adamów – wieś w Polsce, położona w województwie lubelskim, w powiecie łukowskim, siedziba gminy Adamów. Obok miejscowości przepływa Motwica, niewielka rzeka dorzecza Wisły. Dawniej miasto.
W drugiej połowie XVI wieku prywatne miasto szlacheckie Jadamów, położone w ziemi stężyckiej w województwie sandomierskim. Miejscowość była przejściowo siedzibą gminy Gułów. W latach 1975–1998 wieś należała administracyjnie do województwa siedleckiego. Historycznie Adamów leży na ziemi stężyckiej w województwie sandomierskim w Małopolsce.
Na terenie wsi utworzono dwa sołectwa Adamów I i Adamów II.
Miejscowość jest siedzibą parafii rzymskokatolickiej Podwyższenia Krzyża Świętego, należącej do metropolii lubelskiej, diecezji siedleckiej, dekanatu Adamów.
W obszar wsi wchodzą:
Historia.
Adamów do XVIII w..
Lokacja miasta pierwotnie pod nazwą Jadaromin nastąpiła na podstawie dokumentu wydanego w 1539 przez króla Zygmunta I Starego. Właściciele miejscowości, bracia Adam i Hieronim Rusieccy, wystąpili w 1545 roku o erygowanie parafii. W 1569 roku miasto liczyło 415 mieszkańców, a w 1576 już 700. W XIX wieku mieszkało tu około 1000 osób w 90 domach. W późniejszych latach był własnością Czartoryskich. Na przełomie XVIII i XIX w. wzniesiono nowy barokowo-klasycystyczny kościół.
Adamów między XIX a XXI w..
W 1869 roku Adamów utracił prawa miejskie i został włączony do gminy Gułów. W 1873 roku podjęto uchwałę o utworzeniu szkoły, a już kilka lat później, w 1880, przeniesiono siedzibę gminy z powrotem do Adamowa. W 1915 roku miejscowość została zajęta przez wojska niemieckie i austro-węgierskie. W październiku 1939 roku, podczas kampanii wrześniowej toczyły się tu walki bitwy pod Kockiem. W 1943 roku w pożarze spłonęło centrum wsi. W latach okupacji w okolicach działały różne oddziały partyzanckie. W sierpniu 1942 r. oddział Gwardii Ludowej im. Jana Kilińskiego dowodzony przez byłego jeńca radzieckiego Serafima Aleksiejewa odbił z rąk niemieckich transport ok. 200 Żydów przeznaczonych na wywiezienie do Treblinki, zniszczono wówczas urząd graniczny i przerwano łączność telefoniczną. Partyzanci rozbili też w listopadzie 1942 urząd gminy i mleczarnię oraz uderzyli na posterunek policji. Adamów został zajęty przez Armię Czerwoną 26 lipca 1944.
Historia Żydów w Adamowie.
Pierwsza wzmianka o Żydach w Adamowie pochodzi z 1827 roku, gdy było ich 108, co stanowiło 18,4% całej ludności. Początkowo podlegali gminie w Kocku, zaś w drugiej połowie XIX w. utworzyli własną gminę. Mieli synagogę i cmentarz. W 1921 roku było ich 664, co stanowiło 34,3% całej ludności. Do gminy żydowskiej należały rzeźnia rytualna oraz mykwa. W latach 20. XX w. działała Organizacja Syjonistyczna oraz syjonistyczno-ortodoksyjna partia „Mizrachi”.
W listopadzie 1940 roku Niemcy rozstrzelali na cmentarzu grupę około 40 Żydów. W Adamowie hitlerowcy zorganizowali getto. Znaleźli się w nim żydowscy mieszkańcy Adamowa i okolicznych miejscowości oraz przesiedleńcy z Nasielska. W połowie października 1942 roku getto stopniowo było likwidowane. Około 300 osób starszych i niedołężnych Niemcy zamordowali na przedmieściach Adamowa, na łące, na wschód od kościoła. 1724 osoby zostały przeniesione do getta w Łukowie, by następnie w dniach 26–27 października 1942 roku oraz 7–11 listopada 1942 roku, wraz z mieszkańcami Łukowa, Kocka, Wojcieszkowa, Stanina i innych okolicznych miejscowości trafić do obozu zagłady w Treblince. W getcie pozostała jedynie niewielka grupa z obozu pracy. W sierpniu 1943 getto i obóz pracy zostały zlikwidowane.
Zabytki.
We wsi znajduje się zabytkowy klasycystyczny kościół parafialny z 1. połowy XIX w.
28 grudnia 2021 udostępniono miejscową dzwonnicę jako wieżę widokową; ponadto w obiekcie prezentowane są dokumenty związane z historią parafii.
Oświata.
Znajduje się tu Publiczna Szkoła Podstawowa im. Henryka Sienkiewicza, Gimnazjum oraz Zespół Szkół im. gen. Franciszka Kamińskiego, składający się z Liceum Ogólnokształcącego im. Batalionów Chłopskich, Liceum Profilowanego i Zasadniczej Szkoły Zawodowej.
Sport.
We wsi działa powstały w 1949 roku piłkarski Ludowy Klub Sportowy Sokół Adamów, który w sezonie 2020/21 występował w bialskiej klasie okręgowej. Największym osiągnięciem piłkarzy Sokoła były występy w bialskopodlasko-siedleckiej klasie międzywojewódzkiej (czwarty poziom rozgrywek piłkarskich) w sezonach: 1992/93, 1993/94 i 1994/95 oraz w lubelskiej IV lidze w sezonach: 2005/06, 2008/09 i 2017/18.

</doc>
<doc id="173918" url="https://pl.wikipedia.org/wiki?curid=173918" title="Theodor Wotschke">
Theodor Wotschke

Theodor Wotschke (ur. 23 marca 1871 w Międzyrzeczu, zm. 11 września 1939 w Pratau) – niemiecki historyk protestantyzmu, filozof, teolog ewangelicki, pedagog.
Życiorys.
Był wikariuszem u pastora Bertholda Harhausena w Nowych Skalmierzycach. Ukończył teologię i filozofię na uniwersytetach w Halle i w Berlinie oraz ewangelickie Seminarium Duchowne w Wittenberdze (rok 1895). Doktoryzował się z filozofii w 1896 roku w Lipsku. W 1900 roku otrzymał stopień licencjata teologii na Uniwersytecie Wrocławskim.
Uczył m.in. w Królewskim Gimnazjum w Ostrowie. Był członkiem korespondentem Węgierskiego Towarzystwa Literackiego w Koloszvar w Siedmiogrodzie. Poza pracą naukową pełnił także czynnie posługę kapłańską.
Zajmował się historią protestantyzmu w Prusach, na Litwie, na Śląsku, w Wielkopolsce (doskonale władał językiem polskim). Pisał między innymi o wpływach protestanckich na dworze Zygmunta Augusta, o Stanisławie Hozjuszu, Stanisławie Lubomirskim, Stanisławie Ostrorogu, Janu Łaskim. Ponadto był autorem przewodnika po Poznaniu.
Otrzymał tytuły doktora "honoris causa" Uniwersytetu Halle-Wittenberg i Uniwersytetu Wrocławskiego (oba w 1917 roku). Został także wyróżniony, w 1925 roku, honorowym członkostwem Poznańskiego Towarzystwa Historycznego.
Krótko przed śmiercią, wszystkie swoje pisma przekazał do macierzystego uniwersytetu w Halle.

</doc>
<doc id="173919" url="https://pl.wikipedia.org/wiki?curid=173919" title="Postmodernizm">
Postmodernizm



</doc>
<doc id="173922" url="https://pl.wikipedia.org/wiki?curid=173922" title="Flara (fotografia)">
Flara (fotografia)

Flara (halacje) – efekt optyczny pojawiający się na obrazie na skutek interakcji promieni światła z soczewkami obiektywu kamery lub aparatu fotograficznego, gdy obiektyw skierowany jest na źródło światła (np. słońce). Najczęściej jest on widoczny w formie półprzezroczystych różnokolorowych okręgów. 
Flary mogą pojawiać się na zdjęciach jako uboczny efekt aparaturowy; mogą też być wykorzystywane świadomie jako efekt specjalny. Natomiast w obróbce cyfrowej stosowane są narzędzia do imitacji tego typu efektów dostępne w większości programów do edycji grafiki rastrowej. 

</doc>
<doc id="173924" url="https://pl.wikipedia.org/wiki?curid=173924" title="Jan Chrapek">
Jan Chrapek

Jan Chrapek (ur. 18 lipca 1948 w Józefinie, zm. 18 października 2001 w Starych Sieklukach) – polski duchowny rzymskokatolicki, michalita, doktor nauk teologicznych, przełożony generalny zgromadzenia michalitów w latach 1986–1992, biskup pomocniczy drohiczyński w latach 1992–1994, biskup pomocniczy toruński w latach 1994–1999, biskup diecezjalny radomski w latach 1999–2001.
Życiorys.
Urodził się 18 lipca 1948 w Józefinie (obecnie Skolankowska Wola). Jego brat Marek został podsekretarzem stanu w Ministerstwie Rolnictwa i Rozwoju Wsi, a siostry Barbara i Agnieszka wstąpiły do Zgromadzenia Sióstr św. Michała Archanioła (michalitki).
W 1963 rozpoczął nowicjat w Zgromadzeniu św. Michała Archanioła (michalici), w 1965 złożył pierwsze śluby zakonne. Kształcił się w niższym seminarium duchownym michalitów w Miejscu Piastowym, a egzamin dojrzałości zdał w 1967 w Liceum Ogólnokształcącym w Krośnie. Śluby wieczyste złożył 26 sierpnia 1969 na ręce generała zakonu Władysława Moraza. W latach 1967–1969 pracował jako wychowawca w Zakładzie Specjalnej Troski dla Chłopców w Strudze k. Warszawy. Jednocześnie studiował zaocznie w Państwowym Instytucie Pedagogiki Specjalnej w Warszawie i uczestniczył w kursach reżyserii filmowej prowadzonych na Uniwersytecie Warszawskim.
W latach 1969–1975 odbył studia filozoficzno-teologiczne w Wyższym Seminarium Duchownym Księży Michalitów w Krakowie. Od 1971 poszerzał wykształcenie w zakresie socjologii religii i zagadnień pastoralnych, studiując na Papieskim Wydziale Teologicznym w Krakowie. Święceń prezbiteratu udzielił mu 3 maja 1975 w Domu Macierzystym Zgromadzenia św. Michała Archanioła w Miejscu Piastowym biskup diecezjalny przemyski Ignacy Tokarczuk. W latach 1975–1979 kontynuował studia w Instytucie Teologii Pastoralnej Wydziału Teologicznego Katolickiego Uniwersytetu Lubelskiego. Tamże w 1976 uzyskał magisterium-licencjat z teologii pastoralnej, a w 1979 na podstawie dysertacji "Uwarunkowania recepcji programów telewizyjnych przez młodzież" otrzymał doktorat. W latach 1980–1981 przebywał na studiach w Louvain, gdzie przygotowywał rozprawę habilitacyjną "Technologie komunikowania a kultura", a od 1983 do 1984 przebywał w celach naukowych w Międzynarodowym Instytucie Badań nad Kulturą i Komunikowaniem w Londynie.
W latach 1982–1983 zajmował stanowisko rektora Papieskiego Sanktuarium Maryjnego w Castel Sant′Elia koło Rzymu. W latach 1984–1986 pełnił funkcję redaktora naczelnego miesięcznika „Powściągliwość i Praca”. Prowadził duszpasterstwo inteligencji przy kościele Matki Bożej Królowej Aniołów w Warszawie. Organizował Bieszczadzkie Koncerty Muzyki Religijnej. W latach 1986–1992 sprawował urząd przełożonego generalnego zgromadzenia michalitów. Od 1989 do 1992 był przewodniczącym Konferencji Wyższych Przełożonych Męskich Instytutów Zakonnych i Stowarzyszeń Życia Apostolskiego w Polsce.
W latach 1979–1980 był wychowawcą w Wyższym Seminarium Duchownym Księży Michalitów w Krakowie. W 1984 został wykładowcą Akademii Teologii Katolickiej w Warszawie, a w 1989 Uniwersytetu Warszawskiego. W latach 1985–1986 objął wykłady zlecone z tematyki mediów w krajach socjalistycznych na Papieskim Uniwersytecie Gregoriańskim w Rzymie. W Wyższym Seminarium Duchownym w Drohiczynie prowadził zajęcia z katolickiej nauki społecznej i środków masowego przekazu.
25 marca 1992 papież Jan Paweł II mianował go biskupem pomocniczym diecezji drohiczyńskiej ze stolicą tytularną Cataquas. Święcenia biskupie otrzymał 6 czerwca 1992 w katedrze Trójcy Przenajświętszej w Drohiczynie. Konsekrował go arcybiskup Józef Kowalczyk, nuncjusz apostolski w Polsce, któremu asystowali Władysław Jędruszuk, biskup diecezjalny drohiczyński, i Jan Mazur, biskup diecezjalny siedlecki. Na dewizę biskupią wybrał słowa "„Quis ut Deus”" ("Któż jak Bóg"). Jako biskup pomocniczy rezydował w Sokołowie Podlaskim przy konkatedrze Niepokalanego Serca Najświętszej Maryi Panny. W latach 1992–1994 był wikariuszem generalnym diecezji, a po śmierci biskupa Władysława Jędruszuka od 25 maja do 10 lipca 1994 sprawował urząd administratora diecezji. W kurii diecezjalnej pełnił funkcje przewodniczącego diecezjalnej rady gospodarczej i referenta ds. zakonnych. Zainicjował zorganizowanie w 1994 Ekumenicznego Kongresu Rodzin w Drohiczynie, a także wybudowanie nowego gmachu drohiczyńskiego seminarium duchownego.
20 czerwca 1994 został przeniesiony na urząd biskupa pomocniczego diecezji toruńskiej.
28 czerwca 1999 został mianowany biskupem diecezjalnym diecezji radomskiej. Ingres odbył 21 sierpnia 1999. Jako ordynariusz wspierał działalność charytatywną, m.in. otwierając stołówki i aptekę dla ubogich, a także duszpasterstwo młodzieży.
W ramach Konferencji Episkopatu Polski był wiceprzewodniczącym i przewodniczącym Komisji (Rady) ds. Środków Społecznego Przekazu i wiceprzewodniczącym Komisji ds. Wspólnot Zakonnych i Instytutów Życia Konsekrowanego. Wszedł w skład Rady Programowej Katolickiej Agencji Informacyjnej. Podczas II Ogólnopolskiego Synodu Plenarnego objął funkcję przewodniczącego Komisji ds. Środków Społecznego Przekazu. Przez Konferencję Episkopatu Polski został wyznaczony do zorganizowania sieci radiostacji diecezjalnych w Polsce. Uczestniczył w przygotowaniach podróży apostolskich Jana Pawła II do Polski w latach 1997 i 1999. Działał w Radzie Konferencji Episkopatów Europy, gdzie był odpowiedzialny za media katolickie w Europie Wschodniej. W 2001 został mianowany konsultorem Papieskiej Rady ds. Środków Społecznego Przekazu.
Zginął 18 października 2001 w wypadku samochodowym w Starych Sieklukach. 22 października 2001 został pochowany w katedrze radomskiej.
Wyróżnienia, upamiętnienie.
W 2002 został pośmiertnie laureatem Medalu św. Brata Alberta.
W 2002 rozpoczęto przyznawanie dwóch nagród jego imienia: Nagrody „Ślad” i Nagrody „TOTUS medialny”. W 2002 jego imię zostało nadane Wyższej Szkole Biznesu w Radomiu. W 2002 zapoczątkowano konkurs o stypendium i indeks jego imienia, w którym maturzyści z biednych rodzin ubiegają się o możliwość studiowania dziennikarstwa, polityki społecznej i nauk politycznych na Uniwersytecie Warszawskim i Uniwersytecie Jagiellońskim. Przy radomskim Caritasie został utworzony fundusz jego imienia udzielający pomocy potrzebującym.
Jego imię nadano placowi w Toruniu.

</doc>
<doc id="173926" url="https://pl.wikipedia.org/wiki?curid=173926" title="Krzysztof Trzciński">
Krzysztof Trzciński



</doc>
<doc id="173927" url="https://pl.wikipedia.org/wiki?curid=173927" title="Krzysztof Komeda-Trzciński">
Krzysztof Komeda-Trzciński



</doc>
<doc id="173928" url="https://pl.wikipedia.org/wiki?curid=173928" title="Flara (pirotechnika)">
Flara (pirotechnika)

Flara (także: "rakieta sygnalizacyjna") – przyrząd pirotechniczny służący do sygnalizacji (w przeciwieństwie do racy, która pełni głównie funkcję oświetleniową), bazujący na reakcji egzotermicznej. Flary są często zaopatrywane w silnik rakietowy, dzięki którym mogą one wzlatywać wysoko w niebo. Pociski te mogą być odpalane zarówno z ziemi, jak i ze specjalnych rakietnic, zwanych też pistoletami sygnałowymi. Wynalazcą flar jest Amerykanka Martha Coston. 
Flary są stosowane w:
Często dodatkowymi składnikami mieszanin pirotechnicznych wykorzystywanych we flarach są substancje barwiące płomień (np. sole baru, strontu), oraz obniżające temperaturę reakcji, a więc pośrednio przedłużające czas palenia się flary.

</doc>
<doc id="173929" url="https://pl.wikipedia.org/wiki?curid=173929" title="Kukuryki">
Kukuryki

Kukuryki – wieś sołecka w Polsce położona w województwie lubelskim, w powiecie bialskim, w gminie Terespol, nad rzeką Bug.
W latach 1975–1998 miejscowość administracyjnie należała do województwa bialskopodlaskiego. Według Narodowego Spisu Powszechnego (III 2011 r.) liczyła 48 mieszkańców i była 23. co do wielkości miejscowością gminy Terespol.
Wierni Kościoła rzymskokatolickiego należą do parafii Świętej Trójcy w Terespolu.
Transport.
We wsi znajduje się drogowe towarowe przejście graniczne pomiędzy Polską a Republiką Białorusi.

</doc>
<doc id="173930" url="https://pl.wikipedia.org/wiki?curid=173930" title="Rem Koolhaas">
Rem Koolhaas

Rem Koolhaas (ur. 17 listopada 1944 w Rotterdamie) – holenderski architekt i publicysta, laureat Nagrody Pritzkera (2000) i Nagrody Miesa van der Rohe (2005).
Koolhaas, syn pisarza i krytyka filmowego Antona Koolhaasa, spędził część dzieciństwa w Indonezji. Po powrocie do Holandii pracował jako autor scenariuszy i dziennikarz.
W latach 1968–1972 studiował na Architectural Association School of Architecture w Londynie. Zasłynął wpierw swoimi publikacjami, realizować swoje pomysły zaczął stosunkowo późno. Od 1975 prowadzi biuro OMA (Office for Metropolitan Architecture) w Rotterdamie. Jest jednym z najbardziej wpływowych architektów współczesnych, zarówno poprzez swoją architekturę, jak przede wszystkim poprzez głoszone teorie. W końcu lat 80. XX w. Koolhaas był zaliczany do głównych przedstawicieli dekonstruktywizmu. Eklektyczny i różnorodny styl Koolhaasa nawiązuje dziś często do dzieł wielkich modernistów, lecz traktuje je przewrotnie, jako element gry formalnej. Jego budynki najczęściej posiadają rygorystyczny, lecz bardzo daleki od banału schemat funkcjonalny, na przykład poszczególne funkcje piętrzone są wieżowo.
Koolhaas jest profesorem na Uniwersytecie Harvarda.

</doc>
<doc id="173943" url="https://pl.wikipedia.org/wiki?curid=173943" title="Model Newtona">
Model Newtona



</doc>
<doc id="173944" url="https://pl.wikipedia.org/wiki?curid=173944" title="Józef Bendziecha">
Józef Bendziecha

Józef Bendziecha (ur. 1956 w Ostrowie Wielkopolskim) – polski rysownik i ilustrator.
Absolwent Państwowego Liceum Sztuk Plastycznych w Poznaniu. W latach osiemdziesiątych publikował jako poeta i rysownik w ramach ostrowskiej grupy poetyckiej "Cztery słowa", do której należał m.in. Paweł Berkowski.
Zajmuje się głównie rysunkiem satyrycznym, grafiką i ilustracją prasową, choć jego zainteresowania twórcze dotykają także obszarów komiksu i animacji. 
Jako ilustrator i rysownik publikował zarówno w prasie lokalnej ("Gazeta Ostrowska", "Południowa Wielkopolska") jak i w wielu renomowanych gazetach i czasopismach ogólnopolskich ("Gazeta Wyborcza", "Polityka", "Wprost") czy zagranicznych ("L'estacade").
Artysta ma na swoim koncie udział w ponad stu pięćdziesięciu wystawach w Polsce i za granicą (Europa, Korea Południowa, Australia, Brazylia, Turcja, Argentyna). W swoich działaniach artystycznych wykorzystuje nowatorskie sposoby prezentacji (wykorzystanie internetu, zastosowanie form ogłoszeniowych, autorska akcja "Plakat do niczego"). Ponadto jest pomysłodawcą plikografii, a zarazem twórcą tego terminu.
Do najważniejszych wyróżnień należą:

</doc>
<doc id="173946" url="https://pl.wikipedia.org/wiki?curid=173946" title="Sortowanie zewnętrzne">
Sortowanie zewnętrzne

Sortowanie zewnętrzne, sortowanie plików (ang. "external sort") – rodzaj algorytmów sortowania, które są stosowane, kiedy z pewnych względów nie jest możliwe jednoczesne umieszczenie wszystkich elementów zbioru sortowanego w pamięci operacyjnej.

</doc>
<doc id="173947" url="https://pl.wikipedia.org/wiki?curid=173947" title="Depresja oddechowa">
Depresja oddechowa

Depresja oddechowa – zmniejszenie minutowej objętości oddechowej poprzez zmniejszenie częstości oddechów oraz/lub zmniejszenie objętości oddechowej. Stłumienie oddychania może wystąpić wskutek przedawkowania m.in. narkotyków, alkoholu, leków nasennych, środków znieczulających, środków zwiotczających, przeciwbólowych czy uspokajających. Depresja oddechowa może także pojawić się u osób wrażliwych na ww. środki.
Stłumienie czynności ośrodka oddechowego jest wynikiem osłabienia reakcji na zwiększone stężenie dwutlenku węgla w surowicy krwi, co równa się z podwyższeniem progu pobudliwości w stosunku do dwutlenku węgla.
Depresja oddechowa przyczynia się do zwolnienia oraz spłycenia oddychania, bezdechu, a przy niezastosowaniu sztucznej wentylacji płuc może prowadzić do niewydolności oddechowej i następstwie do uduszenia się.
Procesy oddychania i wymiany gazowej są regulowane i kontrolowane przez wyspecjalizowane ośrodki zlokalizowane w pniu mózgu. Są one odpowiedzialne za stymulowanie mięśni oddechowych oraz kontrolowanie głębokości i częstotliwości, z jaką wykonujemy wdechy i wydechy. Na funkcjonowanie ośrodka oddechowego wpływ mają także receptory, które rozmieszczone są w różnych obszarach ludzkiego ciała. Receptory te są wrażliwe między innymi na poziom pH krwi, który nierozerwalnie wiąże się z poziomem dwutlenku węgla. Zdrowy człowiek, u którego poziom dwutlenku węgla jest prawidłowy, wykonuje mniej więcej od 14 do 16 oddechów na minutę. Gdy w organizmie dochodzi do nagromadzenia dwutlenku węgla, pH krwi ulega obniżeniu, co ma wpływa na przyspieszenie oddechów w celu pozbycia się nadmiaru CO2.
OBJAWY:
U przytomnych pacjentów pojawiać się może silne uczucie duszności i braku powietrza, prowadzące do znacznego niepokoju. Pacjenci mogą stawać się silnie pobudzeni i niespokojni. Wraz z dalszym postępowaniem zaburzeń czynności ośrodka oddechowego chorzy mogą prezentować nietypowy wzorzec oddychania – po kilku głębokich wdechach powietrza pojawiać się mogą u nich krótkotrwałe okresy bezdechu, omdlenia, zaburzenia równowagi. W skrajnych przypadkach zatrzymanie procesu oddechu może doprowadzić do zgonu, niepozorne przypominając utratę przytomności.

</doc>
<doc id="173964" url="https://pl.wikipedia.org/wiki?curid=173964" title="Weleryzacja">
Weleryzacja



</doc>
<doc id="173966" url="https://pl.wikipedia.org/wiki?curid=173966" title="Równanie biegunowe krzywej">
Równanie biegunowe krzywej

Równanie biegunowe krzywej – równanie krzywej płaskiej, opisujące ją we współrzędnych biegunowych.
Najczęściej jest to równanie w postaci jawnej podające długość promienia wodzącego w funkcji kąta:
rzadziej podające kąt w funkcji promienia:
Gdy równanie nie daje się przedstawić w żadnej z powyższych postaci, formułuje się je w postaci uwikłanej:

</doc>
<doc id="173967" url="https://pl.wikipedia.org/wiki?curid=173967" title="Kurna chata">
Kurna chata



</doc>
<doc id="173968" url="https://pl.wikipedia.org/wiki?curid=173968" title="Jadwiga Karolina Żak">
Jadwiga Karolina Żak

Jadwiga Karolina Żak CSFN, "siostra Maria Imelda od Jezusa Hostii" (ur. 29 grudnia 1892 w Oświęcimiu, zm. 1 sierpnia 1943 pod Nowogródkiem) – polska siostra zakonna, nazaretanka, błogosławiona Kościoła katolickiego.
Życiorys.
13 maja 1911 roku wstąpiła do zgromadzenia. W nowicjacie w Albano Laziale złożyła śluby zakonne. W 1936 przyjechała do Nowogródka. W latach 1922-30 pracowała jako nauczycielka i wychowawczyni w Gimnazjum "Nazaretanek" w Stryju.
Pracowała jako nauczycielka i wychowawczyni w internacie. Po wybuchu II wojny światowej była zakrystianką w nowogródzkim kościele farnym pw. Przemienienia Pańskiego.
Pierwsze represje spotkały siostrę ze strony sowieckiego okupanta. Po wkroczeniu Niemców oddała życie za mieszkańców miasta i została rozstrzelana przez gestapo w lasku pod Nowogródkiem razem z 10 innymi siostrami zakonnymi.
W pozostawionych zapiskach błogosławionej siostry Marii Imeldy czytamy:
Została beatyfikowana przez papieża Jana Pawła II 5 marca 2000 roku w grupie 11 męczennic z Nowogródka.

</doc>
<doc id="173969" url="https://pl.wikipedia.org/wiki?curid=173969" title="Włókowanie">
Włókowanie

Włókowanie – najpłycej działająca uprawka doprawiająca rolę, wykonywana za pomocą włóki, polegająca na jej ciągnięciu (wleczeniu) po powierzchni pola. Wyrównuje powierzchnię gleby, kruszy powstające zimą zaskorupienie, ugniata glebę, niszczy drobne kiełkujące chwasty. Nie rozbija brył, tylko wciska je w powierzchnię gleby. Jest to sposób uprawy roli rzadko stosowany obecnie jako samodzielna uprawa, ale lekka włóka bywa często stosowana w agregatach uprawowych, w których wyrównuje powierzchnię pola.
Włókowanie może być z powodzeniem zastąpione przez dające znacznie więcej korzyści bronowanie. W tradycyjnej uprawie roli był to pierwszy zabieg stosowany po orce głównie w celu wyrównania pola, w przypadku orki przedzimowej wykonywany na wiosnę. Niemniej jednak włókowanie może okazać się przydatne w uprawie roli wczesną wiosną. Włókowanie bywa stosowane wiosną na pastwiskach i łąkach, jako uprawa przyspieszająca wzrost traw i powodująca wyrównanie powierzchni poprzez likwidację kretowisk i innych nierówności.
Zalety włókowania:
Wady włókowania:

</doc>
<doc id="173971" url="https://pl.wikipedia.org/wiki?curid=173971" title="Jan Stanisław Cyganiewicz">
Jan Stanisław Cyganiewicz



</doc>
<doc id="173973" url="https://pl.wikipedia.org/wiki?curid=173973" title="Zbyszko I">
Zbyszko I



</doc>
<doc id="173974" url="https://pl.wikipedia.org/wiki?curid=173974" title="Franciszek Gaston de Bethune">
Franciszek Gaston de Bethune

Markiz Franciszek Gaston de Béthune (ur. 3 maja 1638 w Selles, zm. 4 października 1692) – poseł króla francuskiego Ludwika XIV na dwór Jana III Sobieskiego. W latach 1676–1684 i 1684–1692 ambasador francuski w Polsce.
Życiorys.
Syn Hipolita de Béthune, markiza Chabris, i Anny Marii de Beauvilliers. 20 stycznia 1669 w Ruel ożenił się z Ludwiką Marią d’Arquien, córką Henryka Alberta d’Arquiena i Franciszki de La Châtre; starszą siostrą Marii Kazimiery Sobieskiej, królowej Polski. Przebywał w Polsce w latach 1676–1681 i 1685–1691 jako poseł Ludwika XIV. Celem misji de Bethune'a było przekonania Jana III do sojuszu z Francją i Turcją przeciw Austrii.
Z Ludwiką Marią d’Arquien doczekał się czworga dzieci:

</doc>
<doc id="173975" url="https://pl.wikipedia.org/wiki?curid=173975" title="Jude Wanniski">
Jude Wanniski

Jude Wanniski – (ur. 17 czerwca 1936, zm. 29 sierpnia 2005) – amerykański dziennikarz i komentator, związany ze środowiskami konserwatywnymi. Najbardziej znany jest ze swoich cykli komentarzy gospodarczych, które pisał jako redaktor Wall Street Journal w latach 1972–1978.
W swojej publicystyce Wanniski ukuł termin „ekonomia podaży”, który przyjął się jako nazwa szkoły ekonomicznej. Swoje poglądy gospodarcze dziennikarz zawarł w książce "Tak działa świat", gdzie postulował powrót do klasycznych teorii ekonomii. Poglądy Wanniskiego miały znaczący wpływ na administrację prezydenta Reagana w latach 80.
W 1997 roku Jude Wanniski założył wirtualne centrum edukacyjne o nazwie „Uniwersytet Ekonomii Podaży”. Prowadził również organizację, zajmującą się komentowaniem wydarzeń politycznych, a także był przewodniczącym organizacji Polyconomics, zajmującej się doradztwem inwestycyjnym w oparciu o zasady ekonomii podaży.
Kontrowersje wokół Wanniskiego wzbudziły jego ostre wystąpienia na początku 2003 roku przeciwko inwazji USA na Irak. W październiku 2004 oficjalnie opowiedział się za kandydatem demokratów na prezydenta Johnem Kerrym, pomimo tego, że w 2000 roku jednoznacznie poparł George’a W. Busha. W swoich wystąpieniach przeciwko polityce Busha Wanniski miał powiedzieć, że „Pan Bush stał się imperialistą – takim, którego decyzje, jako głównodowodzącego uczyniły świat bardziej niebezpiecznym.”.

</doc>
<doc id="173976" url="https://pl.wikipedia.org/wiki?curid=173976" title="Kazimierz Leon Sapieha (1697–1738)">
Kazimierz Leon Sapieha (1697–1738)

Kazimierz Leon Sapieha, herbu Lis, (ur. 28 maja 1697, zm. 20 maja 1738) – generał artylerii litewskiej w latach 1725-1738, starosta wołpieński od 1727, a od 1735 wojewoda brzeskolitewski, rotmistrz chorągwi petyhorskiej i odznaczony Orderem Orła Białego.
Życiorys.
Był synem Aleksandra Pawła i Marii Krystyny de Béthune, córki Franciszka Gastona de Béthune, siostrzenicy królowej Marii Kazimiery. Jego braćmi byli Józef Stanisław i Michał Antoni.
Ożenił się z Karoliną Teresą Radziwiłł i został ojcem:
Był posłem na sejm 1729 roku.

</doc>
<doc id="173978" url="https://pl.wikipedia.org/wiki?curid=173978" title="Włóka (narzędzie)">
Włóka (narzędzie)

Włóka – narzędzie uprawowe służące do włókowania. Za włókę uznaje się każde narzędzie ciągnione po powierzchni pola nieposiadające zębów zagłębiających się w glebie.
Najczęściej jest to ciągnięta po powierzchni pola przez ciągnik rolniczy lub konia drewniana lub stalowa belka lub zespół kilku belek ustawionych prostopadle lub pod niewielkim skosem do kierunku jazdy. Włóka najczęściej składa się z belki głównej (posiada stojak do połączenia z podnośnikiem ciągnika), belki usztywniającej, zawiasu oraz tzw. sekcji włóki (jedna lub kilka belek połączonych przeważnie łańcuchami). Głębokość pracy włóki zwykle nie przekracza 5 cm. Włoka może być również elementem składowym agregatów uprawowych.
Działanie włóki polega głównie na ścinaniu i wyrównywaniu nierówności na wierzchniej warstwie skib. Efekt wykorzystania włóki jest jednak krótkotrwały i trwa tylko kilka dni. Dlatego też włóka jako samodzielne narzędzie jest rzadko stosowana, zaś częściej wchodzi w skład wieloczynnościowych agregatów uprawowych.
Jako włókę można wykorzystać (w jej najprostszej formie) kilka połączonych ze sobą zużytych opon.

</doc>
<doc id="173979" url="https://pl.wikipedia.org/wiki?curid=173979" title="Kazimierz Jan Sapieha">
Kazimierz Jan Sapieha

Kazimierz Jan Paweł Sapieha herbu Lis (ur. ok. 1642 roku, zm. 13 marca 1720 roku w Grodnie) – hrabia na Bychowie, wojewoda wileński w latach 1682–1703 i 1705–1720, hetman wielki litewski w latach 1683–1703 i 1705–1708, wojewoda połocki w 1670 roku, starosta generalny żmudzki w 1681 roku, hetman polny litewski w 1681 roku, podskarbi nadworny litewski w 1663 roku, marszałek Trybunału Głównego Wielkiego Księstwa Litewskiego w 1689 roku, podstoli wielki litewski w 1661 roku, cześnik wielki litewski w 1659 roku, starosta brzeski litewski w latach 1665–1670,starosta merecki, borysowski, wołpiński, oniksztyński, wielki poseł do cara Fiodora III Romanowa w 1678 roku.
Życiorys.
Syn Pawła Jana Sapiehy i Anny Barbary Kopeć, brat Franciszka Stefana, Benedykta Pawła i Leona Bazylego.
Od 1663 podskarbi nadworny litewski, od 1671 wojewoda połocki, od 1676 starosta żmudzki. 
Poseł sejmiku brzeskiego powiatu brzeskolitewskiego na sejm wiosenny 1666 roku. Poseł sejmiku brzeskolitewskiego na sejm zwyczajny 1664/1664 roku. Poseł sejmiku wołkowyskiego powiatu wołkowyskiego na sejm jesienny 1666 roku. Poseł na sejm konwokacyjny 1668 roku z powiatu wileńskiego. 
Był elektorem Michała Korybuta Wiśniowieckiego w 1669 roku z województwa wileńskiego. Na sejmie zwyczajnym 1670 roku wyznaczony z Senatu komisarzem do zapłaty wojsku Wielkiego Księstwa Litewskiego. Był członkiem konfederacji kobryńskiej wojsk Wielkiego Księstwa Litewskiego w 1672 roku. Był deputatem z Senatu do Rady Wojennej przy królu w 1673 roku. Elektor Jana III Sobieskiego z województwa połockiego w 1674 roku, podpisał jego "pacta conventa". W 1682 został wojewodą wileńskim, w 1683 hetmanem wielkim litewskim.
18 kwietnia 1694 obłożony klątwą przez biskupa wileńskiego Konstantego Brzostowskiego, niezadowolonego z kwaterowania wojsk w kościelnych majątkach ziemskich.
Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. 5 lipca 1697 roku podpisał w Warszawie obwieszczenie do poparcia wolnej elekcji, które zwoływało szlachtę na zjazd w obronie naruszonych praw Rzeczypospolitej. Brał udział w rokoszu łowickim w 1697.
W czasie wojny domowej na Litwie (zwanej też wojną sapieżyńską) w 1700 stanął na czele rodu Sapiehów w ich walce o utrzymanie uprzywilejowanej pozycji w Wielkim Księstwie. 18 listopada 1700 został pokonany w bitwie pod Olkienikami przez szlachtę litewską, dowodzoną przez Michała Serwacego Wiśniowieckiego. W styczniu 1702 roku podpisał akt pacyfikacji Wielkiego Księstwa Litewskiego. W 1705 roku potwierdził "pacta conventa" Stanisława Leszczyńskiego. W 1708 roku oddał buławę swojemu bratankowi Janowi Sapieże.
W czasie wojny północnej wraz z całym swoim rodem należał do stronnictwa proszwedzkiego. Był uczestnikiem Walnej Rady Warszawskiej 1710 roku. 
W 1717 roku został wyznaczony senatorem rezydentem.
Był ojcem Jerzego Stanisława, Michała Franciszka i Aleksandra Pawła.
Według niechętnej Stanisławowi Augustowi Poniatowskiemu opinii niektórych współczesnych jego ojciec Stanisław miał być w rzeczywistości nieślubnym synem hetmana wielkiego litewskiego Kazimierza Jana Sapiehy i pewnej Żydówki, a adoptował go Franciszek Poniatowski, żonaty z Heleną Niewiarowską. Trzeba pamiętać jednak, że pomówienia tego typu należały do kanonu publicystki politycznej okresu staropolskiego i nie należy przywiązywać do nich zbyt dużej wagi.
Wyżej pokazany portret Kazimierza Jana znajduje się w kodeńskiej galerii portretów sapieżyńskich na pozycji 70, w rzędzie IX.

</doc>
<doc id="173980" url="https://pl.wikipedia.org/wiki?curid=173980" title="Minimum socjalne">
Minimum socjalne

Minimum socjalne – wskaźnik określający koszty utrzymania gospodarstw domowych na podstawie koszyka dóbr służących do zaspokojenia potrzeb bytowo-konsumpcyjnych na niskim poziomie. Przyjęte składniki koszyka wystarczają nie tylko dla podtrzymania życia (porównaj: minimum egzystencji), lecz dla posiadania i wychowania dzieci, a także dla utrzymania minimum więzi społecznych. Do pierwszej grupy składników zaliczają się wydatki na mieszkanie, żywność, odzież, obuwie, ochronę zdrowia i higienę; do drugiej grupy – koszty komunikacji i łączności (np. dojazdy do pracy), wydatki na kształcenie i wychowanie dzieci, na kontakty rodzinne i towarzyskie oraz skromne uczestnictwo w kulturze. Jest to więc model zaspokajania potrzeb na poziomie minimalnego dobrobytu. Minimum socjalne nazywane jest też granicą wydatków gospodarstw domowych, mierzącą godziwy poziom życia.
W Polsce minimum socjalne szacowane jest przez Instytut Pracy i Spraw Socjalnych od 1981 na podstawie uchwały Rady Ministrów (było jednym z postulatów zgłaszanych w porozumieniach sierpniowych). IPiSS ustala wartość koszyka minimum socjalnego oddzielnie dla 6 typów pracowniczych gospodarstw domowych (od rodziny 1-osobowej do 5-osobowej) oraz 2 typów gospodarstw emeryckich (1- i 2-osobowych). Koszyk minimum socjalnego określony jest ilościowo (minimalna ilość danych dóbr i usług według norm zużycia, zalecanych przez naukowców) i wartościowo (koszt nabycia danych ilości dóbr i usług). W ten sposób otrzymujemy obraz niezbędnych kosztów utrzymania gospodarstw domowych na poziomie standardu minimum socjalnego.
Dane statystyczne.
2017.
W porównaniu z tabelą dotyczącą minimum egzystencji większe są koszty dotyczące eksploatacji mieszkania, środków czystości, kupna odzieży. Takie pozycje jak potrzeby kulturalne, wydatki na transport i łączność (opłaty za telefony komórkowe i internet) nie występują w rodzinach żyjących na poziomie minimum egzystencji.
2013.
We wrześniu 2013 minimum socjalne w przeliczeniu na osobę wynosiło od 828,73 zł w gospodarstwach 5 osobowych (2 rodziców i 3 dzieci) do 1 064,76 zł dla gospodarstw jednoosobowych emeryckich.
W roku 2016 średnioroczne minimum socjalne w przeliczeniu na osobę wynosiło od 854,67 zł netto w gospodarstwach 5 osobowych (2 rodziców i 3 dzieci) do 1 098,18 zł netto dla gospodarstw jednoosobowych . Przykładowo, minimum socjalne dla rodziny 2+2 w 2016 roku wyniosło 3489,28 zł netto miesięcznie. Dla porównania, płaca minimalna w 2016 roku wyniosła 1355,69 zł netto, natomiast przeciętne wynagrodzenie w gospodarce narodowej około 2880 zł netto, co daje 83% minimum socjalnego.
Liczba rodzin o wydatkach poniżej minimum socjalnego rosła od ok. 48% w 1994 do 59% w 2003.

</doc>
<doc id="173981" url="https://pl.wikipedia.org/wiki?curid=173981" title="Bogdanowicz I">
Bogdanowicz I



</doc>
<doc id="173983" url="https://pl.wikipedia.org/wiki?curid=173983" title="Cieńcewicz">
Cieńcewicz

Cieńcewicz ("Cieńciewicz, Falkenfeldt") – herb szlachecki.
Opis herbu.
Na tarczy czterodzielnej, w polach I i IV błękitnych – ręka zbrojna z mieczem, w II i III czerwonym – po dwa pióra. W klejnocie ramię zbrojne pomiędzy piórami strusimi. 
Najwcześniejsze wzmianki.
Nadany w 1768.
Herbowni.
Cieńciewicz

</doc>
<doc id="173984" url="https://pl.wikipedia.org/wiki?curid=173984" title="Związek Szlachty Polskiej">
Związek Szlachty Polskiej

Związek Szlachty Polskiej ("ZSzP") – organizacja społeczno-kulturalna (stowarzyszenie rejestrowe), zrzeszająca szlachtę dawnej Rzeczypospolitej Obojga Narodów.
Historia.
Związek Szlachty Polskiej powstał w 1995 roku w Gdańsku. Od 2009 roku siedziba ZSzP znajduje się w Warszawie. W 2016 roku ZSzP zostało uhonorowane przez Ministra Kultury i Dziedzictwa Narodowego odznaką „Zasłużony dla Kultury Polskiej” – nadawaną podmiotom wyróżniającym się w tworzeniu, upowszechnianiu i ochronie kultury.
Stowarzyszenie posiada status organizacji pożytku publicznego.
ZSzP współpracuje z "Commission d’information et de liaison des associations nobles d’Europe (CILANE)" – ogólnoeuropejską organizacją skupiającą najbardziej reprezentatywne organizacje szlacheckie.
Cele.
Celami statutowymi Związku Szlachty Polskiej są:
Członkostwo.
Stowarzyszenie skupia potomków zarówno drobnej szlachty, jak i zamożnych i znaczących rodów szlacheckich; uznawane jest jedynie szlachectwo odziedziczone w linii męskiej, „w oparciu o prawo ziemskie I Rzeczypospolitej”. Do Związku należy ok. 500 osób reprezentujących prawie 300 rodów szlacheckich.
Związek nie nadaje szlachectwa ani tytułów arystokratycznych i odcina się od organizacji, które uważa za uzurpatorskie, pseudoszlacheckie, pseudomonarchistyczne lub za pseudozakony rycerskie.
Działalność.
Związek organizuje otwarte prelekcje, konferencje, spotkania tematyczne i integracyjne. Angażuje się również w akcje o charakterze edukacyjnym i charytatywnym.
Od 1992 roku wydaje "Verbum Nobile" (łac. "Słowo Szlacheckie") – czasopismo poświęcone szeroko rozumianej tematyce szlacheckiej: tradycji, kulturze oraz historii (w tym heraldyce i genealogii). Jest współwydawcą, a także udziela patronatu innym publikacjom, związanym tematycznie z profilem organizacji.
ZSzP był inicjatorem emisji przez Mennicę Polską serii numizmatycznej "Herbarz Szlachty Polskiej".
W 2013 roku z okazji 150 rocznicy wybuchu Powstania Styczniowego zorganizował pod patronatem Marszałka Senatu RP konferencję „Powstanie styczniowe – Polak i jego marzenia. Losy jednostki na tle wydarzeń powstania 1863 roku”. Partnerami wydarzenia było Muzeum Niepodległości i Narodowe Archiwum Cyfrowe.
Oddziały terenowe.
Związek posiada oddziały terenowe w następujących miastach:

</doc>
<doc id="173985" url="https://pl.wikipedia.org/wiki?curid=173985" title="Ciołek Torelli">
Ciołek Torelli

Ciołek Torelli ("Ciołek III", "Torelli") – polski herb szlachecki z indygenatu.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
Na tarczy czterodzielnej w krzyż z polem sercowym, w polach I i IV srebrnych - wąż czarny w koronie złotej, pożerający dziecię, w II i III złotych - lew wspięty w koronie, w V czerwonym - wół srebrny.
Wersję taką przytoczył Tadeusz Gajl za Juliuszem Karolem Ostrowskim. Józef Szymański, mimo iż zna tę wersję (za Zygmuntem Wdowiszewskim), podważa ten wizerunek i rekonstruuje herb inaczej. Pole u niego jest dzielone w rosochę, ciołek znajduje się w polu prawym, dwa węże pożerające dziecię w lewym i dwa lwy kroczące w dolnym.
Najwcześniejsze wzmianki.
Indygenat Pomponiuszowi Torelli de Montesclariculi z 11 marca 1569.
Herbowni.
Herb ten był herbem własnym, więc przysługiwał tylko jednemu rodowi herbownych:
Torelli.

</doc>
<doc id="173987" url="https://pl.wikipedia.org/wiki?curid=173987" title="Krygstein (herb szlachecki)">
Krygstein (herb szlachecki)



</doc>
<doc id="173989" url="https://pl.wikipedia.org/wiki?curid=173989" title="Kromer (herb szlachecki)">
Kromer (herb szlachecki)

Kromer ("Cromer") – polski herb szlachecki.
Opis herbu.
Zachowały się przekazy o trzech wariantach tego herbu:
"Kromer": W polu czerwonym pół orła srebrnego z wieńcem laurowym na szyi.
"Kromer I": Na tarczy dzielonej w pas, w polu górnym, czerwonym, pół orła srebrnego z wieńcem laurowym na szyi; w polu dolnym, czerwonym, tarcza srebrna z pasem czerwonym. Klejnot: Pół orła dwugłowego, czarnego, o orężu złotym.
"Kromer II", "Kromer b": Na tarczy dzielonej w pas, w polu górnym, czerwonym, pół orła srebrnego z wieńcem laurowym na szyi; w polu dolnym, czerwonym, pas srebrny. Klejnot: Dwie głowy orle, czarne, zwrócone tyłem do siebie, o orężu złotym.
Najwcześniejsze wzmianki.
Według Józefa Szymańskiego, pierwszy z wymienionych herbów został nadany 14 marca 1552 Marcinowi, Bartłomiejowi i Mikołajowi Kromerom. Juliusz Karol Ostrowski przytacza herby Kromer I i Kromer II, z których pierwszy miał być nadany podwójną polsko-austriacką nobilitacją (orzeł polski w górnym polu, z austriackim pasem w dolnym polu), zaś drugi miał być wariantem pierwszego z herbarza Siebmachera
Herbowni.
Cromer, Kromer.

</doc>
<doc id="173990" url="https://pl.wikipedia.org/wiki?curid=173990" title="Ustawowa granica ubóstwa">
Ustawowa granica ubóstwa

Ustawowa granica ubóstwa – kwota dochodów, która zgodnie z obowiązującą ustawą o pomocy społecznej uprawnia do ubiegania się o przyznanie świadczenia pieniężnego.

</doc>
<doc id="173991" url="https://pl.wikipedia.org/wiki?curid=173991" title="Relatywna granica ubóstwa">
Relatywna granica ubóstwa

Relatywna granica ubóstwa − kwota równa 50% średnich miesięcznych wydatków gospodarstw domowych.

</doc>
<doc id="173992" url="https://pl.wikipedia.org/wiki?curid=173992" title="Subiektywna granica ubóstwa">
Subiektywna granica ubóstwa

Subiektywna granica ubóstwa – wielkość dochodów odpowiadająca w przybliżeniu poziomowi deklarowanemu przez respondentów jako „ledwie wystarczający”.
Najbardziej popularnymi metodami wyznaczania ubóstwa subiektywnego są metoda lejdejska ("LPL – Leyden Poverty Line") oraz subiektywna ("SPL – Subjective Poverty Line"). Pierwsza opiera się na szacunku indywidualnej funkcji dobrobytu określającej poziom dochodów niezbędnych do utrzymania gospodarstwa domowego, druga zaś na deklaracji jednostek odnośnie do minimalnego dochodu niezbędnego do realizacji potrzeb. Inną znaną metodą wyznaczania subiektywnych linii ubóstwa są pytania opracowane przez H. Deleecka, określane jako metoda ubóstwa dla polityki społecznej (CSP – Centre for Social Policy Poverty Line). Odzwierciedla ona rzeczywiste dochody gospodarstwa domowego pozwalające „wiązać koniec z końcem”.

</doc>
<doc id="173993" url="https://pl.wikipedia.org/wiki?curid=173993" title="Uczenie się maszyn">
Uczenie się maszyn



</doc>
<doc id="173994" url="https://pl.wikipedia.org/wiki?curid=173994" title="Systemy wieloagentowe">
Systemy wieloagentowe



</doc>
<doc id="174002" url="https://pl.wikipedia.org/wiki?curid=174002" title="Jerzmanowa">
Jerzmanowa

Jerzmanowa (niem. "Hermsdorf") – wieś w województwie dolnośląskim, w powiecie głogowskim, siedziba gminy wiejskiej Jerzmanowa.
Podział administracyjny.
W latach 1954–1972 wieś należała i była siedzibą władz gromady Jerzmanowa. W latach 1975–1998 miejscowość położona była w województwie legnickim.
Środowisko naturalne.
Wieś znajduje się w obrębie mikroregionu Grzbiet Dalkowski, wchodzącego w skład mezoregionu Wzgórza Dalkowskie.
Historia.
Okolice wsi zamieszkiwane były przez plemię Dziadoszan. W 1305 roku były one własnością biskupstwa wrocławskiego.
W 1336 roku w dokumentach pojawiła się wzmianka o Jerzmanowej i kościele parafialnym znajdującym się w miejscowości.
Pierwszymi właścicielami wsi była rodzina Knoblochsdorfów.
W XVI wieku miejscowość znalazła się w posiadaniu rodu von Mutschelnitz.
W trakcie reformacji miejscowa świątynia stała się kościołem ewangelickim, jednak specjalnie powołana komisja zwróciła budynek katolikom 7 stycznia 1654 roku.
W 1659 roku właścicielem wsi był Adam von Rottenburg.
W latach 1746-1790 miejscowość była częścią dóbr Fryderyka Jerzego von Sack.
W 1907 roku Jerzmanową podłączono do elektrowni miejskiej w Głogowie. 
W latach 1910-1930 właścicielem wsi był Stanisław Hoyos. Jerzmanowa liczyła wtedy 335 mieszkańców, w tym 257 ewangelików i 78 katolików.
Zabytki.
Do wojewódzkiego rejestru zabytków wpisane są obiekty:
Oświata.
We wsi znajduje się przedszkole i szkoła podstawowa, a do 2019 funkcjonowało w niej także gimnazjum.

</doc>
<doc id="174003" url="https://pl.wikipedia.org/wiki?curid=174003" title="Stary Gostyń">
Stary Gostyń

Stary Gostyń (niem. "Alt Gostyn") – wieś w Polsce położona w województwie wielkopolskim, w powiecie gostyńskim, w gminie Gostyń.
Historia.
Do czasu lokowania w jej pobliżu przez księcia wielkopolskiego Przemysła II miasta Gostynia 1 kwietnia 1278, wieś ta zwana była po prostu Gostyniem.
Pierwsze wzmianki o wsi pochodzą z roku 1301. Wieś należała do rodu Awdańców, a później Łodziów. Od roku 1301 do połowy XIX wieku wieś należała do proboszczów parafii starogostyńskiej, którymi zostawali zakonnicy benedyktyńscy z Lubinia. Wieś duchowna "Gostyń Stary", pod koniec XVI wieku leżała w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość wzmiankowana jako Gostyń Stary należała do wsi większych w ówczesnym pruskim powiecie Kröben (krobskim) w rejencji poznańskiej. Gostyń Stary należał do okręgu gostyńskiego tego powiatu i stanowił odrębny majątek, którego właścicielami byli wówczas (1846) księża filipini. Według spisu urzędowego z 1837 roku wieś liczyła 202 mieszkańców, którzy zamieszkiwali 21 dymów (domostw).
Wieś rycerska, własność spadkobierców rodziny Potworowskich, położona była w 1909 roku w powiecie gostyńskim rejencji poznańskiej w Wielkim Księstwie Poznańskim.
W latach 1975–1998 miejscowość administracyjnie należała do województwa leszczyńskiego.
W odległości 0,5 km w kierunku północnym położony jest rezerwat przyrody - Torfowisko źródliskowe w Gostyniu Starym.

</doc>
<doc id="174005" url="https://pl.wikipedia.org/wiki?curid=174005" title="Aurar">
Aurar



</doc>
<doc id="174007" url="https://pl.wikipedia.org/wiki?curid=174007" title="Gruczoły">
Gruczoły



</doc>
<doc id="174008" url="https://pl.wikipedia.org/wiki?curid=174008" title="Gruczoły dokrewne">
Gruczoły dokrewne



</doc>
<doc id="174009" url="https://pl.wikipedia.org/wiki?curid=174009" title="IEEE 802.5">
IEEE 802.5



</doc>
<doc id="174010" url="https://pl.wikipedia.org/wiki?curid=174010" title="Naczynia krwionośne">
Naczynia krwionośne



</doc>
<doc id="174011" url="https://pl.wikipedia.org/wiki?curid=174011" title="Yandex">
Yandex

Yandex () (czyt. Jandeks) – rosyjsko-holenderskie przedsiębiorstwo z siedzibą w Amsterdamie i z siedzibą operacyjną w Moskwie; korporacja międzynarodowa w branży informatycznej, właściciel rosyjskiej wyszukiwarki internetowej o tej samej nazwie. W 2017 wyszukiwarka kontrolowała około 50% rynku w Rosji oraz była to ósma co do wielkości wyszukiwarka świata.
Przedsiębiorstwo zostało założone w 1997 przez Arkadija Wołoża i Ilję Siegałowicza. Działa też na Białorusi i Ukrainie oraz w Kazachstanie i Turcji. W 2001 twórcy portalu uruchomili polską wersję wyszukiwarki, która jednak nie zdobyła satysfakcjonującego udziału w rynku i wkrótce została zamknięta. Wiosną 2010 Yandex rozpoczął indeksowanie zagranicznych zasobów internetowych i uruchomił wyszukiwarkę Yandex.com. W 2009 i 2010 przedsiębiorstwo wykupiło udziały w izraelskiej spółce Vizi Information Labs, rozwijającej technikę rozpoznawania twarzy, a także rosyjskie firmy zajmujące się cyfrowymi mapami (GIS Technology), sprzedażą reklam w sieci (Mediaselling) oraz gromadzeniem informacji o korkach (Smilink).

</doc>
<doc id="174012" url="https://pl.wikipedia.org/wiki?curid=174012" title="Topologia sieci">
Topologia sieci



</doc>
<doc id="174017" url="https://pl.wikipedia.org/wiki?curid=174017" title="Stosunek magnetogiryczny">
Stosunek magnetogiryczny



</doc>
<doc id="174021" url="https://pl.wikipedia.org/wiki?curid=174021" title="System informacyjno-wyszukiwawczy">
System informacyjno-wyszukiwawczy

System informacyjno-wyszukiwawczy (SIW) – system informacyjny, przetwarzający informację wejściową (np. z dokumentów w zbiorze informacyjnym) w ustrukturalizowany zbiór wyszukiwawczy. Dokonuje tego poprzez liczne transformacje zbioru informacyjnego, a następnie na podstawie instrukcji wyszukiwawczej dokonuje na nim wyszukiwania informacji. W oparciu o relewancję techniczną tworzony jest zbiór informacji wyjściowej, którą system udostępnia użytkownikowi.
Metody wyszukiwania informacji.
Wyszukiwanie informacji w systemie zależy od zastosowanej metody wyszukiwania. Stosowanie odpowiedniej metody zależy od odpowiedniego przygotowania (przetworzenia) bazy danych.
Przetworzenie bazy danych polega na tworzeniu dokumentów w formacie wyszukiwawczym – dokumentów, które przechowują lub przygotowują informacje do procesu. Bazę danych można więc nazwać zbiorem dokumentów wyszukiwawczych, czyli kartoteką danych wyszukiwawczych.

</doc>
<doc id="174022" url="https://pl.wikipedia.org/wiki?curid=174022" title="Orka oceaniczna">
Orka oceaniczna

Orka oceaniczna, orka, miecznik ("Orcinus orca") – gatunek ssaka morskiego z rodziny delfinowatych (Delphinidae). 
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1758 roku szwedzki przyrodnik nadając mu nazwę "Delphinus orca". Miejsce typowe to wschodnia część północnego Oceanu Atlantyckiego. Linnaeus nie wskazał okazu typowego, swój opis oparł na pracach o orce wcześniejszych autorów. Jedyny żyjący współcześnie przedstawiciel rodzaju orka ("Orcinus"). 
Genetyczne, morfologiczne i ekologiczne dowody wskazują, że w północno-wschodnim Oceanie Spokojnym istnieją trzy ekotypy "O. orca" (osiadły, wędrowny i przybrzeżny), które mogą być odrębnymi gatunkami lub podgatunkami. Trzy odrębne ekotypy zostały również zidentyfikowane w wodach Antarktyki (typy A, B i C), które mogą odpowiadać domniemanym gatunkom zaproponowanym wcześniej w latach 80. XX wieku ("O. nanus" i "O. glacialis"); ostatnie badania molekularne silnie sugerują, że te trzy ekotypy uzasadniają wyznaczenie gatunków. Czwarty typ (typ D) został również nowo opisany z obszaru Nowej Zelandii. Autorzy "Illustrated Checklist of the Mammals of the World" do czasu rewizji taksonomicznej uznają ten gatunek za monotypowy. 
Nazewnictwo zwyczajowe.
W polskiej literaturze zoologicznej gatunek "Orcinus orca" był oznaczany nazwą „orka”. W wydanej w 2015 roku przez Muzeum i Instytut Zoologii Polskiej Akademii Nauk publikacji "Polskie nazewnictwo ssaków świata" gatunkowi nadano nazwę „orka oceaniczna”, rezerwując nazwę „orka” dla rodzaju tych waleni. Stosowana jest także nazwa „miecznik”, którą określany jest również włócznik ("Xiphias gladius"), inaczej ryba-miecz.
Zasięg występowania.
Orka oceaniczna jest najszerzej rozpowszechnionym ze wszystkich waleni, występując w prawie każdym środowisku morskim od równika do obu stref polarnych, w tym w wodach półzamkniętych, takich jak Morze Śródziemne, Morze Czerwone, Zatoka Perska, Zatoka Kalifornijska, Morze Ochockie, Morze Żółte, Morze Japońskie, Morze Czukockie, Morze Beauforta, Zatoka Świętego Wawrzyńca i Morze Rossa.
Morfologia.
Długość ciała samic do 770 cm, samców do 980 cm; masa ciała samic do 4700 kg, samców do 6600 kg. Noworodki osiągają długość ciała 210–260 cm przy ciężarze 160–180 kg. Największy przedstawiciel delfinowatych. Grzbiet czarny, jedynie za okiem biała plama i biaława plama za płetwą grzbietową. Spód ciała biały, połączony z białą łatą na boku. W uzębieniu górnym i dolnym mają po 10-12 par szpiczastych lekko zakrzywionych do tyłu zębów. Uzębienie wtórnie homodontyczne. Duże, charakterystycznie ubarwione zwierzę o silnie rozwiniętej płetwie grzbietowej (zwłaszcza u samców, u których dochodzi ona do 1,8 m) i długich, zaokrąglonych, wiosłowatych płetwach piersiowych (u samców powierzchnia płetwy znacznie większa – wykazuje więc duży dymorfizm płciowy). 
Ekologia.
Społeczność orek.
Orki są uważane za najbardziej społeczne walenie. Żyją w grupach 5-40 osobników przewodzonych przez najstarszą i najbardziej doświadczoną samicę. Stada zwykle składają się z przedstawicieli 3 pokoleń, matki, dorastających synów oraz córek i ich potomstwa. Kiedy samica umiera, samce rozpoczynają samotną wędrówkę, a córki wraz ze swoimi dziećmi tworzą nowe grupy, jednak nigdy nie zrywają łączących je więzi - wszystkie orki pochodzące z matrylinearnego rodu tworzą jeden klan, posługujący się wspólnym dialektem.
Każdy klan lub grupa kilku blisko spokrewnionych klanów posiada własny sposób komunikowania, przekazywany z pokolenia na pokolenie. Widoczna jest znaczna różnica między dialektami orek wędrownych a prowadzących osiadły styl życia.
Orki witają się często pocierając się nawzajem pyskami. W towarzystwie innych osobników wyskakują ponad wodę, lądując na plecach lub brzuchu. 
Dwie najbardziej znane i najlepiej zbadane przez naukowców klanowe grupy orek to tzw. „Southern Resident(s)” i „Northern Resident(s)”, żyjące u zachodnich wybrzeży Ameryki Północnej na pograniczu Stanów Zjednoczonych i Kanady. Są szczególnie znane z dobrych kontaktów z ludźmi i bardzo często obserwowane z bliska przez turystów czy kajakarzy, którym nigdy nie czynią krzywdy. 
W przeciwieństwie do rezydentnych, orki wędrowne żyją zwykle w mniejszych stadach po kilka osobników, które jednak także tworzą spokrewnione społeczności o wspólnym dialekcie i bywa, że na morzu łączą się w duże grupy celem polowania na wielkie walenie. Połączona grupa myśliwych może wówczas liczyć nawet kilkadziesiąt osobników. Również do polowań na delfiny, które należy osaczyć, zwykle łączą się co najmniej 2-3 stada orek. 
Polowanie.
Orki polują w skoordynowany i niezwykle inteligentny sposób.
Te, które żywią się rybami ławicowymi, drażniącym ryby dźwiękiem zbijają ławicę w ciasny kształt, następnie ogłuszają uderzeniami mocnego ogona, na końcu zbierając nieprzytomne ryby sztuka po sztuce - tak polują np. orki z fiordów norweskich lub z Vancouver.
Inne, polujące na odpoczywające na plaży nieostrożne szczenięta focze, podpływają blisko brzegu i w odpowiednim czasie, wraz z falą przypuszczają atak, uważając, żeby nie osiąść na mieliźnie (np. orki z wybrzeży Argentyny). Orki są jedynymi waleniami, które potrafią przez dłuższy czas leżeć na suchym lądzie. Jak podaje światowej sławy niemiecki etolog Vitus B. Dröscher, za sprawą potężnych mięśni ciało orek zachowuje na lądzie zaokrąglony kształt. Niezwykły jest sposób polowania tych ssaków na pingwiny. Gdy spotkają krę lodową, na której znajdują się te ptaki, wówczas co najmniej trzy orki podpływają pod wodą w taki sposób, by nie zdradziły ich płetwy grzbietowe. Następnie dwie z nich unoszą krę z jednej strony do wysokości jednego lub dwóch metrów. W wyniku tego pingwiny zsuwają się do paszczy czekającego z drugiej strony kry towarzysza polowania. Jeśli kawałek kry jest mniejszy, orka atakuje samotnie. Rozbija ją uderzeniem od dołu i łapie zaskoczone pingwiny. 
Te orki, które polują na wielkie walenie (np. orki żyjące na pełnym morzu), starają się utrzymać ofiarę pod powierzchnią wody tak długo, żeby zabrakło jej powietrza. Atakują cel jednocześnie całym stadem. Bywało, że broniący się w takiej sytuacji wieloryb odrzucił orkę ogonem tak mocno, że wyleciała 6 metrów nad wodę. 
Orki polując na inne delfiny i morświny muszą wykazać się dużym sprytem, żeby zaskoczyć kogoś, kto ma takie same zdolności i zmysły jak one. Podkradają się wtedy do ofiar z wyłączonymi sonarami, by nie być słyszanymi, polegając wówczas tylko na wzroku. Kiedy są już dostatecznie blisko, przyspieszają i kiedy dopadają ofiarę, gryzą ją poważnie w bok i czekają, aż wykrwawi się i przestanie bronić. Inną techniką jest osaczanie delfinów z wielu stron i kiedy te uciekają w panice, próby uderzenia ich własnym ciałem w wodzie lub w wyskoku ponad wodą. Delfin trafiony kilkutonowym ciałem orki, poruszającym się z szybkością kilkudziesięciu km/ha, zostaje ciężko ogłuszony lub ginie. 
W takich operacjach orki czasem odnoszą poważne obrażenia w podobny sposób. Zaatakowane delfiny wiedząc, że delikatny brzuch jest słabością orek, rozcinają go twardymi pyskami. Wówczas ranny osobnik może umrzeć z wykrwawienia. Ten sposób obrony stosują delfiny, a także orki w walce z rekinami. 
Ogółem orki umieją dostosować metody polowań do charakteru zwierzyny, wykazując się przy tym ogromną inteligencją, np. atakując jadowite płaszczki oszałamiają je najpierw uderzeniem ogona, polując na ptaki potrafią wabić je przynętą w postaci kawałka wyplutej ryby, mają również wiele kreatywnych sposobów zrzucania fok z kry lodowej. 
Wiedzę i umiejętności technik łowieckich przekazują młodym orkom dorosłe samce i samice ze stada. Często obserwuje się orki „bawiące się” ofiarami, „grające w piłkę” złapaną foką itp., w rzeczywistości jednak nie jest to okrutna zabawa, lecz ćwiczenie umiejętności (np. uderzania zwierzyny ogonem) lub nauka młodych osobników. 
Największym wyczynem zaobserwowanym i nagranym podczas takich ćwiczeń było wyrzucenie przez orkę ogonem foki w powietrze na wysokość 80 stóp (ok. 25 m) ponad wodę. 
Orki i ludzie.
Od roku 1965 można oglądać orki w delfinariach i parkach morskich. Do tego celu złapano już ponad 200 tych waleni żyjących na wolności. Od 1984 nie ma potrzeby polować na orki żyjące w naturalnych warunkach, gdyż młodsze, kolejne pokolenia orek rodzą się w niewoli. 
Krytycy są zdania, iż mały basen w delfinarium nie jest w stanie zastąpić zwierzętom ich naturalnego środowiska. Większość orek żyjących w niewoli cierpi na różnego rodzaju choroby. Częstym zjawiskiem u orek w niewoli jest skrzywiona płetwa grzbietowa. Dzieje się tak dlatego iż płetwa grzbietowa składa się z czystej tkanki, nie podtrzymywanej kością. Jeśli zwierzę przebywa ciągle w tym samym środowisku, bez większej różnicy temperatur i ciśnienia, ciągle na powierzchni wody (gdzie na płetwę silniej oddziałuje grawitacja) oraz kiedy z powodu braku miejsca wciąż pływa w kółko, tkanka wiotczeje, ulega zniekształceniu bądź zanika.
Innym niepokojącym zjawiskiem obserwowanym często u orek w niewoli jest ciągłe klapanie tylną płetwą o powierzchnię wody - oznaka niezadowolenia. 
. Takie samo oddziaływanie na dzieci daje kontakt z końmi lub psami.
Ataki orek na ludzi.
Na wolności orki nigdy nie atakowały ludzi, a zaobserwowane próby ataku, będące wynikiem pomyłek z naturalnymi ofiarami, nie dochodzą do skutku, gdyż orki szybko orientują się w popełnionym błędzie.
W delfinariach rzadko dochodzi do agresywnego zachowania orek wobec ludzi. Gdy do takiego ataku dojdzie to przypadki śmierci treserów w basenie są raczej przypadkowe, chociaż są udokumentowane przypadki w których orka celowo atakowała swojego trenera podczas wspólnych ćwiczeń.
U południowo-zachodnich wybrzeży Hiszpanii dochodzi do ataków na jachty i statki przez grupy orek. 
Status zagrożenia.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii DD ( „brak danych”).

</doc>
<doc id="174023" url="https://pl.wikipedia.org/wiki?curid=174023" title="Jeździec burzy (musical)">
Jeździec burzy (musical)

Jeździec burzy – musical autorstwa Arkadiusza Jakubika opowiadający o wokaliście zespołu The Doors, Jimie Morrisonie. Prapremiera sztuki miała miejsce w warszawskim Teatrze Rampa 22 września 2000. Główną rolę w premierowej inscenizacji zagrał Marcin Rychcik. Teksty piosenek The Doors przetłumaczyli na język polski m.in.: Krzysztof Jaryczewski i Roman Kołakowski. W pozostałych rolach wystąpili m.in.: Edyta Torhan-Kowalewska (jako Pamela Courson), Maciej Kowalewski (Ray Manzarek) oraz Zygmunt Staszczyk na zmianę z Piotrem Bukartykiem, jako Van Morrison. W czasie przedstawienia za kulisami na żywo grał zespół muzyczny pod kierownictwem Romualda Kunikowskiego.
Musical opowiada o życiu i karierze Jima Morrisona. Stara się on odzwierciedlić biografię artysty, a także jego własne przeżycia, poprzez ukazywanie „zjaw z zaświatów”. Kulminacyjnym punktem spektaklu jest stwierdzenie, że Morrison nie popełnił samobójstwa i dalej żyje, odwiedzając swój grób na paryskim cmentarzu Père-Lachaise.
Swoistą kontynuacją musicalu stał się "Morrison koncert" – widowisko bez fabuły, w którym wykorzystano piosenki z "Jeźdźca burzy".
Jeździec Burzy to także nazwa zespołu, w którym śpiewa Marcin Rychcik.

</doc>
<doc id="174024" url="https://pl.wikipedia.org/wiki?curid=174024" title="Jeździec Burzy">
Jeździec Burzy



</doc>
<doc id="174025" url="https://pl.wikipedia.org/wiki?curid=174025" title="MetaCrawler">
MetaCrawler

MetaCrawler – wyszukiwarka internetowa opracowana na University of Washington i uruchomiona w 1995 r. przez firmę InfoSpace w Bellevue, stan Waszyngton. Technika została w 1997 r. zakupiona przez Go2Net, a w 2000 r. przez InfoSpace Network.

</doc>
<doc id="174026" url="https://pl.wikipedia.org/wiki?curid=174026" title="JugHead">
JugHead



</doc>
<doc id="174028" url="https://pl.wikipedia.org/wiki?curid=174028" title="Katalog internetowy">
Katalog internetowy



</doc>
<doc id="174033" url="https://pl.wikipedia.org/wiki?curid=174033" title="Romeo i Julia (musical)">
Romeo i Julia (musical)

Romeo i Julia – musical teatru Studio Buffo w reżyserii Janusza Józefowicza, oparty na podstawie dramatu Romeo i Julia Williama Shakespeare’a. Muzykę skomponował Janusz Stokłosa, libretto napisała Agata Miklaszewska, a teksty piosenek Jan Wermer (czyli również Agata Miklaszewska wraz z siostrą Maryną). Za dialogi do musicalu odpowiadał Bartosz Wierzbięta. Przedstawienie jest młodzieżową, współczesną wersją dramatu. Głównym tematem jest miłość dwojga młodych ludzi, którzy są skonfliktowani ze swoimi rodzicami. 
Prapremiera spektaklu odbyła się w hali widowiskowej Torwar 8 października 2004. Dostępna jest także płyta z muzyką do musicalu, Romeo i Julia, a także płyta karaoke, na której zamieszczone są lekcje śpiewu dla młodych dziewcząt.
Zyski ze spektaklu wspierają akcję Avonu "Wielka kampania życia".
5 sierpnia 2018 r. w Toruniu miała miejsce premiera nowej, futurystycznej wersji musicalu – wzbogaconej o efekty trójwymiarowe i wodne. Tytuł nowej produkcji to „Romeo i Julia 3D na wodzie”.
24 września 2018 r. odbyła się premiera w warszawskim Studio Buffo.

</doc>
<doc id="174034" url="https://pl.wikipedia.org/wiki?curid=174034" title="Zdzisław Kręcina">
Zdzisław Kręcina

Zdzisław Zbigniew Kręcina (ur. 28 kwietnia 1954 w Żywcu) – polski piłkarz i działacz piłkarski.
Życiorys.
W 1977 ukończył Wyższą Szkołę Wychowania Fizycznego w Katowicach, w której następnie, do 1983, pracował jako nauczyciel akademicki. W 1983 obronił doktorat na Akademii Wychowania Fizycznego w Krakowie.
Jako piłkarz, w latach 1969–1982, występował w drużynie Koszarawy Żywiec. Od 1983 związany był z Polskim Związkiem Piłki Nożnej. Początkowo jako zastępca sekretarza (1983–1985), a następnie sekretarz Wydziału Szkolenia (1985–1988) oraz kierownik olimpijskiej reprezentacji Polski (1986–1987). Od 1987 przebywał poza krajem. W 1991 uzyskał licencję menedżera FIFA w zakresie organizacji meczów piłkarskich.
Po powrocie do Polski pracował jako dyrektor ds. marketingu i organizacji imprez PZPN. Od 1997 pełnił funkcję zastępcy sekretarza, a od 18 marca 1999 do 30 listopada 2011 sekretarza generalnego Polskiego Związku Piłki Nożnej. Od 2002 pełnił funkcję dyrektora technicznego reprezentacji Polski. W 2008 kandydował na funkcję prezesa PZPN. W wyborach zajął jednak drugie miejsce (po Grzegorzu Lato). W kolejnych wyborach, cztery lata później, zajął 4. miejsce. W 2016 ubiegał się o stanowisko prezesa Śląskiego Związku Piłki Nożnej, ale przegrał z Henrykiem Kulą stosunkiem głosów 51 do 72.
2 lipca 2007 został wybrany na dwuletnią kadencję członka Komisji Federacji Narodowych UEFA.
21 marca 2014 został dyrektorem sportowym Piasta Gliwice. Funkcję tę pełnił do 30 czerwca 2015. 
W 2001 wystąpił w jednej ze scen filmu "Poranek kojota".

</doc>
<doc id="174035" url="https://pl.wikipedia.org/wiki?curid=174035" title="WWW Wanderer">
WWW Wanderer

World Wide Web Wanderer – stworzony przez Matthew Graya prekursor przeszukiwania WWW, nie tylko dlatego, że był pierwszy. Najważniejszą jego cechą było wykorzystanie hipertekstowości. Aplikacja odwiedzała nowe strony WWW, przechodząc do nich po odnośnikach. Była to pierwsza wyszukiwarka internetowa rozpoczynająca erę robotów internetowych.

</doc>
<doc id="174037" url="https://pl.wikipedia.org/wiki?curid=174037" title="Szukacz">
Szukacz

Szukacz – nieistniejąca polska wyszukiwarka internetowa, oparta w całości na polskim, autorskim rozwiązaniu programowym. 
Stworzona i uruchomiona za sprawą wydawnictwa Prószyński i S-ka przy osobistym zaangażowaniu Mieczysława Prószyńskiego. Uruchomiona we wrześniu 2001, została zamknięta 1 listopada 2011 roku.
Cechy charakterystyczne:
Historia.
Szukacz działał w witrynie www.szukacz.pl od początku września 2001 roku. Był wyszukiwarką internetową, skonstruowaną do wyszukiwania dokumentów w języku polskim.
Prace nad tym projektem zaczęły się dwa lata wcześniej, w połowie 1999 roku.
W szczycie swojego rozwoju, pod koniec 2007 roku, odpowiadał ze 115 milionów dokumentów w języku polskim pochodzących z miliona witryn (kolekcja „Polska”). Do połowy 2007 roku odpowiadał także z 45 milionów wyselekcjonowanych dokumentów w języku angielskim pochodzących z 2 milionów witryn (kolekcja „Świat” (tylko 4 procent pytań było skierowane do tej kolekcji).
Indeksy wykorzystywane do odpowiadania na pytania zadawane Szukaczowi były rozlokowane na 23 twardych dyskach, zamontowanych w 4 serwerach. Ten zestaw był zduplikowany na kolejnych 4 serwerach. W sumie cały system odpowiadający mieścił się na 10 serwerach. Kolejne trzy serwery służyły do zbierania danych i ich przetwarzania w postać indeksów.
Pracował do października 2011 roku.

</doc>
<doc id="174039" url="https://pl.wikipedia.org/wiki?curid=174039" title="WWW Wander">
WWW Wander



</doc>
<doc id="174040" url="https://pl.wikipedia.org/wiki?curid=174040" title="Romeo i Julia (album)">
Romeo i Julia (album)

Romeo i Julia płyta z piosenkami do filmowego musicalu "Romeo i Julia" w reżyserii Janusza Józefowicza. Została wydana w 2004.

</doc>
<doc id="174041" url="https://pl.wikipedia.org/wiki?curid=174041" title="World Wide Web Wanderer">
World Wide Web Wanderer



</doc>
<doc id="174042" url="https://pl.wikipedia.org/wiki?curid=174042" title="Pantalowice">
Pantalowice

Pantalowice – wieś w Polsce położona w województwie podkarpackim, w powiecie przeworskim, w gminie Kańczuga.
Historia.
Wieś szlachecka Pantelowice, własność Stanisława Derszniaka, położona była w 1589 w ziemi przemyskiej województwa ruskiego.
W latach 50. i 60. XIX w. właścicielkami dobr tabularnych w Pantalowicach były Karolina Prek (żona Stanisława) i Zofia Szumanczowska, około 1870 samodzielnie Karolina Prek. W latach 70. właścicielem Pantalowic Dolnych i Górnych był Stefan Prek, w latach 80. tenże wraz z Władysławem Bzowskim. Według stanu z 1890 Pantalowice Adlerówkę posiadał Eissig Adler, Pantalowice i Folwark Janów posiadał Władysław Bzowski i Jan Pogonowski, a Pantalowice Karolówka posiadał sam Władysław Bzowski. Według stanu z 1897 Pantalowice Dolne i Górne ponownie posiadali razem Stefan Prek i Władysław Bzowski. Według stanu z 1904 właścicielem Pantalowic Dolnych był Władysław Bzowskich, a Górnymi władał Stefan Prek, a w 1905 jako właściciele figurowali Stefan i Zofia Prekowie. W 1914, 1918 dobra w Pantalowicach Dolnych i Górnych posiadali M. hr. Brunicka i Stefan Prek.
Według stanu z połowy 1916 we wsi mieszkało 1650 mieszkańców, istniał kościół i 2-klasowa szkoła.
4 grudnia 1942 okupanci niemieccy zamordowali sześciu mieszkańców Pantalowic udzielających pomocy Żydom.
6 marca 1943 gestapowcy rozstrzelali 11 mieszkańców wsi pod zarzutem przynależności do ruchu oporu.
W latach 1954-1972 wieś należała i była siedzibą władz gromady Pantalowice. W latach 1975–1998 miejscowość administracyjnie należała do województwa przemyskiego.
Zabytki.
Według rejestru zabytków NID na listę zabytków wpisany jest zespół kościoła parafialnego, nr rej.: A-761 z 17.02.2012:
Kościół parafialny, neogotycki (1900 - 1902) wzniesiony według planów S. Majerskiego. Parafia Niepokalanego Poczęcia Najświętszej Maryi Panny ma XIV-wieczny rodowód. Poprzedni, drewniany kościół z 1693, spłonął wraz z wyposażeniem w 1900 roku.

</doc>
<doc id="174043" url="https://pl.wikipedia.org/wiki?curid=174043" title="Żuklin">
Żuklin

Żuklin – wieś w Polsce położona w województwie podkarpackim, w powiecie przeworskim, w gminie Kańczuga.
W latach 1975–1998 miejscowość administracyjnie należała do województwa przemyskiego.
Wieś, położona w powiecie przemyskim, była własnością Aleksandra Michała Lubomirskiego, została spustoszona w czasie najazdu tatarskiego w 1672 roku. Prywatna wieś szlachecka, położona w województwie ruskim, w 1739 roku należała wraz z folwarkiem do klucza Kańczuga Lubomirskich.
Informacje ogólne.
Mała wioska położona nad rzeką Mleczką. Sąsiadujące miejscowości: Kańczuga, Krzeczowice, Niżatyce, Łopuszka Mała oraz Pantalowice. Leży na Podgórzu Rzeszowskim na wysokości 210 m n.p.m., w odległości 13 km na południe od Przeworska. Tereny na których znajduje się Żuklin zostały utworzone z osadów trzeciorzędowych. Gleby występujące na tym terenie to gleby gliniaste i czarnoziemy.
Historia.
Żuklin został założony w 1384 roku. W 1390 r. Wieś należąca do klucza kańczudzkiego, była własnością Tarnowskich, a potem przeszła do Pileckich – dziedziców Kańczugi i okolic na przeszło 200 lat. Następnie na ponad 100 lat przechodzi do Ostrowążów, a po roku 1623 właścicielami są Lubomirscy. W 1498 r. napad tatarski spowodował wyludnienie wsi. Wielu mieszkańców zginęło, część dostała się do niewoli i została wywieziona do Turcji i Macedonii. W 1624 r. ma miejsce ponowny napad tatarski, ale i później ludność nie ma spokoju. Napady Kozaków, Szwedów, Rakoczego, częste przejścia wojsk i ciągła obawa przygnębiająco wpłynęły na ludność, która przenosiła się w bezpieczne miejsca. W 1812 roku Żuklin i Siedleczka (220 morgów) dostają się w ręce Kellermannów, mieszkających w Żuklinie.
Zespół pałacowy Kellermannów.
W Żuklinie znajduje się pałac z drugiej połowy XIX wieku, otoczony parkiem z tego samego okresu. W 1946 roku w pałacu zostało założone liceum ogólnokształcące, następnie mieściły się tam warsztaty Szkół Odzieżowych. W 2000 roku był on jeszcze własnością gminy i miasta Kańczuga i planowano tam utworzyć ośrodek dla dzieci z porażeniem mózgowym lub dom samotnej matki. Rok później został wykupiony przez prywatnego inwestora z Rzeszowa (którego babka mieszkała w Żuklinie przed laty). W pierwszym roku po zakupie pałacu odnowiono stróżówkę i część pałacu.
W skład zespołu pałacowego Kellermannów wchodzą:
Kolej wąskotorowa.
W Żuklinie znajduje się stacja linii kolei wąskotorowej Przeworsk – Dynów.

</doc>
<doc id="174045" url="https://pl.wikipedia.org/wiki?curid=174045" title="Dobra (powiat przeworski)">
Dobra (powiat przeworski)

Dobra – wieś w Polsce położona w województwie podkarpackim, w powiecie przeworskim, w gminie Sieniawa.
Miejscowość jest siedzibą rzymskokatolickiej parafii Najświętszego Serca Pana Jezusa.
W latach 1975–1998 miejscowość należała administracyjnie do województwa przemyskiego.
W pobliżu wsi znajduje się rezerwat przyrody Lupa.
Historia.
Pierwsze wspomnienie w źródłach pojawia się w 1470 roku, podczas ustanowienia Ordynacji Jarosławskiej. W dokumencie ustanowienia Ordynacji Jarosławskiej, obok Dobrej są wymieniane też pobliskie: Jarosław, Przeworsk, Radawa, Szówsko, Wiązownica, Leżachów, Dybków, Dąbrowica, Manasterz, Nielepkowice, Pełkinie, Grodzisko, Gniewczyna i Tryńcza. Wieś była wzmiankowana w regestrach poborowych, które zapisali poborcy podatkowi ziemi przemyskiej z 1515 roku, gdy wieś posiadała 9 łanów kmiecych. Kolejne regestra z 1589 roku wzmiankują, że wieś posiadała 14 łanów kmiecych.
W 1594 roku część jej dóbr jarosławskich przypadło Katarzynie Sieniawskiej, która w 1593 roku została poślubiona przez Adama Hieronima Sieniawskiego. Ostatnią z rodu Sieniawskich była Zofia Czartoryska z Sieniawskich, która w 1731 roku została poślubiona przez Augusta Aleksandra Czartoryskiego i od tego czasu właścicielami dóbr Sieniawskich stali się Czartoryscy. W 1897 roku została utworzona Ordynacja Sieniawska Czartoryskich, która istniała do reformy rolnej w 1944 roku.
Wieś następnie wzmiankowana w latach: 1628 (14 łanów), 1651 (14 łanów) i 1658 (12 łanów). W 1674 roku w Dobrej były 72 domy (w tym 21 w folwarku dzierżawionym przez Łabęckiego, Kędzierskiego i Forca; oraz 51 domów wiejskich).
W 1902 roku wybrano zwierzchność gminną, której naczelnikiem został Olech Lepech, a w 372 domach było 2090 mieszkańców. W 1921 roku w Dobrej było 318 domów. W 1926 roku było 90 żydów, a w 1930 roku było 60 żydów.
Według W. Kubijowicza w 1939 roku w Dobrej było 2530 mieszkańców (w tym: 1880 Ukraińców, 630 Polaków i 20 żydów). W latach 1945–1946 ludność ukraińska była z inicjatywy Polaków przybyłych z Wołynia wielokrotnie atakowana przez partyzantów z Sieniawy i Wylewy, którzy dokonywali licznych mordów i rabunków. Wieś była siedzibą Kuszcza Dobrzańskiego i działał oddział samoobrony SKW. 17 czerwca 1945 roku grupa 150 osób złożona z MO i partyzantów napadła na Dobrę, spaliła 270 domów, zdemolowała cerkiew i zamordowała 22 osoby. W 1945 roku na Ukrainę wysiedlono 706 osób z 160 domów. Na pozostałych mieszkańców w latach 1945–1946 napadów dokonywało WP, UB i partyzanci. W 1947 roku następnych mieszkańców wysiedlono podczas Akcji „Wisła” na Ziemie Odzyskane.
Kościół.
Według regestru poborowego już na jakiś czas przed 1515 rokiem istniała w Dobrej cerkiew. W 1880 roku zbudowano murowaną cerkiew. Podczas I wojny światowej cerkiew została uszkodzona, a w 1921 roku została wyremontowana. Parochia posiadała 32 morgi pola. Parochia greckokatolicka istniała do 1945 roku.
Ludność polska w Dobrej należała od końca XVI wieku do kościoła w pobliskim Dybkowie, który ufundował Jan Kostka aby zapobiec przechodzeniu polskich wiernych do cerkwi, gdyż w tamtych czasach Polacy z powodu dalekiej odległości od kościoła w Jarosławiu dość licznie przechodzili do miejscowych cerkwi. Po założeniu Sieniawy należeli do parafii w Sieniawie. 
Po wysiedleniu grekokatolików, cerkiew została zaadaptowana na kościół "pw. Przenajświętszego Serca Pana Jezusa", a w 1968 roku została erygowana parafia.
Oświata.
Początki szkolnictwa w Dobrej są datowane na początek XIX wieku, gdy na jakiś czas przed 1830 rokiem przy cerkwi pw. Chrystusa Zmartwychwstałego, istniała szkoła parafialna ("Schola Parochialis"). W latach 1847–1849 nauczycielem był adjutor Jan Suchopałka, i było od 3 do 5 uczniów (Juv. 5).
W 1857 roku szkoła parafialna została zmieniona na szkołę trywialną, której nauczycielem został Michał Kiszakiewicz. Przydatnym źródłem archiwalnym do poznania dziejów oświaty w Galicji są austriackie Szematyzmy Galicji i Lodomerii, które podają wykaz szkół ludowych, wraz z nazwiskami ich nauczycieli. Od 1874 roku wszystkie szkoły w Galicji stały się publiczne reskryptem Rady szkolnej krajowej. Szkoły były najpierw tylko męskie, a od 1890 były już mieszane, czyli koedukacyjne. W 1908 roku szkoła w Dobrej stała się 2-klasowa. Od 1896 roku szkoła posiadała nauczycieli pomocniczych, którymi byli: Helena Połoszynowicz (1896–1897), Tekla Trembicka (1897–1898), Olga Trembicka (1900–1904), Stefania Pańkowska (1905–1907), Stefania Osierda (1908–1913), Osierdowa z Pańkowskich Stefania (1913–1914), Helena Natkowska (1908–1911), Wiktoria Palisak (1913–1914?).
W 1897 roku zbudowano murowany budynek szkolny, w 1902 roku było 140 uczniów, a szkoła była ukraińskim językiem wykładowym.
20 maja 2009 roku odbyła się uroczystość nadania szkole imienia Unii Europejskiej.

</doc>
<doc id="174050" url="https://pl.wikipedia.org/wiki?curid=174050" title="Lokomotiv Moskwa">
Lokomotiv Moskwa



</doc>
<doc id="174053" url="https://pl.wikipedia.org/wiki?curid=174053" title="Stimorol">
Stimorol

Stimorol – duńskie przedsiębiorstwo założone w 1915 roku przez Holgera Sorensena, produkujące gumę do żucia o tej samej nazwie. Początkowo produkt ten był sprzedawany wyłącznie w Skandynawii, ale potem wszedł na rynki pozostałych krajów europejskich. W Polsce marka ta popularna była we wczesnych latach 90. XX wieku.

</doc>
<doc id="174055" url="https://pl.wikipedia.org/wiki?curid=174055" title="Stal Gorzyce">
Stal Gorzyce

Stal Gorzyce, właśc. Gorzycki Klub Sportowy Stal Gorzyce – polski klub piłkarski z Gorzyc. Od sezonu 2019/2020 występuje w klasie okręgowej, grupie stalowowolskiej.
Historia.
Klub został założony w 1951 roku jako Koło Sportowe Stal Gorzyce. Występował również pod nazwami Zakładowy Klub Sportowy Stal Gorzyce, ZKS Tłoki-Stal Gorzyce i ZKS Tłoki Gorzyce. Kilkanaście sezonów spędził w III lidze. W latach 2000–2004 rywaliizował w II lidze. W 2001 i 2002 roku zajął w niej 10. miejsce, co jest jego największym sukcesem.

</doc>
<doc id="174059" url="https://pl.wikipedia.org/wiki?curid=174059" title="Wierna Małogoszcz">
Wierna Małogoszcz

Miejski Klub Sportowy Wierna Małogoszcz – polski klub piłkarski założony w 1978 roku w Małogoszczu. W sezonie 2021/2022 występuje w IV lidze
Historia klubu.
Wierna Małogoszcz powstała w 1978 roku i w swoim debiucie w klasie B zajęła czwartą lokatę. W następnym sezonie klub uplasował się na drugim miejscu, które dało mu awans do klasy A. W niej drużyna walczyła o utrzymanie, a zadecydowało o nim wygrane po serii rzutów karnych spotkanie barażowe z Czarnovią Kielce. W następnych sezonach piłkarze Wiernej uzyskiwali miejsca w dolnych rejonach tabeli. Pod koniec lat 80. XX wieku zaczęli liczyć się w walce o awans. Promocję do klasy okręgowej uzyskali w 1996 roku, a pięć lat później awansowali do IV ligi świętokrzyskiej. W 2003 roku zagrali w finale okręgowego pucharu Polski z Koroną Kielce – w pierwszym meczu przegrali 0:4, a w drugim 1:4 (jedynego gola dla małogoszczan strzelił Karol Drej). W sezonie 2003/2004 klub wyprzedził jednym punktem przechodzącą kryzys organizacyjny Nidę Pińczów i wywalczył promocję do III ligi. W debiucie w tej klasie rozgrywkowej Wierna 8 sierpnia 2004 wygrała 3:1 z Tłokami Gorzyce&lt;ref name="2004/2005"&gt;&lt;/ref&gt;. W całym sezonie beniaminek prezentował się dobrze – toczył wyrównane boje z najsilniejszymi zespołami (m.in. wspomniane zwycięstwo z Tłokami Gorzyce i wygrana 2:1 w rundzie jesiennej z Kmitą Zabierzów), choć zdarzyły mu się też słabsze mecze. Ostatecznie uplasował się w tabeli na dziewiątym miejscu.
W 2005 roku Wierna wywalczyła puchar Polski na szczeblu okręgu. W finale okazała się lepsza od GKS Nowiny, przegrywając co prawda w pierwszym meczu 0:1, ale zwyciężając w rewanżu 4:1. W sezonie 2005/2006 klub rywalizował na szczeblu centralnym, gdzie odpadł w 1/16 finału po porażce 0:3 z Zagłębiem Lubin. Rozgrywki ligowe drużyna rozpoczęła nie najlepiej – pierwszego gola strzeliła w szóstej kolejce (spotkanie z Kolejarzem Stróże, zakończone remisem 1:1), a pierwsze zwycięstwo odniosła dopiero w jedenastej serii spotkań (wygrana 2:1 z Tłokami Gorzyce). W październiku doszło do zmiany na stanowisku trenera – Andrzej Dec został zastąpiony przez Antoniego Hermanowicza. Rundę jesienną klub zakończył na przedostatnim miejscu, mając na swoim koncie 10 punktów. Wiosną zespół prowadzony był przez Cezarego Ruszkowskiego. Wzmocniony Tomaszem Wróblewskim z Korony Kielce i własnymi juniorami, prezentował się lepiej niż jesienią – odniósł cztery zwycięstwa (2:1 z Kolejarzem Stróże, 3:0 z Pogonią Leżajsk, 1:0 z Wisłą II Kraków i 3:1 z Hetmanem Zamość). Ostatecznie zakończył rozgrywki na 13 miejscu, dającym utrzymanie.
Na początku sezonu 2006/2007 Wierna plasowała się w pierwszej trójce ligowej tabeli. Następnie prezentowała się słabiej i ostatecznie zakończyła rozgrywki na 12 miejscu. Lokata ta zapewniła jej miejsce w gronie trzecioligowców w kolejnym sezonie, jednak decyzje podjęte przez Polski Związek Piłki Nożnej, po aferze korupcyjnej, w wyniku których KSZO Ostrowiec Św. i Górnik Łęczna zostały zdegradowane do III ligi, spowodowały, że Wierna znalazła się w strefie spadkowej. Ostatecznie PZPN powiększył ligę do 17 zespołów i tym samym małogoszczanie nie zostali zdegradowani. W sezonie 2007/2008 Wierna zajęła 15 pozycję (pięć zwycięstw), a w wyniku reformy znalazła się w III lidze, stanowiącej czwarty poziom rozgrywkowy. Występuje w niej od 2008 i co rok plasuje się w środkowej części tabeli (2008/2009 – szóste miejsce, 2009/2010 – dziewiąte miejsce, 2010/2011 – ósme miejsce, 2011/2012 – dziesiąte miejsce, 2012/2013 – dziewiąte miejsce, 2013/2014 – dziesiąte miejsce).
Występy w III poziomie ligowym.
Opracowano na podstawie materiału źródłowego.

</doc>
<doc id="174060" url="https://pl.wikipedia.org/wiki?curid=174060" title="Azotan metylu">
Azotan metylu

Azotan metylu ("myrol"), CH3ONO2 – organiczny związek chemiczny z grupy nitroestrów, pochodna metanolu. Stosowany jako kruszący materiał wybuchowy.
Jest bezbarwną, lotną (lotność porównywalna do acetonu) i bardzo ruchliwą cieczą (lepkość mniejsza niż wody) o zapachu zbliżonym do octanu metylu. Opary myrolu są skrajnie łatwopalne i silnie wybuchowe, dlatego też nie znalazł praktycznego zastosowania. Wdychanie par myrolu oraz kontakt cieczy ze skórą powoduje szybki spadek ciśnienia krwi oraz dotkliwy ból głowy, szybko przemijający po ustaniu narażenia. Związek otrzymuje się poprzez estryfikację alkoholu metylowego kwasem azotowym.

</doc>
<doc id="174062" url="https://pl.wikipedia.org/wiki?curid=174062" title="Godło Iranu">
Godło Iranu

Godło Iranu – godło państwowe Islamskiej Republiki Iranu. Obecny wygląd został wprowadzony po rewolucji islamskiej i obaleniu szacha Mohammada Rezy Pahlawi.
Historia.
Godło zaprojektował Chamid Nadimi, a 9 maja 1980 r. Oficjalnie zaaprobował je przywódca państwa – ajatollah Ruhollah Chomeini.
Opis i interpretacja.
Godło na postać stylizowanego napisu: ﷲ (czyt. "Allah") tj. Bóg w języku arabskim i farsi. Godło to podkreśla pozycję jaką w Islamskiej Republice Iranu zajmuje religia muzułmańska. Graficznie wykonanie napisu jest takie, iż składają się na niego stylizowane: miecz, 4 półksiężyce oraz kwiat tulipanu, co nawiązuje do starej legendy, iż na grobach tych, którzy polegli za Iran, wyrasta ten właśnie kwiat. Zarazem 5 głównych linii godła symbolizować ma 5 filarów islamu.
Spiskowe teorie interpretacji godła.
Istnieją także inne interpretacje symboliki godła, mające jednak charakter teorii spiskowych. Według najpopularniejszej z nich godło pochodzi od khandy – symbolu religii Sikhów, co ma być związane z indyjskim pochodzeniem rodu Chomeinich. Teoria ta opiera się na bardzo dużym podobieństwie obu symboli, jest jednak zupełnie nieprawdopodobna zważywszy na islamski charakter rewolucji, a następnie państwa, oraz wysoki poziom religijności ajatollaha, który jako wysokiej rangi duchowny nie zgodziłby się na przyjęcie godła nawiązującego do obcej religii. Ponadto sikhizm pojawił się w Indiach dość późno – w XVI wieku i symbol tej religii nie mógłby być traktowany jako związany z Indiami, zaś Chomeini, jakkolwiek nie wypierający się indyjskich korzeni, nie uważał się za związanego w jakikolwiek sposób z tym krajem.
Inna, mniej popularna teoria spiskowa wiąże wygląd godła Iranu z żydowską menorą.
Godło Iranu.
Godło Iranu w okresie monarchii.
W okresie monarchii godłem Iranu był wizerunek lwa i słońca. Pierwszy historyczny dowód na posługiwanie się tym symbolem w układzie jaki występował na późniejszym godle pochodzi z 1423 r. Symbolika i interpretacja tego godła – wskazujące na powiązania ze starożytną monarchią perską – sugerują, iż zarówno lew, jak i słońce związane były z heraldyką władców Persji (a zatem i kraju) na długo przed tą datą. Słońce wiązane było z władcami jeszcze w okresie starożytnym, zaś lew jest częstym motywem heraldycznym, symbolizującym siłę, a także władzę.
Od XVI wieku do 1979 r. złoty lew z mieczem w prawej łapie na tle wschodzącej tarczy słonecznej był oficjalnym symbolem państwa.
Godło monarchii irańskiej jako symbol organizacji humanitarnej.
Przywiązanie do władz kraju oraz jego mieszkańców do symbolu lwa i słońca było tak duże, że działający w Persji (a potem Iranie) lokalny odpowiednik Organizacji Czerwonego Krzyża nosił nazwę Towarzystwa Czerwonego Lwa i Słońca i miał w godle te właśnie symbole, w kolorystyce zgodnej z barwami innych członków organizacji Międzynarodowego Ruchu Czerwonego Krzyża i Czerwonego Półksiężyca.

</doc>
<doc id="174064" url="https://pl.wikipedia.org/wiki?curid=174064" title="Świecki Ruch Misyjny „Epifania”">
Świecki Ruch Misyjny „Epifania”

Świecki Ruch Misyjny „Epifania” – działająca w Polsce część międzynarodowego ruchu religijnego o nazwie "Laymen’s Home Missionary Movement" (dosł. "Domowy Ruch Misjonarski Osób Świeckich") założonego przez Paula S.L. Johnsona (1873–1950). Nurt ten wywodzi się z milleryzmu, powstał w Stanach Zjednoczonych w 1920 roku, po podziałach w ruchu Badaczy Pisma Świętego, jakie nastąpiły po śmierci Charlesa T. Russella (1852–1916). Zrzesza zbory w kilkunastu krajach świata. W Polsce ruch działa od roku 1927. W 2016 roku, przed odłączeniem się grupy niezależnych zborów, Świecki Ruch Misyjny „Epifania” liczył w Polsce 1338 członków, w tym 302 usługujących, skupionych w 64 zborach. W 2020 posiadał 1350 wiernych, w tym 280 usługujących, należących do 65 zborów.
Od 2005 roku ruch posługuje się nazwą „Bible Standard Ministries” () głównie w swoich pismach wewnętrznych, w celach promocji swoich publikacji oraz w trakcie prowadzonej działalności.
Po kolejnych podziałach jakie nastąpiły w ruchu LHMM od śmierci w 2004 roku czwartego Opiekuna Wykonawczego Bernarda W. Hedmana, i odrzucaniu przez zbory w następnych krajach potrzeby ustanawiania dalszych Opiekunów, LHMM stopniowo w ciągu kilkunastu lat podzielił się na wiele niewielkich niezależnych wspólnot epifanicznych. Jednocześnie część członków ruchu w dalszym ciągu uznaje pozycję Opiekuna Wykonawczego, który ma kwaterę w Epifanicznym Domu Biblijnym w Chester Springs.
Historia ruchu.
Okoliczności powstania LHMM.
Po śmierci C.T. Russella, która nastąpiła 31 października 1916 roku, na dorocznym walnym zgromadzeniu akcjonariusze Towarzystwa Strażnica 6 stycznia 1917 roku powołali Josepha F. Rutherforda na stanowisko drugiego prezesa, by przewodził działalności Badaczy Pisma Świętego. Po kilku miesiącach odwołany z Wielkiej Brytanii pielgrzym Paul S.L. Johnson oraz czterech członków zarządu zaczęło podważać pozycję prezesa. Jednak 5 stycznia 1918 roku na kolejnym walnym zebraniu odbyły się wybory zarządu Towarzystwa Strażnica, na których potwierdzono zwierzchnictwo J.F. Rutherforda nad Towarzystwem. Jednocześnie nikt z jego siedmiu oponentów znajdujących się na liście szesnastu kandydatów nie został wybrany przez członków Towarzystwa do siedmioosobowego zarządu. Po przegranych wyborach w trakcie przerwy, grupa około 32 niezadowolonych działaczy grupy rozłamowej opuściła walne zebranie statutowe i spotkała się na nieformalnym zebraniu w jednym z salonów hotelu Fort Pitt w Pittsburghu. Spotkanie to przeciągnęło się również na dzień następny.
Opozycjoniści 6 stycznia 1918 roku wyłonili spośród siebie siedmioosobowy komitet, w którym znaleźli się m.in. Paul S.L. Johnson, Raymond Grant Jolly i Robert H. Hirsh. Komitet ten postanowił utworzyć korporację później nazwaną Pastoralny Instytut Biblijny („"Pastoral Bible Institute"”). Ponieważ jednak w następnych miesiącach doszło do licznych sporów na tle organizacyjnym, podczas pierwszej konwencji zorganizowanej w dniach od 26 do 29 lipca 1918 w Asbury Park (New Jersey) usunięto z komitetu założycielskiego P.S.L. Johnsona, R.G. Jolly’ego i R.H. Hirsha. 5 sierpnia 1918 roku nastąpił ostateczny podział pierwszej grupy. Przywództwo w powstającej korporacji PBI przejął Francis H. McGee co doprowadziło do powstania zborów Wolnych Badaczy Pisma Świętego, a 12 sierpnia 1918 Johnson, Jolly i Hirsh postanowili działać wspólnie. Jednak już w 1920 roku w grupie Johnsona nastąpił podział i R.H. Hirsh, a wraz z nim B.M. Kittinger, odstąpili od P.S.L. Johnsona. 
Powstanie ruchu LHMM.
W dniu 5 lipca 1919 roku, w Filadelfii gdzie zawiązał się główny ośrodek ruchu, Paul S.L. Johnson został wybrany i zaakceptowany jako "Generalny Pastor", "Nauczyciel i Opiekun Wykonawczy", co oznaczało jednoosobowy urząd opiekuna oraz jedynego przewodnika i autorytetu duchowego LHMM, sprawowany przez niego do śmierci w roku 1950. Urząd dyrektora wykonawczego dawał P.S.L. Johnsonowi jednoosobowy dozór oraz zarządzanie funduszami, interesami i sprawami ruchu. Początkowo Johnson i Jolly nie zamierzali posługiwać się jakąkolwiek korporacją, nie przyjęli też nowej nazwy. Stopniowo jednak podziały w ruchu Badaczy Pisma Świętego stawały się coraz wyraźniejsze. Wskutek tego P.S.L. Johnson z konieczności założył stowarzyszenie o zasięgu międzynarodowym pod nazwą „"Laymen’s Home Missionary Movement"” (Świecko Domowy Ruch Misjonarski). Oficjalnie ruch został założony 18 lipca 1920 roku podczas zgromadzenia w "Metropolitan Opera House" w Filadelfii, gdzie P.S.L. Johnson po raz pierwszy wygłosił przemówienie pod szyldem LHMM. Johnson traktował LHMM jako „ruch lub ochotniczą działalność”. Jego nazwa została zaczerpnięta ze stopki redakcyjnej większości wydań serii traktatów „The Bible Students Monthly” ("Miesięcznik Badaczy Pisma Świętego") redagowanej i wydawanej przez Charlesa W. Heka. LHMM nie ma swojego statutu, nie został też zarejestrowany w amerykańskim sądzie. W świetle prawa Stanów Zjednoczonych jest uważany za podmiot zdolny do działań prawnych w oparciu o dobrą wolę wspierających go członków. Pierwsza siedziba ruchu nazwana Epifanicznym Domem Biblijnym mieściła się w Filadelfii, w stanie Pensylwania. W styczniu 1920 roku P.S.L. Johnson zaczął wydawać miesięcznik „Present Truth and Herald of Christ’s Epiphany” („Teraźniejsza Prawda i Zwiastun Chrystusowej Epifanii”) przeznaczony dla osób z ruchu, a w lipcu 1920 roku dwumiesięcznik „The Herald of the Epiphany” (obecnie Sztandar Biblijny) dla osób postronnych.
W roku 1926 LHMM (, MMIL) pojawił się we Francji za sprawą niewielkiej niezależnej grupy badackiej «l'Association des Étudiants de la Bible de Denain», której część członków przyjęło nauczanie P.S.L. Johnsona. Od stycznia 1926 czasopismo „Teraźniejsza Prawda” () zaczęło się ukazywać we Francji tłumaczone w głównej mierze przez Josepha Lefèvre'a (1883–1964). Rok później ruch rozpoczął działalność w Polsce.
W latach 1938–1950 Paul S.L. Johnson pracował nad serią książek nazwaną „Epifanicznymi Wykładami Pisma Świętego” (). Johnson mówił o 20 tomach z tej serii. Sam wydał 15 tomów, a 2 kolejne wydał jego następca Raymond G. Jolly. Do tej pory nie wyjawiono: ile powstało tomów epifanicznych, co się dzieje z niewydanymi, kto i kiedy przekaże je do publikacji. Zostały one częściowo przetłumaczone na dwa języki: francuski i polski. Z inicjatywy francuskiego przedstawiciela Marcela Carona na język francuski przetłumaczono 10 tomów epifanicznych (trzy przed jego śmiercią). Na język polski w latach 2001–2013 przetłumaczono 10 tomów – tłumaczem był ówczesny ewangelista ruchu Adam Urban.
Wszystkich swoich oponentów w ruchu badackim Johnson określał jako „przesiewaczy”, zarówno tych należących do innych grup religijnych odwołujących się do C.T. Russella, jak również należących do LHMM. W 1935 roku, polski przedstawiciel Czesław Kasprzykowski pociągnął za sobą część członków kilku epifanicznych zborów oraz kilku czołowych działaczy ŚRME i założył Stowarzyszenie Badaczy Pisma Świętego. W tym samym roku ruch założony przez Johnsona opuścił W.S. Stevens z Atlanty, równocześnie rozsyłając list, w którym twierdził, że Johnson był dyktatorem. W roku 1948 Johnsona opuścił S.A. Cater z Vancouver – po wybuchach gniewu i szyderstwach Johnsona na konwencji w Chicago kierowanych wobec polskich członków zboru sprzeciwiających się jego działaniom. Wkrótce potem odszedł Thomas T. Ryde z Los Angeles, a w roku 1951 LHMM opuścił Cyril Shuttleworth, brytyjski jego przedstawiciel. Ruch Johnsona opuścił też jego osobisty sekretarz w latach 1947–1948, Kazimierz Zieliński wraz z żoną, którym Johnson zabraniał opuszczania Epifanicznego Domu Biblijnego nawet na wieczorne spacery. Wszystkie te osoby Johnson ostro potępiał i jako „przesiewaczom” odbierał im możliwość zbawienia.
Sytuacja po śmierci P.S.L. Johnsona.
Po śmierci Johnsona w stowarzyszeniu doszło do podziału na kilka niezależnych grup. Część jego wcześniejszych zwolenników odrzuciła jego specjalne zarządzenia regulujące sprawy urządzania konwencji i zebrań członków ruchu. W 1955 roku jeden z pielgrzymów ruchu John W. Krewson (zm. 1977) założył „"Laodicean Home Missionary Movement"”. Krewson publikował czasopismo „The Present Truth of the Apocalypsis” oraz wydał trzytomową serię książek "Apocalypsis Studies in the Scriptures". Grupa działała do lat 90. W roku 1956 John J. Hoefle (1895–1984), specjalny pomocnik Johnsona, założył istniejącą do dziś grupę „"Epiphany Bible Students Association"”, która wydaje czasopismo pod tą samą nazwą (wychodzi od sierpnia 1955 roku). Jego następcą został Leonard E. Williams. W największej części ruchu, która po śmierci Johnsona zachowała starą nazwę, zgodnie z życzeniem Paula S.L. Johnsona jego następcą w latach 1950–1979 został Raymond G. Jolly.
W latach 1961–1962 doszło do podziału LHMM na Trynidadzie po tym jak R.G. Jolly zawiesił L.F. Roacha (ochrz. 1914), przedstawiciela LHMM na Trynidadzie, w wyniku różnic dotyczących określenia właściwej daty obchodzenia Pamiątki i odrzuceniu przez Roacha wykładni doktrynalnych wprowadzonych przez Jolly’ego. 15 października 1967 roku Jolly przeniósł Epifaniczny Dom Biblijny na przedmieścia Chester Springs. Po jego śmierci funkcję Opiekuna Wykonawczego pełnili: August Gohlke (1979–1985), Bernard W. Hedman (1986–2004), Ralph M. Herzig (2004–2014) i Leon J. Snyder (od 2014).
Od końca 1999 roku LHMM posługuje się serwisem internetowym "Bible Standard Ministries". Od 2005 roku ruch posługuje się nazwą „Bible Standard Ministries” () głównie w swoich pismach wewnętrznych, w celach promocji swoich publikacji oraz w trakcie prowadzonej działalności. Nazwę tą przyjęto uznając, że działalność misyjna w środowiskach m.in. żydowskich jest źle odbierana.
Podziały w ruchu od śmierci Bernarda W. Hedmana.
W roku 2006, wkrótce po śmierci Bernarda W. Hedmana, doszło do kolejnego podziału w ruchu. Część członków ruchu zarzuciła nowemu opiekunowi Ralphowi M. Herzigowi odstąpienie od zasad LHMM i przemianę ruchu oraz wprowadzenie klerykalizmu i sekciarstwo, w wyniku czego zaczęli działać niezależnie. Grupa ta określa siebie jako "Parousia and Epiphany Bible Students". Od listopada 2012 roku R.M. Herzig nie był w stanie wykonywać swoich obowiązków i do swojej śmierci w kwietniu 2016 powierzył je Leonowi J. Snyderowi. Wybór L.J. Snydera w roku 2016 i wprowadzane przez niego zmiany w doktrynie o usprawiedliwieniu spowodowały kolejną falę niezadowolenia części członków ruchu epifanicznego i kolejny podział, który wyraźnie zaznaczył się w Polsce. Grupa ta uznaje, że od śmierci Bernarda W. Hedmana ruch epifaniczny nie potrzebuje już przywódcy.
W październiku 2018 roku brytyjski przedstawiciel LHMM Segis Dooley (zamianowany w styczniu 2013) po ponad dwuletnich wahaniach odrzucił rolę Leona Snydera jako Opiekuna Wykonawczego i zrezygnował ze stanowiska przedstawiciela LHMM na Wielką Brytanię. Pociągnął za sobą cześć członków ruchu doprowadzając do podziału w LHMM w Wielkiej Brytanii.
W rezultacie podziałów jakie nastąpiły w ruchu LHMM od śmierci czwartego Opiekuna Wykonawczego Bernarda W. Hedmana, i odrzucaniu przez zbory w kolejnych krajach potrzeby ustanawiania dalszych Opiekunów, LHMM stopniowo w latach 2006–2018 podzielił się na wiele niewielkich niezależnych wspólnot epifanicznych. Część członków ruchu w dalszym ciągu uznaje pozycję Opiekuna Wykonawczego, który ma kwaterę w Epifanicznym Domu Biblijnym w Chester Springs.
Zasięg geograficzny.
W 2019 roku LHMM zaplanował swoje konwencje w Stanach Zjednoczonych (4), w Wielkiej Brytanii (1), we Francji (2), w Niemczech (2), w Indiach (2), na Jamajce (1), na Barbadosie (1), w Trynidadzie (1), na Litwie (1), w Nigerii (1), w Polsce (9), na Ukrainie (2) oraz w Kenii (1).
LHMM jest niewielką społecznością religijną. W Stanach Zjednoczonych ruch zrzesza kilkaset osób, należących do kilkunastu zborów liczących od kilku do kilkudziesięciu członków. W czterech konwencjach LHMM organizowanych co roku w Stanach Zjednoczonych uczestniczy średnio 60 do maksymalnie 100 osób. W Wielkiej Brytanii społeczność epifaniczna liczy około 70 osób, w Indiach około 350. We Francji ruch liczy około 200 osób mieszkających w okolicach Barlina. W Niemczech niewielka społeczność (ok. 60 wiernych) organizuje konwencje w Velbert (z powodów personalnych w latach 2011–2013 czasopismo „Teraźniejsza Prawda” nie ukazywało się w języku niemieckim). Na Ukrainie ruch posiada kilka zborów w miejscowościach: Lwów, Orłówka, Tarnopol, Równe, Bereźne, Czerniowce i Dobryniwce. Na całym świecie społeczność tworzy nie więcej niż 3–4 tysiące osób. Największa część ruchu funkcjonuje w Polsce pod nazwą Świecki Ruch Misyjny „Epifania”. Przed podziałem Polską społeczność tworzyły 64 niezależne zbory, do których należało 1338 osób. Są to niewielkie wspólnoty liczące od kilku do ponad stu osób. Nazwy Świecki Ruch Misyjny „Epifania” ruch używa w Polsce, na Ukrainie (w języku ukraińskim i rosyjskim) oraz w Brazylii.
Historia ruchu w Polsce.
Okres do II wojny światowej.
Pierwszy numer czasopisma „Teraźniejsza Prawda” w języku polskim ukazał się w 1921 roku w Stanach Zjednoczonych. Jednak z powodu braku zainteresowania polską edycją przez dwa lata pismo nie ukazywało się w języku polskim. Drugi numer został wydany w styczniu 1923 roku i od tej pory pismo zaczęło się ukazywać regularnie jako dwumiesięcznik, z przerwą w okresie II wojny światowej.
W Polsce ruch wyłonił się z grupy badaczy zarejestrowanych w roku 1920 przez Czesława Kasprzykowskiego pod nazwą „"Stowarzyszenie Badaczy Pisma Świętego – Grupa II"”. W kwietniu 1925 Kasprzykowski został usunięty z grupy Badaczy Pisma Świętego związanej z Towarzystwem Strażnica. Około początku 1927 roku nawiązał on kontakt z P.S.L. Johnsonem i do roku 1935 przewodził tej grupie. Od kwietnia 1927 roku ze zborów badackich zaczęły się wyłaniać niezależne zbory epifaniczne. Jedne z pierwszych zborów epifanicznych poza Warszawą powstały w Łodzi i w Pabianicach. Nieco później na gruncie poznańskiego zboru Badaczy Pisma Świętego powstał zbór w Poznaniu. Do roku 1928 silny ośrodek ruchu utworzył się we Lwowie, a na początku lat 30. epifaniczne zbory powstały też w Lubelskiem i Małopolsce. Od lata 1928 do jesieni 1929 trwała intensywna działalność epifaniczna wśród zborów badackich w Polsce, mająca na celu pozyskanie ich członków dla ruchu epifanicznego. 
W 1929 roku grupa z Łodzi, której przewodził Franciszek Wiśniewski została zwolennikami poglądów Alexandre F.L. Freytaga założyciela Świeckiego Ruchu Przyjaciół Człowieka „Anioł Pański”.
W 1930 roku ruch epifaniczny opuścił pielgrzym Mikołaj M. Kostyn odwiedzający zbory w Stanach Zjednoczonych, dołączając do polskiej części Dawn Bible Students Association. W 1931 roku grupa zborów powiązanych z Czesławem Kasprzykowskim przyjęła nazwę Świecki Ruch Misyjny „Epifania”.
Po nieporozumieniach mających charakter finansowy i doktrynalny na początku 1935 roku Kasprzykowski wystąpił z „Epifanii”, pociągając za sobą cześć członków ruchu i założył oddzielną grupę nazwaną Stowarzyszeniem Badaczy Pisma Świętego, skutkiem czego Świecki Ruch Misyjny „Epifania” utracił legalizację w II Rzeczypospolitej. Rządowe ograniczenia spowodowane brakiem legalizacji dotknęły cztery największe zbory w Polsce. Brak prawnej podstawy do działania był powodem rozwiązania zboru poznańskiego w lipcu 1935 roku przez władze miasta (do wybuchu II wojny światowej nieoficjalne zebrania organizowano pod gołym niebem w „Dębinie” nad Wartą).
W kwietniu 1936 roku do ruchu epifanicznego należało 35 zborów. W latach 1936–1937 Kasprzykowski stał się zagorzałym przeciwnikiem Paula S.L. Johnsona. Po Czesławie Kasprzykowskim 1 kwietnia 1936 roku przedstawicielem ruchu w Polsce został Wiktor Stachowiak z Poznania (do 1990), po nim Piotr Woźnicki (1990–2015), a od roku 2015 Henryk Olekszy.
Pierwsze konwencje epifaniczne zaczęto organizować w Polsce w 1928 roku. Na 5 konwencjach zorganizowanych wówczas przez wysłanego ze Stanów Zjednoczonych W.K. Hołowackiego obecny był P.S.L. Johnson. Konwencji tych nie mógł zorganizować Czesław Kasprzykowski, gdyż w 1928 roku był sądzony w sprawie o rzekome „bluźnierstwo” i został skazany na 6 miesięcy więzienia (został zwolniony po złożeniu apelacji). Wkrótce W.K. Hołowacki porzucił ruch epifaniczny. W sumie Johnson 8-krotnie brał udział w epifanicznych konwencjach organizowanych w Polsce: w lipcu 1928, w lipcu 1930, w lipcu 1931, na przełomie lutego i marca 1932, w lipcu 1933, na przełomie lipca i sierpnia 1936, od połowy lipca do początku sierpnia 1937 i w lipcu 1946. Konwencje w 1932 roku zorganizowano zimą, gdyż P.S.L. Johnson obawiał się, że rychły wybuch Armagedonu, którego w 1932 roku spodziewali się epifaniści, mógłby mu uniemożliwić późniejszy przyjazd. W latach 1934 i 1935 Johnson był w Europie, lecz do Polski nie przybył, obawiając się oskarżenia o komunizm, aresztowania i postawienia przed sądem, o czym ktoś go zapewniał w listach. Przyjechał w roku 1936 w wyniku trwającego sporu z Kasprzykowskim i podziału dokonującego się w epifanicznych zborach.
II wojna światowa.
Po wybuchu II wojny światowej P.S.L. Johnson przestał wydawać czasopismo „Teraźniejsza Prawda” w języku polskim. Ostatni numer ukazał się we wrześniu 1939 roku. Po zajęciu Polski przez Niemcy, w lipcu 1940 roku przedstawiciel ruchu Wiktor Stachowiak rozesłał do zborów w Polsce lub przedstawiał osobiście fragmenty domniemanego listu P.S.L Johnsona. W liście tym Dyrektor Wykonawczy LHMM nakazywał członkom ruchu posłuszeństwo wobec władz niemieckich oraz popieranie ustanowionych przez nie zarządzeń. Początkowo niewielkie zebrania religijne urządzano sporadycznie, a Pamiątka w Polsce była obchodzona tylko w kilkunastu mieszkaniach. W 1942 roku niemieckie władze dopuściły organizowanie niewielkich domowych zebrań religijnych, a pielgrzymom ruchu udawało się okazjonalnie odwiedzać zbory.
Konformistyczna postawa członków ruchu przyczyniła się również do tego, że w trakcie II wojny światowej jako więzień sumienia zginął tylko jeden członek ruchu: Donner z Łodzi stracony na gilotynie w więzieniu w Berlinie za odmowę podjęcia służby wojskowej, i tylko nieliczni członkowie ruchu trafili do obozów koncentracyjnych. W okresie wojny zginęło trzech ewangelistów ŚRME. Sam Wiktor Stachowiak został aresztowany 16 marca 1942 w sprawie uznanej przez władze niemieckie za kryminalną, związaną z przemytem większej gotówki dla współwyznawców z Warszawy i Lwowa. Miesiąc po aresztowaniu Stachowiak został umieszczony w Forcie VII, a w kwietniu 1943 przewieziony do obozu koncentracyjnego Auschwitz-Birkenau i oznaczony czerwonym trójkątem. 1 listopada 1944 wysłano go do obozu w Oranienburgu, gdzie dotarł 18 listopada. 2 maja 1945 został wyzwolony przez wojska amerykańskie.
Okres powojenny.
Od stycznia 1946 roku wznowiono dystrybucję drukowanego w Stanach Zjednoczonych czasopisma „Teraźniejsza Prawda”. W 1947 roku repatrianci ze Lwowa utworzyli zbory we Wrocławiu i w Dzierżoniowie. 25 września 1949 roku zbór w Poznaniu spośród swoich członków wyłonił ośmioosobowy ogólnopolski zarząd ruchu z przewodniczącym Wiktorem Stachowiakiem i sekretarzem Piotrem Woźnickim. Tego samego dnia przyjęto również statut ruchu – zgodnie z rozporządzeniem Ministra Administracji Publicznej z 5 sierpnia 1949 roku (), wymagającym od związków wyznaniowych zalegalizowania statutu w przeciągu 90 dni. Na mocy statutu niezależne dotąd zbory stały się oddziałami centrali utworzonej w Poznaniu. 2 listopada 1949 roku powstały w ten sposób zarząd złożył wniosek o prawną rejestrację Świeckiego Ruchu Misyjnego „Epifania”, jednak pozostał on bez odpowiedzi. 
W czasie swobód religijnych w okresie powojennym ostatnia konwencja ruchu odbyła się w połowie 1950 roku w Janowie. W roku 1950 w trakcie represji i licznych aresztowań członków wielu wspólnot religijnych nie aresztowano nikogo z członków ŚRME. Na początku lat. 50 zwolniono też z wiezień, po krótkim uwięzieniu, kilku członków ruchu – mimo prawomocnych kilkuletnich wyroków za odmowę pełnienia służby wojskowej z bronią w ręku. Przez kilka kolejnych lat ŚRME nie uzyskiwał zgody na organizowanie swoich konwencji. Po tej przerwie, w trakcie odwilży politycznej, jaka wynikła po śmierci Stalina, pierwsza konwencja, w której uczestniczyło ponad 900 osób, odbyła się w dniach 20–22 kwietnia 1957 roku w Łodzi. Konwencje z udziałem Raymonda G. Jolly’ego, który 7-krotnie gościł w Polsce, odbyły się w latach: 1957, 1960, 1964, 1969, 1972, 1975 i 1978. August Gohlke odwiedził Polskę w roku 1961 jako pielgrzym i w 1980 jako dyrektor wykonawczy LHMM. Na konwencjach w Polsce jako główni mówcy gościli również pielgrzymi z krajów zachodnich: Ronald E. Armstrong, Marcel Caron, Alex Wayne (Wojnarowski), Carl W. Seebald, Czesław Obajtek, Roy Ekroth, Gould Jolly, Julius Z. Nielsen, Gilbert Hermetz, John Detzler, Roberts (ze Stanów Zjednoczonych), H. William Roberts (z Wielkiej Brytanii), Janusz Puzdrowski, Dan Herzig, John Davis czy John Scale.
W 1951 roku Świecki Ruch Misyjny „Epifania” liczył 1335 członków. 3 maja 1952 roku odebrano debit pocztowy na sprowadzanie do Polski czasopisma „Teraźniejsza Prawda” z zagranicy. Ostatni numer oficjalnie powielono w Polsce w listopadzie 1952, ale na kolejne nie wyraziła zgody cenzura. Kolejne numery do 174 sprowadzał i wydawał nieoficjalnie zbór w Lublinie. W 1957 roku zezwolono na wydawanie czasopisma w Polsce. W listopadzie 1957 roku ukazał się pierwszy numer oficjalnie wydany w Polsce (175).
We wrześniu 1954 roku powstał niewielki zbór szczeciński, który utworzyli członkowie ruchu osiedlający się w tym mieście. Rok później Świecki Ruch Misyjny „Epifania” pojawił się na Mazurach i skupiał około 70 osób, głównie pochodzenia ukraińskiego, które zamieszkały w powiecie morąskim w wyniku przesiedlenia przeprowadzonego na skutek akcji „Wisła”. Grupa ta spotkała się z niechęcią i nieufnością miejscowej ludności. W roku 1957 Świecki Ruch Misyjny „Epifania” pojawił się w Tarnowie. 
Świecki Ruch Misyjny „Epifania” został prawnie zarejestrowany 16 marca 1960 roku – jako związek religijny oparty na wspólnych przekonaniach religijnych stanowiących odrębny typ wyznaniowy i organizujący swych członków przy pomocy określonych w swoim statucie środków, prowadzących do osiągnięcia wspólnego celu religijnego. Na podstawie przyjętego statutu obrotu nieruchomościami użytkowanymi przez zbory ruchu może dokonywać przewodniczący wraz z drugim członkiem Zarządu Głównego występujący łącznie. Legalne funkcjonowanie grup powstałych w wyniku podziałów w ruchu Badaczy Pisma Świętego miało na celu osłabianie aktywnych i szybko rozwijających się w Polsce Świadków Jehowy, a także było obliczone na przejęcie części członków tego wyznania. Po wprowadzeniu stanu wojennego, w październiku 1982 roku podczas spotkania z min. Adamem Łopatką, kierownikiem Urzędu do Spraw Wyznań przewodniczący Zarządu Głównego Wiktor Stachowiak oraz sekretarz Zarządu Piotr Woźnicki z uznaniem odnieśli się do idei Patriotycznego Ruchu Odrodzenia Narodowego oraz pozytywnie ocenili działania rządu.
W 1983 roku ruch zaczął wydawać czasopismo „Sztandar Biblijny” w języku polskim. Dopiero w latach 2001–2013 na język polski przetłumaczono 10 spośród 17 wydanych tomów epifanicznych autorstwa Paula S.L. Johnsona – tłumaczem był ówczesny ewangelista ruchu Adam Urban.
Do rejestru kościołów i innych związków wyznaniowych prowadzonego przez MSWiA Świecki Ruch Misyjny „Epifania” został wpisany 19 stycznia 1990 roku w dziale A, pod pozycją 1. Osobą reprezentującą związek wyznaniowy jest Henryk Olekszy.
Podział w ruchu (2014–2017).
W 2014 roku w ruchu nastąpił podział związany z nauką o usprawiedliwieniu oraz wokół sprawy potrzeby rejestracji ruchu i jego statutu. W wyniku podziału część członków ruchu na czele z Adamem Urbanem, Frankiem Janke i innymi odmówiła posłuszeństwa wobec przywództwa sprawowanego przez kierownictwo LHMM z Chester Springs. Grupa ta od 2015 roku urządza konwencje niezależne od władz Świeckiego Ruchu Misyjnego „Epifania” w Polsce. We wrześniu 2017 roku Adam Urban uznał pogłębiający się podział w ruchu za nieodwracalny. Pierwszy niezależny zbór nowej wspólnoty powstał w Chełmie. Współpracuje on ze zborami w Bielawie, Bydgoszczy, Rybniku, Rzeszowie, Wólce Niedźwiedzkiej, Wrocławiu (Zajezdnia Wróblewskiego) oraz społecznością „Krańcowa” z Poznania. Grupa ta współpracuje również z zagranicznymi niezależnymi zborami epifanicznymi głównie ze Stanów Zjednoczonych (Chicago, Kalifornia), które odrzuciły kierownictwo LHMM.
Pod koniec 2017 powstało 8 zborów całkowicie oderwanych od ŚRME oraz 5 częściowo przyjmujących pielgrzymów ŚRME, a częściowo mówców z opozycji. ŚRME opuściło lub zostali z niego usunięci: 8 pielgrzymów oraz 4 ewangelistów. Opozycyjny ruch organizuje około 5–6 zebrań publicznych w roku w których uczestniczy około 150–300 osób. Opozycja niestanowi grupy zwartej organizacyjnie, nie ma też formalnego lidera. Tworzą ją współpracujące ze sobą, ale w pełni samodzielne i niezależne od siebie zbory. Grupa ta nie ma nazwy własnej, nie zabiega też o rejestrację prawną.
Cele ruchu.
Statutowymi celami Świeckiego Ruchu Misyjnego „Epifania” są: nauczanie Pisma Świętego, zachęcanie do wzrostu w charakterze na podobieństwo charakteru Chrystusa, rozpowszechnianie wiedzy biblijnej i zachęcanie innych do jej rozpowszechniania oraz pobudzanie do większego zainteresowania indywidualnym i grupowym studiowaniem Biblii w zborach lub innych miejscach zebrań. Ruch nie jest stowarzyszony z żadną inną grupą ani denominacją, utrzymuje się z dobrowolnych datków.
Doktryna LHMM zakłada, że niewidzialna obecność Chrystusa rozpoczęła się w roku 1874 i składa się z czterech etapów: paruzji (1874–1914), epifanii (1914–1954), bazylei (1954–?) oraz widocznego dla całej ludzkości panowania Chrystusa. Paruzja w doktrynie LHMM była okresem prowadzenia żniwa, epifania okresem gniewu i apokalipsy, a bazylea okresem wprowadzenia Królestwa Bożego.
Czasopisma.
Świecki Ruch Misyjny „Epifania” w Polsce wydaje dwumiesięcznik „Sztandar Biblijny i Zwiastun Chrystusowego Królestwa” w nakładzie 1100 egz. oraz kwartalnik „Teraźniejsza Prawda i Zwiastun Chrystusowej Epifanii” w nakładzie 1200 egz. Czasopismo „Sztandar Biblijny” jest wydawane przez LHMM w 6 językach, a kwartalnik „Teraźniejsza Prawda” w 9.
Statystyki.
Liczba członków ruchu w Polsce.
W latach 1961–1992 liczebność członków ruchu przekraczała 2000 osób. Od roku 1988 następuje stały spadek liczby członków ruchu. W roku 2005 ruch zrzeszał 81 zborów.
Dane na podstawie rocznika statystycznego GUS
Wartości opisów na wykresie podano w jednościach:

</doc>
<doc id="174065" url="https://pl.wikipedia.org/wiki?curid=174065" title="HEKO Czermno">
HEKO Czermno

Klub Sportowy HEKO Czermno – polski klub piłkarski z Czermna w województwie świętokrzyskim. Istniał w latach 1998–2011.
Klub występował w siedmiu poziomach ligowych. Zmagania rozpoczął w klasie B w 1998 roku, a następnie regularnie uzyskiwał awanse do wyższych lig. W 2003 wywalczył promocję do III ligi, a w sezonie 2004/2005 zwyciężył w tych rozgrywkach i uzyskał awans do II ligi. W niej HEKO wygrało 10 meczów i uplasowało się na 12 miejscu, następnie zaś przegrało baraż o utrzymanie ze Stalą Stalowa Wola. W sezonie 2006/2007 klub został wycofany z III ligi i znalazł się w klasie A. Do 2011 roku występował w niższych ligach, następnie został rozwiązany.
HEKO rozgrywało mecze w roli gospodarza na stadionie w Czermnie, którego pojemność wynosi 2,5 tys. miejsc. W spotkaniach trzecioligowych średnia frekwencja wynosiła 605 kibiców, natomiast mecze w II lidze obserwowały średnio 1032 osoby (maksymalnie 2,5 tys. – trzy razy, minimalnie 200 – raz).
W sezonie 2003/2004 piłkarzem HEKO był Grzegorz Piechna, późniejszy reprezentant Polski.
Historia klubu.
Geneza i powstanie klubu.
W 1974 roku, na fali sukcesów reprezentacji Polski w piłce nożnej (mistrzostwo olimpijskie, trzecie miejsce w mistrzostwach świata), w Czermnie powstał Ludowy Zespół Sportowy. Klub borykał się z wieloma problemami, m.in. natury finansowej, i po ośmiu latach od założenia został rozwiązany. W 1997 roku z inicjatywy Marioli i Henryka Koniecznych, właścicieli istniejącej od lipca 1990 firmy HEKO, zajmującej się produkcją owiewek samochodowych, powstał zespół LZS HEKO. W sezonie 1997/1998 z powodzeniem brał on udział w rozgrywkach gminy Fałków.
Henryk Konieczny decyzję o założeniu klubu piłkarskiego w Czermnie, motywował m.in. faktem, że w miejscowości tej mieszkali jego rodzice. O początkach piłki nożnej we wsi wypowiedział się w sposób następujący: „Z biegiem lat, gdy firma się rozrastała, a moi pracownicy coraz częściej kopali futbolówkę, złożyłem drużynę zakładową. To był początek futbolu w tej miejscowości. Potem poszło z górki”.
Od 1998 do 2003: Awans z klasy B do III ligi.
17 sierpnia 1998 roku prezes klubu Henryk Konieczny zgłosił w Piotrkowskim Okręgowym Związku Piłki Nożnej drużynę do klasy B. W debiutanckim sezonie w tych rozgrywkach HEKO zwyciężyło i awansowało do wyższej ligi. Rok później klub wygrał rozgrywki klasy A, zajmując pierwsze miejsce z przewagą jednego punktu nad Unią-Concordią Piotrków Trybunalski&lt;ref name="Poland Sixth Division 1999/00"&gt;&lt;/ref&gt;. Ponadto zdobył puchar Polski na szczeblu okręgu – w półfinale wygrał 4:3 z WOY Bukowiec Opoczyński, natomiast w meczu finałowym, rozegranym na boisku w Gomunicach, pokonał 3:2 GKS II Bełchatów (gole dla HEKO strzelili Andrzej Dec, Sebastian Maciejczyk i Michalski). Drużyna prowadzona wówczas przez Waldemara Ceckiego w kolejnym sezonie reprezentowała województwo piotrkowskie na szczeblu centralnym – 9 sierpnia 2000 roku przegrała w I rundzie z drugoligowym Polarem Wrocław 1:3; honorową bramkę zdobył Andrzej Dec.
W 2000 roku klub został przekształcony z LZS na Klub Sportowy HEKO, zaś zmiany administracyjne spowodowały, że drużyna znalazła się w Świętokrzyskim Związku Piłki Nożnej. Piłkarze z Czermna rozpoczęli sezon w klasie okręgowej od zwycięstwa 1:0 ze Spartą Kazimierza Wielka&lt;ref name="Poland Fifth Division 2000/01"&gt;&lt;/ref&gt;. Kolejne mecze potwierdziły wysokie aspiracje klubu – wygrał on m.in. 5:0 z Bucovią Bukowa, 4:0 z Piastem Osiek, 7:0 z Piaskowianką Piaski i 4:0 z Partyzantem Wodzisław. Ostatecznie drużyna uplasowała się na drugim miejscu w tabeli, tracąc 12 punktów do Wiernej Małogoszcz. W bezpośrednich spotkaniach ze zwycięzcą rozgrywek HEKO zaprezentowało się jednak lepiej – w pojedynku rundy jesiennej przegrało co prawda 2:3, lecz wiosną zwyciężyło w domowym meczu 4:0.
Druga lokata zajęta przez HEKO dała czermnianom awans do IV ligi świętokrzyskiej. W niej drużyna zadebiutowała sierpniowym meczem z Czarnymi Połaniec, który zakończył się wygraną 3:0&lt;ref name="IV liga 2001/2002, grupa: świętokrzyska"&gt;&lt;/ref&gt;. Pod koniec kwietnia 2002 roku zespół odniósł najwyższe zwycięstwo w sezonie 2001/2002 – pokonał w Czermnie w obecności 400 widzów 7:0 Spartę Dwikozy. W całych rozgrywkach klub należał do czołówki, co potwierdziło zajęcie czwartego miejsca. W trakcie letniego okna transferowego drużyna została wzmocniona i w 2003 roku wywalczyła promocję do III ligi. Z 34 rozegranych meczów piłkarze HEKO wygrali 28 i drugi w tabeli GKS Nowiny wyprzedzili o 21 punktów. W całych rozgrywkach strzelili 91 goli, a do najwyższych zwycięstw należały wygrane 4:0 ze Starem Starachowice, 7:1 z Łysicą Bodzentyn, 5:0 z Orliczem Suchedniów, 4:0 z Piastem Chęciny, 4:0 z MKS Końskie, 4:0 z Zenitem Chmielnik, 13:1 ze Świtem Ćmielów i 5:0 z Naprzodem Jędrzejów&lt;ref name="IV liga 2002/2003, grupa: świętokrzyska"&gt;&lt;/ref&gt;. Duży udział w uzyskaniu awansu miał napastnik Arkadiusz Stępień, który z 27 golami na koncie został królem strzelców IV ligi&lt;ref name="Strzelcy: 2002/2003"&gt;&lt;/ref&gt;.
W początkowym okresie działalności klubu, trzon zespołu stanowili pracownicy firmy zarządzanej przez Henryka Koniecznego. Po awansie do ligi okręgowej nie radzili sobie oni już tak dobrze. Do drużyny dołączyli więc lepsi zawodnicy z pobliskich miejscowości, m.in. z Końskich i Skarżyska-Kamiennej. W 2002 roku do klubu trafił pierwszy zawodnik, który miał za sobą występy w I lidze. Był nim Sebastian Synoradzki, który w latach 1994–1998 rozegrał w barwach Rakowa Częstochowa 100 meczów i strzelił w nich dwa gole.
Od 2003 do 2005: Gra w III lidze.
10 sierpnia 2003 roku HEKO w swoim debiucie w III lidze zremisowało bezbramkowo z Sandecją Nowy Sącz. Pierwszą wygraną odnotowało w czwartej kolejce, pokonując 1:0 w meczu wyjazdowym Siarkę Tarnobrzeg po golu strzelonym przez Grzegorza Piechnę. Początkowo klub znajdował się w dolnych rejonach tabeli, jednakże po rozegraniu kilku spotkań sytuacja zmieniła się. HEKO zaczęło odnosić zwycięstwa – w rundzie wiosennej pokonało m.in. mające drugoligowe aspiracje Stal Rzeszów (2:0) i Koronę Kielce (3:1)&lt;ref name="III liga 2003/2004, grupa: 4 (Świętokrzyskie, Lubelskie, Małopolska, Podkarpacie)"&gt;&lt;/ref&gt;. Dzięki dobrym występom zespół niespodziewanie znalazł się w gronie faworytów do awansu. Prezesowi Henrykowi Koniecznemu udało się w krótkim czasie zbudować mocną ekipę, walczącą z determinacją i mającą wspólne cele. Na trzecioligowych boiskach wyróżnił się Grzegorz Piechna, który z dorobkiem 23 goli został królem strzelców&lt;ref name="Strzelcy: 2003/2004"&gt;&lt;/ref&gt;.
W sezonie 2003/2004 HEKO zajęło trzecie miejsce, lecz drużynie został przyznany walkower za mecz z Hetmanem Zamość (wystąpiło w nim dwóch nieuprawnionych do gry zawodników). Spowodowało to, że klub z Czermna znalazł się na drugiej pozycji, która dawała możliwość gry w barażu. Zespół z Zamościa odwołał się jednak od decyzji przyznania walkowera i Polski Związek Piłki Nożnej pozytywnie rozpatrzył jego prośbę. Ostatecznie więc drugą lokatę zajęła Stal Rzeszów.
Przed rozpoczęciem sezonu 2004/2005 kadra zespołu została osłabiona. Grzegorz Piechna, Jakub Grzegorzewski i Zbigniew Wojtaszek odeszli do Korony Kielce, natomiast Cezary Stefańczyk zasilił RKS Radomsko. Eksperci twierdzili, że klub z Czermna będzie walczył o utrzymanie się w III lidze. W pierwszych sześciu meczach HEKO odniosło dwa zwycięstwa (2:1 z Sandecją Nowy Sącz i 2:1 z Hetmanem Zamość), zanotowało dwa remisy oraz przegrało 0:2 z Motorem Lublin i 0:4 Hutnikiem Kraków na stadionie Suche Stawy&lt;ref name="III liga 2004/2005, grupa: 4 (Świętokrzyskie, Lubelskie, Małopolska, Podkarpacie)"&gt;&lt;/ref&gt;. W siódmej kolejce klub pokonał 3:1 Wierną Małogoszcz i od tego spotkania do końca rundy nie poniósł już żadnej porażki. Zwycięstwa w ośmiu kolejnych meczach (m.in. 4:2 z Kmitą Zabierzów i 2:0 ze Stalą Rzeszów) sprawiły, że HEKO stało się jednym z głównych kandydatów do awansu. Po rundzie jesiennej zajmowało bowiem pierwsze miejsce w tabeli i miało przewagę czterech punktów nad drugimi Tłokami Gorzyce.
W przerwie zimowej klub nie dokonał znaczących wzmocnień. W pierwszym wiosennym meczu przegrał na wyjeździe z Tłokami Gorzyce 1:3, następnie zremisował 1:1 z ostatnią w tabeli Polonią Przemyśl. Później HEKO odniosło efektowne zwycięstwo nad Hetmanem Zamość (3:0), jednak pod koniec kwietnia 2005 roku uległo 0:2 Kmicie Zabierzów, co spowodowało, że zespół spadł z pierwszego miejsca. Na pięć kolejek przed końcem sezonu Andrzeja Deca na stanowisku trenera zastąpił Paweł Kozłowski. Pod wodzą nowego szkoleniowca HEKO nie przegrało żadnego spotkania i plasując się na pierwszej pozycji uzyskało promocję do II ligi. Wyróżniającym się zawodnikiem był zdobywca 10 goli (w tym dziewięciu wiosną), Paweł Zawistowski&lt;ref name="Strzelcy: 2004/2005"&gt;&lt;/ref&gt;. Okazał się on graczem uniwersalnym – grał zarówno w pomocy jak i ataku. Awans zespołu okazał się dużą niespodzianką, gdyż do tamtej pory jeszcze nigdy w historii drużyna z tak małej miejscowości nie znalazła się w II lidze.
HEKO promocję do II ligi wywalczyło wygrywając 5:0 w przedostatniej kolejce z Pogonią Staszów, choć piłkarze z Czermna świętowali awans już po zwycięstwie 2:0 z Wisłą II Kraków. Stało się tak dlatego, że w maju została cofnięta trzecioligowa licencja staszowskiej drużynie. Mecz miał się nie odbyć, jednak na początku czerwca Najwyższa Komisja Odwoławcza PZPN cofnęła decyzję o przyznaniu walkowera i ostatecznie spotkanie zostało rozegrane.
Od 2005 do 2006: Sezon w II lidze.
Runda jesienna.
20 czerwca 2005 roku nowym trenerem HEKO został Janusz Białek. Do drużyny dołączyli m.in. Marcin Mańka, Marcin Boguś, Adrian Sobczyński, Marcin Folc i Nigeryjczyk Philip Umukoro. Zespół przygotowywał się do rozgrywek głównie na własnych obiektach, w jednym z meczów kontrolnych pokonał 2:1 pierwszoligową Koronę Kielce&lt;ref name="Podsumowanie sezonu piłkarskiego 2005/2006"&gt;&lt;/ref&gt;. Do sezonu 2005/2005 klub przystąpił z myślą o utrzymaniu statusu drugoligowca.
W debiutanckim meczu HEKO zmierzyło się 29 lipca 2005 roku z innym świętokrzyskim zespołem, KSZO Ostrowiec Św.. Na stadionie rywala piłkarze z Czermna umiejętnie bronili się przez całe spotkanie i zdobyli punkt. W drugiej kolejce, również w meczu wyjazdowym, zmierzyli się z Zawiszą Bydgoszcz. Trener Janusz Białek, podobnie jak w spotkaniu przeciwko KSZO, zastosował defensywną taktykę. Pomimo tego, iż beniaminek stworzył zaledwie trzy dogodne sytuacje do zdobycia gola, wygrał 1:0. W 32. minucie Marcin Folc oddał strzał w kierunku bramki, który obronił bramkarz rywali. Wybił piłkę jednak tak niefortunnie, że ta trafiła w Łukasza Tupalskiego i odbijając się od niego wpadła do bramki. Zwycięstwo w meczu z Zawiszą spowodowało, że klub po dwóch ligowych kolejkach zajmował w tabeli trzecie miejsce.
W trzeciej kolejce HEKO rozegrało swój pierwszy mecz w II lidze w Czermnie – zmierzyło się w nim z Jagiellonią Białystok i przegrało 0:1 po golu strzelonym głową przez Jacka Markiewicza, choć miało kilka dogodnych sytuacji do zdobycia bramki, m.in. przy stanie 0:0 swoich szans nie wykorzystali Marek Drozd, Marcin Folc i Grzegorz Cheda. W kolejnym spotkaniu, przeciwko Podbeskidziu Bielsko-Biała (1:1), HEKO strzeliło swoją pierwszą bramkę w II lidze (nie wliczając gola samobójczego w meczu z Zawiszą). Zdobył ją Krystian Kanarski, który dobił strzał Philipa Umukoro. 11 września 2005 roku klub odniósł pierwsze zwycięstwo w Czermnie – w obecności 2,5 tys. widzów pokonał 3:1 Lechię Gdańsk po golach zdobytych przez Krzysztofa Trelę, Pawła Zawistowskiego i Marcina Folca. Tydzień później zespół zremisował bezbramkowo we Wrocławiu ze Śląskiem, który w drugiej połowie nie wykorzystał rzutu karnego.
2 października 2005 roku HEKO odniosło najwyższe zwycięstwo w II lidze. W domowym meczu pokonało 4:0 Finishparkiet Nowe Miasto Lubawskie. W spotkaniu tym gole strzelili Dariusz Walęciak, Krzysztof Trela, Krystian Kanarski i Marcin Folc. Tydzień później klub bezbramkowo zremisował w Radomiu z Radomiakiem, a w następnej kolejce przegrał 2:3 z Piastem Gliwice. Porażka z tą drużyną zakończyła passę ośmiu spotkań bez przegranej. W przedostatnim meczu rundy jesiennej HEKO zwyciężyło 1:0 Świt Nowy Dwór Mazowiecki po golu strzelonym na początku pojedynku przez Krystiana Kanarskiego. W ostatnim spotkaniu zremisowało 2:2 z Górnikiem Polkowice, choć dwukrotnie prowadziło i przez większość meczu przeważało.
W rundzie jesiennej drużyna nieco rozczarowała swoją defensywną grą i brakiem skuteczności. Czermnianie dobrze spisywali się w spotkaniach wyjazdowych, w których przegrali raz przy siedmiu remisach. Po pierwszej rundzie HEKO zajmowało 11 miejsce. W przerwie zimowej doszło do zmiany trenera. Prezes Henryk Konieczny zwolnił Janusza Białka, którego następcą został Józef Antoniak. Kadra zespołu została wzmocniona. Do drużyny dołączyli m.in. mający za sobą występy w I lidze w barwach Odry Wodzisław Śląski Bartłomiej Socha oraz Białorusin Jewgienij Branowickij.
Runda wiosenna.
Do rudny wiosennej piłkarze HEKO przygotowywali się na obozie kondycyjnym w Chorzowie. Ze względu na złą pogodę pierwszy mecz w lidze zawodnicy z Czermna rozegrali dopiero 1 kwietnia 2006 roku. Zmierzyli się w nim z Podbeskidziem Bielsko-Biała i wygrali 2:1, pomimo tego, że w całym spotkaniu oddali cztery strzały; dodatkowo rywale przeważali przez większość pojedynku. Trzy dni później w zaległym meczu z Jagiellonią Białystok zremisowali 0:0, następnie zaś przegrali 0:1 w Łodzi z Widzewem, dla którego jedynego gola zdobył strzałem z dystansu w doliczonym czasie gry Bartłomiej Grzelak. 
Kolejne trzy spotkania zostały rozegrane w Czermnie, co spowodowało, że jeszcze przed ich rozpoczęciem, klub liczył na zdobycie kilku punktów. Drużyna przegrała jednak z Zawiszą Bydgoszcz (2:4), następnie uległa Zagłębiu Sosnowiec (1:2) i na koniec zremisowała bezbramkowo z KSZO Ostrowiec Św.. Później, w spotkaniu z Lechią Gdańsk, czermnianie zremisowali 1:1, takim samym wynikiem zakończył się mecz ze Śląskiem Wrocław. Następnie drużyna przegrała 2:4 z Ruchem Chorzów. Po serii ośmiu spotkań bez wygranej, zespół odniósł dwa zwycięstwa – pokonał 2:1 Finishparkiet Nowe Miasto Lubawskie oraz 1:0 Radomiaka Radom. 
W kolejnych trzech meczach klub nie zdobył żadnego punktu, nie strzelił również żadnej bramki. 31 maja 2006 roku HEKO wygrało 4:0 ze Szczakowianką Jaworzno, wyrównując tym samym rekord najwyższego zwycięstwa w II lidze z rundy jesiennej. W kolejnym spotkaniu piłkarze z Czermna zwyciężyli 4:3 Świt Nowy Dwór Mazowiecki, a trzy gole strzelił w tym pojedynku Marcin Folc. Rozgrywki ligowe HEKO zakończyło spotkaniem z Górnikiem Polkowice, które wygrało 2:1, choć po czerwonej kartce dla Marcina Mańki w 85. minucie, funkcję bramkarza pełnił obrońca Marek Drozd.
Defensywna gra drużyny we wiosennych pojedynkach nie przyniosła spodziewanych efektów. Ostatecznie HEKO z dorobkiem 43 punktów uplasowało się w tabeli na 12 miejscu, które oznaczało grę w barażu o utrzymanie się w II lidze&lt;ref name="II liga 2005/2006"&gt;&lt;/ref&gt;. W nim drużyna z Czermna spotkała się z drugim zespołem III ligi grupy 4, Stalą Stalowa Wola. W pierwszym spotkaniu, rozegranym w Stalowej Woli, przegrała 0:1 po bramce Janusza Iwanickiego. Pojedynek rewanżowy odbył się w Czermnie i zakończył zwycięstwem HEKO 2:1. Gole dla gospodarzy strzelili w tym meczu Marcin Folc i Krystian Kanarski; Krzysztof Trela nie wykorzystał zaś w 70. minucie rzutu karnego. Wynik ten dał jednak awans Stali, gdyż stalowowolski zespół zdobył jedną bramkę w spotkaniu wyjazdowym.
Jeszcze przed meczami barażowymi działacze zdegradowanej z Orange Ekstraklasy Polonii Warszawa wystąpili z propozycją przeniesienia HEKO do stolicy. Prezes klubu z Czermna Henryk Konieczny spotkał się w tej sprawie z przedstawicielami stołecznej drużyny i prowadził z nimi rozmowy. Nie zakończyły się one jednak powodzeniem. Konieczny przed rozpoczęciem rundy wiosennej sezonu 2005/2006 myślał także o przeniesieniu drużyny do Oświęcimia, gdzie posiadał drugą fabrykę swojej firmy. Wycofał się z tego pomysłu, gdyż w tej miejscowości popularnością cieszy się hokej na lodzie (zob. Unia Oświęcim). Jedną z opcji były również Starachowice.
Kadra w sezonie 2005/2006.
Opracowano na podstawie materiału źródłowego.
Uwaga: Literą „j” oznaczono zawodników występujących jedynie w rundzie jesiennej, natomiast literą „w” grających tylko w rundzie wiosennej. 
Od 2006 do 2011: Gra w niższych ligach i rozwiązanie klubu.
Po przegranym barażu o utrzymanie się w II lidze z klubu odszedł trener Józef Antoniak, kilku piłkarzy rozwiązało umowy, natomiast kilkunastu rozpoczęło treningi z innymi zespołami. HEKO miało przystąpić do rywalizacji w III lidze, jednak prezes Henryk Konieczny nie zgłosił drużyny do rozgrywek. Spowodowało to, że w sezonie 2006/2007 klub rozpoczął grę w klasie A. W niej piłkarze z Czermna należeli do czołówki, co potwierdzały wysokie zwycięstwa (m.in. 6:0 z Lechią II Strawczyn, 8:0 z Tęczą Gowarczów, 6:0 ze Zrywem Łopuszno i 6:0 z Górnikiem Miedzianka&lt;ref name="Klasa A 2006/2007, grupa: świętokrzyska II"&gt;&lt;/ref&gt;), i o awans walczyli z Partyzantem Radoszyce. Na finiszu główny rywal mocno naciskał, lecz HEKO utrzymało prowadzenie, a po wyjazdowym zwycięstwie 4:0 z Samsonem Samsonów w ostatniej kolejce, zapewniło sobie awans do klasy okręgowej. Ponadto napastnik Konrad Kowalewski z 25 golami na koncie został królem strzelców klasy A.
Po rundzie jesiennej sezonu 2007/2008, w której HEKO wygrało m.in. 13:1 z Marolem Jacentów&lt;ref name="Klasa okręgowa 2007/2008, grupa: świętokrzyska I"&gt;&lt;/ref&gt;, klub z Czermna zajmował drugą lokatę, tracąc jeden punkt do liderującej Moravii Morawica. Wiosną utrzymał wysoką dyspozycję, nie przegrał żadnego meczu i zakończył rozgrywki na pierwszym miejscu, wyprzedzając Spartakusa Razem Daleszyce i Hetmana Włoszczowa. 7 stycznia 2007 roku obradujące w Warszawie walne zgromadzenie sprawozdawczo-statutowe PZPN przyjęło nową strukturę piłkarskich rozgrywek od sezonu 2008/2009 – cztery ligi centralne, od ekstraklasy przez pierwszą, dwie grupy drugiej do ośmiu grup trzeciej ligi. HEKO znalazło się więc w IV lidze, stanowiącej piąty poziom rozgrywkowy. Zajęło w niej szóste miejsce, tracąc 11 punktów do Juventy Starachowice, która wywalczyła awans&lt;ref name="IV liga 2008/2009, grupa: świętokrzyska"&gt;&lt;/ref&gt;.
W rundzie wiosennej sezonu 2009/2010 HEKO odniosło dziewięć zwycięstw – wygrało m.in. 5:1 ze Spartą Dwikozy i 6:0 z Neptunem Końskie&lt;ref name="Zina IV liga 2009/2010, grupa: świętokrzyska"&gt;&lt;/ref&gt;. W marcu 2010 roku klub poinformował, że wiosną nie przystąpi do rozgrywek. Jako powód podał odejście kilku czołowych piłkarzy oraz brak juniorów, mogących rywalizować z powodzeniem w IV lidze. W sezonie 2010/2011 zespół został zgłoszony do rywalizacji w klasie B. Odniósł w niej 10 zwycięstw (najwyższe – 5:0 – na początku kwietnia 2011 w meczu z Lubrzanką II Kajetanów), zanotował cztery remisy i poniósł sześć porażek. Ostatecznie uplasował się na piątym miejscu w stawce 11 drużyn&lt;ref name="Klasa B 2010/2011, grupa: świętokrzyska I"&gt;&lt;/ref&gt;.
Latem 2011 roku HEKO nie zgłosiło się do rozgrywek. Jego miejsce w klasie B miał zająć nowo powstały Klub Sportowy Czermno. Miał on kontynuować tradycje HEKO, jednak z początkiem września rozwiązał swoją działalność, wycofując z rozgrywek ligowych wszystkie drużyny młodzieżowe oraz zespół seniorów. Powodem zaistniałej sytuacji była odmowa bezpłatnego przerejestrowania zawodników z HEKO do KS Czermno przez Świętokrzyski Związek Piłki Nożnej.
Klub w rozgrywkach.
Rozgrywki ligowe.
Klub występował w siedmiu poziomach ligowych. Najdłużej – cztery sezony – grał w piątym poziomie. Przez dwa lata rywalizował w III lidze – rozegrał w niej 60 meczów, z których 35 wygrał, 15 zremisował i 10 przegrał.
W II lidze HEKO rozegrało 34 meczów, z których 10 wygrało, 13 zremisowało i 11 przegrało. W klasyfikacji wszech czasów tego poziomu rozgrywkowego zajmuje 159 miejsce w stawce 193 drużyn. Ponadto w momencie awansu na zaplecze Orange Ekstraklasy zespół stał się klubem z najmniejszej miejscowości w historii II ligi – wieś Czermno miała w 2005 roku 613 mieszkańców. Blisko pobicia „rekordu” była w 2010 roku Termalica Bruk-Bet z siedzibą w liczącej 726 osób Niecieczy.
Puchar Polski.
HEKO Czermno w pucharze Polski na szczeblu centralnym zadebiutowało w sezonie 2000/2001. Po raz drugi miało wziąć udział w tych rozgrywkach w 2006 roku, jednak wycofało się z nich i mecz I rundy z Widzewem Łódź został zweryfikowany jako walkower dla rywali.
HEKO Czermno jeden raz zdobyło puchar Polski na szczeblu okręgu – 14 czerwca 2000 roku zwyciężyło GKS II Bełchatów w finale PP prowadzonego przez Piotrkowski OZPN. Ponadto klub jeden raz zagrał w finale PP w grupie podlegającej Świętokrzyskiemu ZPN. W sezonie 2001/2002 okazał się gorszy w dwumeczu od Alitu Ożarów – najpierw przegrał na wyjeździe 1:2, natomiast dwa tygodnie później w spotkaniu domowym uległ 0:2.
Stadion.
HEKO rozgrywało swoje domowe mecze na stadionie w Czermnie. Obiekt posiada 2,5 tys. miejsc siedzących. Jego budowa została w całości sfinansowana przez właściciela klubu Henryka Koniecznego, czyniąc stadion pierwszym prywatnym obiektem tego typu w Polsce. Ze względu na szybkie awanse zespołu do wyższych lig, przed sezonem 2003/2004 stadion przeszedł modernizację. Zostały zamontowane profesjonalny monitoring i krzesełka, powstały również szatnie, następnie zaś loża prasowa ze stałym łączem internetowym. Wiosną 2004 roku planowano zadaszyć wybudowaną od podstaw trybunę, inwestycja ta nie doszła jednak do skutku. Zaplecze stanowi odnowa biologiczna, w której skład wchodzą solanki, sauna i bicze wodne.
Inauguracyjny mecz III ligi z Sandecją Nowy Sącz w sierpniu 2003 roku obejrzało 1,4 tys. kibiców. Wygrane 3:1 spotkanie z Koroną Kielce w październiku 2003 obserwowało 2 tys. osób. W drugoligowym sezonie 2005/2006 trzykrotnie na stadionie zasiadł komplet widzów (2,5 tys.) – było to w meczach z Widzewem Łódź (sierpień 2005), Lechią Gdańsk (wrzesień 2005) i ŁKS Łódź (październik 2005).
Za sezon 2005/2006 HEKO otrzymało nagrodę Fair Play za wzorowe wprowadzanie zasad bezpieczeństwa na stadionie w czasie spotkań piłkarskich. Pod uwagę brano również oprawy meczowe i zachowanie kibiców, a oceny dokonywali sędziowie i delegaci Polskiego Związku Piłki Nożnej obecni na meczach.
Średnia liczba widzów na stadionie HEKO w II i III lidze.
Źródła: Sezon 2003/2004 – 90minut.pl, sezon 2004/2005 – 90minut.pl i sezon 2005/2006 – 90minut.pl.
Uwaga: statystyka sezonu 2005/2006 nie uwzględnia meczu barażowego ze Stalą Stalowa Wola, który oglądało z trybun 400 widzów.
Trenerzy.
Trenerem, który prowadził zespół w 2000 roku w meczu pucharu Polski z Polarem Wrocław, był Waldemar Cecki. W pierwszej części sezonu 2001/2002 funkcję szkoleniowca pełnił reprezentant Polski Michał Gębura, z którym klub rozstał się w listopadzie 2001 roku. Od 2002 trenerem drużyny był Zbigniew Karbownik, którego w maju 2004 roku zastąpił jego dotychczasowy asystent i trener grup młodzieżowych Andrzej Dec.
Awans do II ligi z zespołem HEKO wywalczył Paweł Kowalski, choć przez większość sezonu drużynę prowadził wspomniany Andrzej Dec. Na zapleczu Orange Ekstraklasy funkcję szkoleniowców pełnili Janusz Białek (od czerwca do grudnia 2005) i Józef Antoniak (od grudnia 2005 do końca rozgrywek).
Afera korupcyjna.
W 2006 roku Wydział Dyscypliny PZPN prowadził postępowanie wyjaśniające w sprawie zarzutów dotyczących nieuczciwego sędziowania w meczu HEKO ze Świtem Nowy Dwór Mazowiecki. Zgromadzone materiały przekazał Prokuraturze Okręgowej we Wrocławiu. W kwietniu 2010 funkcjonariusze Centralnego Biura Antykorupcyjnego zatrzymali prezesa klubu Henryka Koniecznego, następnie prokuratura we Wrocławiu postawiła mu pięć zarzutów korupcyjnych, dotyczących ustawiania wyników meczów HEKO w III lidze; mężczyzna został również tymczasowo aresztowany, po kilku dniach wpłacił kaucję w wysokości 30 tys. zł i został zwolniony.
Na początku października 2011 roku do Sądu Rejonowego dla Wrocławia Śródmieścia trafił akt oskarżenia, którym objęto 31 osób, w tym prezesa HEKO, kierownika drużyny, trenera oraz trzech zawodników klubu z Czermna. Pięciu ostatnich dobrowolnie poddało się karze i na początku lutego 2012 roku otrzymało kary pozbawienia wolności w zawieszeniu oraz grzywny. Dodatkowo wrocławski sąd kierownikowi, trenerowi i jednemu piłkarzowi zakazał działalności w profesjonalnej piłce nożnej. Akt oskarżenia dotyczył ustawienia wyników 10 meczów w okresie od 21 marca 2004 do 13 listopada 2005 roku.
W kwietniu 2012 roku prokuratura oskarżyła czwartego piłkarza HEKO, wcześniej przebywającego za granicą, o udział w ustawieniu wyniku trzecioligowego spotkania z Kmitą Zabierzów. Kilka dni później prezes klubu Henryk Konieczny dobrowolnie poddał się karze i został skazany na półtora roku pozbawienia wolności w zawieszeniu na dwa lata, grzywnę w wysokości 20 tys. zł oraz pięcioletni zakaz sprawowania funkcji w polskim sporcie.
HEKO II Czermno.
W sezonie 2004/2005 do rozgrywek świętokrzyskiej klasy A przystąpił drugi zespół HEKO. Wygrał on dziewięć meczów, siedem zremisował i osiem przegrał. Strzelił 66 goli, w tym 14 w spotkaniu inauguracyjnym z Leśnikiem Zagnańsk (14:0). Ostatecznie zajął w tabeli szóste miejsce w stawce 13 drużyn. Wysoką skutecznością dysponował, grający również w pierwszym zespole, Arkadiusz Stępień, który w meczach z Partyzantem Radoszyce (7:1) i Victorią Górki Szczukowskie (7:1) zdobył po pięć bramek. W sezonie 2004/2005 HEKO II wystąpiło również w pucharze Polski na szczeblu okręgu, w którym przegrało w III rundzie z Hetmanem Włoszczowa (1:2).
W sezonie 2005/2006 HEKO II ponownie rywalizowało w klasie A. Zespół z Czermna wygrał 13 meczów i dziewięć przegrał. Z dorobkiem 39 punktów zakończył rozgrywki na szóstym miejscu. Zdobył również najwięcej goli ze wszystkich zespołów – strzelił 70 bramek, w tym 16 w spotkaniu z Leśnikiem Zagnańsk (16:0, osiem goli strzelił, występujący także w pierwszej drużynie, Przemysław Pałkus) i osiem w meczu z GKS Fałków (8:0). W pucharze Polski na szczeblu okręgu HEKO II ponownie odpadło z rywalizacji w III rundzie, tym razem przegrywając 1:3 z Wierną Małogoszcz.

</doc>
<doc id="174066" url="https://pl.wikipedia.org/wiki?curid=174066" title="Bitwa pod Borową Górą">
Bitwa pod Borową Górą

Bitwa pod Borową Górą – jedna z największych bitew w czasie kampanii wrześniowej 1939.
Góry Borowskie to trzy niewielkie wzniesienia na terenie gminy Wola Krzysztoporska (278,5 m n.p.m.) znajdujące się na południowy zachód od Piotrkowa Trybunalskiego i na południowy wschód od Bełchatowa (województwo łódzkie). Od 2 września pozycje obronne w Górach Borowskich stały się ważnym punktem strategicznym – hamującym ruch niemieckiego XVI Korpusu Pancernego na Piotrków Trybunalski-Bełchatów.
Pozycje te obsadzone zostały przez oddziały 2 pułku piechoty Legionów płk. Ludwika Czyżewskiego z 2 Dywizji Piechoty Legionów (2 DPLeg) i 146 pułku piechoty ppłk. Artura Pollaka z 44 Dywizji Piechoty rez.
Oddziały 2 pułku piechoty Legionów wchodziły w skład Grupy Operacyjnej „Piotrków” gen. Wiktora Thommée Armii „Łódź”.
Zadania i rozmieszczenie pododdziałów.
Gen. Thommée wyznaczył płk. Czyżewskiemu trudne do realizacji i odpowiedzialne zadanie. Posiadając stosunkowo skromne siły miał on bronić odcinka o długości około 25 km. Przebiegał on od styku z 30 DP w rejonie Księży Młyn poprzez Modrzew – Cyganów – Góry Borowskie – Ludwików – Jeżów do Rozprzy.
Pozycje zgrupowania płk. Czyżewskiego zgodnie z rozkazem miały być utrzymane do wieczora 4 września, kiedy to powinno ruszyć przeciwuderzenie polskie z rejonu lasów sulejowskich.
Jako że siły zgrupowania płk. Czyżewskiego były daleko niewystarczające do wykonania powierzonego zadania, postanowił on wydzielić 3 zasadnicze punkty obrony. Przestrzeń pomiędzy nimi miała być natomiast patrolowana. Kluczowy punkt obrony miał stanowić odcinek w Górach Borowskich.
Nocą z 2 na 3 września oddziały 2 pp rozpoczęły zajmowanie wyznaczonych pozycji.
Rejon Księży Młyn – Modrzew – Morgi Zawadowskie został obsadzony przez I batalion 2 pp Leg. pod dowództwem mjr. Kopeckiego wraz z 7 baterią 2 pal, plutonem ppanc. i 1 kompanią ckm z 7 batalionu ckm.
Zamknięty został w ten sposób kierunek z Łękawy na Bełchatów.
Księży Młyn obsadziła 1 kompania por. Brunona Słupińskiego, 2 kompania por. Artura Radziwiłła zajęła pozycje w miejscowości Modrzew. Na południe od miejscowości Bugaj stanęła 3 kompania por. Józefa Wójcika jako odwód. Na przedpolu batalionu rozpoznanie prowadziła Wołyńska BK.
Linia Cyganów – Borowskie Góry – Lucynów – Ludwików została obsadzona przez III batalion 2 pp Leg. mjr. Żelazowskiego wraz z 2 plutonami ppanc., 8 bateria 2 pal, oraz kompania ckm z 7 batalionu ckm. Jako pierwszy rzut na prawym skrzydle znalazła się 7 kompania kpt. Tadeusza Doranta i 8 kompania kpt. Wilhelma Szczepankiewicza na lewym. Za lewym skrzydłem w drugim rzucie stanęła 9 kompania dowodzona przez ppor. Jarosława Konarzewskiego.
I batalion 146 pp pod dowództwem kpt. Eustachiusza Marszałka, przybył na wyznaczone stanowiska dopiero rankiem 3 września i rozpoczął zajmowanie pozycji w pasie Jeżów – Rozprza. Pozycje pułku miały być wspierane przez pluton artylerii piechoty z 2 pp Leg. pod dowództwem por. Wojciecha Kalenkiewicza, 1 działon z 9 baterii III dywizjonu 2 pal i kompanię ckm z 7 batalionu ckm. Pododdziałami I batalionu kpt. Marszałek podjął zadanie zablokowania kierunku z Kamieńska na Rozprzę i Jeżów. Pluton artylerii piechoty zajął stanowiska w rejonie Rozprzy w celu obrony przejścia przez Prudkę na kierunku Kamieńsk – Wola Niechcicka – Rozprza. Natomiast przejścia przez Prudkę w Jeżowie bronił działon z III dywizjonu 2 pal dowodzony przez plut. podch. rez. Zygmunta Toporkiewicza.
Stanowisko dowodzenia płk. Czyżewskiego znajdowało się w szkole w Janowie. Na południowy wschód od niego jako odwód znalazł się II batalion 2 pp Leg. kpt. K. Jaworowskiego. Stanowiska w miejscowości Borowa zajął III dywizjon 2 pal, a jego 9 bateria miała być baterią ogólnego działania.
W obliczu narastającego zagrożenia na odcinku obrony zgrupowania płk. Czyżewskiego, gen. Rómmel skierował w ten rejon 2 batalion czołgów lekkich mjr. Edmunda Karpowa, który został podporządkowany gen. Thommée. Przed świtem 3 września batalion ten znajdował się w pogotowiu w lesie pod Korczewem.
Walki.
Od rana 3 września lotnictwo niemieckie dokonywało bombardowań pozycji polskich w miejscowościach Janów, Jeżów, Rozprza. Obrońcy spodziewając się ataku czołgów zniszczyli most na Prudce w Rozprzy.
Około południa patrole polskie działające na przedpolu weszły w kontakt ogniowy z czołówkami pancernymi 1 DPanc. Godzinę później pozycje obronne I batalionu 146 pp w Rozprzy i Jeżowie zostały zbombardowane i ostrzelane przez artylerię przeciwnika. Po przygotowaniu artyleryjsko-lotniczym do ataku ruszyły czołgi niemieckie 1 DPanc. W wyniku tego ataku dwa plutony 1 kompanii zaczęły w panice, bez rozkazu opuszczać swe stanowiska, jednak dowódca batalionu kpt. E. Marszałek zdołał opanować sytuację i zawrócił oddziały na pozycje.
W walce z czołgami wzięły udział armaty por. W. Kalenkiewicza, które zniszczyły dwa niemieckie czołgi.
W celu wzmocnienia najsłabszego ogniwa obrony, jakim były pozycje I batalionu 146 pp, płk Czyżewski wysłał w ten rejon jako wzmocnienie pluton kolarzy, który przybył na miejsce o świcie 4 września.
Planowano też w razie potrzeby wzmocnić siły batalionu pozostałymi batalionami 146 pp. Ponadto oczekiwano zaplanowanego, ataku oddziałów Armii „Prusy” z lasu Lubień na prawe skrzydło niemieckie.
Nocą 3 na 4 września ułani 2 pułku strzelców konnych Wołyńskiej BK działając w szyku pieszym wykonali nocny atak na oddziały 1 DPanc. biwakujące w Kamieńsku. Podczas tego wypadu Niemcy ponieśli straty w ludziach i sprzęcie. Strona polska straciła jednego ułana.
Tej samej nocy na odcinku Księży Młyn – Rozprza, na przedpolu trwały walki polskich patroli z pododdziałami zwiadowczymi XIV Korpusu. Natomiast od świtu 4 września nadeszły meldunki o nadciągających dużych kolumnach pancernych wroga.
W godzinach przedpołudniowych 4 września w całym pasie obrony od Księżego – Młyna do Rozprzy rozgorzały walki. Odcinek Księży Młyn – Jeżów szturmowała 4 DPanc. Natomiast ataki na linię Jeżów – Rozprza dalej kontynuowały czołgi 1 DPanc.
Do natarcia na pozycje I batalionu 2 pp Leg. ruszył I batalion 12 pułku strzelców z 4 DPanc. Atak ten udało się jednak odeprzeć przy wsparciu III dywizjonu 2 pal. Niedługo potem artyleria polska w rejonie Lasek i Wronikowa ostrzelała kolumnę czołgów kierującą się w stronę Jeżowa.
Około godziny 13:35 z rejonu Pawłowa na pozycje III batalionu ruszyła niemiecka piechota wzmocniona czołgami i kilkoma zmotoryzowanymi bateriami artylerii. Niemiecki atak czołgów został odparty celnym ogniem III dywizjonu 2 pal, natomiast piechota niemiecka poniosła duże straty od ognia obrońców oraz broni maszynowej 3 kompanii ckm i 7 batalionu ckm. Tym samym zakończyło się pierwsze natarcie na Borowskie Góry.
Po południu I batalion 2 pp Leg. został ponownie zaatakowany, jednak w zmasowanym ogniu polskiej artylerii niemiecka piechota nie była w stanie posuwać się na przód. Musiała, więc zalec na przedpolu i dopiero wieczorem zdołała wycofać się.
O godzinie 18:30 zgrupowanie niemieckie w sile około 60 czołgów przy bardzo silnym wsparciu artylerii ruszyło do ataku na pozycje II batalionu 2 pp Leg.. Strona polska, aby odeprzeć atak niemiecki do ostrzału użyła wszystkich swych środków ogniowych ostrzeliwując wroga ogniem broni maszynowej, moździerzy, działek ppanc. i dział dywizjonu. Po 25 minutach niemieckie natarcie zostało załamane. Podczas tego ataku Niemcy ponieśli duże straty w ludziach i broni pancernej. Po stronie polskiej zginęło 5 żołnierzy, a 15 odniosło rany. Oddziały 4 DPanc. wycofały się następnie w rejon Parzniewic nie wznawiając tego dnia ataków.
W tym samym czasie, pomimo zaciętej polskiej obrony saperzy 1 DPanc. zdołali przerzucić pomosty przez Prudkę w Jeżowie, po których czołgi pokonały rzekę. Grupa żołnierzy dowodzona przez ppor. Stanisława Markowskiego broniła się w zabudowaniach Jeżowa do nocy. Po zaciętych walkach udało się Niemcom zdobyć też Rozprzę. Nie pomogło doraźne wzmocnienie przed południem tego odcinka przez żołnierzy II i III batalionu 146 pp. Pomimo miażdżącej przewagi przeciwnika, polska obrona trwała przez kilka godzin. O zwycięstwie Niemców zadecydowały czołgi, które sforsowały Prudkę, a następnie przełamały polską obronę. Ciężkie walki stoczyli na tym odcinku kanonierzy plutonu artylerii dowodzeni przez por. Kalenkiewicza. Wielu z nich poległo w walce ponadto jeden z działonów został rozbity, a drugi uszkodzony. Por. Kalenkiewicz pod osłoną nocy zdołał wycofać się z Rozprzy wraz z grupą ocalałych żołnierzy plutonu artylerii.
Gen. Thommee widząc krytyczną sytuację na lewym skrzydle Armii „Łódź” postanowił skierować do kontrataku swój odwód. 2 batalion czołgów lekkich wsparty 11 batalionem strzelców z Wołyńskiej BK. Batalion dysponujący 47 sprawnymi czołgami znajdował się w lesie pod Korczewem. O godzinie 14:00, po otrzymaniu rozkazu czołgi ruszyły przez Bogdanów do Woli Krzysztoporskiej i lasu Wygoda. O godzinie 15 dwa plutony z 1 kompanii 2 batalionu czołgów lekkich przy wsparciu piechoty ze 146 pp wykonały atak w kierunku Jeżowa. Jednak natarcie to nie powiodło się. W związku z tym o godzinie 17:00 ruszyło kolejne. Tym razem atakowały obie kompanie 2 batalionu czołgów lekkich. 1 kompania uderzyła na Jeżów i opanowała go niszcząc 3 czołgi niemieckie i uszkadzając 1. Straty własne: 1 czołg zniszczony, 2 uszkodzone oraz 6 żołnierzy rannych. 2 kompania czołgów wraz z kompanią piechoty o godzinie 18:00 zaatakowała las Kisiele. Czołgi wyminęły go od północy, a następnie skierowały się na Rozprzę. Na skutek tych działań udało się zlikwidować niemiecką przeprawę przez Prudkę. Jednak wieczorem czołgi polskie musiano wycofać w rejon Bogdanowa, a zdobytych pozycji nie było czym obsadzić, gdyż gen. Thommee nie posiadał już żadnych odwodów. Niemcy wykorzystali tę sytuację, pokonali rzekę i następnie umocnili zajęte przyczółki. Zajęli bez walki las Wygoda, a w nocy miejscowości Siomki, Krzyżanów i Cekanów.
Ostatnią polską akcją w dniu 4 września był nocny wypad na zgrupowanie czołgów 4 DPanc. znajdujące się w lesie Augustynów. Akcję przeprowadziła 4 kompania II batalionu por. Witolda Szulca. Wyruszyła ona uzbrojona w granaty i butelki z benzyną. Jednak niemieckie ubezpieczenia nie dały się zaskoczyć. Zza czołgów piechota niemiecka otworzyła ogień do atakujących zmuszając ich do odwrotu. Por. Szulc w tej walce został ranny. Następnie rejon stacjonowania czołgów został obłożony ogniem polskiej artylerii. W rezultacie polskich działań Niemcy wycofali się z Parzniewic i przegrupowali swoje siły. Oddziały 4 DPanc. zostały podzielone na dwie grupy. Grupa bojowa nr 1 miała atakować Góry Borowskie z rejonu miejscowości Siódemka. Zadaniem drugiej grupy było uderzenie z okolic wsi Laski na lewe skrzydło polskiego ugrupowania. Na lewo od 4 DPanc. do działań przygotowywała się 31 DP.
4 września po walkach gen. Thommee udzielił pochwały żołnierzom zgrupowania płk. Czyżewskiego za dzielną postawę. Jednocześnie na skutek tego, że zapowiedziany kontratak oddziałów Armii „Prusy” nie następował, generał przesunął termin obrony do godziny 10.00 dnia 5 września.
5 września o godzinie 5:45 artyleria niemiecka rozpoczęła szczególnie silny ostrzał pozycji polskich w Górach Borowskich i rejonu wzgórza 278,5. Stanowiska polskie były też bombardowane przez wrogie lotnictwo.
Po przygotowaniu artyleryjskim pozycje obronne III batalionu mjr. Żelazowskiego zostały zaatakowane przez grupę bojową numer 1. Natarcie niemieckie pomimo znacznych strat posuwało się naprzód. Ostatecznie zostało ono powstrzymane dopiero przez dobrze zamaskowane stanowiska karabinów maszynowych. Artyleria III dywizjonu 2 pal skoncentrowała swój ogień na polanie Blizna, gdzie znajdowało się zgrupowanie niemieckich czołgów.
W tym samym czasie żołnierze I batalionu 2 pp Leg. mjr. Kopeckiego odparli atak 31 DP próbującej z marszu opanować Księży Młyn i Modrzew. Po opanowaniu Jeżowa i Rozprzy 1 DPanc. ruszyła w stronę Piotrkowa, natomiast grupa bojowa numer 2 z 4 DPanc. zaczęła zbliżać się pod pozycje 2 pp Leg. w rejonie Kacprowa, zagrażając tym samym bezpośrednio lewemu skrzydłu pułku.
Gen. Thommee postanowił ponownie wykonać atak na Jeżów i niemiecki przyczółek w lesie Wygoda. Do przeprowadzenia tej akcji zostały utworzone dwie samodzielne grupy. W skład pierwszej z nich weszły:
Grupa ta miała nacierać przez Wolę Krzysztoporską na las Wygoda i Jeżów. Druga grupa w składzie:
Otrzymały rozkaz ataku na Siomki, Kisiele, Magdalenkę.
Działania bojowe rozpoczęły się wcześniej niż zakładał to plan. Spowodowane było to tym, że przed lasem, gdzie znajdowały się oddziały polskie, przegrupowywała się kolumna niemiecka. Składała się ona z 2 czołgów, 8 samochodów pancernych, 6 samochodów ciężarowych z piechotą i 2 działek ppanc. W tej sytuacji, kpt. Hajdenko – dowódca 2 kompanii chcąc zaskoczyć Niemców o godzinie 9:15 nie czekając na rozkaz ruszył wraz ze swą kompanią czołgów do ataku. W wyniku polskiego natarcia został zniszczony cały niemiecki sprzęt, a piechota ukryła się w terenie. Nie przerywając ataku polskie czołgi ruszyły dalej i około godziny 11:00 opanowały Jeżów. Po drodze zniszczyły 11 nieprzyjacielskich czołgów, a do niewoli wzięto 70 jeńców. Nie udało się jednak opanować lasu Wygoda, gdzie Niemcy poprzedniego dnia utworzyli przyczółek. Był to bardzo silnie broniony punkt oporu, obsadzony przez I batalion 1 pułku strzelców zmotoryzowanych. Z pozycji tej Niemcy prowadzili silny ogień z karabinów maszynowych i dział ppanc. W wyniku ostrzału atakujący pozycje niemieckie 11 batalion strzelców poniósł poważne straty i musiał wycofać się.
Druga grupa atakująca na Siomki natrafiła na zdecydowany opór wroga. Z miejscowości tej ruszyło niemieckie kontrnatarcie 1 kompanii 2 pułku pancernego. W tej walce Niemcy stracili 4 czołgi. Jednak dalsze natarcie okazało się niemożliwe wobec liczebnej przewagi niemieckiej. Kompanie 1 i 2 wycofały się około godziny 15:00 na północ niszcząc po drodze 2 samochody pancerne. 2 batalion czołgów lekkich zebrał się w lesie na południe od Tuszyna skąd ruszył w kierunku Warszawy. W batalionie pozostały 24 czołgi w tym 6 uszkodzonych.
Ponieważ spodziewane, odciążające uderzenie oddziałów Armii „Prusy” ciągle nie nadchodziło, gen. Thommee po raz kolejny przesunął termin zakończenia obrony Gór Borowskich do godziny 15:00.
5 września o godzinie 14:00 4 DPanc. ruszyła do kolejnego ataku. Niemieckie uderzenie wdarło się w pozycje obronne 7 i 8 kompanii III batalionu. Do kontrataku ruszył odwodowy II batalion kpt. Jaworowskiego. Przodem ruszyła 5 kompania tego batalionu dowodzona przez por. Bolesława Matusiaka. Obie strony zwarły się w bezlitosnej walce wręcz. Straty po obu stronach były bardzo duże. Po stronie polskiej zginęli: por. Matusiak, por. Wojciech Jurczak, ppor. Stanisław Zych, ppor. rez. Stanisław Warchołowski. Zginęło kilkudziesięciu żołnierzy. Ciężko ranny został kpt. K. Jaworowski, ranny został pchor. Marian Sowiński, ponownie raniono por. Szulca i wielu innych.
Pomimo tego, że kontratak II batalionu zmusił Niemców do wycofania się, to ogólna sytuacja oddziałów 2 pp Leg. stawała się coraz gorsza. Przestała funkcjonować łączność ze sztabem GO „Piotrków”, jak też nie było łączności na szczeblu pułku. Ponadto 4 kompania, która miała wzmocnić stanowiska 2 pp Leg. od strony cmentarza w Borowej, zmyliła drogę domarszu i dostała się pod zmasowany ogień artylerii niemieckiej. W jego wyniku poniosła duże straty i uległa rozbiciu. Tak, więc nie wykonała powierzonego jej zadania. Około godziny 18:00 oddziały niemieckie wyszły na tyły polskiej obrony zamykając bataliony II i III 2 pp Leg. w okrążeniu. Pod naporem atakujących Niemców bez rozkazu, rozpoczęła odwrót 7 kompania, odsłaniając w ten sposób stanowiska polskiej artylerii. Płk Czyżewski nie mając już żadnych odwodów, aby odeprzeć niemiecki atak sformował pośpiesznie pododdział składający się z taborytów, ordynansów, telefonistów, orkiestry. Grupa ta ruszyła do ataku na bagnety zmuszając Niemców do odwrotu. Udało się w ten sposób odzyskać utracone pozycje i jednocześnie zawrócić cofającą się 7 kompanię.
Ponieważ termin obrony dawno już minął, a wszystkie odwody zostały wyczerpane, płk Czyżewski wieczorem powziął decyzję wycofania swego zgrupowania w kierunku Zdzieszulic.
O godzinie 20.15 nadszedł rozkaz ze sztabu GO „Piotrków” nakazujący 2 pp Leg. wycofanie do Dłutowa.
Jeszcze przez całą noc do świtu 6 września trwały walki osamotnionych grup żołnierzy w rejonie Gór Borowskich. Nie do wszystkich, bowiem dotarł rozkaz odwrotu. Walczyła dalej między innymi część 6 kompanii III batalionu dowodzona przez ppor. Zbigniewa Niewierowicza, który zginął podczas walki. Wycofujące się oddziały grupowały się w północnej części Bełchatowa a następnie ruszyły przez Drużbice na Dłutów.
Na skutek dużych strat płk Czyżewski z II i III batalionu 2 pp Leg. i 7 batalionu ckm sformował batalion zbiorczy pod dowództwem kpt. K. Charkowa.
W czasie walk 2 pułk piechoty Legionów stracił ogółem 663 żołnierzy, w tym: 16 oficerów, 67 chorążych i podoficerów oraz 580 szeregowych. Straty 7 batalionu ckm sięgnęły 22% stanu wyjściowego, a III dywizjon 2 pal stracił 34% żołnierzy. Udało się ocalić całą artylerię oprócz 9 baterii, która została całkowicie zniszczona podczas bombardowania lotniczego.

</doc>
<doc id="174067" url="https://pl.wikipedia.org/wiki?curid=174067" title="Wikibooks">
Wikibooks

Wikibooks (dosł. "Wikiksiążki", pierwotnie "Wikimedia Free Textbook Project") – jeden z projektów Wikimedia Foundation, uruchomiony 10 lipca 2003 r. Jest to projekt siostrzany Wikipedii, który ma na celu poszerzanie i rozpowszechnianie darmowych, otwartych do edycji materiałów edukacyjnych, takich jak podręczniki szkolne, akademickie, poradniki, instrukcje obsługi oraz im podobne. Podręczniki Wikibooks, tak samo jak artykuły Wikipedii, są dostępne na zasadach Licencji Wolnej Dokumentacji GNU oraz Licencji Creative Commons; uznanie autorstwa – na tych samych warunkach 3.0.
Historia.
Projekt został uruchomiony na wniosek wikipedysty , który chciał znaleźć miejsce na pisanie w trybie wiki otwartych, rozbudowanych tekstów, takich jak np. podręcznik do chemii organicznej czy fizyki, ażeby zredukować koszty nabywania wiedzy w szkołach i uczelniach wyższych.
Niektóre z pierwszych tekstów były całkowicie oryginalną twórczością uczestników projektu, a inne stanowiły kopie lub rozwinięcie na bazie kopii tekstów dostępnych na wolnych licencjach w Internecie.
Polska wersja Wikibooks została uruchomiona 24 stycznia 2004 jako część anglojęzycznych Wikibooks. 25 lipca 2004 uruchomione zostało osobne wiki dla polskiego projektu. Aktualnie serwis zawiera ponad 5000 „modułów” (październik 2010) – tzn. rozdziałów, spisów treści i im podobnych stron z treścią podręczników. Na angielskich Wikibooks jest już ponad 35 000 modułów, gdzie ze względu na dużą liczbę książek nie są one tam umieszczone w jednym spisie, tylko podzielone na tematyczne „półki” ("bookshelves").
Podprojekty.
Wikijunior.
Wikijunior jest kolejnym projektem Wikimedia Foundation, powstałym 7 października 2004, gdy Beck Foundation przekazała Wikimedia Foundation grant w wysokości 10 000 dolarów na stworzenie materiałów edukacyjnych dla dzieci. Działa on w ramach projektu Wikibooks. Książki te zawierają wiele ilustracji, fotografii, diagramów i oryginalnych rysunków. Pisane są przez społeczność pisarzy, nauczycieli, studentów i młodych ludzi z całego świata. Książki te niosą ze sobą prawdziwe i weryfikowalne informacje. Książki rozprowadzane są na zasadach wolnej licencji GNU Free Documentation License.
Wikiwersytet.
Również jako podprojekt angielskich Wikibooks narodził się Wikiwersytet. Jego uczestnicy ze względu na plany wykraczające poza formułę Wikibooks (organizowanie grup studentów uczących się danych przedmiotów, tworzenie raczej stenopisów dla „kursów”, wyników własnych badań i zamieszczania związanych z tym materiałów edukacyjnych niż podręczników czy rzeczowych poradników) zaczęli starania o utworzenie osobnego projektu. Po odrzuceniu pierwszej koncepcji Wikiversity w głosowaniu na Meta-Wiki, w drugim głosowaniu zmodyfikowana propozycja uzyskała akceptację i została uruchomiona testowa wiki Wikiversity, a niektóre materiały z Wikibooks zaczęły być tam przenoszone.

</doc>
<doc id="174069" url="https://pl.wikipedia.org/wiki?curid=174069" title="Siarka Tarnobrzeg">
Siarka Tarnobrzeg



</doc>
<doc id="174070" url="https://pl.wikipedia.org/wiki?curid=174070" title="Jan Piwnik">
Jan Piwnik

Jan Piwnik ps. „Donat”, „Ponury”, „Jaś” (ur. 31 sierpnia 1912 w Janowicach, zm. 16 czerwca 1944 pod Jewłaszami) – kapitan Wojska Polskiego i aspirant Policji Państwowej, cichociemny, pośmiertnie awansowany do stopnia majora, a następnie do stopnia pułkownika (2012); dowódca partyzancki Armii Krajowej w Górach Świętokrzyskich i na Nowogródczyźnie.
Życiorys.
Młodość i służba w Policji Państwowej.
Urodził się w rodzinie Jana i Zofii z domu Kłonica. Uczęszczał do szkoły powszechnej w Janowicach, a następnie Gimnazjum im. J. Chreptowicza w Ostrowcu Świętokrzyskim, w którym w 1932 r. zdał maturę. Do 1933 r. służył w Szkole Podchorążych Rezerwy Artylerii we Włodzimierzu Wołyńskim, kończąc ją w stopniu plutonowego podchorążego rezerwy. W 1934 r. został mianowany podporucznikiem rezerwy. W latach 1935–1939 służył w Policji Państwowej. Początkowo szkolił się w szkole oficerów policji w Mostach Wielkich, a następnie kierował posterunkiem w Horochowie na Wołyniu. Od 1938 służył w Grupie Rezerwy Policyjnej w Warszawie. 5 kwietnia 1939 został przesunięty z 1. do 3. kompanii na stanowisko dowódcy plutonu. Z dniem 1 maja 1939 został mianowany aspirantem PP. 26 czerwca odszedł do Mazowieckiej Szkoły Podchorążych Rezerwy Artylerii w Zambrowie na ośmiotygodniowe oficerskie ćwiczenia wojskowe. 19 sierpnia powrócił z ćwiczeń i objął funkcję pełniącego obowiązki dowódcy 3 kompanii Grupy Rez. Pol. Na tym stanowisku wziął udział w kampanii wrześniowej. Wycofywał się wraz ze swoim pododdziałem poprzez Lubelszczyznę w kierunku granicy polsko-węgierskiej, którą przekroczył 23 września.
Udział w wojnie obronnej i jednostkach polskich na Zachodzie.
Po ucieczce w marcu 1940 r. z obozu internowania na Węgrzech, dostał się przez Jugosławię i Włochy do Francji, gdzie wstąpił do 4 pułku artylerii ciężkiej. Został dowódcą baterii artylerii. Kiedy w czerwcu 1940 r. Francja skapitulowała, J. Piwnik na czele oddziału skupiającego rozbitków z różnych polskich jednostek, na jednym z ostatnich statków przedostał się do Wielkiej Brytanii. Został wcielony do dywizjonu artylerii w 4 Brygadzie Kadrowej Strzelców. Następnie przeniósł się do 1 Samodzielnej Brygady Spadochronowej. 
Cichociemny.
Zgłosił się do służby w Kraju. Od stycznia do października 1941 r. na szkoleniach dla cichociemnych, brał udział w kursie walki konspiracyjnej w Briggens pod Londynem i kursie spadochronowym w Ringway koło Manchesteru. Został też na krótko instruktorem w ośrodku wstępnego szkolenia spadochronowego zwanego „małpim gajem” w Largo House. Po ukończeniu kolejnych 5 kursów zasadniczych: zaprawowego, badań psychotechnicznych, spadochronowego, walki konspiracyjnej i odprawowego. 20 marca 1941 został awansowany do stopnia porucznika.
10 października 1941 r. złożył przysięgę obowiązującą w ZWZ-AK. Zrzucony do Polski nocą z 7 na 8 listopada w operacji lotniczej o kryptonimie „Ruction”, z samolotu Halifax L-9612 (138 Dywizjon RAF). Zrzut przyjęła placówka odbiorcza „Ugór” położona pod Łyszkowicami koło wsi Czatolin, 20 km na zachód od Skierniewic. Wśród członków obsługi placówki znajdowała się Emilia Malessa ps. „Marcysia”, która później została żoną J. Piwnika. Razem z nim skoczyli: cichociemny kpt. Niemir Bidziński oraz kurier Delegatury Rządu na kraj ppor. Napoleon Segieda ps. Wera.
Udział w Wachlarzu.
Został przydzielony do komórki Oddziału V Komendy Głównej ZWZ-AK, zajmującej się sprawami odbioru zrzutów lotniczych (krypt. „Syrena”). Powierzono mu koordynację wszystkich spraw związanych z przyjmowaniem kolejnych grup cichociemnych. Po wypełnieniu swoich zadań miał objąć dowództwo ochrony Delegata Rządu na Kraj, ale zgodnie z własnym życzeniem 13 czerwca 1942 r. objął dowództwo II odcinka „Wachlarza” w Równem. Jednakże krótko po tym został aresztowany wraz z Janem Rogowskim ps. „Czarka” przez żandarmerię niemiecką w drodze na akcję w Zwiahlu. Po 4 miesiącach uciekł z więzienia w Zwiahlu i dotarł pieszo do Warszawy. Po krótkim odpoczynku i dojściu do zdrowia po przebytej czerwonce otrzymał funkcję inspektora i prowadził szkolenia z zakresu dywersji. W listopadzie 1942 r. Komendant Główny AK, gen. Stefan Rowecki ps. „Grot” wyznaczył go do zadania przeprowadzenia akcji odbicia 3 ludzi (kpt. Alfreda Paczkowskiego ps. „Wania”, komendanta III odcinka „Wachlarza”, Mariana Czarneckiego ps. „Ryś” i Piotra Downara ps. „Azorek”) z więzienia w Pińsku. Po długich przygotowaniach akcja odbyła się 18 stycznia 1943 r. Uwolnieni oficerowie AK zostali przetransportowani do Warszawy. Za tę akcję J. Piwnik został odznaczony Orderem Virtuti Militari. Akcja pińska została uznana za wzorcową i na jej podstawie prowadzono szkolenia dywersji. W odwecie za jej przeprowadzenie Niemcy kilka dni później rozstrzelali 30 zakładników.
Partyzantka w Górach Świętokrzyskich.
Po powrocie z Pińska J. Piwnik zaczął starania o uzyskanie zezwolenia na sformowanie leśnego oddziału partyzanckiego. Z uwagi na działalność w Kieleckiem coraz większej liczby bandyckich grup w marcu 1943 r. KG AK wyraziła zgodę. W połowie maja J. Piwnik formalnie przyjął funkcję dowódcy Zgrupowań Partyzanckich AK „Ponury”. W krótkim czasie stworzył zgrupowania liczące ok. 100 ludzi. 4 czerwca został też komendantem „Kedywu” Okręgu V Radomsko-Kieleckiego AK. Wprawdzie początkowo nie chciał przyjmować tej funkcji, lecz uczynił to, gdyż obawiał się, że inny komendant będzie ograniczał działania jego oddziałów partyzanckich. W tym czasie bazą wypadową zgrupowań stało się wzgórze 326 pod nazwą Wykus w Puszczy Świętokrzyskiej. Z inicjatywy J. Piwnika w niemieckiej fabryce uzbrojenia w Suchedniowie – w celu dozbrojenia partyzantów – została zapoczątkowana tajna produkcja kopii angielskich stenów, którą prowadził inż. Kazimierz Czerniewski ps. „Korebko”. Latem jego zgrupowania z powodzeniem przeprowadziły szereg akcji dywersyjnych i ataków na obiekty niemieckie, likwidowały też konfidentów, rozprawiały się z bandami rabunkowymi. Prowadzono ponadto szkolenie rekruckie z położeniem nacisku na dywersję, minerstwo, opanowanie znajomości broni. Ludność Kielecczyzny uznawała J. Piwnika za przedstawiciela władz i zwracała się do niego m.in. z prośbami o rozwiązywanie sporów sąsiedzkich (co świadczyło o dużym zaufaniu). Pierwsza uroczysta przysięga i symboliczne wręczenie orzełków nastąpiły 11 lipca.
Następnego dnia, w odwecie za pacyfikację Michniowa oddziały „Ponurego” przeprowadziły nocny atak na pociąg pośpieszny relacji Kraków–Warszawa, co mogło być pretekstem do systematycznej masakry mieszkańców wsi, rozpoczętej przez Niemców we wczesnych godzinach rannych 13 lipca.
19 lipca zgrupowanym na Wykusie partyzantom J. Piwnika udało się ujść przed pierwszą niemiecką obławą, kryjąc się w rejonie Grzybowa i Piasecznej Góry. Pod naciskiem Komendy Okręgu J. Piwnik podzielił swoje zgrupowania, zaś sam w sierpniu oddał się do dyspozycji Komendy Okręgu. 16 września ponownie zarządził koncentrację na Wykusie, aby uroczyście wręczyć żołnierzom sztandar zgrupowań ufundowany przez miejscową ludność. Jednakże na kilka dni wcześniej dowiedział się o planowanej przez Niemców kolejnej obławie. Nie odwołał koncentracji, gdyż przygotował na wroga zasadzkę. W rezultacie Niemcy odnieśli duże straty, a partyzanci 19 września zgrupowali się na Łysicy. 6 października w rejonie Rejowa (dzielnica Skarżyska-Kamiennej) J. Piwnik spotkał się z szefem Kedywu KG AK płk Emilem Fieldorfem ps. „Nil”, podczas którego złożył prośbę o zwolnienie go z funkcji szefa okręgowego Kedywu. Na 28 października wyznaczył ostatnią przed rozłączeniem oddziałów koncentrację zgrupowań. Tym razem Niemcy także przeprowadzili obławę, zadając spore straty partyzantom (ponad 30 ludzi). Sposób jej przeprowadzenia wskazywał, że Niemcy doskonale wiedzieli nie tylko o miejscu i czasie koncentracji, ale nawet o sposobie rozstawienia placówek. Wbrew dotychczasowym zwyczajom, weszli do lasu w nocy i przesiedzieli w nim aż do rana w bezpośredniej bliskości partyzanckiego obozowiska. J. Piwnik zorientował się wówczas, że ktoś z jego podkomendnych musi współpracować z wrogiem. Później okazało się, że jest nim ppor. Jerzy Wojnowski ps. „Motor”. 11 listopada – w rocznicę odzyskania niepodległości – J. Piwnik zarządził koncentrację na wzgórzu Szczytniak. Większość członków swojego oddziału rozesłał następnie na meliny, a tylko ok. 40 osób (głównie oficerów) pozostało z nim na Szczytniaku. W tym czasie Komenda Okręgu zerwała ze zgrupowaniami wszelkie kontakty w obawie przed dekonspiracją. Jednocześnie J. Piwnik dowiedział się nieoficjalnie, że dowódca Okręgu złożył wniosek dyscyplinarnego zdjęcia go z dowodzenia zgrupowań z powodu narażania ludności cywilnej na represje niemieckie po brawurowych, a – jego zdaniem – niepotrzebnych akcjach, m.in. po pierwszej pacyfikacji Michniowa. Sprawa przeniosła się ostatecznie na szczebel Komendy Głównej AK, która ostatecznie w grudniu podjęła decyzję pozbawienia go dowództwa (dodatkowym faktem był zamiar samowolnego przejścia J. Piwnika wraz z jego oddziałami na Lubelszczyznę, co zostało potraktowane jako zamiar zerwania z AK i wypowiedzenie posłuszeństwa). 2 stycznia 1944 r. J. Piwnik otrzymał odpis stosownego rozkazu Komendanta Głównego AK, gen. Tadeusza Komorowskiego ps. „Bór”. Następnego dnia napisał on dramatyczny raport i prośbę o rewizję decyzji, ale Komenda Główna nie zmieniła rozkazu. W związku z tym na początku lutego zameldował się w Warszawie do dyspozycji KG AK, od której dostał przydział do Okręgu Nowogródek.
Okręg Nowogródek.
Na teren Okręgu Jan Piwnik przybył na przełomie lutego i marca. Objął dowództwo kompanii szczuczyńskiej Nadniemeńskiego Zgrupowania Partyzanckiego, na czele którego stał ppłk Maciej Kalenkiewicz ps. „Kotwicz”. Na koniec kwietnia przygotował uderzenie na posterunek żandarmerii i wielki magazyn broni w Szczuczynie. Atak odbył się 29 kwietnia, ale Niemcy zostali wcześniej o nim powiadomieni i partyzanci stracili ok. 30 ludzi. Kilka dni później zaatakowano i zdobyto miasteczko Wasiliszki na zachód od Lidy, rozbijając niemiecki garnizon i zdobywając duże ilości broni i materiałów. W tym czasie szczuczyński batalion wszedł w skład 77. Pułku Piechoty AK, a Jana Piwnika mianowano 1 maja dowódcą VII batalionu, który po miesiącu istnienia przekroczył stan 700 ludzi. Okres maja i początku czerwca Jan Piwnik poświęcił na sprawy organizacyjne i drobne starcia z Niemcami. Dał się wówczas poznać jako doskonały taktyk i gospodarz. Stworzył bazy żywnościowo-zaopatrzeniowe dla swojego oddziału, w których gromadził żywność na zapasy dla wojska ściągane sprawiedliwie od okolicznych mieszkańców. Zorganizował też szpital partyzancki. W połowie czerwca przyszedł rozkaz realizacji planu „Burza”. Bataliony działające w rejonie Lidy miały uderzyć na umocnienia niemieckie na granicy, tzw. „stützpunkty”, czyli umocnione stanowiska oporu odległe od siebie o 10–12 km. Akcję zaczęto 8 czerwca od Jachnowicz. Jan Piwnik uznał, że dla zdobycia niemieckiego umocnienia wystarczy jedna kompania, tym bardziej że wzmocniono ją cekaemem i garłaczem. Dwie pozostałe kompanie rzucił na zastawienie zasadzek, gdyż zarówno od Sobakińc, jak i Nowego Dworu mogła przybyć niemiecka odsiecz. Niemcy ostatecznie stracili 5 zabitych (w tym dowódcę) oraz 11 rannych. Do niewoli wzięto 32 jeńców. Po polskiej stronie zginął 1 żołnierz. Zdobyto dużo broni zarówno w punkcie umocnienia, jak i w akcji dodatkowej 3. kompanii, rozłożonej w zasadzce przy szosie z Nowego Dworu. W dwugodzinnym boju spalono tu 3 ciężarówki, zabito 57 Niemców, w tym 2 oficerów, zdobyto 2 cekaemy, 1 lekki karabin maszynowy, 5 erkaemów, 2 moździerze, 18 pistoletów maszynowych i kilkanaście karabinów. 16 czerwca zaatakowano kolejny stützpunkt pod wsią Jewłasze. Podczas ataku poległ Jan Piwnik. Przed śmiercią miał wyszeptać do znajdującego się przy nim lekarza: "Powiedz żonie i rodzicom, że ich bardzo kochałem, i że umieram jako Polak... I pozdrówcie Góry Świętokrzyskie..." Pochowano go na cmentarzu w Wawiórce.
Życie prywatne.
Jesienią 1943 zawarł związek małżeński z Emilią Malessą. Jego bratanicą jest Barbara Piwnik – prawniczka, sędzia i minister sprawiedliwości w latach 2001–2002. Siostrzeńcem i jednocześnie kustoszem pamięci o Janie Piwniku jest Mieczysław Sokołowski.
Ordery i odznaczenia.
31 października 2012 minister obrony narodowej Tomasz Siemoniak podjął decyzję o pośmiertnym awansowaniu "Ponurego" do stopnia pułkownika Wojska Polskiego. Akt mianowania wręczono rodzinie "Ponurego" 16 czerwca 2013 r. w Wąchocku podczas uroczystości poświęconych 70. rocznicy powstania Świętokrzyskich Zgrupowań Partyzanckich AK „Ponury – Nurt”.
Upamiętnienie.
W 1969 roku rodzice Piwnika podjęli starania o sprowadzenie do kraju spod Lidy prochy ich syna. Pomocy udzielił ówczesny Prezes ZBoWiD, Mieczysław Moczar.Ostatecznie jego szczątki zostały w 1987 r. przeniesione do klasztoru cystersów w Wąchocku, a w czerwcu 1988 uroczyście pochowane w klasztornej ścianie, co poprzedziły trzydniowe uroczystości pogrzebowe.
Jan Piwnik od 1990 r. jest patronem Policji świętokrzyskiej. Od 2002 r. policjanci, którzy wykazali się szczególnym poświęceniem i zaangażowaniem w wykonywaniu swoich obowiązków na rzecz bezpieczeństwa obywateli, odznaczani są Odznaką Zasługi imienia mjr. Jana Piwnika „Ponurego”, nadawanym przez Kapitułę Odznaki. Jego imieniem nazwano też wiele drużyn harcerskich oraz ulice w kilku miejscowościach, m.in. we Wrocławiu, Kielcach, Krakowie, Łodzi, Skarżysku-Kamiennej, Końskich, Bydgoszczy.
Do 2015 r. w rodzinnych Janowicach istniała Izba Pamięci, w której zgromadzono pamiątki rodzinne oraz przedmioty, których używał J. Piwnik podczas swojej działalności partyzanckiej. Przed domem znajduje się natomiast głaz z metalową tablicą podającą jego krótką biografię. W 2015 roku, po śmierci ostatniej opiekunki izby, materiały po Janie Piwniku zostały zdeponowane w izbie tradycji JW GROM w Warszawie, gdzie planowana jest ich ekspozycja.
Jego pomnik znajduje się też na rynku w Wąchocku.
Muzeum Orła Białego w Skarżysku prezentuje czasowo w różnych miastach Polski fotograficzną wystawę pt. „Ponury”, „Nurt” i ich żołnierze”.
W 1988 r. powstał w Wytwórni Filmów Dokumentalnych w Warszawie film dokumentalny pt. „Rapsod”, przedstawiający w poetycki sposób symboliczny pogrzeb J. Piwnika.
Od 10 października 2018 roku Sekcja Skoków Spadochronowych Wojskowej Akademii Technicznej "S3 WAT" przyjęła imię Jana Piwnika „Ponurego".
Publiczne gimnazjum w Bodzentynie nosi imię mjr. Jana Piwnika „Ponurego”.
13 czerwca 2008 r. publiczne gimnazjum w Wąchocku przyjęło imię mjr. Jana Piwnika „Ponurego”.
Od 30 maja 2010 roku zespół szkół podstawowo-gimnazjalnych w Mominie nosi imię mjr. Jana Piwnika „Ponurego”.
W Częstochowie istnieje od 1989 roku 17 Częstochowska Środowiskowa Drużyna Starszoharcerska „Ponury” im. mjr. Jana Piwnika, działająca na terenie całej Częstochowy.
W Poznaniu od 1982 roku istnieje 4 Poznańska Drużyna Harcerzy „AK-Ponury” im. mjr. Jana Piwnika, działająca na terenie Rataj.
Od 1991 w Ostrowcu Świętokrzyskim istnieje Jednostka Strzelecka 2013 im. mjr. Jana Piwnika „Ponurego”, jednostka ta jest częścią Związku Strzeleckiego „Strzelec” Organizacji Społeczno-Wychowawczej.
W Łodzi istnieje 9 Łódzka Drużyna Harcerzy „Leśni” im. Jana Piwnika „Ponurego” oraz 69 Łódzka Drużyna Harcerzy „Puszcza” im. mjr Jana Piwnika „Ponurego”, które w dużej mierze odwołują swoją obrzędowość do bohatera.
W Gdańsku 6 lipca 1997 powstała 26 Gdańska Drużyna Harcerzy „Knieja” im. Jana Piwnika „Ponurego”, która istnieje i pielęgnuje pamięć o patronie do dziś.
W Warszawie istnieje 72 Warszawska Drużyna Harcerzy Starszych „Uroczysko” im. Jana „Ponurego” Piwnika, oraz 252 Warszawska Drużyna harcerska im. Majora Jana Piwnika „Ponurego” działająca na Żoliborzu.
W Sosnowcu, w dzielnicy Pogoń, jedna z ulic nosi imię majora Jana Piwnika „Ponurego”.
W Radomiu istnieje 1. Szczep Radomskich Drużyn Harcerskich i Gromad Zuchowych im. Jana Piwnika „Ponurego”. Od 2008 roku każdej jesieni 1. Radomska Drużyna Wędownicza „CURRAHEE” wchodząca w skład tego szczepu organizuje Wędrowniczy Rajd Nocny „Śladami Ponurego”.
We Wrocławiu w dzielnicy Zakrzów (Psie Pole), jedna z ulic nosi imię majora Jana Piwnika „Ponurego”.
W Zagłębiu Dąbrowskim istnieje 77 zagłębiowska drużyna harcerska „Cometa” im. Jana Piwnika „Ponurego”.
W Radomsku od 2009 istnieje 37 Radomszczańska Drużyna Harcerzy "Ponurczycy" im. Jana Piwnika "Ponurego".
Na terenie Radomia działa pododdział Polskiej Organizacji Wojskowej im. majora Jana Piwnika "Ponurego".
7 października 2022 roku pułkownik Jan Piwnik został patronem Zespołu Szkół nr 1 w Opatowie.

</doc>
<doc id="174072" url="https://pl.wikipedia.org/wiki?curid=174072" title="Książęta">
Książęta



</doc>
<doc id="174073" url="https://pl.wikipedia.org/wiki?curid=174073" title="Spłonka">
Spłonka

Spłonka – mały ładunek wybuchowy inicjujący wybuch właściwego materiału wybuchowego. Spłonki dzielą się na:
W broni ręcznej (pistolet, rewolwer, karabin) wyróżnia się dwa typy spłonki:
Spłonka może mieć wiele zastosowań, ale najczęściej kojarzona jest z nabojem strzeleckim.

</doc>
<doc id="174074" url="https://pl.wikipedia.org/wiki?curid=174074" title="Berkeley Fast File System">
Berkeley Fast File System

Berkeley Fast File System (FFS) – 64-bitowy system plików używany w otwartych systemach operacyjnych z rodziny BSD. Na podstawie systemu FFS został napisany linuksowy ext2.

</doc>
<doc id="174079" url="https://pl.wikipedia.org/wiki?curid=174079" title="Stal Stalowa Wola">
Stal Stalowa Wola



</doc>
<doc id="174082" url="https://pl.wikipedia.org/wiki?curid=174082" title="Netoskop">
Netoskop

NEToskop – pierwsza wyszukiwarka internetowa obsługująca polskie znaki, jedna z dwóch pierwszych polskich wyszukiwarek, napisana w 1996 roku przez Jacka Surażskiego przy wsparciu Michała Rolskiego. Po nieudanych rozmowach z firmą "Polska Online" w 1997 zadebiutowała w portalu internetowym wydawnictwa komputerowego Chip. Netoskop od samego początku tworzony był z myślą o katalogowaniu zawartości polskiego Internetu i przystosowany do specyfiki języka polskiego. Miał on być wyłączną własnością firmy "NetWalker". Brak odpowiednich środków finansowych zmusił jego autorów do poszukiwania partnera. W latach 2000–2002 wyszukiwarka stała się częścią portalu "Poland.com". W tym czasie wyszukiwarka wzbogaciła się o słownik synonimów, wyszukiwanie w różnych formach fleksyjnych oraz filtr rodzinny. Zniesiono też graficzne formy reklamowe w postaci bannerów zastępując je reklamami tekstowymi serwowanymi na podstawie słów kluczowych. Po 2002 roku prowadzona była przez spółkę "Netoskop Sp. z o.o.", założoną przez autorów. W 2003 roku serwis przestał świadczyć usługi wyszukiwania w dotychczasowej formie.
W roku 2004 spółka wraz z wyszukiwarką została przejęta przez firmę "Pyton Management", specjalizującą się w zarządzaniu wiedzą. Od tej pory oprogramowanie zostało przekształcone w system korporacyjny do przeszukiwania wewnętrznych zasobów przedsiębiorstwa i zewnętrznych źródeł informacji. W 2012 z sieci znika serwis z ofertą oprogramowania bazującego na Netoskopie.

</doc>
<doc id="174084" url="https://pl.wikipedia.org/wiki?curid=174084" title="Metacrawler">
Metacrawler



</doc>
<doc id="174086" url="https://pl.wikipedia.org/wiki?curid=174086" title="She Who Dwells in the Secret Place of the Most High Shall Abide Under the Shadow of the Almighty">
She Who Dwells in the Secret Place of the Most High Shall Abide Under the Shadow of the Almighty

She Who Dwells in the Secret Place... – dwupłytowe wydawnictwo Sinéad O’Connor z roku 2003.
Płyta pierwsza zawiera nowe utwory nagrane w studiu oraz utwory, które wcześniej nie zostały opublikowane, płyta druga to zapis koncertu, który odbył się w Dublinie w roku 2002. Tytuł albumu artystka zaczerpnęła z biblijnego "Psalmu 91", tego samego, który posłużył za inspirację do tytułu jej debiutanckiego wydawnictwa.

</doc>
<doc id="174087" url="https://pl.wikipedia.org/wiki?curid=174087" title="Hrabia Dooku">
Hrabia Dooku

Hrabia Dooku – fikcyjna postać z uniwersum "Gwiezdnych wojen". Mistrz Jedi, opuścił Zakon, by stać się w końcu Lordem Sithów znanym pod imieniem Darth Tyranus, a także przywódcą Konfederacji Niezależnych Systemów.
Życiorys.
Dooku pochodził ze szlacheckiego rodu z planety Serenno. Przeszedł szkolenie Jedi, uzyskał tytuł rycerza, a następnie mistrza. Był jednym z najpotężniejszych i najbardziej szanowanych Jedi w historii zakonu. Gdy po zwycięskiej Bitwie nad Naboo zginął jeden z jego najwierniejszych uczniów, Qui-Gon Jinn, Dooku porzucił zakon Jedi i wrócił na swoją rodzinną planetę. Przyjął tam tytuł hrabiego. Zdołał przekonać wiele systemów galaktycznych o korupcji Republiki i jej niezdolności do prawidłowego funkcjonowania. Po jakimś czasie zdołał uformować potężny ruch Separatystów.
Dooku jeszcze w zakonie Jedi przejawiał zainteresowanie technikami Ciemnej Strony Mocy. Dopiero jednak Darth Sidious przekazał mu tajniki Sithów i wyznaczył ważną rolę w przygotowaniu upadku Anakina Skywalkera oraz obalenia Republiki Galaktycznej.
Dooku zawarł układ z Neimoidianami, w tym z wicekrólem Nute Gunrayem, oraz z Geonosianami, w tym arcyksięciem Pogglem Mniejszym. Zatrudnił łowcę nagród, Jango Fetta, aby ten stworzył na Kamino armię klonów i posłużył za wzór do niej. Zgodził się pomóc Gunrayowi w zlikwidowaniu królowej Amidali.
Dooku interesował się pięknem i sztuką, jego miecz dostosowany był do starożytnej techniki walki, zwanej potocznie Formą II (Makashi). Forma ta była wyjątkowo skuteczna przeciwko tradycyjnej broni, jak miecz świetlny, za to słabiej radząca sobie z bronią dalekosiężną, jak miotacz czy blaster, co czyniło hrabiego mistrzem szermierki (zdecydowana większość Jedi odrzuciła już tę metodę walki uznając, że nie spełnia wymogów współczesnego pola bitwy, więc umiejętność stosowania tej techniki walki należała do rzadkości). Dooku potrafił również generować błyskawice Mocy.
Na Geonosis spotkał się z Obi-Wanem i Anakinem. Pierwszy zaatakował go Anakin, jednak Dooku odparł jego atak błyskawicami mocy parząc go i chwilowo wyłączając z walki. Walkę z Dooku stoczył Obi-Wan, został jednak ciężko zraniony przez Sitha. Dooku usiłował dobić Obi-Wana, w czym przeszkodził mu Anakin blokując jego miecz. Mimo iż Anakin walczył teraz z Dooku używając dwóch mieczy świetlnych (swojego i Obi-Wana) przegrał i stracił prawą rękę w przedramieniu. Rannych Jedi uratował mistrz Yoda, który również stoczył walkę z Dooku. Walka nie została jednak ukończona, gdyż Dooku uciekł.
W czasie Wojen Klonów Dooku spotkał się na Vjunie z Yodą, który prawie nawrócił Sitha na Jasną Stronę. Około trzech lat po Bitwie o Geonosis, na pokładzie "Niewidzialnej ręki", miejsca uwięzienia mistrza Sithów – Dartha Sidiousa, Dooku otrzymał od Sidiousa zadanie zabicia Kenobiego, a jednocześnie pokonanie i porwanie Skywalkera w celu przeciągnięcia go na Ciemną Stronę Mocy. Jednak Obi-Wan nie zginął, tylko został chwilowo ogłuszony, a Anakin pokonał Dooku, odcinając mu obie dłonie. Następnie, namawiany przez Palpatine’a, zabił Dooku, dekapitując go.

</doc>
<doc id="174089" url="https://pl.wikipedia.org/wiki?curid=174089" title="System parlamentarno-prezydencki">
System parlamentarno-prezydencki



</doc>
<doc id="174090" url="https://pl.wikipedia.org/wiki?curid=174090" title="Robbie Robertson">
Robbie Robertson

Jaime Robbie Robertson (ur. 5 lipca 1943 w Toronto) – kanadyjski muzyk rockowy, poeta, aktor, gitarzysta, autor piosenek, kompozytor muzyki filmowej, lider zespołu The Band. Uważany za jednego z czołowych gitarzystów w amerykańskiej muzyce rockowej.
Życiorys.
Robertson urodził się w Toronto, Ontario. Jest Metysem – jego ojcem był Kanadyjczyk żydowskiego pochodzenia, zaś matka Indianką z plemienia Mohawk. Pierwsze kontakty Robertsona z muzyką rozpoczęły się jeszcze wtedy, gdy żył wraz z matką w rezerwacie indiańskim "Six Nations Reservation" (Irokezi). Nauczył się grać na gitarze i zaczął komponować piosenki. Początkowo zainteresowany był muzyką country, lecz ostatecznie zwrócił się w kierunku rocka, w szczególności folk rocka. Nie ukończywszy szkoły średniej, został zawodowym muzykiem.
The Band.
Początkowo został jednym z akompaniatorów Ronniego Hawkinsa, by następnie wraz z innymi muzykami jego grupy założyć zespół The Hawks, który po związaniu się z Bobem Dylanem zmienił nazwę na The Band. Grupa w czasie współpracy z Dylanem, jak i w następujących po tym dziesięcioleciach własnej twórczości, wykształciła unikalne brzmienie, stając się jedną z najbardziej wpływowych i znaczących grup rockowych. Słynny koncert kończący działalność grupy stał się wielkim wydarzeniem muzycznym, został sfilmowany przez Martina Scorsese i był wyświetlany w kinach jako „Ostatni walc” ("The Last Waltz").
Okres po The Band.
Po rozwiązaniu grupy Robertson zajął się komponowaniem muzyki filmowej, głównie do Martina Scorsese. Był autorem ścieżek dźwiękowych do takich filmów jak między innymi: "Wściekły Byk", "Król komedii" i "Kolor pieniędzy". W 1987 zadebiutował jako muzyk solowy albumem "Robbie Robertson", przy którym współpracował z kolegami z The Band i innymi znanymi muzykami: Peterem Gabrielem, U2, Gilem Evansem. W 1994 Robertson powrócił do swych korzeni, nagrywając płytę "Music for the Native Americans" z indiańską grupą Red Road Ensemble.
W 2003 został sklasyfikowany na 78. miejscu listy 100 najlepszych gitarzystów wszech czasów magazynu Rolling Stone.
W 2004 roku skomponował i zaśpiewał utwór "Shine Your Light", wykorzystany w soundtracku do filmu "Płonąca Pułapka" ("Ladder 49").
Jest laureatem przyznawanej przez prestiżową kanadyjską fundację tubylczą nagrody "National Aboriginal Achievement Award".
Jako aktor zagrał m.in. w filmie Karnawał(tytuł oryg. "Carny"), do którego współtworzył scenariusz, muzykę oraz był jego producentem (lata 1979 – 1980).

</doc>
<doc id="174095" url="https://pl.wikipedia.org/wiki?curid=174095" title="Rick Danko">
Rick Danko

Rick Danko, właśc. Richard Clare Danko (ur. 29 grudnia 1942 w Simcoe, Ontario, zm. 10 grudnia 1999 w Marbletown, Nowy Jork) – kanadyjski muzyk rockowy, basista i wokalista. Grał także na gitarze, mandolinie, skrzypcach i akordeonie. Członek, założyciel znanej i wpływowej grupy The Band. Był członkiem grupy aż do jej rozwiązania. Danko był także odpowiedzialny za krótkotrwałe reaktywowanie grupy. Prowadził karierę solową. Współpracował z licznymi muzykami, wliczając Ringo Starra, Erica Andersona i Janosa Fjelda.

</doc>
<doc id="174097" url="https://pl.wikipedia.org/wiki?curid=174097" title="Drzewce (broń)">
Drzewce (broń)

Drzewce – prosty, wygładzony, najczęściej drewniany drążek (chociaż zdarzały się również drzewca stalowe lub bambusowe), który spajał poszczególne części broni obuchowej i broni drzewcowej.
Drzewca miały długość od około jednego do około trzech metrów, w przypadku bardzo krótkiej broni obuchowej mówi się o stylisku.

</doc>
<doc id="174098" url="https://pl.wikipedia.org/wiki?curid=174098" title="Drzewce (sztandar)">
Drzewce (sztandar)

Drzewce – drewniany drążek, będący trzonem sztandaru, chorągwi, transparentu – tyka, do której przymocowuje się płat tkaniny określonego kształtu i barwy. Także element buńczuka. Drzewce sztandaru (chorągwi) zwieńczone było głowicą.

</doc>
<doc id="174099" url="https://pl.wikipedia.org/wiki?curid=174099" title="Drzewce (żeglarstwo)">
Drzewce (żeglarstwo)

Drzewce – element omasztowania w żeglarstwie. Służą do utrzymywania oraz manewrowania ożaglowaniem jednostki pływającej. Zalicza się do nich m.in.: maszt, bom, gafel, reja, salingi, bukszpryt, wystrzał. Wykonywane są ze stopów aluminium, stali, wbrew nazwie coraz rzadziej z drewna. Można wyróżnić dwie kategorie drzewc: stałe oraz ruchome.
Drzewce stałe.
Są to wszystkie te drzewca, które mocowane są do jednostki przez olinowanie stałe. Można do nich zaliczyć: maszt, saling, bukszpryt oraz wystrzał. Podczas wykonywania manewrów nie są przemieszczane przez załogę.
Drzewce ruchome.
Elementy podlegające obsłudze podczas wykonywania manewrów, mocowane ruchomo i przemieszczane poprzez olinowanie ruchome. Są to m.in.: bom, gafel, reja. Do tej kategorii zalicza się również opuszczaną stengę.

</doc>
<doc id="174102" url="https://pl.wikipedia.org/wiki?curid=174102" title="Several Species of Small Furry Animals Gathered Together in a Cave and Grooving with a Pict">
Several Species of Small Furry Animals Gathered Together in a Cave and Grooving with a Pict

„Several Species of Small Furry Animals Gathered Together in a Cave and Grooving with a Pict” („Kilka gatunków zwierzątek futerkowych zebranych w jednej jaskini i spędzających wesoło czas z Piktem”) – utwór grupy Pink Floyd, z drugiej części albumu "Ummagumma", słynący przede wszystkim z długiego tytułu.
Pięciominutowy utwór jest żartem muzycznym – kolażem dźwiękowym zmontowanym przez Rogera Watersa, który kończy się wykrzykiwanym przez autora tekstem w języku Piktów. Autentyczność tekstu piktyjskiego jest przez niektórych kwestionowana – twierdzą, że Waters wykrzykiwał nic nieznaczące słowa nadając im silny akcent typowy dla tego dialektu.
W utworze znajduje się krótka „ukryta wiadomość”, którą można usłyszeć od 4:32 do 4:33 spowalniając o połowę odtwarzanie. Słychać wtedy Rogera Watersa wymawiającego słowa "That was pretty avant-garde, wasn’t it?" („To było całkiem awangardowe, nieprawdaż?”).

</doc>
<doc id="174107" url="https://pl.wikipedia.org/wiki?curid=174107" title="Architektura gotycka w Skandynawii i Niderlandach">
Architektura gotycka w Skandynawii i Niderlandach

Do krajów skandynawskich styl gotycki, podobnie jak architektura romańska dotarł za pośrednictwem Francji, Niemiec i Anglii. Nadal dominowało budownictwo drewniane. Z tego materiału wznoszono mniejsze budowle, a większe budowano z ciosów kamiennych wykorzystując zazwyczaj złoża granitu. Jednak dekoracje rzeźbiarskie, nawet w tym przypadku, najczęściej naśladują motywy stosowane w snycerstwie. Pojawiła się także cegła, najwcześniej, bo już w XII wieku na terenie Danii, a w pozostałych krajach Skandynawskich w XIII wieku. Najczęściej spotykaną formą budowli są kościoły halowe, spotykane są także bazyliki.
Znane obiekty:
Mimo bliskiego sąsiedztwa z Francją, na tereny Flandrii i Niderlandów gotyk zawędrował dopiero w pierwszej połowie XIII wieku. Wzorowane na architekturze północnej Francji budowle stawiano w pierwszym okresie przede wszystkim z kamienia, a pod koniec gotyku najczęściej używano cegły.
Znane obiekty:

</doc>
<doc id="174109" url="https://pl.wikipedia.org/wiki?curid=174109" title="Pistolet maszynowy MAS 38">
Pistolet maszynowy MAS 38

Mitraillette MAS modéle 38 – francuski pistolet maszynowy skonstruowany w okresie międzywojennym w zakładach Manufacture d'armes de Saint-Étienne (MAS).
Historia konstrukcji.
Przed II wojną światową armia francuska nie doceniała pistoletów maszynowych. Dla armii której doktryna opierała się na obronie fortyfikacji (Linia Maginota) broń tej klasy była po prostu mało przydatna.
Pod koniec lat 30. XX wieku postanowiono jednak wprowadzić do uzbrojenia pistolet maszynowy. Nowa broń miała służyć do samoobrony (uzupełniając pistolety). Dlatego wymagania mówiły o broni o małych wymiarach, strzelającej słabym francuskim nabojem 7,65 mm Long (MAS).
Przyjęty do uzbrojenia pistolet maszynowy MAS 38 (wersja eksperymentalnego MAS 35) był bronią dość nietypową. Aby zmniejszyć wymiary broni zamek i sprężynę powrotną umieszczono w metalowej tulei znajdującej się wewnątrz drewnianej kolby. Przy takiej konfiguracji broni przyrządy celownicze musiałyby być umieszczone na wysokich podstawach (inaczej nie można by się prawidłowo złożyć z takiej broni). Aby umieścić przyrządy celownicze bezpośrednio na komorze zamkowej francuscy konstruktorzy zdecydowali się odchylić tuleję z zamkiem w dół przez co zamek porusza się skośnie w stosunku do osi lufy. W rezultacie pm wygląda jakby miał krzywo osadzoną lufę.
Pomimo przyjęcia do uzbrojenia w 1938 roku produkcję rozpoczęto w dopiero w 1939 roku. Do ataku niemieckiego w czerwcu 1940 wyprodukowano ich niewiele, dostarczono jeszcze mniej. Po zajęciu Saint-Étienne przez Niemców produkcję wznowiono. Pistolet maszynowy MAS 38 otrzymał niemieckie oznaczenie 7.65 mm MP722(f).
Po wyzwoleniu Saint-Étienne przez aliantów produkcję pm MAS 38 kontynuowano do 1946 roku. Po II wojnie światowej MAS 38 był używany przez wojska francuskie w czasie I wojny indochińskiej.
Pistolet maszynowy miał opinię broni celnej, ale zastosowany nabój (7,65 Long) sprawiał, że był mało skuteczny. Dlatego zarówno Francuzi jak i Niemcy używali go głównie do samoobrony. Francuzi zastąpili go pistoletem maszynowym MAT 49 (kalibru 9 x 19 mm Parabellum).
Opis konstrukcji.
Pistolet maszynowy MAS 38 był indywidualną bronią samoczynną. Zasada działania automatyki oparta o odrzut swobodny zamka. Strzelanie z zamka otwartego seriami. Oś zamka i sprężyny powrotnej odchylona od osi lufy. Zasilanie z magazynków pudełkowych o pojemności 32 naboi. Broń była zabezpieczana przez przesunięcie języka spustowego do przodu. Lufa wkręcona w komorę zamkową zakończona podstawą muszki. Łoże i chwyt pistoletowy z bakelitu. Kolba drewniana, stała.

</doc>
<doc id="174111" url="https://pl.wikipedia.org/wiki?curid=174111" title="Neolamarkizm">
Neolamarkizm

Neolamarkizm – jeden z kierunków ewolucjonizmu, przeciwstawiający się darwinizmowi, negując bądź ograniczając znaczenie doboru naturalnego w procesie ewolucji organizmów. Od klasycznego lamarkizmu przejął tezę o dziedziczeniu cech nabytych, a poznanie czynników i mechanizmów ewolucji ograniczył do wyjaśnienia przyczyn dziedzicznej zmienności.
Za twórcę neolamarkizmu uznaje się Nägeliego, który swoje poglądy opublikował w 1864 r. w dziele pt. Mechaniczno-fizjologiczna teoria ewolucji (Mechnisch-physiologische Theorie der Abstammungslehre).
Nägeli zachował typową dla lamarkizmu dwoistość mechanizmów ewolucji dla roślin i zwierząt dysponujących układem nerwowym. Rośliny przystosowują się do otoczenia pod wpływem bodźców zewnętrznych np. rurki ich kwiatów wydłużają się pod wpływem drażnienia ich przez owady usiłujące się dostać do wnętrza. Zwierzęta korzystają ze zmysłów i u nich powszechnie (w przeciwieństwie do roślin) można znaleźć przystosowania barwy i kształtu (ubarwienie ochronne) wynikające z chęci ukrycia się. Nabyte właściwości podlegają dziedziczeniu. Nowością jest wyróżnienie cech ogólnych (umożliwiających życie na pewnym etapie rozwoju – inny etap mają ssaki, inny owady) oraz cech podlegających zmianom przystosowawczym. Zmiany przystosowawcze pozwalają tworzyć się nowym gatunkom, ale nie pozwalają nigdy na skok organizacyjny, umożliwiający np. płazowi osiągnięcie etapu gada. Taki skok zapewnia wewnętrzna siła dążenia do doskonalenia się. Doskonalenie się jest specyficzną właściwością materii żywej i wynika z jej fizykochemicznych właściwości, czego przejawem jest odpowiedni stopień komplikacji micelli (to one osiągając odpowiedni stopień komplikacji umożliwiają osiągnięcie następnego, wyższego etapu rozwojowego, przykładowo wspomniany już przeskok płaza do etapu gada).
Ogólnie rzecz ujmując siła ta tkwi w cytoplazmie (bez mikroskopu elektronowego cytoplazma była wtedy wielką niewiadomą) występującej w każdej komórce i będącej podstawą procesów życiowych a więc również zmienności i dziedziczności. Jej micellarna budowa wewnętrzna jest specyficzna gatunkowo i podlega zmianom czysto fizykochemicznym. Najważniejsze są komórki rozrodcze – z jednej takiej komórki może powstać pełny organizm; z jaja kury – kura, z jaja ryby – ryba, itd. Przenoszeniem cech zajmuje się idioplazma zawierająca micelle. Reszta plazmy tzw. stereoplazma nie przenosi wiadomości o budowie ciała. Powstanie każdej cechy organizmu jest uwarunkowane przez specyficzny układ micelli w idioplazmie. Ich przemiany lub kombinacje umożliwiają kształtowanie się odpowiednich organów w zależności od skomplikowania micelli zawartych w cytoplazmie. Micelle powoli, ale stale ulegają postępowym przemianom i to one umożliwiają ewolucję wyższego rzędu. Micelle (będące na różnym etapie rozwoju wynikającym z warunków i doświadczenia życiowego) są przekazywane podczas rozmnażania, przy łączeniu komórek płciowych. Zdaniem Nägeliego dzieci są zawsze doskonalsze od swoich rodziców. Pierwsze micelle powstały samoistnie i ulegały zmianom dając cały ciąg istniejących teraz i kiedyś organizmów. W następnym roku Nägeli swoją teorię uzupełnił o zaprzeczenie istnienia w jakiejkolwiek formie doboru naturalnego.
W miarę jak pojawiały się nowe fakty naukowcy starali się usilnie dostosować je do istniejących teorii, gdy się nie dawało, porzucano stare i powoływano nowe byty. Neolamarkizm Nägeliego inspirująco wpłynął na powstanie psycholamarkizmu oraz mechanolamarkizmu.
Szczególną karierę, zwłaszcza wśród paleontologów, zrobiła wywodząca się z mechanolamarkizmu teoria ortogenezy. Odkrywane przez paleontologów ślady wymarłych organizmów łatwo dawały się ułożyć w proste, jednokierunkowe ciągi. Pierwszy zwrócił na to uwagę w 1869 r. Waagen opisując szereg rodowodowy amonitów. Sam termin ortogeneza wprowadził do naukowej literatury Haacke w 1893 r. Uznawana za rzeczywiste zjawisko, bezwzględna jednokierunkowość przebiegu ewolucji (bez żadnych wahań) przez długi czas była głównym argumentem przeciw darwinizmowi. Ważnym tu argumentem były koniowate które, mimo że z lasu przeniosły się na stepy zachowały kierunek zmian. Ewolucja i zmienność biorące się z właściwości samego życia mają charakter przypadkowy (mutacjonizm) i tylko niektóre zmiany okazują się przydatne (mają charakter preadaptacji). I właśnie te szczególnie korzystne zmiany są kontynuowane w jednym, intensyfikującym je kierunku (K. Beurlen i później (1950) Otto Heinrich Schindewolf). Przyczynę zmian upatrywano albo w działaniu czynników zewnętrznych (środowiska) albo/i wewnątrz samej komórki, organizmu itd. O. Jaeken, Koken, Beurlen byli zwolennikami autogenicznego (czysto wewnętrznego) pochodzenia czynników ortogenezy (intrakauzalizm). Ludwig Döderlein w 1888 r. za przyczynę utrzymywania się jednego kierunku ewolucji uznał biologiczną siłę bezwładności. W oparciu o tę myśl Othenio Abel w 1928 r. starał się stworzyć jednolite prawo biologicznej inercji.
Szybko zauważono, że kierunkowość niestety prowadzi nieuchronnie do fazy inadaptatywnej (nieprzystosowawczej) o charakterze przerostu. Taki nadmiernie przerośnięty narząd (lub całe ciało), nie może należycie spełniać swej pierwotnej roli prowadząc w końcu do wymarcia danej linii rozwojowej. Jako przykłady hipertrofii (hipertelii, hiperspecjalizacji) przytaczano zakręcone lub przekrzyżowane ciosy mamutów, kły kotowatego smilidona albo rogi jelenia olbrzymiego.
Neolamarkizm rozwijał się również w Rosji i w ZSRR. Nikołaj Wawiłow starał się wykazać, że o kierunku zmian decyduje zawartość chromosomów. Zwrócił on uwagę na tzw. serie homologiczne czyli istnienie jednakowych cech u gatunków blisko spokrewnionych. U zbóż np. Truticum vulgare, T. compactum, T. spelat, T. dicoccum zauważył istnienie form ościstych i bezościstych co uznał za dowód występowania zmian równoległych świadczących o jednakowym potencjale wewnętrznym tych gatunków i obecności takich samych genów w tym samym miejscu (nie jest to słuszna reguła bo występuje też zjawisko konwergencji). Najbardziej znanym przedstawicielem radzieckiego neolamarkizmu był Trofim Łysenko, który jednak nie jest krytykowany za to, że się mylił (nierozumiejących Darwina było wtedy wielu, nie tylko w ZSRR), ale za to, że dla wykazania swoich racji posłużył się aparatem przymusu swego państwa.

</doc>
<doc id="174116" url="https://pl.wikipedia.org/wiki?curid=174116" title="Olfaktometr">
Olfaktometr

Olfaktometr – przyrząd służący do badania czułości narządu węchu (np. otolaryngologia, entomologia), bądź też przyrząd do ilościowych porównań intensywności zapachów różnych olejków eterycznych lub ocen zapachu poszczególnych składników wonnych mieszanin. Olfaktometry są też stosowane w czasie pomiarów stężenia zapachowego zanieczyszczeń (stężenia odorantów) w gazach emitowanych do powietrza lub w zanieczyszczonym powietrzu (patrz – Olfaktometria w inżynierii środowiska).
W Europie olfaktometryczne pomiary stężenia zapachowego są wykonywane zgodnie z normą europejską (EN) z roku 2003, ustanowioną przez Polski Komitet Normalizacyjny (PN-EN) w roku 2007: EN 13725:2003/PN-EN 13725:2007
. Zgodnie z normą olfaktometr dynamiczny jest urządzeniem do rozcieńczania strumienia badanego gazu zanieczyszczonego strumieniem czystego powietrza. W normie określono wymagania stawiane tym urządzeniom, np. materiały konstrukcyjne, prędkość przepływu gazów, dokładność rozcieńczania, zakres pomiarowy, zalecane sposoby prezentacji strumienia oceniającym (zobacz – Olfaktometria/Olfaktometry).
Zapach wylotowego strumienia gazów ocenia odpowiednio dobrany zespół ludzi. Wynikiem pomiaru olfaktometrycznego jest stopień rozcieńczenia próbki badanego gazu, po którym jest osiągany zespołowy próg wyczuwalności zapachu (zobacz też – próg wyczuwalności zapachu), czyli sytuacja, gdy stężenie zapachowe jest równe jednej europejskiej jednostce zapachowej w metrze sześciennym: cod = 1 ouE/m3.
Olfaktometry dynamiczne są przyrządami pomiarowymi powszechnie stosowanymi przez służby ochrony środowiska w tych krajach, w których wprowadzono prawne regulacje w zakresie ochrony ludności przed uciążliwością zapachową. W Polsce są prowadzone prace, zmierzające do opracowania prototypu i uruchomienia produkcji.

</doc>
<doc id="174123" url="https://pl.wikipedia.org/wiki?curid=174123" title="Hohenstaufowie">
Hohenstaufowie

Hohenstaufowie − dynastia niemieckich władców, w większości również cesarzy Świętego Cesarstwa Rzymskiego i książąt Szwabii. Niemiecka nazwa dynastii pochodzi od nazwy zamku Staufen w Szwabii. Dynastia panowała w okresie 1079–1266.
Dzieje.
Założycielem dynastii był Fryderyk I (zm. 1105), książę Szwabii (stąd używana jest także nazwa dynastia szwabska), ożeniony z Agnieszką, siostrą cesarza Henryka V. Ich młodszy syn Konrad został w 1127 wybrany na króla niemieckiego jako Konrad III (zm. 1152). Do 1135 był antykrólem wobec wybranego wcześniej Lotara Saskiego z Supplinburga. Dopiero po jego śmierci w 1138 objął pełną władzę.
Fryderyk I Barbarossa (zm. 1190, od 1155 cesarz) prowadził aktywną politykę w całej Europie. W 1157 na podstawie układu w Krzyszkowie złożył mu hołd polski książę-princeps Bolesław IV Kędzierzawy. Dzięki małżeństwu jego syna Henryka VI z Konstancją, c. Rogera II króla sycylijskiego Hohenstaufowie przejęli również od 1194 władzę nad południowymi Włochami.
Od końca XII wieku Hohenstaufowie musieli rywalizować o koronę cesarską z dynastią Welfów. Śmierć Konrada IV w 1254 rozpoczęła tzw. okres Wielkiego Bezkrólewia w Niemczech. Okres ten zakończył się dopiero w 1273 wybraniem Rudolfa I hrabiego Habsburga. Dynastia wygasła wraz ze śmiercią syna Konrada IV, księcia Szwabii i króla Sycylii Konradyna. Zginął w 1268 ścięty na rozkaz Karola I Andegaweńskiego, nowego władcy Sycylii i Neapolu.

</doc>
<doc id="174125" url="https://pl.wikipedia.org/wiki?curid=174125" title="Planetka">
Planetka



</doc>
<doc id="174128" url="https://pl.wikipedia.org/wiki?curid=174128" title="Sokal">
Sokal

Sokal (ukr. Сокаль) – miasto na Ukrainie, w obwodzie lwowskim, w rejonie czerwonogrodzkim, do 2020 roku siedziba administracyjna rejonu sokalskiego. Sokal leży nad Bugiem, około 20 km na wschód od granicy polsko-ukraińskiej. Ośrodek przemysłu chemicznego, materiałów budowlanych i lekkiego.
Historia.
Pierwsza pisemna wzmianka o miejscowości pochodzi z 1377 roku. Miasto w księstwie bełskim, które w końcu XIV wieku po książętach ruskich objęli w posiadanie książęta mazowieccy w osobie księcia Siemowita IV, spowinowaceni z ostatnim dziedzicznym władcą Rusi Halicko-Włodzimierskiej Bolesławem Jerzym II (zm. 1340). Położony był na tzw. "czarnym szlaku" wypraw tatarskich. W 1424 roku Siemowit IV nadał miastu prawo magdeburskie.
W 1462 roku wszedł w skład nowo utworzonego województwa bełskiego, przekształconego z księstwa bełskiego po jego inkorporacji do Korony. Sokal wówczas stał się miastem powiatowym i siedzibą starostwa.
W XV i XVI wieku często pustoszony przez Tatarów. Miasto królewskie położone było w XVI wieku w województwie bełskim. 2 sierpnia 1519 roku klęska wojsk polsko-litewskich pod wodzą hetmana wielkiego litewskiego Konstantego Ostrogskiego i doszczętne spalenie miasta w bitwie pod Sokalem z Tatarami.
W bitwie tej odznaczył się Fryderyk Herburt, który bronił miasta przed Tatarami w otwartym polu, swoją walkę zakończył bohaterską śmiercią, zostawiając pięcioro dzieci. Polski poeta Mikołaj Sęp-Szarzyński w kilkadziesiąt lat później poświęcił Fryderykowi swój utwór "Pieśń I. O Fridruszu, który pod Sokalem zabit od Tatarów roku Pańskiego 1519". Miasto było ufortyfikowane, posiadało fosy i dwie bramy miejskie. Od strony północnej miasta bronił zamek, a od południa dwa obronne klasztory: ojców bernardynów i sióstr brygidek.
W czasie powstania Chmielnickiego miasto doznało ataków Kozaków.
W pierwszej połowie XVII wieku istniał tu punkt pocztowy, w którym zostawiano listy do dalszego przekazania. W XVIII wieku miasto należało do starostwa niegrodowego sokalskiego.
W czasie konfederacji tarnogrodzkiej w 1716 r. rozegrały się pod Sokalem dwie bitwy z wojskami saskimi. W czasie pierwszej, stoczonej 10 lutego, oddziały polskie, dowodzone przez Michała Potockiego zostały rozbite. W czasie drugiej bitwy, stoczonej w czerwcu, konfederacji odnieśli zwycięstwo nad nieprzyjacielem. 
Po pierwszym rozbiorze w 1772, Sokal znalazł się w granicach monarchii Habsburgów. Dla miasta oznaczało to rozwój. Ze względu na swoje położenie (najbardziej na północ wysunięte miasto Galicji i przebiegająca niedaleko granica rosyjska) miasto rozwijało się dzięki handlowi. Od 1804 w Cesarstwie Austrii, w latach 1866–1918 kraj koronny Galicja w składzie Austro-Węgier. W okresie zaborów Sokal stał się małym kurortem dla polskiej szlachty, która budowała tutaj swoje letnie rezydencje. Po tych rozbudowach w dwudziestoleciu międzywojennym jedna z ulic, przy której stanęły szlacheckie rezydencje, otrzymała nazwę "Szlacheckiej" (obecnie ulica "Chmielnickiego"). W 1885 roku przez miasto poprowadzono kolej żelazną, co znacznie przyczyniło się do jego ponownego rozwoju. W 1881 roku Sokal zaliczany był do 30 największych miast Galicji, liczył wówczas 8000 mieszkańców. Zamieszkiwany był wówczas przez Żydów (35,8%), Ukraińców (31,9%) i Polaków (30,2%).
Od 1 listopada 1918 do marca 1919 pod administracją Zachodnioukraińskiej Republiki Ludowej, od marca 1919 do 15 marca 1923 pod tymczasową administracją Polski, zatwierdzoną przez paryską konferencję pokojową 26 czerwca 1919. Suwerenność Polski nad terytorium Galicji Wschodniej Rada Ambasadorów uznała 15 marca 1923. W II Rzeczypospolitej był siedzibą administracyjną powiatu sokalskiego w województwie lwowskim.
W przededniu II wojny światowej sformowano tu Batalion Obrony Narodowej "Sokal", wchodzący w skład Lwowskiej Brygady ON. 
Po agresji ZSRR na Polskę okupowany przez Armię Czerwoną, następnie anektowany przez ZSRR. Po ataku Niemiec na ZSRR od 1 sierpnia 1941 roku wchodził w skład Dystryktu Galicja Generalnego Gubernatorstwa. Zajęty 19 lipca 1944 roku przez Armię Czerwoną.
Po zakończeniu działań wojennych część Sokala (wieś Żwirka) pozostała przy Polsce, po czym 15 lutego 1951 roku, w ramach umowy o zmianie granic została włączona do Ukraińskiej Socjalistycznej Republiki Radzieckiej będącej częścią ZSRR.
Do dziś zachował się wzór pieczęci miasta z początku XVI wieku z wizerunkiem sokoła.

</doc>
<doc id="174133" url="https://pl.wikipedia.org/wiki?curid=174133" title="Sensybilizacja">
Sensybilizacja



</doc>
<doc id="174135" url="https://pl.wikipedia.org/wiki?curid=174135" title="Poniec (gmina)">
Poniec (gmina)

Poniec – gmina miejsko-wiejska w województwie wielkopolskim, w powiecie gostyńskim. W latach 1975–1998 gmina położona była w województwie leszczyńskim.
Siedziba gminy to Poniec.
Według danych z 30 czerwca 2004 gminę zamieszkiwały 7863 osoby. Natomiast według danych z 31 grudnia 2017 roku gminę zamieszkiwało 7765 osób.
Struktura powierzchni.
Według danych z roku 2002 gmina Poniec ma obszar 132,32 km², w tym:
Gmina stanowi 16,33% powierzchni powiatu.
Demografia.
Dane z 30 czerwca 2004:
Sąsiednie gminy.
Bojanowo, Gostyń, Krobia, Krzemieniewo, Miejska Górka, Rydzyna

</doc>
<doc id="174138" url="https://pl.wikipedia.org/wiki?curid=174138" title="Fosfokreatyna">
Fosfokreatyna

Fosfokreatyna – związek gromadzący energię w wiązaniach wysokoenergetycznych, występujący w tkance mięśniowej. Bierze udział w syntezie ATP, przekształcając się pod wpływem kinazy kreatynowej w kreatynę.
Stosowany jest jako lek w chorobach serca.
Od dawna uważano, że fosfokreatyna stanowi najważniejsze źródło energii w początkowej fazie wysiłku o maksymalnej intensywności. Fosfokreatyna jest głównym i jedynym substratem energetycznym do resyntezy ATP podczas pierwszych 10 sekund wysiłku o maksymalnej intensywności.

</doc>
<doc id="174141" url="https://pl.wikipedia.org/wiki?curid=174141" title="Rezerwat przyrody Dąbrowa Radziejowska">
Rezerwat przyrody Dąbrowa Radziejowska

Dąbrowa Radziejowska – rezerwat przyrody znajdujący się na terenie gminy Radziejowice w województwie mazowieckim, w obrębie kompleksu Lasów Radziejowskich. Wchodzi w skład Bolimowsko-Radziejowickiego z doliną środkowej Rawki Obszaru Chronionego Krajobrazu.
Obszar rezerwatu podlega ochronie czynnej.
Luźny drzewostan stanowi dąb z domieszką brzozy i topoli osiki. Podszyt jest słabo wykształcony, co sprawia, że promienie słoneczne docierają do dna lasu i oświetlają je.
W warstwie podszytu występują:
W warstwie runa leśnego rosną m.in.:
Przez rezerwat przebiega szlak turystyczny:

</doc>
<doc id="174142" url="https://pl.wikipedia.org/wiki?curid=174142" title="Owiraptor">
Owiraptor

Owiraptor ("Oviraptor philoceratops") to niewielki teropod, którego nazwa oznacza ,złodziej jaj lubiący ceratopsy".
Jego nazwa pochodzi od tego, że pierwszą skamieniałość tego dinozaura – zmiażdżoną czaszkę, znaleziono obok rzekomych jaj protoceratopsa. Z tego powodu uznano, że owiraptor kradł jaja protoceratopsa i został zabity przez matkę broniącą gniazda. Dopiero późniejsze odkrycia szkieletów przedstawicieli rodziny Oviraptoridae wysiadujących gniazda i badania struktury rzekomych jaj protoceratopsa wykazały, że jaja odkrywane wraz ze skamieniałościami owiraptorów należały do nich, a nie do protoceratopsów. Owiraptor żył na terenach dzisiejszej Mongolii w późnej kredzie ok. 80-70 mln lat temu. Jego szczątki znalazł paleontolog Roy Chapman Andrews, a opisał Henry Fairfield Osborn w 1924.
Materiał kopalny.
Owiraptor jest znany z niekompletnego szkieletu (AMNH 6517) i 15 jaj (AMNH 6508) początkowo uznanych za należące do protoceratopsa. Początkowo za skamieniałość przedstawiciela gatunku "O. philoceratops" uznano niemal kompletny szkielet oznaczony IGM 100/42 z charakterystycznym kostnym grzebieniem na czaszce; późniejsze badania wykazały jednak, że IGM 100/42 budową ciała bardziej przypominał "Citipati osmolskae" niż "O. philoceratops" i może reprezentować nowy gatunek z rodzaju "Citipati".
Budowa.
Owiraptor posiadał mocny dziób z jednym zębem umieszczonym w szczęce górnej. Ramiona stosunkowo długie, zakończone ostrymi pazurami. Najprawdopodobniej ciało pokryte piórami. Prawdopodobnie miał kostny grzebień na czaszce; jednak czaszka okazu holotypowego "O. philoceratops" nie jest zachowana w dostatecznie dobrym stanie, by można było określić wielkość i kształt grzebienia. Owiraptor posiadał długie kończyny tylne i najprawdopodobniej potrafił szybko biegać.
Relacje z ptakami.
Owiraptorozaury, w tym owiraptor, należą do dinozaurów najbliżej spokrewnionych z ptakami. Przypominają je zarówno wieloma cechami budowy jak i faktem wysiadywania jaj. U owiraptorozaura należącego do rodzaju Nomingia stwierdzono obecność pygostyla, a u kaudipteryksa upierzenie. Osmólska i inni (2004) uznali owiraptorozaury za wtórnie nielotne ptaki.
Jednak analiza kladystyczna Turnera z 2007 uważa je tradycyjnie za nieptasie dinozaury.
Klasyfikacja.
Owiraptor został początkowo uznano za przedstawiciela ornitomimozaura z powodu bezzębnego dzioba. W 1976 Barsbold zdefiniował dla niego nową rodzinę "Oviraptoridae" i podrodzinę "Oviraptoridea". Pierwsze skamieniałości owiraptora były fragmentaryczne i uszkodzone, dlatego później przypisano temu rodzajowi nowe skamieliny. W 1976 Barsbold przypisał do tego rodzaju sześć nowych okazów (wliczając w to IGM 100 / 20 i 100 / 21), ale później okazało się, że należą one do innego owiraptorozaura o nazwie Conchoraptor. W 1986 Barsbold na podstawie niekompletnego szkieletu opisał nowy gatunek owiraptora – "O. mongoliensis" – ale później okazało się, że naprawdę należy on do rodzaju Rinchenia. W 1999 znaleziono owiraptorozaura wysiadującego jaja. Początkowo skamieniałość ta została uznana za należącą do rodzaju Oviraptor, ale później przypisano ją do "Citipati sp" – nienazwanego gatunku Citipati.
Paleobiologia.
Dieta owiraptora jest sprawą kontrowersyjną. Rozważa się polowanie na małe kręgowce, roślinożerność, odżywianie się mięczakami lub jajami (dzisiaj teoria o jajożerność owiraptora nie jest zbyt popularna) lub wszystkożerność. Za polowaniem na drobne kręgowce przemawia fakt znalezienie obok gniazda owiraptora Citipati czaszek małych troodonów i szkieletu jaszczurki. Tymczasem dowodem na roślinożerność jest znalezienie gastrolitów obok szkieletu innego owiraptorozaura – kaudipteryksa.

</doc>
<doc id="174146" url="https://pl.wikipedia.org/wiki?curid=174146" title="Pudliszki">
Pudliszki

Pudliszki – wieś w Polsce położona w województwie wielkopolskim, w powiecie gostyńskim, w gminie Krobia.
Miejscowość położona jest w odległości ok. 3 km na zachód od Krobi. Leży na lewym brzegu Polskiego Rowu (prawego dopływu Baryczy), na Wysoczyźnie Leszczyńskiej.
Historia.
W pobliżu wsi odnaleziono cmentarzysko kultury wczesnołużyckiej z grobami kurhanowymi. W 11 mogiłach odkryto bransolety, sierpy i szpile. Odnaleziono też ślady grodziska z X wieku. W tym okresie osiedlił się tu skandynawski ród Awdańców, potem – ród Lelewitów. W XIII wieku okolica ta stanowiła własność klasztoru cysterek w Łubnicy, a na przełomie XIV i XV wieku rycerz Marcin Pudliszko herbu Habdank otrzymał od polskiego króla za zasługi wojenne ziemię między wsiami Kokoszki i Adamowo – teren obecnych Pudliszek.
Wieś Pudliski położona była w 1581 roku w powiecie kościańskim województwa poznańskiego.
Nieliczne późniejsze zapisy, potwierdzające istnienie wsi, odnotowują m.in. sprzedaż wsi Krzysztofowi Gorzeńskiemu przez Andrzeja Gostyńskiego w 1688 roku. W połowie wieku XVIII wieś odziedziczył Andrzej Wilczyński; dzierżawił ją Wojciech Morawski, który potem wykupił ją jako zastaw. W 1783 w Pudliszkach urodził się syn Wojciecha – Franciszek Morawski, późniejszy generał, adiutant Henryka Dąbrowskiego, ambasador i minister wojny. W 1823 roku wieś przeszła na własność Łubieńskich, kiedy najmłodszy syn ministra finansów Feliksa Łubieńskiego, Józef, ożenił się z córką dziedzica Pudliszek, Józefą Morawską.
W okresie Wielkiego Księstwa Poznańskiego (1815–1848) miejscowość należała do wsi większych w ówczesnym pruskim powiecie Kröben (krobskim) w rejencji poznańskiej. Pudliszki należały do okręgu krobskiego tego powiatu i stanowiły siedzibę odrębnego majątku, którego właścicielem był wówczas (1846) Józef Łubieński. Według spisu urzędowego z 1837 roku wieś liczyła 255 mieszkańców, którzy zamieszkiwali 24 dymy (domostwa). W skład majątku Pudliszki wchodziły także: Karzec (24 domy, 195 osób), Kokoszki (13 domów, 176 osób), Kuczyna (15 domów, 178 osób) oraz Kuczynka (8 domów, 91 osób). W 1920 roku Stanisław Fenrych założył we wsi przedsiębiorstwo Pudliszki.
Na podstawie dekretu PKWN z 31 sierpnia 1944 zostały utworzone miejsca odosobnienia, więzienia i ośrodki pracy przymusowej dla „hitlerowskich zbrodniarzy oraz zdrajców narodu polskiego”. Obóz pracy nr 158 Ministerstwo Bezpieczeństwa Publicznego utworzyło w Pudliszkach.
W latach 1975–1998 miejscowość położona była w województwie leszczyńskim.
W miejscowości działało Państwowe Gospodarstwo Rolne Pudliszki.
Pałac i park.
W 1823 r. we wsi wybudowano dla Józefa Łubieńskiego klasycystyczny pałac z podpiwniczonym piętrem oraz mieszkalnym poddaszem. U Józefy Łubieńskiej, gościł tu w 1831 Adam Mickiewicz, a także dwukrotnie – w 1842 i 1846 – Cyprian Kamil Norwid. Pałac był później wielokrotnie przebudowywany. Kryty jest czterospadowym dachem, w obu fasadach znajdują się pozorne ryzality, ryzalit w fasadzie frontowej podzielony jest czterema pilastrami według porządku jońskiego i zwieńczony jest trójkątnym frontonem.
Wokół pałacu Łubieńscy urządzili park krajobrazowy (dziś znajdują się tam m.in. pomniki przyrody – dwa platany i wiąz) o powierzchni 4,52 ha z dwoma stawami.
W 1855 zespół pałacowy przeszedł w ręce Webendörferów, w 1888 Hermanna Kennemanna (współtwórcy Hakaty) i rodziny Jouanne, potem Mikulskich, wreszcie Fenrychów.
Sport.
Klub piłkarski "Zjednoczeni Pudliszki" został założony w 1951 roku. Największy jego sukces to występ w III lidze w sezonie 1982/83 oraz występ w Pucharze Polski w sezonie 1991/92.

</doc>
<doc id="174153" url="https://pl.wikipedia.org/wiki?curid=174153" title="Henryk Kluba">
Henryk Kluba

Henryk Kluba (ur. 9 stycznia 1931 w Przystajni koło Częstochowy, zm. 11 czerwca 2005 w Koninie) – polski reżyser filmowy, aktor, producent filmowy, oraz pedagog i wieloletni rektor łódzkiej szkoły filmowej.
Życiorys.
W 1951 ukończył studium teatralne przy Teatrze im. A. Mickiewicza w Częstochowie. Pracował jako dziennikarz i kierownik częstochowskiej mutacji „Dziennika Łódzkiego”. Studiował filologię klasyczną na Uniwersytecie we Wrocławiu. W latach 1951–1956 należał do ZMP, od 1978 należał do PZPR. W 1958 ukończył Studia na Wydziale Reżyserii w Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi; dyplom w 1969.
Jako aktor debiutował w szkolnych filmach Romana Polańskiego. Grał również w większości filmów reżyserowanych przez siebie.
Początkowo był asystentem reżysera. W 1966 zadebiutował jako reżyser filmów fabularnych filmem "Chudy i inni". W 1986 został przewodniczącym Zespołu Filmowego Narodowej Rady Kultury. W latach 1987–1989 był członkiem Komitetu Kinematografii. Od 1967 był pracownikiem naukowym PWSFTviT w Łodzi. W latach 1978–1981 i 1993–1996 był dziekanem wydziału reżyserii, w latach 1982 (od 16 lutego) do 1990 i 1996–2002 był rektorem tej uczelni. W grudniu 1987 został mu nadany tytuł profesora nadzwyczajnego sztuki filmowej. Wykładowca w Wyższej Szkole Sztuki i Projektowania w Łodzi.
Zmarł nagle w pokoju hotelowym podczas 51. edycji festiwalu Filmów Amatorskich OKFA, gdzie przewodniczył obradom jury. Spoczywa w Alei Zasłużonych na Cmentarzu Komunalnym na Dołach w Łodzi (kwatera XI, rząd 35, grób 19).
W 1998 "w uznaniu wybitnych osiągnięć w działalności artystycznej oraz za zasługi w pracy dydaktycznej" został odznaczony Krzyżem Komandorskim z Gwiazdą Orderu Odrodzenia Polski. W czasach PRL został odznaczony Złotym Krzyżem Zasługi, Medalem Komisji Edukacji Narodowej i odznaką Zasłużony Działacz Kultury.
19 stycznia 2007 w łódzkiej Alei Gwiazd została odsłonięta jego gwiazda.
W 2007 studenci Realizacji Programów Dziennikarskich w PWSFTviT wyprodukowali film zatytułowany "Było pięciu Klubów". Obraz jest zbiorem wspomnień o Henryku Klubie. W filmie wypowiadają się między innymi Jan Machulski, Jerzy Woźniak, Andrzej Mellin, Wanda Mirowska oraz rodzina artysty. Film pokazano na Festiwalu „Łodzią po Wiśle” w roku 2008.

</doc>
<doc id="174155" url="https://pl.wikipedia.org/wiki?curid=174155" title="Koleczkowo">
Koleczkowo

Koleczkowo (dodatkowa nazwa w j. kaszub. Kòleczkòwò) – wieś kaszubska w Polsce, położona w województwie pomorskim, w powiecie wejherowskim, w gminie Szemud na obrzeżach Trójmiejskiego Parku Krajobrazowego przy drodze wojewódzkiej 218 i w pasie Wzgórz Chwaszczyńskich i nad Zagórską Strugą. W skład sołectwa wchodzą również: Bieszkówk, Koleczkowski Młyn, Marchowo, Mazurnia i Sarnia Góra. Znajduje się tu pomnik poświęcony żołnierzom ruchu oporu z Gryfa Pomorskiego.
Wieś królewska w powiecie gdańskim województwa pomorskiego w II połowie XVI wieku. W latach 1954-1961 wieś należała i była siedzibą władz gromady Koleczkowo, po jej zniesieniu do 1972 r. w gromadzie Kielno. W latach 1975–1998 miejscowość administracyjnie należała do województwa gdańskiego. Wieś położona blisko Gdyni. Jeden z większych ośrodków jeździeckich w okolicach Trójmiasta. Szybko rozbudowująca się miejscowość, licznie odwiedzana przez turystów przyjeżdżających nad miejscowe jeziora. Połączenie z Gdynią umożliwiają autobusy komunikacji miejskiej (linia nr "191").
Parafia pw. św. Szymona z Lipnicy w Koleczkowie powstała 19 sierpnia 2007 roku. Mszę św. erekcyjną z wprowadzeniem księdza proboszcza odprawił ówczesny metropolita gdański abp Tadeusz Gocłowski. Proboszczem jest ks. mgr Roman Naleziński. Parafia należy do dekanatu Kielno, archidiecezji gdańskiej. Obecnie trwają budowy nowego budynku kościelnego, tuż obok kaplicy. Przy kościele jest także cmentarz parafialny.
W Koleczkowie stoi pomnik upamiętniający bohaterską obronę bunkra, którego rekonstrukcja znajduje się obok szkoły.
Historia.
Odkryte w południowej części sołectwa groby skrzynkowe z okresu kultury łużyckiej potwierdzają fakt, że ludzie osiedlili się tu co najmniej w pierwszym tysiącleciu p.n.e.
Nazwa wsi pojawia się w dokumentach z przełomu XIV i XV wieku - pod datą 1399 jako "COLICZKOW", w 1415 jako "KOLLACZTCZKOW", 1547 "KOLECZKOWICE". W źródłach polskich począwszy od XVII wieku pojawia się dzisiejsza nazwa KOLECZKOWO. Podczas zaboru pruskiego wieś nosiła nazwę niemiecką "Kolletzkau". Podczas okupacji niemieckiej w 1942 nazwa "Kolletzkau" została przez nazistowskich propagandystów niemieckich (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowana jako zbyt "kaszubska" i przemianowana na "nowo wymyśloną i bardziej niemiecką" – "Kollendorf".
Koleczkowo prawdopodobnie od 1340 roku było osadą dzierżawczą na prawie niemieckim. W trzynastym stuleciu, podobnie do wielu innych ziem pomorskich, było zajęte przez Krzyżaków. W 1773 roku, w wyniku zmian administracyjnych, przydzielono do powołanej gminy Koleczkowo dotychczasowo samodzielną wieś Bieszkówko, która w wyniku tego wydarzenia spadła do rzędu dzielnicy Koleczkowa.
Z chwilą powołania 29 lutego 1928 powiatu morskiego Gmina Koleczkowo złączyła się z Gminą Kielno tworząc jedną Gminę Kielną, zarządzaną przez wójtów z Koleczkowa. Już w tym czasie Koleczkowo liczyło 653 mieszkańców, będąc bardzo znaczącą miejscowością w okolicy i mimo kryzysu gospodarczego w latach 1929–1933, Koleczkowo rozwijało się dość pomyślnie. Był to niewątpliwie wpływ Gdyni, wioski rybackiej przekształcającej się szybko w miasto portowe, kiedy to Koleczkowo było głównym ośrodkiem zaplecza budowy miasta Gdyni.
Dnia 27 września 1964 odsłonięto tablicę pamiątkową ku czci 11 żołnierzy ruchu oporu z Gryfa Pomorskiego poległych w całodziennej walce w lesie pod Koleczkowem (Głodówko, Piekiełko) z czterema kompaniami żandarmów niemieckich z Wejherowa i Kartuz. Podziały po 1973 roku przyczyniły się do tego, że Koleczkowo stało się peryferyjną wsią gminy Szemud, co nie zmieniło się do dziś.
Regionalny zespół pieśni i tańca został założony przez F. Majkowskiego w 1973 roku. Jest to zespół wielopokoleniowy, jego członkami są mieszkańcy Koleczkowa i okolic. Używa oryginalnych Kaszubskich strojów i instrumentów. Koncertuje na różnego rodzaju imprezach w gminie, państwie i poza jego granicami (Francja, Niemcy, Ukraina, Dania, Litwa, Rosja...) Posiadacz wielu prestiżowych nagród. Nagrał 2 kasety magnetofonowe i 2 płyty.
Obecnie Koleczkowo liczy ok. 2600 mieszkańców i należy, wraz z Bojanem, do najszybciej rozwijających się miejscowości gminy Szemud. Zachodzą tu procesy charakterystyczne dla terenów podmiejskich, na przykład coraz więcej gospodarstw rolnych ulega likwidacji. Obecnie w Koleczkowie niemal nie ma gospodarstw, zauważamy jednak stopniową urbanizację miejscowości poprzez m.in. budowę domostw jednorodzinnych, działalność wielu firm oraz sklepów, restauracji, wpływ turystyczny hotelu Bardo, gospodarstwa agroturystyczne, a także powstającą parafię.
Historia szkoły
W XVIII wieku rozpoczęło się nauczanie dzieci w Koleczkowie w prywatnych domach. W 1887 roku do Szkoły ludowej w Koleczkowie uczęszczało 130 uczniów. Nauczycielem w tym czasie był Antoni Miloch. Przy ul. Wejherowskiej wybudowano budynek szkolny, w którego skład wchodził parter i piętro, wraz z mieszkaniami służbowymi dla nauczycieli. W dniu 27 września 1957 r. Koleczkowo było świadkiem podniosłej uroczystości odsłonięcia obelisku ku czci Partyzantów Kaszubskich, wtedy też nadano imię patronujące szkole w Koleczkowie im. Partyzantów Kaszubskich. W 1970 roku wybudowano przy szkole pawilon do celów dydaktycznych, a wtenczas szkoła była pełną ośmioklasową placówką, do której uczęszczało 110 uczniów. W pawilonie na holu powstało malowidło przedstawiające bój partyzantów nad Ślęzą. W tym czasie zlokalizowano też przystanek autobusowy przy szkole, ponieważ do szkoły w Koleczkowie uczęszczały cały czas dzieci z Bojana.
W roku 1999 po reformie oświaty szkoła zmniejszyła się do 6 klas, a uczniowie z Bojana rozpoczęli naukę w szkole w Bojanie. Szkoła w Koleczkowie pozostała w niezmienionym miejscu i budynku, który z roku na rok coraz mniej wystarcza uczniom ze strony jak i dydaktycznych, tak i potrzeby rozbudowy, by osiedlające się rodziny mogły swoje dzieci posyłać do miejscowej szkoły. Wreszcie w 2010 roku rozpoczęła się budowa nowego obiektu szkolnego, który jest połączony z poprzednim, co razem daje dużą szkołę dla miejscowych uczniów, którzy w jej progach mogą się uczyć od roku szkolnego 2010/2011.

</doc>
<doc id="174156" url="https://pl.wikipedia.org/wiki?curid=174156" title="Śmiech">
Śmiech

Śmiech – w fizjologii wyraz twarzy, w psychiatrii i psychologii afekt, który jest ekspresją emocji i nastrojów; powstaje przez napięcie mięśni przede wszystkim w okolicach kącików ust, lecz również wokół oczu i opróżnianiu powietrza z płuc. Śmiech jest u ludzi jednym z przejawów radości lub szczęścia, może być jednak również niekontrolowanym przejawem strachu, albo służyć do wykluczania innych przez wyśmiewanie.
Biologiczne podłoże śmiechu.
Śmiech można uznać za niezależną od kultury wrodzoną reakcję, na co wskazuje kilka wskaźników. Żartowanie oraz interpretowanie śmiechu jako szczerego albo nieszczerego są zjawiskami uniwersalnymi, niezależnymi od kultury, podobnie jak „zaraźliwość” śmiechu. Szczerość i nieszczerość intencji dotyczy także uśmiechu. W przypadku uśmiechu nieszczerego prawy kącik ust jest unoszony wyżej niż lewy, co może mieć związek ze słabszym zaangażowaniem prawej półkuli mózgu, silniej związanej z emocjami. Niemożność całkowitej kontroli mimiki dotyczy z kolei z adaptacji związanej z wrodzonymi mechanizmami wykrywania oszustów. Dzieci niewidome i głuchonieme również się śmieją, co oznacza, że nie mogły nauczyć się śmiechu poprzez naśladowanie, a pierwsze uśmiechy u niemowlaków pojawiają się między drugim a szóstym miesiącem. Na wrodzoność śmiechu wskazuje również ciągłość filogenetyczna. Poza tym, że występuje on u człowieka, obserwowany jest także u spokrewnionych gatunków, m.in. szympansów i orangutanów.
U zwierząt uśmiech jest często oznaką groźby (pokazywanie zębów) lub uległości. U człowieka może być to reakcja na lęk, zastępująca agresję lub ucieczkę (możliwości wykorzystania tych opcji są znacznie ograniczone ze względu na normy społeczne). Według Jana van Hooffa śmiech jest zachowaniem wywodzącym się z prostego gestu obnażania kłów, który jest obserwowany u wielu ssaków, a związany jest z sygnalizowaniem agresji. W przypadku ludzi jako agresywne traktować można wyśmiewanie skutkujące wykluczeniem z grupy wyśmiewanego. U szympansów przeganianiu intruzów towarzyszy wydawanie odgłosów przypominających ludzkie śmiech (urywane dźwięki). Richard D. Alexander zakłada, że wyśmiewanie zbudowane jest na opozycji między wyśmiewanym i wyśmiewającym, w którego trakcie pierwszy traci swoją pozycję społeczną, a drugi ją podnosi. Dowcipy opierające się na stereotypach zwiększają dodatkowo spójność grupy, przyczyniając się do zwiększenia wartości dostosowawczej każdego członka grupy.
Śmiech u ludzi jest bardziej wyczerpujący, gdyż jest zachowaniem na jednym wydechu. Szympansy, śmiejąc się, naprzemiennie wydychają i wdychają powietrze. Możliwość śmiania się na jednym wydechu uwarunkowana jest dwunożnością. Osobniki czteronożne podczas poruszania się mogą wykonywać jeden oddech na „cykl marszu”, ponieważ ciężar ciała oddziałujący na ramię blokuje klatkę piersiową. Czynnik ten jest także ważny dla ewolucji mowy, w szczególności płynnego wypowiadania wielu wyrazów. Clive Gamble, John Gowlett i Robin Dunbar zakładają, że dzięki większemu zaangażowaniu organizmu ma on u ludzi podobne funkcje społeczne jak iskanie występujące u naczelnych, co jest związane ze wzmacnianiem działania endorfin.
Funkcje śmiechu.
Śmiech i uśmiech, podobnie jak muzyka, wiążą się z wydzielaniem endorfiny, która zmniejsza ból fizyczny i cierpienie psychiczne oraz zwiększa poczucie zadowolenia. Wydzielenie endorfin może być reakcją obronną organizmu w sytuacji, gdy odbierze on bodziec, który zinterpretuje jako zagrożenie i się go zlęknie. W badaniach eksperymentalnych u osób, które wykonywały muzykę lub oglądały komedie, śmiejąc się przy tym, zwiększała się granica bólu. W przypadku śmiechu granica bólu jest podnoszona, gdyż jest on wyczerpujący dla organizmu, obciąża przeponę i mięśnie klatki piersiowej oraz prowadzi do opróżnienia płuc.
Śmiech pojawia się jako nagła reakcja i zazwyczaj jest reakcją podzielaną przez innych ludzi np. w sytuacji usłyszenia puenty dowcipu. Występuje on jednak w małych grupach osób wspólnie się śmiejących. Nawet w przypadku widowni śmiejącej się po usłyszeniu dowcipu ze sceny, ogniska śmiechu pojawiają się w grupach liczących do kilku osób, przy czym wskazuje się granicę dla podzielanego śmiechu na poziomie 3 osób. Aby taka nagła reakcja mogła być wzbudzona, konieczne są trzy czynniki – posiadanie przez jednostkę teorii umysłu, empatii oraz skłonności do odczuwania współczucia. Teoria umysłu potrzebna jest, aby móc przyjąć czyjąś perspektywę (bohatera dowcipu) i zrozumieć w puencie, że została ona sfalsyfikowana oraz uświadomić sobie, co taki bohater może myśleć wobec negatywnego zweryfikowania jego przekonania. Empatia pozwala na chwilowe wczucie się w emocje danego bohatera, przy czym przewaga falsyfikacji przekonań bohatera wobec współczucia do niego powoduje, że dowcip jest śmieszniejszy. U dzieci, które nie rozwinęły jeszcze teorii umysłu, śmiech jest oznaką zdrowia i dobrego samopoczucia. Różni się on od śmiechu dorosłych i starszych dzieci tym, że małe dzieci (do piątego roku życia) śmieją się do (kogoś lub czegoś), a nie z (kogoś lub czegoś).
Brzmienie głosu i śmiechu może mieć związek z postrzeganiem atrakcyjności potencjalnego partnera seksualnego. Zarówno u kobiet, jak i u mężczyzn śmiech ma dwukrotnie większą częstotliwość niż głos, przy czym u kobiet może on osiągać częstotliwość do 1000 Hz, a u mężczyzn do 300 Hz. Niskie częstotliwości śmiechu mężczyzn mogą być bardziej atrakcyjne dla kobiet, podobnie jak niższe częstotliwości głosu. Zbyt wysokie częstotliwości śmiechu kobiet są nieatrakcyjne dla mężczyzn, chociaż atrakcyjne są wysokie częstotliwości kobiecego głosu. Kobiety częściej i bardziej żywiołowo śmieją się wśród nieznajomych mężczyzn, aczkolwiek potwierdzające to badania przeprowadzane były bez pomiaru akustycznego, a jedynie opierały się na ocenach subiektywnych.

</doc>
<doc id="174163" url="https://pl.wikipedia.org/wiki?curid=174163" title="Piotr Orseolo">
Piotr Orseolo

Piotr Orseolo (ur. 1011, zm. 1046 lub 30 sierpnia 1059) – król Węgier w latach 1038–1041 i 1044–1046.
Wczesne lata w Wenecji i ucieczka na Węgry.
Piotr przyszedł na świat w Wenecji. Jego ojcem był doża wenecki Otton Orseolo, zaś matką siostra króla Węgier, Stefana I.
W 1026 r. w wyniku powstania w Wenecji Otton Orseolo utracił stanowisko doży i zbiegł do Konstantynopola. Piotr nie udał się wraz z ojcem do Bizancjum. Podążył ze swoją matką na Węgry, gdzie oboje znaleźli się na dworze królewskim Stefana I.
2 września 1031 r. jedyny syn Stefana, szykowany na dziedzica tronu Emeryk poniósł śmierć w czasie polowania. W tej sytuacji wuj Piotra właśnie jego wyznaczył na swojego następcę. Chciał mieć bowiem gwarancję, że zaprowadzone przezeń na Węgrzech chrześcijańskie porządki nie skończą się wraz z jego śmiercią. Z tą decyzją króla nie potrafił pogodzić się jego krewniak, zwolennik pogaństwa Vazul, który wziął udział w spisku mającym na celu pozbawienie życia Stefana. Jednak ów spisek nie powiódł się, a Vazula oślepiono i wlano mu do uszu roztopiony ołów. Gniew Stefana dotknął również synów niedoszłego królobójcy: Leventego, Andrása i Béli, którzy zostali wygnani z kraju. Po tych tragicznych wydarzeniach Stefan I potwierdził prawa Piotra do następstwa tronu, ale ten musiał wpierw uroczyście przysięgnąć, że po śmierci Stefana nie naruszy dóbr jego żony Gizeli.
Pierwsze panowanie.
Kiedy po śmierci króla Stefana (15 VIII 1038) Piotr obejmował tron nikt nie wystąpił przeciwko niemu z otwartym sprzeciwem. Nowy władca był zdecydowanym zwolennikiem chrześcijańskich porządków i stanowczo tępił pogańskie obyczaje, wprowadzając ostre zarządzenia przeciwko praktykującym dawne wierzenia. Ponadto Piotr zwiększał powinności płatnicze na rzecz skarbu królestwa.
Piotr był niechętny węgierskim możnym. W otoczeniu króla dominowali Niemcy i Włosi, którzy byli jego doradcami.
W 1041 r. Piotr skonfiskował dobra należące do wdowy po Stefanie, Gizeli, choć przysięgał, że tego nie uczyni. Ponadto uwięził dwóch biskupów, którzy usiłowali wstawić się za Gizelą. W końcu powyższe posunięcia władcy sprawiły, że zawiązała się przeciwko niemu opozycja. Jej członkowie zgładzili jednego z bliskich współpracowników Piotra imieniem Budó. Wkrótce sam król musiał uciekać z kraju na dwór swojego szwagra, margrabiego Marchii Austriackiej Adalberta. Po jego ucieczce przywódcy opozycji obwołali królem szwagra Stefana I, Samuela Abę.
Na wygnaniu.
W październiku 1041 r. Piotr Orseolo udał się do przebywającego w Ratyzbonie cesarza Henryka III. Zaoferował mu zwierzchnictwo lenne nad Węgrami w zamian za przywróceniu mu tronu królewskiego. Niemiecki władca zgodził się, ale nim wyruszył ze swoją armią nad Dunaj musiał uporać się z wewnętrznymi problemami w Rzeszy.
Cesarskie wojska wkroczyły w granice państwa węgierskiego dopiero we wrześniu 1042 r., zdobywając dziewięć zamków naddunajskich. Jednak nawet ci spośród węgierskich możnych, którzy sprzyjali cesarzowi nie chcieli uznać Piotra jako króla, toteż Henryk III przekazał zdobyte zamki jednemu z krewnych Stefana I (prawdopodobnie księciu Béli).
Ponownie na węgierskim tronie.
Armia cesarza ponownie zaatakowała Węgry w czerwcu 1044 r. i w zwyciężyła wojska Samuela Aby w bitwie pod Ménfő (5 VII 1044). Pokonany władca ledwo co uszedł z życiem i poniósł śmierć dopiero nieco później w niezbyt jasnych okolicznościach. W każdym razie po zgonie rywala Piotr restytuował swoje rządy, a Królestwo Węgierskie stało się lennem Cesarstwa.
W następnym roku Henryk III ponownie przybył na Węgry, aby w Székesfehérvarze odebrać hołd lenny od Piotra (26 V 1045). Jednak i tym razem rządy tego ostatniego na Węgrzech nie potrwały długo. W 1045 r. udało mu się wprawdzie rozbić opozycję możnych węgierskich skierowaną przeciwko niemu, ale już w roku następnym całkowicie utracił poparcie duchowieństwa wypędzając z kraju królową-wdowę Gizelę. Węgierscy dostojnicy kościelni z biskupem Gellértem na czele zwrócili się do przebywających w Księstwie Kijowskim dwóch starszych synów Vazula Andrása i Béli, aby powrócili na Węgry. Latem 1046 r. wybuchł pogański bunt Vata i Piotr musiał salwować się ucieczką na zachód Królestwa Węgier.
Śmierć.
Piotr w okolicach Zámoly dostał się do niewoli synów Vazula i został przez nich oślepiony. Następnie przewieziono go do Székesfehérvaru, gdzie prawdopodobnie po kilku dniach zmarł.
Małżeństwa.
Zdaniem części badaczy żoną Piotra miała być wspomniana w kilku dokumentach Tuta, córka grafa Formbach Henryka (Hesso) I. Niektórzy sądzą, że była to druga żona Beli I.
Piotr miał w 1055 r. poślubić Judytę ze Schweinfurtu, wdowę po czeskim księciu Brzetysławie I. Obecnie przyjmuje się jednak, że małżeństwo to jest wymysłem kronikarza Kosmasa tym bardziej, że Piotr zmarł prawdopodobnie w 1046.

</doc>
<doc id="174165" url="https://pl.wikipedia.org/wiki?curid=174165" title="Otto Bolesławowic">
Otto Bolesławowic

Otto Bolesławowic (ur. zapewne 1000, zm. 1033) – polski książę dzielnicowy, władający częścią państwa polskiego od 1032 (lub wcześniej), do śmierci w 1033, z dynastii Piastów, trzeci syn Bolesława I Chrobrego.
Losy do 1025 roku.
Ottona jako syna Bolesława Chrobrego i jego trzeciej żony Emnildy wymienia dwukrotnie niemiecki kronikarz Thietmar z Merseburga. Po raz pierwszy Otto wymieniony jest pośrednio, gdyż: "Urodziła ona dwóch synów, jednego Mieszka i drugiego, którego ojciec nazwał imieniem swojego ukochanego władcy". Po raz drugi Thietmar wymienia Ottona, tym razem z imienia, gdy udał się do niezidentyfikowanego bliżej grodu "Cziczani" (3 lutego 1018 r. na dolnych Łużycach, w Polsce) po narzeczoną swojego ojca – Odę miśnieńską, która w lutym 1018 roku została czwartą żoną Bolesława Chrobrego. W świetle przekazów niemieckiego kronikarza nie może być wątpliwości co do imienia Otto, noszonego na cześć cesarza Ottona III. 
W literaturze historycznej przed dłuższy czas utrzymywał się pogląd, że Otto to drugie imię Bezpryma, pierworodnego syna Bolesława Chrobrego. Ten pogląd obalił już Anatol Lewicki, a potem potwierdził to Oswald Balzer, jednakże i późniejszy historycy utrzymywali ten niemający potwierdzenia pogląd.
Otto najprawdopodobniej urodził się w początkach roku 1000. Prawdopodobnie ojcem chrzestnym został cesarz Otton III. Uroczystość chrztu miała miejsce podczas Zjazdu gnieźnieńskiego. Taki pogląd wyraził już A. Lewicki, uznał go za prawdopodobny O. Balzer oraz Kazimierz Jasiński. Oczywiście jest to tylko przypuszczenie.
Gdyby Otto urodził się wcześniej, zapewne także częściej występowałby w źródłach historycznych i to za życia ojca, a przez to nie byłby utożsamiany z Bezprymem.
Przeciwko późniejszej dacie urodzin przemawia fakt wysłania go po Odę w 1018 r. Mniej prawdopodobne jest, by ojciec powierzył tę funkcję synowi, który miałby 15 czy 16 lat.
Nie wiemy jakie miał wykształcenie, ale zapewne je posiadał, biorąc pod uwagę, że rodzice zapewnili je jego starszemu bratu Mieszkowi II. W czasie wojen z cesarstwem (1002–1018), ze względu na młody wiek nie sprawował żadnych funkcji wojskowych.
Otto niewątpliwie znajdował się w cieniu swojego brata Mieszka II, co skłoniło go do współpracy z Bezprymem. Prawdopodobnie odegrał małą rolę w wydarzeniach po śmierci ojca.
Losy w latach 1025–1033.
Po śmierci ojca Otto prawdopodobnie nie otrzymał własnej dzielnicy. Wkrótce zarówno on, jak i jego przyrodni brat Bezprym znaleźli się poza granicami kraju. Albo zostali wygnani przez Mieszka II, albo opuścili Polskę dobrowolnie. Według jednej hipotezy Otto udał się do Niemiec (zapewne do swej siostry, margrabiny miśnieńskiej Regelindy), a Bezprym na Ruś. Według innej obaj udali się, zapewne w 1029, na Ruś, gdzie poinformowali Jarosława Mądrego o słabości militarnej państwa polskiego i skłonili go do ataku w 1030 na Bełz, a następnie pośredniczyli w zawarciu sojuszu z cesarzem w wojnie z Mieszkiem. W 1031 roku połączony atak sił ruskich i niemieckich doprowadził do upadku Mieszka II. Polski król musiał uchodzić do Czech, a do Polski powrócili jego bracia. Rządy objął Bezprym. Jego stosunki z Ottonem szybko się popsuły. Według "Rocznika hieldesheimskiego" w 1032 roku Bezprym został zamordowany w wyniku spisku zorganizowanego przez Ottona i Mieszka II. Ten drugi był jednak uwięziony w Czechach, więc główną rolę przypisuje się Ottonowi.
Być może w czasach rządów Bezpryma została wydzielona Ottonowi jakaś dzielnica, zaś Gerard Labuda sądzi, że mógł to być Śląsk.
Po śmierci Bezpryma, gdy rozległe państwo polskie pozostało bez władcy, cesarz Konrad II podjął zbrojną wyprawę na Polskę. Uwolniony z niewoli Mieszko II chcąc utrzymać się u władzy po rządach jego przyrodniego brata musiał oprzeć się na cesarzu i doprowadził do spotkania cesarza z wszystkimi pretendentami do tronu. W dniu 7 lipca 1032 roku cesarz Konrad II podzielił w Merseburgu Polskę pomiędzy Mieszka II, Ottona i prawdopodobnie ich stryjecznego brata Dytryka. Nie wiadomo, jakie ziemie objęli poszczególni przedstawiciele rodu Piastów. Prawdopodobnie Otto objął we władanie Śląsk.
Otto zmarł w 1033 r. Natomiast informacje przekazane przez niemieckiego kronikarza Wipona o tym, że został zamordowany w 1032 r. przez swojego dworzanina, należy odnosić do jego przyrodniego brata Bezpryma. Nie jest znane miejsce jego pochowania. Prawdopodobnie zmarł w stanie bezżennym. Nie zachowały się również żadne informacje na temat jego ewentualnego potomstwa. Jego dzielnicę zagarnął Mieszko II.

</doc>
<doc id="174166" url="https://pl.wikipedia.org/wiki?curid=174166" title="Otton ze Schweinfurtu">
Otton ze Schweinfurtu

Otto ze Schweinfurtu (ur. około 1000, zm. 28 września 1057) – książę Szwabii od 1048.
Biogram.
W 1048 roku został księciem Szwabii.
Małżeństwa i potomstwo.
Około 18 maja 1036 roku zaręczył się z Matyldą, córką Bolesława Chrobrego z czwartego małżeństwa. Zaręczyny zostały dość szybko zerwane. Przyczyną było najprawdopodobniej wygnanie królowej Rychezy. Według części badaczy chodziło tu nie o zaręczyny, lecz o małżeństwo.
Krótko potem Otto poślubił Irmingardę, hrabiankę z Turynu.
Z małżeństwa z Irmingardą miał pięć córek. Były to:

</doc>
<doc id="174168" url="https://pl.wikipedia.org/wiki?curid=174168" title="Mieszko Mieszkowic">
Mieszko Mieszkowic

Mieszko Mieszkowic (łac. "Miseco, Misica", ur. między 978 a 984, zm. po 992) – syn Mieszka I, księcia Polski z dynastii Piastów, i jego ostatniej żony Ody.
Według powszechnie przyjętej opinii historyków, wraz z rodzicami i swoim bratem Lambertem został wymieniony w dokumencie "Dagome iudex", sporządzonym około 991. Wspomina go w swojej kronice również Thietmar z Merseburga wymieniając trzech synów Mieszka I i jego żony Ody: Mieszka, Świętopełka oraz trzeciego syna, którego imienia Thietmar nie znał.
Po śmierci ojca w 992 został wraz z matką i Lambertem wygnany z Polski przez swojego przyrodniego brata Bolesława I Chrobrego. Jego dalsze losy nie są znane. On – albo Świętopełk lub Lambert – ożenił się i został ojcem Dytryka lub według innych poglądów: Dytryka i Siemomysła.
Genealogia.
lub według poglądów: E. Rymara, B. Śliwińskiego i J. Dobosza

</doc>
<doc id="174169" url="https://pl.wikipedia.org/wiki?curid=174169" title="Flaga Anglii">
Flaga Anglii

Flaga Anglii – czerwony krzyż świętego Jerzego na białym polu. Legenda o św. Jerzym, który zabił smoka, pochodzi z XII wieku. Według niej, zamoczył swój miecz w krwi bestii i narysował krzyż. Św. Jerzy został świętym patronem Anglii w XIII wieku. Czerwony krzyż pojawił się już podczas krucjat i jest znanym od dawna znakiem reprezentującym Anglię.
Proporcje flagi wynoszą 5:3. Krzyż umieszczony jest centralnie i jego ramiona dotykają wszystkich krawędzi flagi.

</doc>
<doc id="174170" url="https://pl.wikipedia.org/wiki?curid=174170" title="Lambert Mieszkowic">
Lambert Mieszkowic

Lambert Mieszkowic (ur. między 980 a 986, zm. po 992, być może 1030) – syn Mieszka I, księcia Polski z dynastii Piastów, i jego ostatniej żony Ody.
Imię Lamberta, syna Mieszka I, znane jest wyłącznie z dokumentu" Dagome iudex" sporządzonego około 991. Według powszechnie przyjętego poglądu, został tam wymieniony wraz z rodzicami i swoim bratem Mieszkiem. Natomiast Thietmar z Merseburga w swojej kronice pomija jego imię i wymieniając synów Mieszka i Ody pozostawia puste miejsce.
Po śmierci ojca w 992 został wraz z matką i bratem Mieszkiem wygnany z Polski przez swojego przyrodniego brata Bolesława I Chrobrego. Jego dalsze losy nie są znane.
K. Jasiński uznał za błędne teorie identyfikujące go z Lambertem, biskupem krakowskim zmarłym w 1030. Z wnioskiem tym nie zgodził się Gerard Labuda.
Nie można wykluczyć, że to właśnie Lambert był ojcem Dytryka lub Dytryka i Siemomysła (jako ewentualny ojciec wchodzi w rachubę w równym stopniu Świętopełk Mieszkowic lub Mieszko Mieszkowic).
Genealogia.
lub według poglądów: E. Rymara, B. Śliwińskiego i J. Dobosza

</doc>
<doc id="174171" url="https://pl.wikipedia.org/wiki?curid=174171" title="Świętopełk Mieszkowic">
Świętopełk Mieszkowic

Świętopełk Mieszkowic (łac. "Suentepulc", ur. w latach 979–985, zm. przypuszczalnie przed 25 maja 992) – drugi syn Mieszka I, księcia Polski z dynastii Piastów i jego ostatniej żony Ody, brat Bolesława I Chrobrego, Mieszka i Lamberta.
Świętopełk jest znany jedynie z przekazu kronikarza Thietmara, który wymienił trzech synów Mieszka I i Ody. Został pominięty w dokumencie "Dagome iudex", który wymienia tylko dwóch synów Mieszka i Ody, co zdaje się wskazywać, że Świętopełk mógł w tym czasie już nie żyć – tj. zmarł najpóźniej około 991 roku.
Pojawiła się jednak hipoteza, że pominięcie Świętopełka było spowodowane faktem, iż przeznaczono dla niego Pomorze. Miał także być protoplastą dynastii książąt pomorskich. Pogląd ten pozostaje w mniejszości. Obecnie większą popularnością cieszy się hipoteza, że książęta pomorscy wywodzili się od Piastów prawdopodobnie poprzez córkę Siemomysła lub Mieszka I. Świętopełk, według jednej z hipotez był ojcem Dytryka lub Dytryka i Siemomysła.
Genealogia.
lub według poglądu Edwarda Rymara

</doc>
<doc id="174173" url="https://pl.wikipedia.org/wiki?curid=174173" title="Henri Lefebvre">
Henri Lefebvre

Henri Lefebvre (ur. 16 czerwca 1901 w Hagetmau, zm. 29 czerwca 1991 w Navarrenx) – francuski socjolog i filozof marksistowski.
Życiorys.
Lefebvre studiował filozofię na paryskiej Sorbonie przedkładając pracę końcową w 1920 roku. W latach 1930-1940 Lefebvre pracował jako profesor filozofii w liceach. W 1940 wstąpił do francuskiego ruchu oporu. W latach 1944-1949 był dyrektorem "Radiodiffusion Français", francuskiej rozgłośni radiowej w Tuluzie. W roku 1958 został wykluczony z Francuskiej Partii Komunistycznej pod zarzutem „reformizmu”.
W 1962 Lefebvre został mianowany profesorem socjologii na uniwersytecie w Strasburgu.
Lefebvre w swoich licznych pismach podejmował przeróżną problematykę: od filozofii, po socjologię, geografię, nauki polityczne po krytykę literacką. Jest twórcą m.in. hasła Prawo do Miasta, fundamentu wielu późniejszych opracowań w tej tematyce.

</doc>
<doc id="174174" url="https://pl.wikipedia.org/wiki?curid=174174" title="Tubylec">
Tubylec



</doc>
<doc id="174183" url="https://pl.wikipedia.org/wiki?curid=174183" title="Constitutio Criminalis Theresiana">
Constitutio Criminalis Theresiana

Constitutio Criminalis Theresiana (nazwa potoczna: "Theresiana", "Terezjana") – kodeks karny, obejmujący prawo materialne i procesowe, nadany krajom austriackim przez cesarzową Marię Teresę w 1768 r.
Theresiana między innymi:

</doc>
<doc id="174185" url="https://pl.wikipedia.org/wiki?curid=174185" title="Park im. Wojciecha Bednarskiego w Krakowie">
Park im. Wojciecha Bednarskiego w Krakowie

Park im. Wojciecha Bednarskiego – park miejski o dużej wartości krajobrazowo-historycznej, założony pod koniec XIX w. w prawobrzeżnej części Krakowa – Podgórzu (wówczas samodzielnym mieście).
Park położony jest na Krzemionkach Podgórskich w malowniczym zagłębieniu powstałym w wyniku eksploatacji wapieni i na zboczach izolowanego zrębu Bramy Krakowskiej, na wys. 230-240 m n.p.m. Powstał w wyrobisku dawnego kamieniołomu Szkoła Twardowskiego. Powierzchnia 9,2 ha, wraz z tzw. Zalesieniem 13,5 ha. W pobliżu znajduje się klub sportowy – Korona Kraków. W obrębie parku można wyróżnić dwie części – starsza ma charakter neoklasyczny, nowsza zaś modernistyczny.
Historia.
Park powstał w otoczeniu dawnego, istniejącego od średniowiecza, kamieniołomu (można go więc uznać za przykład rekultywacji obszarów poprzemysłowych) z inicjatywy Wojciecha Bednarskiego, dyrektora szkoły w Podgórzu, działacza społecznego. Oficjalne otwarcie miało miejsce 19 lipca 1896 (dziesięć lat później nazwano go imieniem twórcy). Wkrótce po udostępnieniu, na wzór działalności prowadzonej w Krakowie przez dr. Henryka Jordana, pod opieką instruktorów zaczęto organizować zabawy dla dzieci i młodzieży, odbywały się również ćwiczenia podgórskiego "Sokoła". Park urządzony był częściowo – w południowo-wschodniej części w dalszym ciągu działał kamieniołom. Około 1910 rozpoczęto nasadzenie na sąsiadującym od zachodu terenie gminnym, nazwanym Zalesieniem. Do końca I wojny światowej istniały na terenie parku trzy pomniki: Jana III Sobieskiego, Tadeusza Kościuszki i Adama Mickiewicza.
Po likwidacji kamieniołomu w początkowych latach okresu międzywojennego włączono go do parku, m.in. wykonując schody prowadzące na jego dno, w budynku wagi kamieniołomu tworząc dwa mieszkania dla obsługi parku. W 1937 odsłonięto popiersie założyciela parku, rozbudowano również kompozycję roślinną wokół niego. W czasie II wojny światowej dosadzono pewną liczbę drzew iglastych.
W latach 50 na dnie dawnego kamieniołomu funkcjonowało zimą duże lodowisko tłumnie odwiedzane przez całe rodziny. Kolorowe lampiony zamontowane nad taflą oraz przygrywająca orkiestra stwarzały wspaniały, niepowtarzalny klimat sprzyjający spotkaniom i zabawie.
W okresie powojennym zachodziły zmiany w obrębie parku, m.in. w latach 60. wybudowano prowadzące do niego szerokie reprezentacyjne schody. Ostatecznie do parku włączono Zalesienie. Likwidacji uległy zabytkowe elementy wyposażenia, m.in. żeliwne ławki i dwie istniejące wówczas studnie.
Park pełni obecnie funkcję rekreacyjną, głównie dla okolicznych mieszkańców. Mimo pewnego zaniedbania uważany za jeden z najładniejszych parków Krakowa, zwłaszcza ze względu na malownicze położenie.
Flora i fauna.
W parku rośnie około 100 gatunków drzew i krzewów, wśród nich sosny (czarna i zwyczajna), jesiony, lipy, brzozy, klony, robinie, kasztanowce, pojedyncze okazy dębów, buków i grabów będące pozostałościami pierwotnych zbiorowisk roślinnych i drzewa egzotyczne, m.in.: tulipanowiec amerykański "Liriodendron tulipifera", bożodrzew gruczołowaty "Ailanthus altissima", orzech czarny "Juglans nigra".
Park zamieszkuje wiele gatunków ptaków oraz wiewiórki, które są na tyle oswojone, że zabierają z dłoni np. orzechy laskowe. Przy odrobinie szczęścia można spotkać tam zająca. 

</doc>
<doc id="174186" url="https://pl.wikipedia.org/wiki?curid=174186" title="Kodeks Tagancewa">
Kodeks Tagancewa

Kodeks Tagancewa – kodeks karny wprowadzony w Rosji w 1903, znany pod nazwą nawiązującą do swego twórcy Nikołaja Tagancewa (1843–1923).
Wprowadził zdecydowanie unowocześnione (na tle wcześniej w Rosji obowiązującego) prawo karne, w tym:
Na skutek rewolucji roku 1905 kodeks nie wszedł w życie na terenie całego Imperium Rosyjskiego, wprowadzono jedynie część ogólną. W roku 1915, wskutek pomyłki okupacyjnych władz niemieckich i austro-węgierskich, potwierdziły one jego obowiązywanie na terenie Generalnego Gubernatorstwa Warszawskiego. Natomiast w całości kodeks Tagancewa obowiązywał na ziemiach polskich dawnego zaboru rosyjskiego od roku 1917 na podstawie zarządzeń niemieckich i austro-węgierskich władz okupacyjnych, zaś w II RP na terytorium byłego Królestwa Polskiego i Kresach Wschodnich do 31 sierpnia 1932 (uchylony przez Kodeks Makarewicza).

</doc>
<doc id="174191" url="https://pl.wikipedia.org/wiki?curid=174191" title="Tadeusz Gaworzewski">
Tadeusz Gaworzewski

Tadeusz Gaworzewski (ur. 4 sierpnia 1951 w Odolanowie) – polski artysta plastyk, uprawia malarstwo sztalugowe i rysunek.
Tadeusz Gaworzewski ukończył Studium Nauczycielskie im. Marii Konopnickiej w Kaliszu, następnie Państwową Wyższą Szkołę Sztuk Plastycznych w Poznaniu; jest profesorem Uniwersytetu im. Adama Mickiewicza w Poznaniu na Wydziale Pedagogiczno-Artystycznym w Kaliszu. 
W latach 1976–1985 plastyk miejski Ostrowa Wielkopolskiego. Wyróżniony nagrodą rektora UAM za osiągnięcia dydaktyczne. Uczestnik wielu wystaw zbiorowych, autor kilku wystaw indywidualnych.

</doc>
<doc id="174194" url="https://pl.wikipedia.org/wiki?curid=174194" title="Herb Anglii">
Herb Anglii

Herb Anglii w formie dziś istniejącej wprowadził po raz pierwszy król Ryszard I Lwie Serce w roku 1198, najwidoczniej na wzór herbu Księstwa Normandii. Normandia używa teraz dwóch lampartów, jednak w historycznej, alternatywnej wersji były trzy, tak jak na herbie Anglii. 
Zgodnie z tradycją dodatkowe zwierzę zostało dodane do dwóch istniejących, aby ukazać połączone królestwo Anglii i Normandii. Inna wersja mówi, że dwa lamparty zostały połączone z pojedynczym lwem Akwitanii wraz z nabyciem tych terytoriów. Inne eksperci w dziedzinie heraldyki twierdzą, że na niskim poziome rozwoju heraldyki liczba normandzkich lampartów nie była stała, co wyjaśnia dlaczego teraz Anglia ma w godle trzy heraldyczne lamparty (dzisiaj nazywane lwami), a Normandia dwa.

</doc>
<doc id="174197" url="https://pl.wikipedia.org/wiki?curid=174197" title="Paul Newman">
Paul Newman

Paul Leonard Newman (ur. 26 stycznia 1925 w Shaker Heights, zm. 26 września 2008 w Westport) – amerykański aktor filmowy i teatralny, reżyser, producent, a także kierowca wyścigowy, przedsiębiorca, filantrop i działacz społeczny.
Laureat Oscara dla najlepszego aktora pierwszoplanowego za rolę w filmie "Kolor pieniędzy" (1987) i jeszcze ośmiokrotnie nominowany do tej nagrody za pierwszoplanowe role w filmach: "Kotka na gorącym blaszanym dachu" (1958), "Bilardzista" (1961), "Hud, syn farmera" (1963), "Nieugięty Luke" (1967), "Bez złych intencji" (1981), "Werdykt" (1982), "Naiwniak" (1994) i raz za drugoplanową rolę w filmie "Droga do zatracenia" (2002). W 1986 otrzymał honorowego Oscara za całokształt twórczości.
Czterokrotny mistrz USA w wyścigach samochodowych, w 1979 na drugim miejscu w wyścigu Le Mans.
Życiorys.
Wczesne lata.
Urodził się w Shaker Heights w Ohio, na przedmieściach Cleveland. Był najmłodszym dzieckiem Theresy (z domu Terézia Fecková; zm. 1982) i Arthura Sigmunda Newmana (zm. 1950), właściciela sklepu ze sprzętem sportowym. Jego matka pochodziła ze słowackiej miejscowości Ptičie, a ojciec był potomkiem żydowskich emigrantów z Węgier i Polski.
Od dzieciństwa pragnął być aktorem. Uczęszczał do Shaker Heights High School, gdzie brał udział w przedstawieniach teatralnych, wyróżniał się także w drużynach piłki nożnej i koszykówki oraz wśród pływaków. Otrzymał stypendium sportowe i studiował ekonomię w Kenyon College w Gambier w Ohio.
W latach 1943–1945 (podczas II wojny światowej) służył jako strzelec-radiotelegrafista w US Naval Air Corps. Miał zostać pilotem, ale nie ukończył szkolenia ze względu na daltonizm.
Kariera zawodowa.
W latach 1951-1952 studiował na Wydziale Teatralnym Yale Drama School w New Haven, jednocześnie pracował w nowojorskiej telewizji i uczył się w Actors Studio Lee Strasberga. Przyciągnął uwagę krytyków debiutem na Broadwayu w przedstawieniu "Piknik" (1953). Podczas pracy nad spektaklem poznał aktorkę Joanne Woodward, z którą wkrótce się związał.
Po raz pierwszy pojawił się na dużym ekranie w filmie "Srebrny kielich" (1954), jednak był tak zażenowany swoim ekranowym debiutem, że na łamach „Variety” zamieścił ogłoszenie, w którym przepraszał za swój występ. Pozytywne recenzje otrzymał dopiero za rolę boksera Rocky’ego Graziano w obrazie "Między linami ringu" (1956). Na początku kariery był często mylony z Marlonem Brando. Newman twierdził, że w co najmniej 500 notesach z autografami wpisał: „Z najlepszymi życzeniami od Marlona Brando”. Był również określany „nowym Jamesem Deanem”. Dwukrotnie zagrał role, w których początkowo miał wystąpić Dean (do czego nie doszło z powodu przedwczesnej śmierci aktora); były to główne role w filmach: "Między linami ringu" (1956) i "Gwiazda szczęścia Billy Kida" (1958). W kolejnych latach zagrał pamiętne role w filmach: "Bilardzista" (1961), "Hud" (1963), "Nieugięty Luke" (1967) oraz "Butch Cassidy i Sundance Kid" (1969). Jednocześnie zajął się reżyserią, a w kilku filmach ("Rachel, Rachel" [1968] i "Bezbronne nagietki" [1972]) obsadził w głównej roli swoją żonę, Joanne Woodward.
W latach 70. wzbudził kontrowersje, wyrażając chęć zagrania głównej roli w adaptacji bestsellerowej powieści "The Front Runner" o homoseksualnej miłości między trenerem drużyny a zawodnikiem. Film jednak nigdy nie powstał.
Po wybuchu afery Watergate wyszło na jaw, że Newman figurował na liście wrogów Nixona ("Richard Nixon's Enemies List").
Jego wielką pasją były wyścigi samochodowe, który zainteresował się po występie w filmie "Zwycięstwo" (1969). Swój pierwszy profesjonalny wyścig zaliczył w 1972 i do końca życia nie wydał oficjalnego komunikatu o zakończeniu kariery sportowej. W 1979 ukończył 24-godzinny wyścig LeMans na drugim miejscu. W 1995 był trzeci w klasyfikacji generalnej, ale pierwszy w swojej klasie w 24-godzinnym wyścigu w Daytonie. Był też współwłaścicielem zespołu wyścigowego Newman/Haas Racing.
W 1982 wraz z przyjacielem, Aronem Edwardem Hotchnerem, stworzył firmę-markę – Newman's Own, produkującą żywność. Całość uzyskanych dochodów zasila fundację charytatywną Scott Newman Foundation, którą aktor i reżyser założył z żoną w celu szerzenia informacji o niebezpieczeństwach związanych z narkomanią. Od początku istnienia przedsiębiorstwa i fundacji wartość pomocy przeznaczonej na cele charytatywne przekroczyła 300 mln dol.. Z żoną wsparł również kampanię społeczną Save the Children i stworzył akcję The Hole in the Wall Camp na rzecz dzieci zmagających się ze śmiertelnymi chorobami.
W czerwcu 2008 media doniosły, że Newman, były nałogowy palacz, ma raka płuc. Choroba nowotworowa doprowadziła do śmierci aktora 26 września 2008 – w wieku 83 lat – w jego domu w Westport w stanie Connecticut.
Życie prywatne.
W 1949 ożenił się z Jackie Witte, z którą miał troje dzieci: syna Scotta (ur. 1950, zm. 1978 wskutek przedawkowania środków uspokajających i alkoholu), Susan (ur. 1953) i Stephanie. Podczas prac na spektaklem "Piknik" związał się z aktorką Joanne Woodward, jednak z powodu swoich wiktoriańskich poglądów zwlekał z rozwodem, na którym zdecydował się dopiero w 1958 i w tym samym roku, podczas uroczystości w hotelu w Las Vegas, poślubił kochankę. Z Woodward doczekał się trzech córek: Elinory „Nell” Teresy (ur. 1959), Melissy (ur. 1961) i Claire (ur. 1965).
Wpływ na popkulturę.
Na Uniwersytecie w Princeton studenci obchodzą 24 kwietnia tzw. „Dzień Newmana”. W dniu tym do tradycji należy wypicie 24 piw w ciągu 24 godzin. Nie jest to oficjalne święto uczelni, a sam aktor deklarował, że czułby się lepiej, gdyby tej tradycji nie kontynuowano.

</doc>
<doc id="174204" url="https://pl.wikipedia.org/wiki?curid=174204" title="Adam Giersz">
Adam Giersz

Adam Leon Giersz (ur. 15 września 1947 w Elblągu) – polski trener tenisa stołowego, działacz sportowy i urzędnik państwowy, w latach 2009–2011 minister sportu i turystyki.
Życiorys.
Absolwent Wydziału Ekonomiki Produkcji Uniwersytetu Gdańskiego, obronił następnie doktorat z zakresu nauk ekonomicznych. W latach 1971–1988 był pracownikiem naukowym UG. Pełnił funkcję sekretarza naukowego i wicedyrektora Instytutu Ekonomiki i Organizacji Produkcji.
W 1984 ukończył studia trenerskie na Akademii Wychowania Fizycznego w Gdańsku. W latach 1984–1993 prowadził reprezentację Polski w tenisie stołowym (w reprezentacji grali wówczas m.in. Andrzej Grubba i Leszek Kucharski). W 1993 otrzymał tytuł "Excellent Coach", najwyższe wyróżnienie przyznawane przez Międzynarodową Federację Tenisa Stołowego. Trzykrotnie prowadził reprezentację Europy w meczach z reprezentacją Azji.
Na początku lat 90. działał w Kongresie Liberalno-Demokratycznym, w 1993 kandydował z ramienia tej partii w wyborach parlamentarnych.
Od 1994 do 2001 pełnił funkcję prezesa Polskiego Związku Tenisa Stołowego, a w latach 1998–2000 był członkiem zarządu Europejskiej Unii Tenisa Stołowego. Od 1995 kierował zarządem spółki z o.o.
W listopadzie 2001 został powołany na stanowisko prezesa Urzędu Kultury Fizycznej i Sportu oraz podsekretarza stanu w Ministerstwie Edukacji Narodowej i Sportu. Po likwidacji UKFiS-u od lipca do grudnia 2002 zajmował stanowisko prezesa Polskiej Konfederacji Sportu. W grudniu 2004 odwołano go z funkcji wiceministra edukacji i sportu. Od lutego 2005 jest wiceprezesem Polskiego Komitetu Olimpijskiego. W latach 2007–2008 pełnił funkcję szefa gabinetu politycznego w Ministerstwie Sportu i Turystyki. 28 listopada 2008 został sekretarzem stanu w tym resorcie.
14 października 2009 został powołany na urząd ministra sportu i turystyki w pierwszym rządzie Donalda Tuska. Urząd ten sprawował do 18 listopada 2011. W 2012 jako przedstawiciel Polski zasiadł w komórce orzekającej wydziału ds. kontroli finansowej klubów UEFA.
Był doradcą ministra sportu i turystyki Andrzeja Biernata.
Odznaczenia.
Odznaczony Krzyżem Kawalerskim Orderu Odrodzenia Polski (2001) oraz Srebrnym Krzyżem Zasługi.

</doc>
<doc id="174206" url="https://pl.wikipedia.org/wiki?curid=174206" title="Park Bednarskiego">
Park Bednarskiego



</doc>
<doc id="174208" url="https://pl.wikipedia.org/wiki?curid=174208" title="Neutralizacja wojskowa">
Neutralizacja wojskowa

Neutralizacja wojskowa, neutralizacja terytorium, neutralizacja – w prawie międzynarodowym – zakaz wykorzystywania danego terytorium do przygotowywania działań wojennych, a zwłaszcza ich prowadzenia. Nie wyklucza to jednak możliwości utrzymywania na nim sił zbrojnych i istnienia infrastruktury wojskowej, chyba że jednocześnie terytorium uznane zostanie za strefę zdemilitaryzowaną. Neutralizacja ważnych strategicznie obszarów (cieśniny międzynarodowe, kanały morskie, itp.) sprzyjać ma utrzymaniu pokoju na świecie; czasami dotyczy terytoriów w przeszłości spornych i jest elementem uregulowania ich statusu.
Obszary poddane neutralizacji to m.in.:

</doc>
<doc id="174209" url="https://pl.wikipedia.org/wiki?curid=174209" title="Domanice (województwo mazowieckie)">
Domanice (województwo mazowieckie)

Domanice – wieś w Polsce położona w województwie mazowieckim, w powiecie siedleckim, w gminie Domanice.
Miejscowość jest siedzibą gminy Domanice, parafii Nawiedzenia Najświętszej Maryi Panny, a także dekanatu Domanice w diecezji siedleckiej.
Historia.
Nazwa wsi pochodzi prawdopodobnie od imienia założyciela - Domana(być może zdrobnienia imienia Domasław).
Domanice wymieniane są po raz pierwszy jako wieś królewska lokowana na surowym korzeniu przed 1548, należąca do powiatu łukowskiego. W 1567 Domanice (wraz z innymi dobrami królewskimi) zostały wydzierżawione Jadwidze z Dąbrownicy, córce Jana Firleja (wojewody lubelskiego), jako część dzierżawy wiśniowskiej. W 1599 Zygmunt III Waza nadał wydzieloną tenutę Wiśniów (w skład której wchodziły Domanice) Sebastianowi Sobieskiemu. Po jego śmierci w 1615 dobra wraz z Domanicami przejął syn Tomasz.
W latach 1654-1655 na terenie dóbr wiśniowskich miał miejsce spór pomiędzy wybrańcami z Domanic, poddanymi dzierżawy wiśniowskiej oraz jej dzierżawcą - Janem Milewskim. Dzierżawca mimo nadanych wybrańcom za służbę zwolnień z danin i powinności, próbował siłą zrównać ich z w obowiązkach z innymi chłopami pańszczyźnianymi. Dopuszczał również grabieże przeprowadzane przez innych chłopów na domach wybrańców, aby zmusić ich do zapłacenia podatków. Po złożeniu przez wybrańców skargi do sądu referendarskiego, dzierżawcy Jan Milewski i Jan Żelawski oraz przywódcy grabieży zostali wezwani na rozprawę. Rozprawa odbyła się 10 stycznia 1655 roku, mimo braku stawiennictwa oskarżonych, wydany został wyrok zachowujący przywileje wybrańców oraz nakazujący zwrot zagrabionego dobytku lub zapłatę odszkodowania, zwrot kosztów procesu oraz zadośćuczynienia za poniesione rany. Wyrok sądu nie został wykonany przez dzierżawcę, wybrańcy wnieśli skargę do urzędu grodzkiego łukowskiego. Sąd referendarski podtrzymał wyrok z datą wymagalności na 28 kwietnia 1655. W tym terminie do sądu stawili się tylko chłopi, którzy zobowiązali się zadośćuczynić za grabieże. Jan Milewski trzykrotnie nie stawił się przed sądem, za co został skazany na banicję, co ogłoszono 13 maja 1655 roku.
W 1661 Domanice należały do Wacława Leszczyńskiego starosty welskiego i ostrzeszowskiego, wojewody podlaskiego, w 1765 do księcia Dymitra Hipolita Jabłonowskiego i jego żony Józefy z Mycielskich, a w 1775 zostały przekazane księciu Stanisławowi Jabłonowskiemu.
Po trzecim rozbiorze (1795) Domanice znalazły się w zaborze austriackim, w 1809 weszły w skład Księstwa Warszawskiego. Po Kongresie Wiedeńskim Domanice znalazły się w Królestwie Polskim wchodząc w skład dóbr rządowych.
Dnia 10 kwietnia 1831 roku na terenie wsi odbyła się zwycięska bitwa wojsk polskich pod dowództwem Ludwika Kickiego nad wojskami rosyjskimi dowodzonymi przez generała Vladimira Sieversa. W bitwie swój chrzest bojowy przeszedł późniejszy sławny polski generał Józef Bem, który dowodził 4. baterią lekkokonną w sile 12 armat i 291 żołnierzy.
Po upadku powstania listopadowego, w wyniku projektu rozdawnictwa donacji przeprowadzonego przez namiestnika Iwana Paskiewicza, w 1837 Domanice wraz z innymi dobrami zostały przekazane jenerałowi lejtnantowi Włodzimierzowi Obruczewowi. W rodzinie Obruczewów Domanice pozostawały do 1915.
W związku powstaniem w guberni lubelskiej, a także z ukazem carskim regulującym przepisy administracyjne dotyczące gminy (1859) oraz ukazem z 1864 regulującym ustrój gmin, powstała (w powiecie siedleckim) gmina Domanice obejmująca wsie Czachy, Domanice, Kopcie i Przywory, a w 1882 w wyniku likwidacji gminy Jastrzębie, do gminy Domanice włączone zostały wsie Daćbogi, Łupiny, Mroczki, Pluty, Tworki i Śmiary. 
W okresie powstania styczniowego okoliczne lasy stały się miejscem potyczek oddziałów polskich operujących na tym terenie, były to: oddział strzelców i kosynierów Walentego Lewandowskiego, oddział Rudolfa Różańskiego, oddziały piechoty Junoszy, Czyżewicza i Gozdawy, oddział Aleksandra Nejmana, powstańcy ks. Brzóski. Ludność okolicznych wsi za wspieranie powstania czy samo podejrzenie była poddawana represjom ze strony Rosjan, włączając w to publiczne egzekucje. Miejsca pamięci powstańczej to pomnik pamięci ks. Brzóski w rezerwacie Jata oraz dąb-pomnik za wsią Zażelazna - miejsce stracenia powstańców w 1863.
W 1919 znalazła się w nowo utworzonym województwie lubelskim, w powiecie siedleckim.
W nocy 10-11 sierpnia 1920 we wsi zatrzymał się wycofujący się pod naporem wojsk sowieckich pułk aeronautyczny użyty na froncie jako pułk piechoty. 
Około 1920 roku doszło do parcelacji majątku Domanice, pozostającego do wybuchu I wojny światowej w rękach rodziny Obruczewów. Majątek od rozpoczęcia wojny był dzierżawiony przez Wacława Edwarda Piotrowskiego, który za zasługi w wojnie polsko-bolszewickiej uzyskał prawo jego wykupienia, co uczynił około 1920, a pozostawiając dobie 50 ha, pozostałą część rozparcelował. W wyniku tej parcelacji powstała nowa wieś Domanice-Kolonia. Na majątku Piotrowskich stał drewniany dworek, który spłonął w 1945, pozostała jedynie część parku zwanego "Olszyną".
Podczas wojny obronnej Domanice w dniach 13 i 14 września były świadkiem działań wycofującej się 1 DP Leg., ludność pomagała wojskom polskim dostarczając pożywienie oraz opatrując rannych. Podczas okupacji na terenie Domanic działała placówka ZWZ-AK o kryptonimie "Dom", działały także Tajna Armia Polska, Bataliony Chłopskie oraz Narodowe Siły Zbrojne organizując głównie działania dywersyjne. 25 lipca 1944 do Domanic wkroczyła Armia Radziecka, której oddział stacjonował w miejscowej szkole do końca sierpnia 1944.
W 1973 gmina Domanice została zniesiona, a miejscowość weszła w skład gminy Wiśniew. Od 1981 mieszkańcy okolicznych wsi wszczęli działania mające na celu przywrócenie gminy, w tym m.in. poprzez stawianie postulatów strajkowych, komunikaty w mediach, współpracę z regionalnymi politykami. W wyniku tych działań 22 grudnia 1990 Tadeusz Mazowiecki zatwierdził odtworzenie gminy która funkcjonuje od 2 kwietnia 1991 obejmując wsie Domanice, Domanice-Kolonia, Śmiary-Kolonia, Pieńki, Podzdrój, Przywory Duże, Przywory Małe, Kopcie, Czachy, Emilianówka, Olszyc Szlachecki, Olszyc Włościański, Olszyc-Folwark i Zażelazna.
W latach 1975–1998 miejscowość administracyjnie należała do województwa siedleckiego.

</doc>
<doc id="174210" url="https://pl.wikipedia.org/wiki?curid=174210" title="Moszczenica (dopływ Bzury)">
Moszczenica (dopływ Bzury)

Moszczenica () – rzeka, prawy dopływ Bzury o długości 55,08 km i powierzchni dorzecza ok. 515 km².
Charakterystyka.
Źródła rzeki znajdują się w okolicach wsi Byszewy na wys. 190 m n.p.m. W początkowym biegu, na terenie Parku Krajobrazowego Wzniesień Łódzkich, płynie ona na północ, wcinając się prostopadle w kolejne poziomy wysoczyznowe. Powstały w ten sposób charakterystyczne, występujące na przemian odcinki doliny o stosunkowo stromych stokach i znacznym nachyleniu (4-5‰) – przypominając wtedy rzeki wyżynne – oraz odcinki szerszej doliny na spłaszczeniach terenu. W okolicach Strykowa, w strefie przejściowej między Wyżyną Łódzką a Pradoliną Warszawsko-Berlińską, Moszczenica zmienia swój bieg na północno-zachodni. Pomiędzy Swędowem a Wolą Branicką rzeka podcina lewy brzeg wysoki na 10 m, porośnięty gęstym lasem, poprzecinany parowami i wąwozami, w którym wyznaczono rezerwat przyrody Grądy nad Moszczenicą, natomiast na prawym brzegu położone są piaszczyste wydmy porośnięte jałowcami i świetlistym lasem mieszanym, graniczące ze wsią Kębliny. Po kilkunastu kilometrach rzeka ponownie skręca na północ. Poniżej Rogoźna wypływa na bezleśną, lekko falistą Równinę Łowicko-Błońską, a następnie wpada do Bzury. Lewymi dopływami rzeki są Borchówka, Struga Dobieszkowska (Młynówka), Kiełmiczanka, prawym dopływem jest Malina. Sieć ta powstała u schyłku zlodowacenia Warty, a doliny uformowały się w okresach interglacjałów oraz w holocenie.
Rola rzeki w historii i kulturze.
 Później nad rzeką rozwinęło się młynarstwo. Jarosław Iwaszkiewicz w cyklu "Podróże do Polski" (1977) zamieścił opowiadanie "Dolina Moszczenicy" opisujące przedwojenne krajobrazy wokół tej rzeki, obserwowane podczas pieszych wycieczek.

</doc>
<doc id="174213" url="https://pl.wikipedia.org/wiki?curid=174213" title="Fleur Delacour">
Fleur Delacour



</doc>
<doc id="174214" url="https://pl.wikipedia.org/wiki?curid=174214" title="Zacisze">
Zacisze



</doc>
<doc id="174219" url="https://pl.wikipedia.org/wiki?curid=174219" title="Sytuacjonizm">
Sytuacjonizm



</doc>
<doc id="174221" url="https://pl.wikipedia.org/wiki?curid=174221" title="Harry Potter i Czara Ognia (powieść)">
Harry Potter i Czara Ognia (powieść)

Harry Potter i Czara Ognia (ang. "Harry Potter and the Goblet of Fire") – czwarta część cyklu powieści J.K. Rowling o przygodach Harry’ego Pottera.
Fabuła.
Po odkryciu przez Harry’ego oraz jego przyjaciół prawdy o Syriuszu Blacku i ujawnieniu kto był prawdziwym zdrajcą jego rodziców, zaczęły się wakacje.
Lord Voldemort, dzięki opiece swojego dawnego sługi, Petera „Glizdogona” Pettigrew, odzyskał szczątkowy organizm i przestał być półżywą marą. Razem opuścili Albanię i teraz przebywali w dawnym domu Riddle’ów, gdzie 50 lat wcześniej Voldemort zabił swego ojca i dziadków. Teraz obmyślił intrygę, dzięki której miał odzyskać swoje ciało i pełnię mocy. Musiał mieć tylko swojego szpiega w Hogwarcie, podczas trwania Turnieju Trójmagicznego.
Tymczasem Harry Potter spędził część wakacji u rodziny Weasleyów i udał się z nimi na mistrzostwa świata w quidditchu. Po zwycięstwie irlandzkiej drużyny, skryci pod maskami śmierciożercy – dawni zwolennicy Voldemorta, ci na wolności – zaatakowali obóz czarodziejów. Rozpierzchli się, gdy na niebie pojawił się Mroczny Znak. Był to symbol śmierciożerców za czasów działalności ich pana, utworzony dzięki różdżce skradzionej głównemu bohaterowi. Po czternastu latach spokoju, wzbudził on najprawdziwszą panikę i grozę w osobach zgromadzonych na mistrzostwach czarodziejów.
Dla trzech znanych bohaterów zaczął się czwarty rok. Natomiast Hogwart zorganizował Turniej Trójmagiczny dla dwóch pozostałych szkół magii, Durmstrangu i Beauxbatons. Każda szkoła mogła mieć jednego reprezentanta powyżej 17. roku życia (magicznie pełnoletniego), czyli z 7. klasy. Ochotnicy mieli wrzucić swe imię i nazwę szkoły do Czary Ognia, która zapalała się tylko przed Turniejem. Ta wyrzuciła jednak cztery, a nie trzy imiona. Czwartym był właśnie Harry Potter, który teraz musiał wziąć udział we wszystkich trzech, śmiertelnie niebezpiecznych zadaniach. Nagrodą za to była wieczna chwała, złoty puchar i 1000 galeonów, czyli najwyższej czarodziejskiej jednostki walutowej.
Harry’emu zaczął pomagać w tym niezmiernie trudnym zadaniu tajemniczy i dziwaczny kolejny nauczyciel obrony przed czarną magią – Alastor „Szalonooki” Moody. Był on aurorem, najlepiej wyszkolonym czarodziejem przeznaczonym do walki m.in. ze śmierciożercami. Harry dzięki niemu wygrał konkurs, ale też spotkał się oko w oko z odrodzonym Czarnym Panem.
Kontrowersje wokół rozdziału „Ciało, krew i kość”.
Harry Potter i Czara Ognia jest jedną z bardziej kontrowersyjnych powieści w serii z powodu rozdziału „Ciało, krew i kość”, gdzie na cmentarzu Glizdogon ożywia Voldemorta za pomocą zaklęć:
Formuła ta została uznana za pro-satanistyczną, namawiającą do wzywania szatana – argumentowali przeciwnicy serii Harry Potter, a także Kościół, który mówił, że może zachęcać do wywoływania demonów, a w konsekwencji opętania. Dodatkowej oliwy do ognia dolewał fakt, że te słowa w polskiej edycji padają na stronie oznaczonej numerem 666 – znanym jako Liczba Bestii. Potteromaniacy tłumaczyli, że to tylko fikcja i że to nie może odbyć się w rzeczywistości.

</doc>
<doc id="174233" url="https://pl.wikipedia.org/wiki?curid=174233" title="Glinka (województwo śląskie)">
Glinka (województwo śląskie)

Glinka – wieś w Polsce położona w województwie śląskim, w powiecie żywieckim, w gminie Ujsoły.
W latach 1975–1998 miejscowość administracyjnie należała do województwa bielskiego.
W okresie międzywojennym w miejscowości stacjonowała placówka Straży Granicznej I linii „Glinka”.
Części wsi.
Integralne części wsi Glinka: Butorówka, Długi Groń, Drewniana, Jureczka, Koszarki, Kubieszówka, Kulówka, Mały Smereków, Pałom, Smerekówka, Solisko, Szymonów, Tajch, Wojniaczka, Worniczki, Zacerle, Zawodzie, Żebrakówka
Położenie.
Glinka położona jest w Beskidzie Żywieckim, w dolinie potoku Glinka. Zabudowania i pola uprawne Glinki zajmują doliny tego potoku i jego dopływów, oraz zbocza wznoszących się nad nimi wzniesień: Kotelnica (767 m), Kubieszówka (868 m), Glinka (929 m), Jaworzyna, Przełęcz Glinka, Magura (996 m), Solisko (1031 m), Butorówka (813 m) i Brejówka (743 m). Przez przełęcz Glinka oraz wznoszące się nad nią szczyty Glinka graniczy ze Słowacją, przez przełęcz tę prowadzi też droga z Glinki na Słowację.
Turystyka i rekreacja.
Położona wśród szczytów Beskidu Żywieckiego miejscowość ma duże walory turystyczne i infrastrukturę turystyczną. Przy drodze z Glinki na przełęcz Glinka wykonano dla turystów miejsce biwakowe z wiatą i stołami, drugi biwak (tzw. „biwak pod Skałą”) znajduje się nad potokiem Glinka, przy kamieniołomie. istnieją gospodarstwa agroturystyczne zapewniające nocleg, a nocleg w górach zapewnia Bacówka PTTK na Krawcowym Wierchu. Z Glinki do tego schroniska wychodzi znakowany szlak turystyczny, drugi prowadzi na przełęcz Glinka i graniczne szczyty Beskidu Żywieckiego. We wsi znajduje się Geopark Glinka, oferujący naturalną ścianę wspinaczkową oraz przejazd tyrolką. Został utworzony na terenie nieczynnego kamieniołomu piaskowca magurskiego.

</doc>
<doc id="174235" url="https://pl.wikipedia.org/wiki?curid=174235" title="Złatna">
Złatna

 
Złatna – wieś w Polsce położona w województwie śląskim, w powiecie żywieckim w gminie Ujsoły, na północny wschód od Ujsół, w dolinie potoku Bystra, na wysokości ok. 750 m n.p.m. W latach 1975–1998 miejscowość administracyjnie należała do województwa bielskiego.
Położenie.
Miejscowość znajduje się w Beskidzie Żywieckim, w górnej części doliny potoku Bystra. Centrum wsi położone jest nieco powyżej ujścia potoku Straceniec do Bystrej, niektóre osiedla rozłożone są na zboczach gór nad doliną Bystrej. Od północno-wschodniej strony są to zbocza Rysianki, Lipowskiego Wierchu, Boraczego Wierchu, Redykalnego Wierchu i jego grzbietu Zapolanka, od południowo-wschodniej grzbietu od przełęczy Bory Orawskie przez Krawców Wierch po Jaworzynę oraz wzniesienia Kościelec i Okrągła
Miejscowość leży w granicach Żywieckiego Parku Krajobrazowego, co stanowi gwarancję zachowania walorów przyrodniczych i krajobrazowych tego regionu. Jest to teren typowo górski, ostre górskie powietrze stwarza tu specyficzny mikroklimat. W całej gminie Ujsoły znajduje się 21 szczytów powyżej 1000 m n.p.m. Wsie i przysiółki rozrzucone są po okolicznych zboczach nierzadko aż do wysokości 800 m.
Złatna jest oddalona o ok. 11 km od granicy polsko – słowackiej.
Części wsi.
Integralne części wsi Złatna: 
Warunki naturalne.
Większą część wsi zajmują lasy i grunty leśne. Złatna jest również ostoją zwierzyny, występują tam tak rzadkie gatunki zwierząt jak niedźwiedź i wilk, a także jelenie, sarny, dziki. Na górskim potoku znajdują się równie kaskady drewniane i murowane, które są dużą atrakcją dla turystów. Szata roślinna jest typowa dla pięter roślinnych charakterystycznych dla Karpat Zachodnich.
Historia.
Złatna została założona najprawdopodobniej w XVI wieku przez osadników wołoskich i należała do kolejnych właścicieli dóbr żywieckich.
Wieś dawniej nosiła nazwę Sołki, uważano bowiem, że rzeka Soła bierze tam swój początek. Pierwsza wzmianka o tej wsi znajduje się w księdze sądowej tzw. państwa żywieckiego z 1690 roku, w której wspomina się, że "Wawrzyniec Kostka z Sołek uskarżał się na synów Simona Gardasza, że mu wzięli owce". Dzisiejsza nazwa pochodzi od nazwy potoku Bystra, który wcześniej nosił nazwę Złotna pochodzącą podobno od śladów aluwialnego złota, na które natrafiono właśnie w tym potoku.
W okresie międzywojennym w miejscowości stacjonowała placówka Straży Granicznej I linii „Złatna”.
W 1945 roku stacjonowała tu strażnica Wojsk Ochrony Pogranicza, która to została potem rozformowania. 
17 października 2020 r. pobliżu przysiółka Zapolanka stanął pomnik upamiętniający por. Stanisława Kopika "Zemstę", dowódcę oddziału zgrupowania NSZ.
Atrakcje turystyczne.
W Złatnej znajdują się:
Stary "dwór" w Złatnej wybudowany został w roku 1853. Wykonany jest z drewna modrzewiowego na kamiennej podmurówce. Budynek zachowuje stare elementy architektury regionalnej, służył Zarządowi Lasów Dóbr Żywieckich, obecnie pełni funkcje leśniczówki.
Hutę szkła w Złatnej budowano w latach 1815 – 1819. Jej założycielem był Andrzej Wielopolski. Zakład hutniczy zlokalizowany został na prawym brzegu potoku Bystra. Miejsce to zwane do dziś Hutą spełniało wymogi lokalizacji, do których zaliczyć należy istnienie odpowiednich zasobów drewna bukowego, czystej wody i gruboziarnistego piaskowca. Pod kierownictwem sprowadzonych z Czech i Moraw fachowców powstały tu w krótkim czasie 2 piece hutnicze, budynek główny o wymiarach 30 × 15 m, tartak, duży dom parterowy, 5 domków dla robotników i potrzebne dla przywozu surowca i wywozu gotowych wyrobów drogi. Proste roboty budowlane, transport surowca i drewna opałowego powierzono miejscowym chłopom w ramach pańszczyzny. Produkowano tu naczynia szklane i szkło okienne zbywane w Galicji, na Śląsku i na Węgrzech. Na skutek przetrzebienia lasów i niskiej opłacalności produkcji zakład został zlikwidowany w latach 1871 – 1875. Ostatnim zarządzającym hutą była Anda Koln, która tę funkcję objęła po swym zmarłym mężu. Borykała się z trudnościami w pozyskiwaniu drewna i zbytem produkowanych wyrobów. Po sprzedaży w 1838 r. dóbr przez Andrzeja Wielopolskiego zarządca nowego właściciela dóbr żywieckich, Karola Ludwika Habsburga – Schultz zabronił wycinki drzew bukowych w tym rejonie. Trudności te doprowadziły do likwidacji huty. Anda Koln część rzeczy wyprzedała, a część wywiozła i wraz z hutnikami wyjechała ze Złatnej.
Po zlikwidowanej hucie zachowały się nieliczne pamiątki: fragmenty pieców hutniczych, dzwon w kapliczce na Sporowym Polu, przy pomocy którego wzywano robotników do pracy i modlitwy, kamienny krzyż z figurą kobiecą w pobliżu gajówki, postawiony w 1833 r. dla uczczenia pamięci Józefa i Feliksa Göttlicherów i Jerzego Frenzela – pracowników huty. W kościele parafialnym w Ujsołach zachował się kielich, w kościele w Zwardoniu „pająk”, a w Muzeum w Żywcu karafka. Miejsce dawnej karczmy, gdzie czescy robotnicy popijali piwo, nazywa się Kuflówką, a nazwiska do dziś w Złatnej funkcjonujące takie jak Kotulek i Hubka są pochodzenia czeskiego.
W Złatnej odkryto wody siarkowo wodorowe, które mogą być wykorzystywane do celów leczniczych. Dowodem na ich istnienie jest płynący ze stoków Lipowskiego Wierchu Śmierdzący Potok. Tworzą go wody tzw. głębokiego krążenia, wypływające poprzez strefę uskokową w piaskowcach magurskich. Źródło ujęte w kamienną studzienkę jest obudowane drewnianą altanką. Badania chemiczne tego wypływu pozwoliły na stwierdzenie obecności siarkowodoru (stąd nazwa potoku). Oprócz tego wykryto niewielkie ilości metanu oraz jony sodowe, wodorowęglanowe i chlorkowe. Na mapie Compass źródło to ma nazwę Źródła Matki Boskiej.

</doc>
<doc id="174237" url="https://pl.wikipedia.org/wiki?curid=174237" title="Policy of Truth">
Policy of Truth

Policy of Truth – utwór grupy Depeche Mode. Autorem tekstu jest Martin Lee Gore. Wykonywany przez Davida Gahana, tekst opublikowany w Grabbing Hands w 1990.
Utwór znalazł się na następujących wydaniach:

</doc>
