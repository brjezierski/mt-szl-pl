<doc id="174243" url="https://pl.wikipedia.org/wiki?curid=174243" title="Polski Komitet Olimpijski">
Polski Komitet Olimpijski

Polski Komitet Olimpijski (oficjalny skrót PKOl) – ogólnopolskie stowarzyszenie związków i organizacji sportowych z siedzibą w Warszawie, zajmujące się przede wszystkim organizacją udziału reprezentacji Polski w igrzyskach olimpijskich, a także upowszechnianiem idei olimpijskiej, promocją sportu oraz reprezentowaniem polskiego sportu w organizacjach międzynarodowych, w tym w Międzynarodowym Komitecie Olimpijskim.
Historia.
Polski Komitet Olimpijski został utworzony 12 października 1919 – podczas zjazdu założycielskiego, zorganizowanego w salce konferencyjnej Hotelu Francuskiego w Krakowie przez działaczy turystycznych, lekkoatletycznych oraz narciarskich (ta sama grupa osób dzień wcześniej założyła Polski Związek Lekkiej Atletyki) – jako Komitet Udziału Polski w Igrzyskach Olimpijskich (Polski Komitet Igrzysk Olimpijskich) i do roku 1924 nosił taką nazwę. Prezesem został wybrany książę Stefan Lubomirski, a protektorat objął Naczelnik Państwa Józef Piłsudski. Pierwszym zadaniem Komitetu miała być organizacja startu reprezentacji kraju na Igrzyskach Olimpijskich w Antwerpii w 1920, jednak uniemożliwiła to postępująca wojna polsko-bolszewicka. Debiutanckimi igrzyskami, w których wzięli udział polscy zawodnicy, był zatem Tydzień Sportów Zimowych w Chamonix (8-osobowa ekipa) i Igrzyska w Paryżu w 1924, na których reprezentacja Polski zdobył dwa medale: srebrny w kolarstwie torowym oraz brązowy w jeździectwie. Pierwszy złoty medal zdobyła dla Polski Halina Konopacka w rzucie dyskiem na Igrzyskach Olimpijskich w Amsterdamie w 1928.
27 maja 2004 oddano do użytku budynek Centrum Olimpijskiego, w którym – obok Muzeum Sportu, Centrum Edukacji Olimpijskiej, Polskiej Fundacji Olimpijskiej, Fundacji Centrum Edukacji Olimpijskiej, Klubu Olimpijskiego i Centrum Konferencyjnego – swą nową siedzibę ma PKOl.
Trybunał Arbitrażowy ds. Sportu.
Przy Polskim Komitecie Olimpijskim działa Trybunał Arbitrażowy do Spraw Sportu. Trybunał wydaje orzeczenia w sprawach poddanych jego właściwości. Składa się z 24 arbitrów, których powołuje Zarząd Polskiego Komitetu Olimpijskiego na okres 4-letniej kadencji.
Do Trybunału mogą być także zaskarżone decyzje dyscyplinarne lub regulaminowe właściwych organów polskich związków sportowych, których przedmiotem jest:
Od orzeczeń Trybunału przysługuje skarga kasacyjna do Sądu Najwyższego w przypadku rażącego naruszenia przepisów prawa lub oczywistej niesłuszności orzeczenia.
Działalność.
Do 10 kwietnia 2010 prezesem PKOl był Piotr Nurowski (wybrany na tę funkcję podczas zjazdu w lutym 2005, który zastąpił na tym stanowisku Stanisława Stefana Paszczyka, krytykowanego za nieudany start polskiej reprezentacji na Igrzyskach Olimpijskich w Atenach w 2004), dyrektorem generalnym Kajetan Broniewski, a sekretarzem generalnym Adam Krzesiński. Polski Komitet Olimpijski zrzesza polskie związki sportowe poszczególnych dyscyplin oraz inne organizacje sportowe, należą do niego byli i obecni sportowcy oraz działacze i wolontariusze sportowi. Oprócz działalności w zakresie przygotowań olimpijskich Komitet prowadzi również działalność edukacyjną w Centrum Edukacji Olimpijskiej, stanowiącym część Centrum Olimpijskiego.
Działalność wydawnicza.
Polski Komitet Olimpijski poza wieloma publikacjami związanymi z poszczególnymi tematami związanymi z dyscyplinami olimpijskimi, oraz tematami pochodnymi wydaje dwa czasopisma: kwartalnik Magazyn Olimpijski oraz pismo edukacyjne skierowane do dzieci i młodzieży: Olimpionik 
Zarząd.
Prezes: Andrzej Kraśnicki
Wiceprezes: Mieczysław Nowicki
Wiceprezes: Tomasz Poręba
Wiceprezes: Ryszard Stadniuk
Wiceprezes: Apoloniusz Tajner
Sekretarz Generalny: Adam Krzesiński
Skarbnik: Andrzej Witkowski

</doc>
<doc id="174244" url="https://pl.wikipedia.org/wiki?curid=174244" title="Detroit techno">
Detroit techno

Detroit techno – jedna z pierwszych odmian muzyki zaliczanej do grupy techno.
Narodziła się około 1988 roku i wywodzi się bezpośrednio od muzyki house. Tworzona początkowo przez twórców muzyki house, odróżniała się od pierwowzoru używaniem w znacznej mierze dźwięków syntetycznych. Dzięki swemu pierwotnemu pochodzeniu jest to muzyka dosyć łagodna o zbliżonym do house'u rytmie. Nazwa gatunku pochodzi od miasta Detroit, które uważa się za kolebkę tej muzyki. Elektroniczne, syntetyczne brzmienie gatunku powstało poprzez fascynację ludzi z Detroit muzyką takich niemieckich zespołów, jak Kraftwerk i Tangerine Dream. Prekursorami tej muzyki są Derrick May, Juan Atkins i Kevin Saunderson. Natchnieni niemieckim brzmieniem, stworzyli typowy dla przemysłowego miasta, jakim jest Detroit, styl zwany "detroit techno".

</doc>
<doc id="174247" url="https://pl.wikipedia.org/wiki?curid=174247" title="Hioscyjamina">
Hioscyjamina

Hioscyjamina, -atropina – organiczny związek chemiczny, alkaloid tropanowy, enancjomer atropiny o konfiguracji "S" przy atomie 2 grupy fenylopropanianowej. Stosowany w medycynie w postaci chlorowodorku lub siarczanu, jednak o wiele rzadziej od racemicznej atropiny (od której ma silniejsze działanie).
Występowanie i działanie.
Hioscyjamina występuje w pokrzyku wilczej jagodzie, bieluniu dziędzierzawie i lulku czarnym, z których jest otrzymywana. Łatwo racemizuje do atropiny podczas suszenia części roślin. Jest antagonistą acetylocholiny w obrębie receptora M. Wykazuje następujące działania na organizm człowieka
W dawkach wyższych od terapeutycznych działa porażająco na obwodowy układ nerwowy oraz powoduje początkowo pobudzenie psychoruchowe, potem zmęczenie, zaczerwienienie skóry, tachykardię, przyspieszenie oddechu, dezorientację, niepokój, realistyczne omamy wzrokowe i słuchowe, stany delirium, śpiączkę. Jako odtrutkę podaje się pilokarpinę pobudzającą przywspółczulny układ nerwowy.

</doc>
<doc id="174249" url="https://pl.wikipedia.org/wiki?curid=174249" title="It’s No Good">
It’s No Good

It's No Good – singel brytyjskiego zespołu Depeche Mode z 1997 r., pochodzący z albumu Ultra (1997). Autorem tekstu jest Martin Lee Gore. Wykonywany przez Davida Gahana.
Utwór znalazł się na następujących wydaniach:

</doc>
<doc id="174250" url="https://pl.wikipedia.org/wiki?curid=174250" title="Unia Polskich Ugrupowań Monarchistycznych">
Unia Polskich Ugrupowań Monarchistycznych



</doc>
<doc id="174252" url="https://pl.wikipedia.org/wiki?curid=174252" title="Lando Calrissian">
Lando Calrissian

Lando Calrissian – fikcyjna postać ze świata "Gwiezdnych wojen", hazardzista. Po raz pierwszy pojawił się w 1980 roku w filmie '. W postać tę wcielił się Billy Dee Williams. Ten sam aktor użyczył mu później głosu w grach ' i ' oraz w serialu animowanym '. W filmie "" rolę Calrissiana zagrał Donald Glover.
Życiorys.
Żył w ostatnich latach istnienia Republiki oraz w czasie panowania Imperium Galaktycznego. Był wysokim, ciemnoskórym mężczyzną o czarnych, krótko ściętych włosach i brązowych oczach. Nosił krótkie wąsy. Był słynnym przemytnikiem, hazardzistą i baronem-administratorem Miasta w Chmurach na Bespinie. Ostatecznie został generałem Rebelii. Był także bliskim przyjacielem Hana Solo i przez pewien czas, właścicielem Sokoła Millennium. Lando starał się zawsze unikać walki i rozwiązywać problemy w inny sposób, często za pomocą oszustwa. Uważał, iż korzystanie z blasterów jest dla ludzi bez wyobraźni. Jednak w razie konieczności potrafił zastrzelić wroga bez żadnych oporów. Był osobą, która skrywała wiele tajemnic nawet przed swoimi przyjaciółmi.
Przystał na układ z Darthem Vaderem, który z argumentami w postaci garnizonu szturmowców złożył Calrissianowi propozycję współpracy. Dotyczyła ona Hana Solo, który niedługo potem pojawił się w Mieście w Chmurach. Han został oddany Bobie Fettowi, a Chewbacca i Leia mieli zostać przekazani w ręce Vadera. Zapobiegła temu rehabilitacja Calrissiana. Udało mu się uwolnić Leię i Chewbaccę, a następnie ogłosił ewakuację całego miasta.
Po przystąpieniu do Rebelii pomógł uwolnić swojego przyjaciela, Hana Solo z rąk Jabby The Hutta. Jego zaangażowanie w walce z Imperium było wielkie. Zaopatrywał Rebeliantów między innymi w surowce, z których znane było Bespin. W tym okresie nie brał od Rebeliantów pieniędzy. Po zniszczeniu Drugiej Gwiazdy Śmierci i Imperatora, podpisał z Nową Republiką kontrakt, w którym zobowiązywał się do dostarczania surowców nowo powstałemu układowi po maksymalnie niskich kosztach. W zamian za to rząd obiecał pomagać Lando – nawet zbrojnie, jeśli byłoby to konieczne.
Expanded Universe (Legendy).
Lando urodził się kilka lat przed bitwą o Naboo, na nieznanym nam świecie. W dzieciństwie uczył się grać w sabaka, co wkrótce spowodowało, iż Lando stał się jednym z najlepszych graczy w galaktyce. Gdy miał około 20 lat Lando zaczął podróż po galaktyce. Spędzając po kilka tygodni na wielu znanych planetach Lando zyskał wielu wpływowych przyjaciół.
Swoje przygody zaczął, zaraz po tym jak wygrał w sabaka „Sokoła Millenium” i robota Vuffiego Raa. Wkrótce potem założył na Nar Shadda sklep z różnego typu statkami. Uratował tam Hana Solo z rąk łowcy nagród Boby Fetta, za co ten nauczył go latać frachtowcem. Swój interes na Nar Shadda zwinął, gdy o terytoria Huttów upomniało się Imperium. W bitwie między przemytnikami a Imperium Lando stracił wszystkie statki, które oddał do walki przemytnikom. Kolejne kilka lat Lando znowu spędził włócząc się po galaktyce. W tym okresie zyskał śmiertelnego wroga maga/ćpuna Gepta, rozwiązał zagadkę rasy Sharu, a następnie uratował przed zagładą całą rasę, podczas tych przygód Lando stracił swojego robota. Odleciał on wraz z innymi robotami tego typu w nieznane rejony. Podczas jednego z turniejów sabaka w Mieście w Chmurach Lando doszedł do samego finału, gdzie zmierzył się ze swoim przyjacielem Hanem Solo. Doszło również do jego kolejnego spotkania z Boba Fettem, z którego Lando, mimo iż był przez chwilę zakładnikiem Fetta wyszedł cało. Kilkanaście miesięcy przed bitwą o Yavin Lando, wraz z Hanem i grupą przemytników pomagał Rebeliantom podczas jednej akcji. Nie dostał za nią obiecanych pieniędzy za co obwiniał Hana. Kilka miesięcy po bitwie o Yavin Lando został zakładnikiem piratów. Uciekł jednak, i samemu pokonał piracka flotę w tzw. Bitwie nad Taanab.
Prawa do rządzenia Miastem w Chmurach i tytułu barona administratora dostał, gdy wygrał w sabak z urzędującym wówczas Dominikiem Raynorem. Wprowadził szereg nowych przepisów, które pozytywnie wpłynęły na bezpieczeństwo mieszkańców i sprawiły, że sprzedaż gazu wzrosła o aż 35%. Gdy Yuuzhanie zajęli już prawie całe terytorium dawnej Nowej Republiki firma Landa – Tendrando Arms wynalazła roboty bojowe, które skutecznie mogły stawić czoło wojownikom Yuuzhan - ZYV1. Tuż przed jego premierą, podczas której roboty uratowały Borska Feylę przed śmiercią z rąk Yuuzhańskich zamachowców Lando wraz z Tendrą podjął się dostarczenia grupki Jedi dowodzonych przez Anakina Solo na terytorium wroga gdzie mieli oni wykonać bardzo niebezpieczną misję. Gdy kilkanaście dni później Yuuzhanie zaatakowali Coruscant Lando tymczasowo został generałem, i dowodził on stacjami bojowymi biorącymi udział w tej operacji. Po upadku Coruscant zrezygnował jednak ze stanowiska, i oddalił się w bliżej nieznane miejsce, ale z pewnością powróci, z całą gamą nowych pomysłów które spełnią wymagania finansowe i jakościowe Landa, a przy okazji pomogą Republice, którą Lando pomógł stworzyć.

</doc>
<doc id="174253" url="https://pl.wikipedia.org/wiki?curid=174253" title="Moszczenica">
Moszczenica



</doc>
<doc id="174259" url="https://pl.wikipedia.org/wiki?curid=174259" title="Ivo Karlović">
Ivo Karlović

Ivo Karlović (ur. 28 lutego 1979 w Zagrzebiu) – chorwacki tenisista, reprezentant w Pucharze Davisa, olimpijczyk z Aten (2004).
Kariera tenisowa.
W 2000 roku rozpoczął karierę tenisową.
Początkowo grywał w turniejach z serii "ITF Futures" oraz ATP Challenger Tour.
W 2004 roku zagrał na igrzyskach olimpijskich w Atenach w konkurencji gry pojedynczej. Awansował w zawodach do 3 rundy, po wcześniejszych zwycięstwach z Andreim Pavelem i Arnaudem Clémentem. Odpadł po porażce z Carlosem Moyą.
Pierwszy finał zawodów ATP World Tour osiągnął w roku 2005 na trawiastych kortach w Londynie (Queen’s), eliminując m.in. Lleytona Hewiitta i Thomasa Johanssona. Spotkanie finałowe przegrał z Andym Roddickiem. Na początku 2006 roku Karlović odniósł swoje pierwsze zwycięstwo w turnieju ATP World Tour, podczas rywalizacji deblowej w Memphis. W rundzie finałowej pokonał razem z Chrisem Haggardem Amerykanów Jamesa Blake’a i Mardy’ego Fisha.
W lutym 2007 roku Chorwat doszedł do finału w San José. Mecz o tytuł przegrał z Andym Murrayem. W kwietniu Karlović wygrał swój pierwszy turniej z cyklu ATP World Tour w singlu, podczas rywalizacji na ziemnych kortach w Houston. Po drodze wyeliminował Tommy’ego Haasa, a w finale wynikiem 6:4, 6:1 Mariano Zabaletę. Latem Chorwat triumfował w Nottingham, na nawierzchni trawiastej. W drodze po tytuł pokonał m.in. Dmitrija Tursunowa, a w rundzie finałowej Arnauda Clémenta. W październiku Karlović zwyciężył w halowych rozgrywkach w Sztokholmie, po wygranej w finale nad Thomasem Johanssonem. Tegoż samego roku osiągnął ponadto finał gry podwójnej w Indianapolis, partnerując Tejmurazowi Gabaszwilemu.
Czwarty singlowy tytuł Karlović wywalczył w czerwcu 2008 roku w Nottingham, broniąc tym samym zwycięstwa z 2007 roku. Chorwat po drodze pokonał m.in. w półfinale Gaëla Monfilsa, a w finale Fernando Verdasco. Rok później Karlović osiągnął po raz pierwszy w karierze ćwierćfinał turnieju wielkoszlemowego, podczas Wimbledonu. Wyeliminował wcześniej dwóch zawodników z czołowej „dziesiątki” rankingu, Jo-Wilfrieda Tsongę i Fernando Verdasco; przegrał z Rogerem Federerem. W połowie sierpnia 2008 roku osiągnął najwyższą pozycję rankingową – nr 14.
W styczniu 2010 roku wraz z Dušanem Vemiciem doszedł do półfinału wielkoszlemowego Australian Open. Chorwacko-serbska para pokonała po drodze m.in. debel Łukasz Kubot-Oliver Marach oraz parę Lukáš Dlouhý-Leander Paes. W tego samego roku Karlović doszedł do finału singla w Delray Beach. Spotkanie finałowe przegrał z Ernestsem Gulbisem.
Piąty singlowy tytuł tenisista chorwacki wywalczył po pięciu latach, w lipcu 2013 roku w Bogocie. W finale pokonał Alejandro Fallę.
W lutym 2014 roku Karlović doszedł do finału turnieju w Memphis, w którym uległ Keiemu Nishikoriemu. W maju przegrał w meczu mistrzowskim zawodów w Düsseldorfie wynikiem 2:6, 6:7(4) z Philippem Kohlschreiberem. W lipcu zanotował kolejny finał singlowy – w Newport przegrał 3:6, 7:6(4), 6:7(3) z Lleytonem Hewittem. W tym samym miesiącu Karlović był uczestnikiem finału w Bogocie, w którym uległ Bernardowi Tomiciowi.
Kolejne singlowe zwycięstwo Chorwat osiągnął w lutym 2015, po wygranej w Delray Beach z Donaldem Youngiem 6:3, 6:3. W czerwcu Karlović został mistrzem gry podwójnej w ’s-Hertogenbosch wspólnie z Łukaszem Kubotem. Debel ten pokonał w finale Pierre’a-Huguesa Herberta i Nicolasa Mahuta. W lipcu ponownie osiągnął finał w Newport, lecz tym razem uległ w nim 6:7(5), 7:5, 6:7(2) Rajeevowi Ramowi.
W sezonie 2016 Karlović został zwycięzcą dwóch turniejów, w Newport oraz Los Cabos. Był także w finale zawodów w Waszyngtonie.
Od roku 2000 Karlović jest reprezentantem Chorwacji w Pucharze Davisa. Do końca 2016 rozegrał dla zespołu 27 meczów (singiel i debel), z których w 13 wygrywał.
Karlović jest najwyższym zawodnikiem w gronie stu najlepszych tenisistów od wprowadzenia rankingu światowego w 1973 – mierzy 211 cm. Potężnemu wzrostowi zawdzięcza nieprzeciętne możliwości serwisowe. 19 czerwca 2015 roku, podczas turnieju w Halle, ustanowił rekord świata w liczbie zaserwowanych asów w meczu do dwóch wygranych setów, serwując 45 asów i pokonując Tomáša Berdycha 7:5, 6:7(8), 6:3. Karlović jako drugi tenisista w historii przekroczył liczbę 10 000 zaserwowanych asów. Miało to miejsce podczas turnieju w Montrealu w 2015 roku w zwycięskim meczu drugiej rundy przeciwko Milosowi Raonicowi. Karlović był też rekordzistą w prędkości serwisu.

</doc>
<doc id="174260" url="https://pl.wikipedia.org/wiki?curid=174260" title="Topologia magistrali">
Topologia magistrali

Topologia magistrali, topologia szyny () – jedna z topologii fizycznych sieci komputerowych charakteryzująca się tym, że wszystkie elementy sieci są podłączone do jednej magistrali (zazwyczaj w postaci kabla koncentrycznego). W tej topologii pracują na przykład sieci 10BASE2, 10BASE5 czy NMEA 2000.
Budowa.
Sieć o takiej topologii składa się z jednego kabla koncentrycznego (10Base-2, 10Base-5 lub 10Broad36). Poszczególne części sieci (takie jak hosty) są podłączane do nadajnik-odbiorników:
Na obu końcach magistrali powinien znaleźć się opornik (ang. terminator) o rezystancji równej impedancji falowej wybranego kabla, aby zapobiec odbiciu się impulsu i tym samym zajęciu całego dostępnego łącza. Maksymalna długość segmentu sieci w poszczególnych standardach wynosi:
Ze względu na problemy z doprowadzeniem pojedynczego kabla sieciowego praktycznie bezpośrednio do każdego komputera, sieć w topologii magistrali jest głównie stosowana w przypadku prostego ich rozmieszczenia – niewielkie biura lub sale wykładowe (komputerowe). Dużym problemem tej topologii jest minimalna odporność na awarie. Uszkodzenie magistrali w jednym miejscu praktycznie unieruchamia całą sieć, a znalezienie miejsca uszkodzenia jest trudne.
Przesyłanie danych.
Sieć w topologii magistrali pozwala na realizację wyłącznie jednej transmisji w danym momencie (wyjątkiem jest tutaj 10Broad36, który umożliwia podział kabla na kilka kanałów). Sygnał nadany przez jedną ze stacji jest odbierany przez wszystkie (co bez zastosowania dodatkowych zabezpieczeń umożliwia jego przechwycenie, które opiera się wyłącznie na przestawieniu karty sieciowej w tryb odbierania promiscuous), jednakże tylko stacja, do której pakiet został zaadresowany, interpretuje go. Dużym problemem w tego typu sieciach jest pojawianie się kolizji, czyli próby transmisji przez więcej niż jedną stację, w tym samym momencie. Aby ten problem rozwiązać stosuje się odpowiednie metody detekcji kolizji jak np. CSMA/CD. Maksymalna przepustowość łącza w trzech podanych wyżej standardach sieci Ethernet to 10 Mb/s.

</doc>
<doc id="174261" url="https://pl.wikipedia.org/wiki?curid=174261" title="Grzegorz IV (papież)">
Grzegorz IV (papież)

Grzegorz IV (ur. w Rzymie, zm. 25 stycznia 844) – 101. papież w okresie od grudnia 827 do 25 stycznia 844.
Życiorys.
Był Rzymianinem, pochodzącym z rodziny arystokratycznej; kardynałem-prezbiterem od św. Marka. Wybrany został już w październiku, lecz wstrzymał się z konsekracją do czasu zgody legata cesarza Lotara I. Gdy zgodę tę uzyskał, złożył przysięgę posłuszeństwa 29 marca 828 roku.
W czasie swojego pontyfikatu prowadził spory z cesarzem Ludwikiem I Pobożnym oraz jego synami Lotarem I, Pepinem i Ludwikiem Niemieckim o prymat władzy w państwie Franków. Papież zdecydował się poprzeć Lotara I, by zażegnać konflikt, co zostało źle odebrane przez biskupów frankońskich. Jednak uznał on, że jest władny rozwiązać ten konflikt i udał się na negocjacje, które ostatecznie nie przyniosły efektu. Oszukany Grzegorz powrócił do Rzymu i dopiero po krwawym rozwiązaniu sporu między braćmi, stosunki Kościoła z Frankami zostały odnowione.
W 835 wprowadził obchodzenie uroczystości Wszystkich Świętych w dniu 1 listopada. W 832 roku nadał paliusz Ansgarowi i mianował go legatem papieskim na Skandynawię, a także polecił mu misję chrystianizacji Słowian.
Za pontyfikatu Grzegorza IV, po 115 latach na wschodzie zakończono spór o kult obrazów (ikonoklazm). W Ostii wybudował twierdzę "Gregoriopolis", jako główną budowlę obronną przed Saracenami, którzy podbili Sycylię w 827 roku. Papież odnowił akwedukt Janiuculum; po śmierci został pochowany na Watykanie.

</doc>
<doc id="174262" url="https://pl.wikipedia.org/wiki?curid=174262" title="Łubianka (gmina)">
Łubianka (gmina)

Łubianka – gmina wiejska w Polsce położona w województwie kujawsko-pomorskim, w powiecie toruńskim. W latach 1975–1998 gmina administracyjnie należała do województwa toruńskiego.
Siedziba gminy to Łubianka.
Według danych z 30 czerwca 2014 gminę zamieszkiwało 6636 osób.
Struktura powierzchni.
Według danych z roku 2002 gmina Łubianka ma obszar 84,64 km², w tym:
Gmina stanowi 6,88% powierzchni powiatu.
Demografia.
Dane z 30 czerwca 2014:
Zabytki.
Wykaz zarejestrowanych zabytków nieruchomych na terenie gminy:
Sołectwa.
Bierzgłowo, Biskupice, Brąchnowo, Dębiny, Leszcz, Łubianka, Pigża, Przeczno, Słomowo, Warszewice, Wybcz, Wybczyk, Wymysłowo, Zamek Bierzgłowski
Sąsiednie gminy.
Chełmża, Kijewo Królewskie, Łysomice, Unisław, Zławieś Wielka

</doc>
<doc id="174268" url="https://pl.wikipedia.org/wiki?curid=174268" title="Komeda Jazz Festival">
Komeda Jazz Festival

Komeda Jazz Festival – festiwal jazzowy imienia Krzysztofa Komedy, powstały z inicjatywy Leszka Kułakowskiego. Odbywa się rokrocznie w Słupsku i Gdańsku od 1995 roku. Przez pierwsze trzy lata wydarzenie nosiło nazwę "Rondo Jazz Festival". Podczas dotychczasowych koncertów festiwalowych wystąpiło wiele polskich i zagranicznych gwiazd jazzu. Koncerty dotychczas odbywały się głównie w Teatrze impresaryjnym (obecnie Polska Filharmonia Sinfonia Baltica w Słupsku), w Teatrze Rondo w Słupsku oraz w Młodzieżowym Centrum Kultury w Słupsku.

</doc>
<doc id="174269" url="https://pl.wikipedia.org/wiki?curid=174269" title="Androgynizm">
Androgynizm



</doc>
<doc id="174272" url="https://pl.wikipedia.org/wiki?curid=174272" title="Zamek Bierzgłowski">
Zamek Bierzgłowski

Zamek Bierzgłowski – wieś w Polsce położona w województwie kujawsko-pomorskim, w powiecie toruńskim, w gminie Łubianka, około 15,5 km na północny zachód od Torunia. Według Narodowego Spisu Powszechnego (III 2011 r.) liczyła 481 mieszkańców. Jest szóstą co do wielkości miejscowością gminy Łubianka.
W latach 1975–1998 miejscowość położona była w województwie toruńskim.
Zamek.
Znajduje się tutaj jedna z najstarszych obronnych budowli krzyżackich – gotycki zamek, wzniesiony w latach 1270–1305 w miejscu wcześniejszego grodu z 1260, zniszczonego przez Litwinów w 1263. Początkowo siedziba komturów bierzgłowskich; wielokrotnie niszczony i odbudowywany; w latach 1475–1840 własność rady miejskiej Torunia, odbudowywany w stylu neogotyckim w 1860, na początku XX wieku i w okresie międzywojennym.
Po II wojnie światowej mieścił się tutaj dom opieki społecznej. Od 1992 właścicielem zamku jest Diecezja Toruńska, pod opieką której po dziś dzień trwają prace restauratorskie.
Szlaki turystyczne.
W Zamku Bierzgłowskim łączą się dwa piesze szlaki turystyczne:
W Zamku Bierzgłowskim zaczyna się również czarny szlak rowerowy a przebiega czerwony:

</doc>
<doc id="174278" url="https://pl.wikipedia.org/wiki?curid=174278" title="The Smashing Pumpkins">
The Smashing Pumpkins

The Smashing Pumpkins – amerykański zespół rockowy założony w Chicago w roku 1988. Jego skład kilkukrotnie ulegał zmianom; przez większość kariery tworzyli go Billy Corgan (wokal, gitara prowadząca), James Iha (gitara rytmiczna, chórki), D’arcy Wretzky (gitara basowa, chórki) oraz Jimmy Chamberlin (perkusja).
Wyrzekając się tkwiących w muzyce punkowej korzeni, charakterystycznych dla wielu innych ówczesnych zespołów grających rock alternatywny, „Dynie” posiadły własne, odmienne brzmienie, wyróżniające się wielowarstwowością instrumentów gitarowych, zawierające również elementy m.in. rocka psychodelicznego, gotyckiego i progresywnego, a także heavy metalu, dream popu, shoegazera, a w późniejszych nagraniach także muzyki elektronicznej. Frontman, Billy Corgan, jest autorem większości piosenek zespołu, zaś jego ambicje muzyczne oraz ponure i często enigmatyczne teksty ukształtowały opinię o dziełach grupy jako „dręczących, bolesnych relacjach z krainy koszmarów Billy’ego Corgana”.
The Smashing Pumpkins osiągnęli ogólnoświatową popularność dzięki swojemu drugiemu albumowi, "Siamese Dream". Kolejnych fanów udało się zdobyć poprzez towarzyszącą jego wydaniu trasę koncertową, dzięki czemu następna, podwójna płyta "Mellon Collie and the Infinite Sadness" zadebiutowała na miejscu pierwszym w notowaniach magazynu Billboard. Do roku 2006 sprzedano, według różnych źródeł, od około 22 do 25 milionów egzemplarzy albumów The Smashing Pumpkins (w tym około 18 milionów w samych Stanach Zjednoczonych), co uczyniło ich jednym z najpopularniejszych, a jednocześnie docenianych przez krytyków zespołów lat dziewięćdziesiątych. Mimo tego problemy z narkotykami, wewnętrzne kłótnie i niska sprzedaż późniejszych albumów doprowadziły do rozpadu zespołu w roku 2000. W kwietniu 2006 roku Billy Corgan ogłosił chęć reaktywowania grupy. Z oryginalnego składu pozostali tylko on i Chamberlin. Na czas trasy koncertowej w roku 2007, promującej nową płytę, "Zeitgeist," dołączyli do nich Jeff Schroeder (gitara/śpiew), Ginger Reyes (gitara basowa/śpiew) i Lisa Harriton (keyboard/śpiew). W 2009 roku grupę opuścił Chamberlin, w jego miejsce Corgan zatrudnił Mike’a Byrne’a.
Historia.
Początki: 1988–1991.
W wieku 19 lat Billy Corgan opuścił rodzinne Chicago, przeprowadzając się do St. Petersburga na Florydzie wraz ze swoim zespołem The Marked grającym rock gotycki. Grupa nie odniosła jednak większego sukcesu i szybko się rozpadła. Corgan wrócił do Chicago, gdzie podjął pracę w sklepie muzycznym. Spotkał tam gitarzystę, Jamesa Ihę. Wspólnie zaczęli pisać piosenki, na które silny wpływ miała twórczość The Cure oraz New Order, z konieczności korzystając przy tym z automatu perkusyjnego. Niedługo później Corgan spotkał basistkę D’arcy Wretzky po koncercie Dan Reed Network, gdzie mieli między sobą sprzeczkę o ową kapelę. Gdy Corgan dowiedział się o tym, że Wretzky gra na basie, powiedział jej, że szuka basisty i dał jej swój numer telefonu. Wkrótce dołączyła ona do grupy, a niewiele później przez krótki czas ona i Iha byli parą.
Po raz pierwszy The Smashing Pumpkins dali koncert w polskim barze w Chicago 21 9 lipca 1988. Wystąpili na nim tylko Corgan i Iha, wspierając się automatem perkusyjnym. 10 sierpnia grupa po raz pierwszy wystąpiła jako trio. Po tym występie właściciel hali koncertowej Cabaret Metro zgodził się wynająć zespół pod warunkiem zastąpienia automatu żywym perkusistą. Jazzowy pałkarz Jimmy Chamberlin wszedł w skład zespołu dzięki rekomendacji jednego ze znajomych Corgana, choć z początku zareagował niechętnie na propozycję dołączenia się, ze względu na brak jakiejkolwiek wiedzy na temat alternatywnego rocka. Członkowie zespołu szybko przekonali się, że Chamberlin otwiera zupełnie nowe horyzonty dla ich brzmienia. 5 października zespół po raz pierwszy wystąpił w komplecie w Cabaret Metro. Po krótkim czasie Chamberlin został oficjalnie członkiem zespołu, a ówczesny skład pozostał niezmieniony przez najbliższe siedem lat.
W roku 1989 zespół nagrał kilka taśm demo, które później pojawiły się na bootlegu "Early 1989 Demos". W tym samym roku utwór „Dyń” po raz pierwszy pojawił się na wydanej na płycie winylowej kompilacji "Light Into Dark", na której znalazły się także piosenki kilku innych alternatywnych zespołów chicagowskich. Pierwsze niezależne wydawnictwo The Smashing Pumpkins, rozpowszechniany w bardzo ograniczonym nakładzie singel „I Am One” wyszedł za pośrednictwem lokalnej wytwórni Limited Potential. Szybko został on wyprzedany, a zespół wydał następny, noszący nazwę „Tristessa”, tym razem poprzez wytwórnię Sub Pop, aby w końcu podpisać kontrakt z Caroline Records. The Smashing Pumpkins nagrali swój pierwszy album, "Gish", z producentem Butchem Vigiem w roku 1991, w należącym do Viga studiu w Madison w stanie Wisconsin za 20 tys. dolarów. Aby zachować pożądaną spójność, Corgan nierzadko nagrywał partie wszystkich instrumentów poza perkusją, co wywoływało napięcie wśród pozostałych członków. Muzyka łączyła w sobie elementy heavy metalu, psychodeli i dream popu, co spowodowało porównania do Jane’s Addiction. "Gish" odniósł pomniejszy sukces, zaś singel „Rhinoceros” pojawiał się sporadycznie w stacjach rockowych. Wyprodukowawszy EP-kę "Lull" w październiku 1991, zespół oficjalnie podpisał kontrakt z wytwórnią Virgin Records, stowarzyszoną z Caroline Records. Podczas trasy promującej album zespół występował m.in. przed Red Hot Chili Peppers, Jane’s Addiction i Guns N’ Roses. Podczas tej trasy Iha i Wretzky rozstali się, Chamberlin uzależnił się od alkoholu i narkotyków, a Corgan popadł w ciężką depresję, pisząc niektóre z nowych piosenek w parkingowym garażu, w którym wówczas mieszkał.
"Siamese Dream" i początki sławy: 1992–1994.
Wraz z wtargnięciem alternatywnego rocka do amerykańskiego mainstreamu poprzez popularność grunge’owych zespołów takich jak Nirvana czy Pearl Jam, The Smashing Pumpkins również osiągnęli sukces komercyjny. W tym czasie mimowolnie „Dynie” zostały włączone w ruch grunge’owy. W wywiadzie dla programu "120 Minutes" w MTV Corgan powiedział: "Awansowaliśmy z bycia nazywanymi „drugim Jane’s Addiction” do „drugiej Nirvany”, a teraz jesteśmy „drugim Pearl Jamem”". Pomimo tego piosenka „Drown” weszła w skład soundtracku do filmu Singles, opowiadającego o scenie grunge’owej w Seattle.
Corgan stwierdził po sukcesie epokowej płyty Nirvany "Nevermind", że "Czuliśmy presję, że jeśli nie stworzymy tak wielkiej płyty, będziemy skończeni. To się nam zdawało oczywiste. Czuliśmy jakby zależały od tego nasze życia". Depresja Corgana pogłębiła się do stopnia, w którym rozważał samobójstwo. Aby jej przeciwdziałać, Corgan pracował całymi dniami nad następnym albumem grupy, "Siamese Dream", praktycznie mieszkając w studio. Album powstał w Triclops Sound Studios w Atlancie, w większości między grudniem 1992 a marcem 1993. Członkowie zespołu mieszkali podczas nagrywania w podmiejskiej Marietcie. Butch Vig ponownie przejął rolę producenta. Decyzja o nagrywaniu tak daleko od rodzinnego miasta częściowo była spowodowana potrzebą unikania znajomych i innych czynników mogących rozpraszać członków zespołu, ale przede wszystkim miała ona na celu uniemożliwienie Chamberlinowi kontaktu z miejscowymi dilerami. Plan jednak zawiódł, gdyż perkusista szybko znalazł nowe źródła dostępu do narkotyków i niejednokrotnie przez kilka dni nikt nie miał z nim kontaktu.
Proces nagrywania napotykał na rozliczne trudności, głównie spowodowane wewnętrznymi tarciami w zespole. Ówczesna prasa muzyczna przedstawiała Corgana podczas sesji nagraniowych jako tyrana. On sam przyznał, że w tych stwierdzeniach było nieco prawdy, ale dziennikarze nie rozumieli do końca panującej sytuacji. Pojawiły się pogłoski, jakoby miał on sam nagrać wszystkie partie gitary i basu. Ostatecznie nigdy nie potwierdzono, jaki wkład w powstanie albumu mieli poszczególni członkowie; Corgan rzeczywiście powiedział, że sam nagrał większość partii gitarowych, ale tylko ze względu na powiązane z tym zmniejszenie liczby prób koniecznych do uzyskania pożądanego brzmienia. Łącznie produkcja albumu trwała ponad cztery miesiące, a jej budżet przekroczył 250 tysięcy dolarów. Mimo wszystkich problemów z nagraniem, "Siamese Dream" zadebiutował na dziesiątym miejscu w notowaniach magazynu "Billboard", a w samych Stanach Zjednoczonych sprzedano ponad 4 miliony egzemplarzy. Teledyski do piosenek „Today” i „Disarm” bardzo często pojawiały się w MTV, co pozwoliło „Dyniom” osiągnąć popularność także poza USA.
Sukces grupy nie ucieszył wszystkich należących do społeczności alternatywnego rocka. Niektórzy niezależni twórcy szydzili z zespołu, nazywając jego członków karierowiczami już od początku działalności. Przykładowo piosenka grającego indie rocka zespołu Pavement z roku 1994 o nazwie „Range Life” mówi o zespole, wymieniając bezpośrednio jego nazwę, a także raczej obraźliwie go opisując. Stephen Malkmus, wokalista Pavement, stwierdził jednak: „Nigdy nie miałem nic do ich muzyki. Nie podobał mi się tylko ich status”. Były frontman zespołu Hüsker Dü, Bob Mould, nazwał ich „grunge’owymi The Monkees”, zaś chicagowski muzyk i producent Steve Albini napisał zjadliwy list w odpowiedzi na pochlebny zespołowi artykuł. Stwierdził, że „Dynie” były równie alternatywne co REO Speedwagon i zostali stworzeni „przez, z i dla mainstreamu”, a także nazwał ich „stylistycznie adekwatnymi do obecnej sceny college’owej, a i przy tym niespecjalnymi”. Inni, w tym Courtney Love, członkini zespołu Hole (która przed ślubem z Kurtem Cobainem chodziła z Corganem) pochlebnie wyrażali się o zespole.
Rok 1994 przyniósł wydanie przez wytwórnię Virgin kompilacji stron B i innych rzadkich piosenek o nazwie "Pisces Iscariot". Znalazła się ona wyżej niż "Siamese Dream" na liście "Billboardu", zajmując czwarte miejsce. W tym czasie wyprodukowana została również kaseta VHS "Vieuphoria", zawierająca nagrania występów na żywo oraz relacje zza kulis. Po długiej i wyczerpującej trasie promującej wydawnictwa, w skład której weszły występy na Lollapaloozie w roku 1994 oraz festiwalu w Reading rok później, zespół rozpoczął prace nad następnym albumem.
"Mellon Collie and the Infinite Sadness": 1995–1997.
Corgan pracował bez przerwy cały rok i, jak stwierdził w wywiadach, napisał ok. 56 piosenek na nowy album. Następnie „Dynie” powróciły do studia, gdzie razem z producentami Floodem oraz Alanem Moulderem rozpoczęto prace nad płytą, którą Corgan nazwał „"The Wall" dla Generacji X”, porównując ją ze słynnym, podwójnym albumem koncepcyjnym grupy Pink Floyd.
Wynikiem tego był również podwójny album "Mellon Collie and the Infinite Sadness", zawierający 28 piosenek i trwający nieco ponad dwie godziny. Równocześnie wydano wersję winylową, zawierającą trzy płyty, dwie dodatkowe piosenki i różniącą się podziałem oraz kolejnością utworów. Materiał albumu miał przeplatać się w sposób symbolizujący cykl życia i śmierci. Określana przez magazyn "Time" jako ich „do tej pory najambitniejsze i najznakomitsze dzieło”, "Mellon Collie" zadebiutowała w październiku 1995 roku na pierwszym miejscu w rankingu "Billboardu". Ostatecznie album odniósł jeszcze większy sukces niż "Siamese Dream", osiągając w USA status dziewięciokrotnej platyny, co w przypadku podwójnej płyty oznacza sprzedaż 4,5 miliona egzemplarzy wydawnictwa. W ten sposób "Mellon Collie" stała się najlepiej sprzedającą się podwójną płytą dekady, zdobywając dodatkowo siedem nominacji do Nagrody Grammy w roku 1997, w tym za album roku. Ostatecznie jednak zespół wygrał tylko nagrodę za najlepszy utwór hardrockowy (Best Hard Rock Performance); zdobył ją pierwszy singel, „Bullet with Butterfly Wings”. Poza nim album promowały jeszcze cztery piosenki – „1979”, „Zero”, „Tonight, Tonight” oraz „Thirty-Three”. Trzy pierwsze osiągnęły status złotej płyty, a poza „Zero” wszystkie znalazły się na liście 40 najlepiej sprzedających się singli. Wiele z piosenek ostatecznie niewchodzących w skład albumu weszło w skład stron B singli, aby ostatecznie znaleźć się w zestawie"The Aeroplane Flies High". Początkowo, zważywszy na popularność zespołu, wytwórnia Virgin Records planowała ograniczyć nakład zestawu do 200 tysięcy kopii, jednak ze względu na ogromny popyt wkrótce wyprodukowała ich więcej.
W 1996 roku wyruszyły na długą, ogólnoświatową trasę promującą "Mellon Collie". Ówczesny wygląd Corgana – ogolona głowa, czarna koszulka z długimi rękawami i napisem „Zero” oraz srebrne spodnie – dla wielu stał się ikoniczny. W tym samym roku zespół gościnnie wystąpił w odcinku "The Simpsons" o nazwie „Homerpalooza”. Dzięki częstej obecności teledysków grupy w MTV, zdobyciu kilku z najważniejszych nagród przemysłu muzycznego oraz świetnej sprzedaży koszulek „Zero”, także w centrach handlowych, „Dynie” były w tamtym okresie jednym z najpopularniejszych zespołów. Rok ten ciężko było jednak nazwać jednoznacznie pozytywnym dla zespołu. W maju The Smashing Pumpkins grali w Point Theatre w irlandzkim Dublinie. Sala była mocno przepełniona i mimo wielokrotnych próśb członków o zaprzestanie pogowania, siedemnastoletnia Bernadette O’Brien poniosła śmierć w wyniku zmiażdżenia. Koncert zakończono przed czasem, a występ, jaki zespół miał dać następnego dnia w Belfaście został odwołany z szacunku dla zmarłej fanki. Mimo wypowiedzi Corgana o minięciu czasu pogowania, zespół nadal organizował darmowe koncerty przez resztę trasy.
Inna, tym razem dotycząca bezpośrednio zespołu tragedia miała miejsce 11 czerwca. Towarzyszący w trasie keybordzista Jonathan Melvoin wraz z Chamberlinem przedawkowali heroinę w pokoju hotelowym w Nowym Jorku. Melvoin nie przeżył, a Chamberlina aresztowano za posiadanie narkotyków. Kilka dni później zespół ogłosił wyrzucenie Chamberlina ze składu ze względu na ten incydent. „Dynie” zdecydowały się dokończyć trasę z zastępcami na miejsca perkusisty i klawiszowca. Corgan stwierdził po jakimś czasie, że była to najgorsza decyzja w historii zespołu, na której ucierpiała zarówno ich muzyka, jak i reputacja. W międzyczasie w wywiadach członkowie zaznaczali, że "Mellon Collie" to ich ostatnie konwencjonalne wydawnictwo oraz że granie czystego rocka zaczynało być nużące. James Iha pod koniec 1996 roku powiedział: „Przyszłość tkwi w muzyce elektronicznej. Naprawdę granie tylko rocka robi się nudne.”
"Adore", "Machina" i rozpad: 1998–2000.
Po wydaniu "Mellon Collie" „Dynie” stworzyły kilka piosenek wchodzących w skład różnych kompilacji. Wydany na początku 1997 roku do filmu "Zagubiona autostrada" utwór „Eye” opierał się niemal wyłącznie na instrumentach elektronicznych, sygnalizując tym samym drastyczne zmiany stylistyczne w porównaniu do wcześniejszej twórczości zespołu. Jak stwierdził wówczas Corgan, chodziło o zmianę centrum zainteresowania i odejście od klasycznego rockowego formatu gitary-gitara basowa-perkusja. W tym samym roku zespół nagrał piosenkę „The End is the Beginning is the End”, która znalazła się na ścieżce dźwiękowej do filmu "Batman &amp; Robin". Przy perkusji zasiadł Matt Walker, zaś piosenka stylistycznie przypominała „Bullet With Butterfly Wings”, a jednocześnie słychać w niej było inspiracje elektroniczne. Utwór otrzymał Nagrodę Grammy w tej samej kategorii co wcześniej „Bullet..”. Corgan stwierdził, że piosenka reprezentowała styl, którego w przyszłości można będzie się spodziewać od zespołu. Mimo tego ich następna płyta zawierała w sobie także kilka utworów gitarowych.
Wydana w 1998 roku "Adore", nagrana po rozwodzie Corgana i śmierci jego matki, niosła ze sobą znaczącą zmianę stylu w porównaniu do wcześniejszego gitarowego rocka, podążając w stronę muzyki elektronicznej. Album, nagrany przy pomocy zastępczych pałkarzy oraz automatów perkusyjnych, niósł ze sobą także znacznie mroczniejsze niż poprzednio brzmienie. Grupa zmieniła także swój image, odrzucając swój uprzedni, alternatywny styl i zamieniając go na bardziej stonowany. "Adore" otrzymała w większości pochlebne recenzje i nominację do Nagrody Grammy za najlepszy album alternatywny (Best Alternative Music Performance). Mimo tego do końca roku w Stanach Zjednoczonych sprzedano zaledwie 830 tysięcy egzemplarzy albumu, co uznano za ogromny zawód. Za granicami kraju wyniki sprzedaży było dużo lepsze, rozeszło się tam trzy razy więcej sztuk. 30 czerwca 1998 zespół ruszył w trasę promującą "Adore", w skład której weszło siedemnaście występów charytatywnych w piętnastu miastach w Ameryce Północnej. Po każdym występie zespół przekazywał całość wpływów ze sprzedaży biletów na rzecz miejscowej organizacji charytatywnej. Łącznie suma datków wyniosła 2,8 miliona dolarów. Co więcej, członkowie grupy zapłacili z własnych kieszeni za wszystkie wydatki związane z trasą.
W roku 1999, zespół zaskoczył fanów ponownie rekrutując będącego po odwyku Jimmy’ego Chamberlina i ruszając z nim w krótką trasę nazwaną „The Arising”, na której prezentował zarówno nowy, jak i klasyczny repertuar. Skład w starej formie nie przetrwał jednak długo; we wrześniu, podczas nagrywania materiału na nowy album "Machina/The Machines of God", grupę opuściła Wretzky. Jej miejsce podczas trasy „Sacred and Profane” zajęła była basistka grupy Hole, Melissa Auf der Maur. Wystąpiła ona także w towarzyszących promujących wydawnictwo teledyskach. "Machina", wydana w 2000 roku, początkowo promowana była jako powrót „Dyń” do bardziej tradycyjnego rockowego brzmienia w porównaniu do gotyckiego, elektronicznego albumu "Adore". Album zadebiutował na trzecim miejscu w notowaniu "Billboardu", ale szybko zniknął z listy i obecnie osiągnął jedynie status złotej płyty. Dziennikarz muzyczny, Jim DeRogatis, opisał album jako jeden z najlepszych w karierze zespołu, stwierdzając, że jego niska sprzedaż, zwłaszcza w porównaniu do panującego wówczas teen popu to twardy dowód na to, że alternatywny rock ani trochę nie przyciąga do siebie nowej fali słuchaczy.
23 maja 2000 w wywiadzie na żywo dla KROQ-FM, stacji radiowej z Los Angeles, Billy Corgan ogłosił rozpad zespołu pod koniec roku, poprzedzony nowymi nagraniami oraz trasą koncertową. Ostatnie wydawnictwo grupy nosiło nazwę "Machina II/The Friends &amp; Enemies of Modern Music". Zostało wydane we wrześniu w ograniczonym nakładzie na winylu. Powstało zaledwie 25 ręcznie ponumerowanych egzemplarzy, z których większą część otrzymali sami członkowie zespołu oraz ich znajomi. Pozostałe trafiły do najaktywniejszych osób należących do sieciowej społeczności fanów „Dyń”. Dostali oni także pozwolenie na rozpowszechnianie ich w Internecie, a także potrzebne do tego instrukcje. Wydawnictwo składało się z 3 EPek oraz podwójnego albumu. "Machinę II" wydała stworzona przez Corgana wytwórnia Constantinople Records. Było to spowodowane odmową wytwórni Virgin na darmowe przesłanie wydawnictwa każdemu, kto kupił "Machinę", co zaproponowała grupa. W wyniku tego Corgan postanowił wydać je na własną rękę, 22 grudnia 2000. W ten sposób "Machina II" stała się jedynym wydawnictwem wchodzącym w skład oficjalnej dyskografii zespołu, które nie zostało wydane przez żadną wytwórnię należącą do EMI.
2 grudnia 2000 The Smashing Pumpkins wystąpili na pożegnalnym koncercie w tym samym chicagowskim klubie, w którym dwanaście lat wcześniej rozpoczęli swoją karierę. Podczas czterogodzinnego występu zespół zagrał 35 piosenek stanowiących przekrój przez całą twórczość grupy, zaś widzowie dostali za darmo nagranie pierwszego koncertu, "Live at Cabaret Metro 10-5-88". Z koncertem zbiegło się wydanie ostatniego singla, „Untitled”.
Po rozpadzie: 2001–2004.
W roku 2001 wydano zbiór największych hitów zespołu, "Rotten Apples". Jego limitowana edycja zawierała dodatkową płytę o nazwie "Judas Ø", zawierającą strony B oraz rzadkie piosenki. W tym samym czasie światło dzienne ujrzała kolekcja teledysków zespołu na płycie DVD, zawierająca wszystkie klipy zespołu promujące twórczość od "Gish" do "Machiny", a także niewydany wcześniej materiał. "Vieuphoria" została wydana na DVD w roku 2002, jednocześnie z wydaniem audio o nazwie "Earphoria", wcześniej wysłanym tylko do stacji radiowych.
Billy Corgan i Jimmy Chamberlin w 2001 weszli w skład nowego projektu pierwszego z nich, supergrupy Zwan. Ich jedyny album, "Mary Star of the Sea", otrzymał pochlebne recenzje, ale po odwołaniu występów na kilku festiwalach Corgan w 2003 roku ogłosił rozpad zespołu z nieokreślonych przyczyn. W roku 2001 Corgan wziął udział w trasie koncertowej zespołu New Order, użyczając także wokali na ich pierwszej po reaktywacji płycie, "Get Ready". Październik 2004 przyniósł wydanie pierwszej książki Corgana, zbioru poetyckiego "Blinking with Fists". W czerwcu 2005 nagrał on solowy album "TheFutureEmbrace". Wydawnictwo spotkało się z mieszaną reakcją krytyków, a wyniki jego sprzedaży były bardzo niskie. Album promował tylko jeden singel, „Walking Shade”.
Perkusista Jimmy Chamberlin, również wchodzący w skład Zwan, założył także własny zespół łączący rock alternatywny z jazz fusion o nazwie The Jimmy Chamberlin Complex. Jedyny album grupy, "Life Begins Again", został wydany w roku 2005. Corgan wystąpił gościnnie w utworze „Lokicat”. James Iha został gitarzystą zespołu A Perfect Circle, biorąc udział w trasie promującej album "Thirteenth Step", a następnie nagrywając z grupą płytę "eMOTIVe". Udzielał się także w Team Sleep oraz Vanessa and the O’s. Następnie zajmował się prowadzeniem wytwórni Scratchie Records. D’arcy Wretzky nie udzielała wywiadów ani nie zabierała publicznie głosu od opuszczenia zespołu w roku 1999. 25 stycznia 2000 została aresztowana za posiadanie kokainy, ale uniknęła kary biorąc udział w programie prewencyjnym przeznaczonym dla osób po raz pierwszy przyłapanych na posiadaniu narkotyków.
Podczas tego okresu Corgan był przeciwny odrodzeniu zespołu, choć po rozpadzie Zwan stwierdził: „Sądzę, że moje serce wciąż biło dla Smashing Pumpkins [...]. Wydaje mi się, że naiwnością z mojej strony było łudzenie się, że mogę znaleźć coś, co będzie dla mnie znaczyć równie wiele”. 17 lutego 2004 Corgan umieścił na swoim blogu wiadomość, w której nazwał Wretzky „nikczemną narkomanką”, winiąc Ihę za rozpad zespołu. 3 czerwca dodał także, że „ogrom bólu [sprawionego przez Ihę] może się równać tylko ogromowi mojej wdzięczności”. Iha odpowiedział na stwierdzenia Corgana, mówiąc: „Nie, to nie przeze mnie zespół się rozpadł. Jedyną osobą, która mogła to spowodować, jest Billy.”
Reaktywacja: 2005–2008.
21 czerwca 2005, w dniu wydania swojego solowego albumu "TheFutureEmbrace", Corgan zamieścił całostronne ogłoszenie w "Chicago Tribune", w którym ogłosił swoje plany odrodzenia grupy. Jak napisał: „Już od roku trzymałem to w tajemnicy, tajemnicy, której chciałem dochować. Ale teraz chcę, abyście byli pośród pierwszych osób, które dowiedzą się o moich zamiarach na odnowienie i wskrzeszenie The Smashing Pumpkins. Chcę odzyskać swój zespół, a razem z nim moje piosenki, a razem z nimi moje marzenia”. We wrześniu Jimmy Chamberlin, wówczas znajdujący się w Europie ze swoim zespołem, potwierdził reaktywację grupy, a także powiadomił o planowanej trasie w przyszłym roku, a następnie możliwym nagraniu płyty. Luty 2006 przyniósł wiadomość o podpisaniu przez Corgana i Chamberlina kontraktu z Front Line Management, zaś Melissa Auf der Maur potwierdziła pracę duetu nad nowym materiałem.
20 kwietnia 2006 na oficjalnej stronie „Dyń”, www.smashingpumpkins.com, potwierdzono reaktywację grupy: „To już oficjalna wiadomość. The Smashing Pumpkins obecnie tworzą piosenki na ich nadchodzący album, pierwszy od 2000 roku”. Później ta sama strona podała informację, że producentem nowej płyty będzie Roy Thomas Baker, który piastował tę funkcję przy nagrywaniu wielu albumów grupy Queen, w tym "A Night at the Opera". Chamberlin podał jednak 20 października na swoim blogu w serwisie MySpace, że zespół zakończył współpracę z Bakerem, zaś jego miejsce zajął Terry Date, który wcześniej pracował m.in. z grupami Deftones, Pantera i Soundgarden.
Corgan i Chamberlin potwierdzili swoją obecność w zreaktywowanym zespole, ale wciąż niejasna była obecność reszty byłych członków grupy. W kwietniu 2007 Iha i Auf der Maur niezależnie od siebie zaprzeczyli swojemu udziałowi w projekcie. Pierwszy występ The Smashing Pumpkins od 2000 roku miał miejsce 22 maja 2007 w Paryżu. Ujawniono tam tożsamość nowych członków grupy – okazali się nimi być gitarzysta Jeff Schroeder i basistka Ginger Reyes. W tym samym miesiącu ukazał się pierwszy singel z nowej płyty, Tarantula. 7 lipca zespół wziął udział w koncercie Live Earth w New Jersey. Trzy dni później w sprzedaży znalazł się nowy album zespołu, "Zeitgeist", wydany przez Reprise Records, debiutując na drugim miejscu w zestawieniu magazynu "Billboard".
W styczniu 2008 roku zespół wydał EPkę "American Gothic", w skład której weszły cztery utwory. W Stanach Zjednoczonych miała ona premierę w sklepie internetowym iTunes, podczas gdy w innych krajach można było ją nabyć na płycie CD. Jeszcze przed premierą Chamberlin ujawnił, że członkowie grupy po zakończeniu trasy koncertowej wracają do studia, aby nagrać nowy album. W październiku 2008 grupa wydała singel noszący tytuł „G.L.O.W”. Utwór został wydany poprzez serwis iTunes razem z „Superchrist”. Na początku roku 2009 grupa udostępniła fanom do darmowego pobrania kolejny nowy singiel noszący tytuł „FOL” (w skrócie „Feel Our Love”).
Odejście Chamberlina i Teargarden by Kaleidyscope: 2009–teraz.
20 marca 2009 roku na oficjalnej stronie zespołu pojawiła się informacja dotycząca odejścia perkusisty, Jimmy’ego Chamberlina. Perkusista wyjaśnił, iż odejście z zespołu „jest dla mnie pozytywnym ruchem naprzód. Nie mogę dłużej skupiać swej całej energii na coś czego w pełni nie posiadam. Nie będę udawał, że tkwię w czymś, w czym nie jestem”. Chamberlin zaznaczył, że odejście odbyło się w pokojowym nastroju „Jestem zadowolony, że Corgan zdecydował się dalej tworzyć pod tą samą nazwą. To jego prawo”. Corgan w późniejszym wywiadzie dla Rolling Stone przyznał, że zwolnił perkusistę. 19 czerwca Corgan ogłosił, że jego miejsce zajmie 19-letni Mike Byrne.
Następnym albumem „Dyń” było "Teargarden by Kaleidyscope". Pierwszy kawałek „A Song for a Son” został wydany w grudniu 2009 roku. W marcu 2010 roku Ginger Pooley oficjalnie odeszła z zespołu. Jako powód podała chęć zajęcia się swoją rodziną i nowo narodzonym dzieckiem. Pomimo iż Lisa Harritton (keyboardzistka) oficjalnie nie opuściła zespołu, Corgan ogłosił przesłuchanie zarówno na basistkę jak i keyboardzistkę. W maju na oficjalnej stronie zespołu pojawiła się informacja, że nową basistką zespołu została Nicole Fiorentino.
Styl i inspiracje.
Na kierunek, w jakim zmierzała muzyka grupy, dominujący wpływ miał Corgan – gitarzysta, główny wokalista i autor większości piosenek. Jak napisał dziennikarz Greg Kot: „Muzyka The Smashing Pumpkins nie byłaby taka, jaka jest, bez jego ambicji i wizji, a także słynnych już mocno nadłamanych relacji z jego rodziną, znajomymi i pozostałymi członkami grupy”. Melissa Auf der Maur powiedziała na wieść o odrodzeniu zespołu, że „Wszyscy wiedzą o tym, że Billy nie potrzebuje wielu ludzi do nagrania płyty „Dyń”, starczy mu Jimmy [Chamberlin] – a jego ma na pokładzie”. Wiele nierzadko bardzo emocjonalnych tekstów Corgana zdaje się mieć na celu katharsis autora, na co wskazują liczne osobiste odwołania, jak i oskarżenia skierowanie do niego samego i bliskich. Nie wszystkim krytykom przypadło to do gustu; wielu oskarżało Corgana o zbytnią ezoteryczność i wyrzucanie pustego gniewu. Słynny stał się tekst Jima DeRogatisa dla "Chicago Sun-Times", w którym stwierdził, że teksty Corgana zbyt często brzmią jak „niedojrzała poezja”, choć uznał za postęp te zawarte na "Adore" i "Machinie".
The Smashing Pumpkins zawdzięczali swoje charakterystyczne brzmienie w epoce przed "Adore" nakładaniu wielu ścieżek gitarowych na siebie podczas nagrywania piosenek. Flood, współproducent "Mellon Collie and the Infinite Sadness" nazwał tę metodę „overdubbingową armią gitar Pumpkinsów”. Już na "Gish" niektóre fragmenty piosenek zostały nagrane w ten sposób, ale dopiero przy produkcji "Siamese Dream" Corgan zaczął na poważnie odkrywać możliwości dawane przez overdubbing; jak przyznał, sam utwór „Soma” zawiera 40 nagranych na sobie ścieżek gitarowych. Lider zespołu zdawał sobie sprawę z tego, że zagranie dużej części piosenek na żywo przy zachowaniu ich studyjnej jakości będzie bardzo trudne czy wręcz niemożliwe (co doprowadziło do drastycznych zmian w wersjach koncertowych wielu utworów), ale uzasadnił to pytaniem: „Kiedy musisz zmierzyć się ze stworzeniem trwałej, reprezentatywnej wersji piosenki, czemu nie obdarzysz jej swoją największą możliwą wizją?”. Użycie tego typu brzmienia wzięło się z miłości Corgana do zespołów z lat 70. grających rock stadionowy: Queen, Boston oraz Electric Light Orchestra, a także shoegazera, nurtu powstałego w brytyjskim rocku alternatywnych w latach 80. i wczesnych 90., polegającym na nagromadzeniu warstw dźwięków gitary dla uzyskania charakterystycznego efektu. Z tego także powodu początkowo zatrudnił w roli producenta "Mellon Collie" Alana Mouldera, wcześniej wielokrotnie współpracującego z zespołami shoegazerowymi, m.in. My Bloody Valentine, Ride, czy Slowdive.
Jak wiele ówczesnych zespołów alt-rockowych, The Smashing Pumpkins często stosowali nagłe zmiany w dynamice i głośności piosenki. Corgan przyznał się w tym aspekcie do inspiracji "Zen Arcade", albumem grupy Hüsker Dü. Frontman powiedział również, że spodobała mu się idea tworzenia swoimi piosenkami alternatywnego wszechświata, gdzie dźwięk mówi słuchaczowi „witamy w Pumpkinlandzie, tak to brzmi na Planecie Pumpkin”. Nacisk na tego typu atmosferę uległ zmianie wraz z wydaniem "Adore", promowanej jako „mroczna, nocna muzyka”, a następnie "Machiny" i "Machiny II", albumów koncepcyjnych, opowiadających o fikcyjnym zespole rockowym.
„Dynie” czerpały również inspiracje z wielu innych gatunków, niekoniecznie docenianych przez ówczesnych krytyków. Corgan szczególnie otwarcie wyrażał uznanie dla muzyki heavymetalowej, nazywając Dimebaga Darrella z Pantery swoim ulubionym ówczesnym gitarzystą. Na stwierdzenie jednego z przeprowadzającego wywiad z Corganem i Ihą, że „Smashing Pumpkins to jedna z tych grup, które przyznały się do inspiracji heavy metalem” oraz że „byli wśród pierwszych alt-rockowców mówiących o Ozzym Osbourne’ie czy Black Sabbath inaczej niż pogardliwie”. W odpowiedzi lider „Dyń” zaczął wyrażać swój zachwyt albumami "Master of Reality" Black Sabbath i "Unleashed in the East" Judas Priest. Piosenka „Zero”, która, jak powiedział Iha, kojarzy mu się z drugim z powyższych zespołów, to przykład brzmienia, jakie członkowie grupy sami nazwali „cybermetalem”. Postpunkowe i grające rock gotycki zespoły, m.in. Joy Division/New Order, Bauhaus, The Cure, czy Depeche Mode również miały spory wpływ na muzykę The Smashing Pumpkins, a covery ich utworów często były wykonywane przez grupę, także jako nagrania studyjne. We wczesnych nagraniach widoczne są także częste odwołania do rocka psychodelicznego. Według Corgana „To było dla „Dyń” zwyczajowe, nikt wtedy tak naprawdę nie lubił głośnych gitar czy muzyki psychodelicznej, więc, rzecz jasna, to było dokładnie to, co musieliśmy robić”. Frontman przyznał także, że słynny „dyniowy akord” („Pumpkin chord”; G# na jedenastym progu gitary naprzemiennie z pustą struną e6), użyty jako podstawowy m.in. w „Cherub Rock” i „Drown”, tak naprawdę po raz pierwszy został wykorzystany przez Jimiego Hendriksa. Jako wczesne inspiracje, Corgan wymieniał także m.in. Cream, The Stooges i Blue Cheer.
Z kolei sama grupa jest nazywana źródłem inspiracji przez relatywnie niewiele zespołów. W roku 2001 dziennikarz Greg Kot napisał, że: „Podczas gdy Nirvana doprowadziła do powstania niezliczonych mini-Nirvan, twórczość „Dyń” pozostała swego rodzaju bezludną wyspą”. Mimo tego wpływ The Smashing Pumpkins na swoją twórczość zaznacza m.in. Nelly Furtado i członkowie My Chemical Romance; ich wokalista Gerard Way, przyznał, że w rozwoju swojej kariery wzorują się na „Dyniach”, co dotyczy także teledysków. Członkowie grupy Kill Hannah z rodzinnego Chicago znają Corgana osobiście, a ich wokalista Mat Devine zaznacza podobieństwo obu zespołów do siebie pod względem różnorodności repertuaru.
Teledyski.
The Smashing Pumpkins chwalono za „jedne z najbardziej uderzających i zapadających w pamięć teledysków lat 90.” i posiadanie „klipów doskonałych z całkowicie artystycznego punktu widzenia zamiast zwyczajnych reklamówek mających na celu sprzedaż albumu”. "Testimony: 20 Years of Rock on MTV", wyemitowany w 2001 roku specjalny program z okazji rocznicy powstania MTV, zaliczył „Dynie”, razem z Nine Inch Nails, do grona zespołów traktujących teledyski jak sztukę w latach 90. Corgan powiedział: „Zasadniczo sprzeciwialiśmy się pomysłom tworzenia tego, co ja nazywam klasycznym teledyskiem dla MTV, czyli mnóstwo skaczących ludzi i tak dalej”. Zespół pracował z uznanymi w branży reżyserami, m.in. Kevinem Kerslake’em („Cherub Rock”), Samuelem Bayerem („Bullet with Butterfly Wings”) i, najczęściej, duetem składającym się z Jonathana Daytona i Valerie Faris („Rocket”, „1979”, „Tonight, Tonight”, „The End is the Beginning is the End”, „Perfect”). Corgan, często mający znaczący wpływ na koncept teledysków, powiedział o tych ostatnich: „Moje [początkowe] wersje są zawsze mroczniejsze, a oni w końcu wmawiają mi zrobienie czegoś grzeczniejszego i delikatniejszego”. Klipy do „Today”, „Rocket” i „1979” przedstawiały obraz życia amerykańskiej klasy średniej, nieco wyolbrzymiając ukazane w nich problemy. Teledyski unikały przy tym dosłownej interpretacji tekstu piosenki, co sprawiło, że klip do „Thirty-Three”, zawierający obrazy blisko związane z tekstem, został odebrany jako celowe odejście od dawnego stylu.
W latach 90. zespół był nominowany do kilku nagród MTV Video Music Awards; w roku 1996 klipy do piosenek „Tonight, Tonight” i „1979” zdobyły ich łącznie siedem, w tym najważniejszą z nich, za najlepszy teledysk, która przypadła pierwszemu z nich. Rok później został on nominowany do Nagrody Grammy w tej samej kategorii. Fani reagowali równie entuzjastycznie, co Corgan, który, mówiąc o teledysku do „Tonight, Tonight”, skwitował stwierdzeniem: „Chyba nigdy nie wywołaliśmy u ludzi [takiej reakcji]... Zdaje się, że to ich po prostu ruszyło”.

</doc>
<doc id="174282" url="https://pl.wikipedia.org/wiki?curid=174282" title="The Piper at the Gates of Dawn">
The Piper at the Gates of Dawn

The Piper at the Gates of Dawn – pierwszy album brytyjskiej grupy rockowej Pink Floyd z 1967 roku.
Historia.
Płytę nagrano w 1967 roku w EMI Abbey Road Studios w Londynie, a ukazała się 5 sierpnia tego samego roku. Produkcją kierował Norman Smith, całość zrealizował Peter Bown, a zdjęcia na okładkę wykonał Vic Singh. Tytuł albumu został zaczerpnięty z baśni Kennetha Grahama "Wind in the willows" (w Polsce znanej pod tytułem "O czym szumią wierzby"), w której jeden z rozdziałów nosił taki właśnie tytuł. Album przez siedem tygodni znajdował się na liście 20 najlepiej sprzedających się płyt w Wielkiej Brytanii, docierając najwyżej na szóste miejsce. Po wydaniu płyty i krótkich wakacjach, 13 września Pink Floyd wyjechali w trasę koncertową, rozpoczynając od występów w Kopenhadze, następnie w Irlandii, po czym nastąpiło krótkie tournée po Wielkiej Brytanii na przełomie września i października. 12 października zespół wystąpił w Oude Ahoy Club w Rotterdamie. Całość występu została zarejestrowana przez bootlegerów. W wersji CD materiał ten ukazał się w 1989 roku wydany przez włoską firmę „Bulldog”.
Po serii koncertów w Europie, 24 października Pink Floyd udali się w swą pierwszą podróż – tournée po Stanach Zjednoczonych.
Koncerty okazały się jednak całkowitym niepowodzeniem, a „Piper...” nie wszedł nawet do „TOP 100” magazynu „Billboard”. Wobec oczywistego niepowodzenia planowane koncerty zostały odwołane i zespół powrócił do Anglii.
W 2003 album został sklasyfikowany na 347. miejscu listy 500 albumów wszech czasów magazynu Rolling Stone.

</doc>
<doc id="174283" url="https://pl.wikipedia.org/wiki?curid=174283" title="Związek na rzecz Demokracji w Białorusi">
Związek na rzecz Demokracji w Białorusi

Związek na rzecz Demokracji w Białorusi (ZDB) (biał. cyr. Зьвяз на карысць Дэмакратыі ў Беларусі, biał. łac. "Źviaz na karysć Demakratyi ŭ Biełarusi") – stowarzyszenie zarejestrowane w 2004 r. w Warszawie, zrzeszające młodych białoruskich opozycjonistów mieszkających w Polsce oraz Polaków interesujących się białoruską tematyką. Istnieją także trzy regionalne koła ZDB: w Krakowie (kierownik Viktar Ivanoŭ), Poznaniu (kier. Vital Voranaŭ), Łodzi (kier. Janusz Wdzięczak) i Wrocławiu (kier. Vital Valuk).
Związek powstał w związku z narastającą brutalizacją na Białorusi. Celem jest integracja środowisk białoruskich w Polsce oraz ich polskich zwolenników w celu szerszego informowania świata o sytuacji na Białorusi, wspieranie niezależnych organizacji na Białorusi, działanie na rzecz przemian demokratyczno-społecznych na Białorusi oraz współdziałanie z organizacjami praw człowieka w kwestii przestrzegania tych praw w Republice Białoruś.
ZDB, zgodnie z uchwalonym 10 listopada 2004 r. programem działalności, podejmuje następujące przedsięwzięcia:
Poza tym Związek na rzecz Demokracji na Białorusi przewiduje specjalne zaakcentowanie kilku dni w roku poprzez pikiety, manifestacje i akcje promocyjne:

</doc>
<doc id="174290" url="https://pl.wikipedia.org/wiki?curid=174290" title="Mięta">
Mięta

Mięta ("Mentha" ) – rodzaj roślin z rodziny jasnotowatych ("Lamiaceae"). W zależności od ujęcia taksonomicznego (stopnia uwzględnienia taksonów mieszańcowych, częstych w tym rodzaju) należy tu od ok. 18–19 do 24 gatunków. Zasięg rodzaju obejmuje wszystkie kontynenty z wyjątkiem Antarktydy i Ameryki Południowej (aczkolwiek na tej drugiej obecne są jako introdukowane). Rośliny te rosną na różnych siedliskach, najczęściej wilgotnych lub mokrych, ale też na suchych stepach. 
Mięty używane są jako zioła o specyficznym, miętowym aromacie, w kuchni, ale także w ziołolecznictwie. W Ameryce stosowany był tamtejszy gatunek – "M. canadensis". W Starożytnym Rzymie głównie mięta nadwodna "M. aquatica". Współcześnie największe znaczenie użytkowe mają: mięta zielona "M. spicata", mięta wonna "M. suaveolens", mięta pieprzowa "M. × piperita", mięta długolistna "M. longifolia", mięta polej "M. pulegium". Jako roślina ozdobna na skalniakach uprawiana bywa mięta Requiena "M. requienii".
Rozmieszczenie geograficzne.
Rośliny z tego rodzaju najbardziej zróżnicowane są w Europie (10 gatunków), Azji i Afryce, ale też 6 gatunków obecnych jest w Australii, jeden w Nowej Zelandii i jeden w Ameryce Północnej. Liczne gatunki i mieszańce rozprzestrzenione zostały na świecie i zdziczały na różnych obszarach. 
Systematyka.
Rodzaj z rodziny jasnotowatych ("Lamiaceae" Lindl.) w obrębie której zaliczany jest do podrodziny "Nepetoideae", plemienia "Mentheae" i podplemienia "Menthinae".
W obrębie rodzaju gatunki klasyfikowane są do czterech sekcji: "Eriodontes", "Mentha", "Pulegium" i "Tubulosae".
Nazewnictwo.
Nazwa rodzaju "Mentha" pochodzi z greckiego od imienia nimfy Menthe (Mente, Minto, Minta, Minte), zamieszkującej Podziemie i będącej kochanką Hadesa. Ten chcąc ją uchronić przed zazdrością i prześladowaniami Persefony (żony) zamienił nimfę w roślinę miętę.

</doc>
<doc id="174291" url="https://pl.wikipedia.org/wiki?curid=174291" title="Bierzgłowo">
Bierzgłowo

Bierzgłowo (niem. "Birgelau") – wieś w Polsce położona w województwie kujawsko-pomorskim, w powiecie toruńskim, w gminie Łubianka, około 19 km na północny zachód od Torunia.
Historia.
W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 264 mieszkańców. Jest dziewiątą co do wielkości miejscowością gminy Łubianka.
Ochotnicza Straż Pożarna.
Ochotnicza Straż Pożarna w Bierzgłowie została założona w 1953 roku. Męska drużyna strażacka była siedem razy mistrzem powiatu toruńskiego oraz cztery razy mistrzem województwa kujawsko-pomorskiego. W 2003 na Krajowych Zawodach Pożarniczych w Toruniu Druhowie zajęli 12. miejsce, w 2007 roku w Płocku 11. miejsce, w 2011 roku w Koninie 14. miejsce, a w 2015 w Polanicy-Zdroju 9. miejsce. 
Turystyka.
Przez wieś prowadzi turystyczny szlak niebieski (o długości 20 km) Zamek Bierzgłowski – Bierzgłowo – Słomowo – Siemoń – Raciniewo – Unisław

</doc>
<doc id="174302" url="https://pl.wikipedia.org/wiki?curid=174302" title="Royal Navy">
Royal Navy

Royal Navy (ang. Królewska Marynarka Wojenna) – marynarka wojenna Wielkiej Brytanii, najstarsza zorganizowana siła zbrojna Zjednoczonego Królestwa.
Od roku 1692 aż do początków II wojny światowej była największą i najpotężniejszą flotą wojenną świata. To właśnie Royal Navy Wielka Brytania zawdzięcza pozycję mocarstwa, jaką miała w XIX wieku. Obecnie Royal Navy jest najsilniejszą marynarką wojenną spośród państw Europy i jedną z najnowocześniejszych na świecie.
Historia.
Od początków państwowości na Wyspach Brytyjskich marynarka odgrywała rolę głównej siły obronnej i zaczepnej Anglii, Wielkiej Brytanii i w końcu Imperium Brytyjskiego. Wyspy Brytyjskie oddzielone są od lądu stałego kanałem La Manche, którego szerokość w najwęższym miejscu wynosi około 32 kilometrów i każdy, kto chciałby dokonać agresji Wysp, musiał brać ten fakt pod uwagę. Zdobycie przewagi na morzu przez potencjalnych przeciwników oznaczałoby dla mieszkańców Wysp zagrożenie ich szlaków komunikacyjnych ze światem.
Anglia (lata 800 do 1692).
Pierwsza flota wojenna powstała w królestwie angielskim już w IX wieku za panowania Alfreda Wielkiego, lecz po krótkim czasie poszła w rozsypkę. Po podboju Anglii przez Normanów królowie normańscy rozpoczęli budowę floty od założenia portów w Hastings, New Romney, Hythe, Dover i Sandwich oraz ustanowienia stanowiska ich nadzorcy. System ten zdawał egzamin za czasów Plantagenetów, jednak w okresie późniejszym okazał się mało skuteczny.
Pierwszą reformę systemu normańskiego i rozbudowę "Navy Royal" (ówczesna nazwa Royal Navy) przeprowadzono w wieku XVI za czasów Henryka VIII. Pierwszy sprawdzian bojowy flota Henryka VIII przeszła w nierozstrzygniętej bitwie w cieśninie Solent, oddzielającej wyspę Wight od Anglii w 1545. Dwa lata później, po śmierci króla, Navy Royal liczyła 58 okrętów różnych typów.
W 1588 doszło do nieudanej próby inwazji Anglii przez Hiszpanów. Licząca 130 okrętów Wielka Armada króla Filipa II wypłynęła w kierunku Anglii, niosąc na pokładzie armię liczącą ok. 30 tys. żołnierzy. Na kanale La Manche miała spotkać się z kolejną grupą okrętów płynących z hiszpańskich Niderlandów. Splot szczęśliwych wypadków (sztorm na kanale La Manche, rozruchy w Niderlandach) i determinacja marynarzy Royal Navy ocaliły Anglię, a w dalszym okresie pozwoliły na przeniesienie wojny na wody Atlantyku i atakowanie hiszpańskich statków handlowych kursujących między koloniami a Hiszpanią.
Od czasów Elżbiety I datuje się stopniowy wzrost potęgi Royal Navy.
1692–1914.
Trudno jednak mówić o istnieniu stałej floty wojennej Anglii aż do połowy XVII wieku, gdy kontrolę nad Fleet Royal przejął brytyjski parlament. Była to druga ważna reforma Royal Navy, przeprowadzona przez admirała Roberta Blake’a za rządów Olivera Cromwella. W przeciwieństwie do oddziałów armii lądowej, składających się z oddziałów pro- i antyrojalistycznych, marynarka otrzymała jednolite dowództwo.
Między rokiem 1692 a 1914 Royal Navy była najsilniejszą flotą wojenną na świecie. Jedyną poważną porażką, jaką na przestrzeni tego okresu poniosła Royal Navy, była bitwa pod Chesapeake z flotą francuską w roku 1781. Rewanż ze strony Royal Navy nastąpił ćwierć wieku później pod Trafalgarem, gdzie mniejsza flota brytyjska pokonała połączone siły francusko-hiszpańskie.
Na przestrzeni całego XIX wieku Royal Navy była główną siłą pozwalającą na utrzymanie Imperium Brytyjskiego w całości. Do jej zadań w czasie pokoju należało zwalczanie piractwa, a po wprowadzeniu prawodawstwa zakazującego handlu niewolnikami również nadzorowanie przestrzegania zakazu.
Warunki służby w Royal Navy były ciężkie, nawet w porównaniu do ówczesnych standardów życiowych. Surowa dyscyplina, obejmująca kary chłosty i przeciągania pod stępką okrętu, nie zachęcała do zaciągania się w jej szeregi. W tej sytuacji wprowadzono prawo pozwalające na organizowanie przymusowych zaciągów, co prowadziło częstokroć do porywania mężczyzn i wcielania ich siłą w szeregi załóg. W XVIII wieku służby werbunkowe Royal Navy współpracowały z gangami, które upijały, przekupywały i dostarczały przyszłych marynarzy na pokłady okrętów. Zdarzały się nawet przypadki porywania dzieci. Szczyt tej działalności miał miejsce pod koniec wieku XVIII i na początku XIX; dochodziło do incydentów zatrzymywania przez okręty Royal Navy statków innych bander oraz przeszukiwania portów amerykańskich w poszukiwaniu zbiegów. W przypadku odnalezienia byli oni zabierani na pokład jednostek brytyjskich. We wczesnych latach 1800. uprowadzono w ten sposób siłą około 6000 obywateli amerykańskich, co było jedną z przyczyn wybuchu wojny ze Stanami Zjednoczonymi w 1812 roku.
Po zakończeniu wojen napoleońskich, w związku z redukcją sił Royal Navy, zmalało zapotrzebowanie na rekrutów i opisane tu praktyki zostały zarzucone.
1914–1945.
Podczas I wojny światowej Royal Navy odgrywała kluczową rolę w zaopatrywaniu Wielkiej Brytanii w żywność, broń i surowce potrzebne dla prowadzenia działań wojennych. Jednocześnie zwalczała niemieckie okręty nawodne i podwodne na Morzu Północnym i Atlantyku. Do innych zadań Royal Navy w tym okresie należało zapewnienie bezpieczeństwa kolonii brytyjskich w Afryce i na Dalekim Wschodzie. Jedyną wielką bitwą nawodną stoczoną przez okręty Royal Navy w tym okresie była bitwa jutlandzka rozegrana w dniach 31 maja – 1 czerwca 1916 roku na Morzu Północnym.
Stan głównych klas okrętów Royal Navy na początku I wojny światowej, uzupełnienia i straty wojenne:
II wojna światowa postawiła przed Royal Navy jeszcze trudniejsze zadania niż poprzednia. Ze względu na całkowite uzależnienie przemysłu Wielkiej Brytanii od dostaw surowców z zewnątrz i jednoczesne wsparcie gospodarcze udzielane przez Wielką Brytanię Związkowi Radzieckiemu okręty brytyjskie musiały chronić nie tylko konwoje płynące do Wielkiej Brytanii, ale również do portu w Murmańsku. Po ogłoszeniu przez hitlerowskie Niemcy nieograniczonej wojny podwodnej głównym przeciwnikiem Royal Navy nie była mało aktywna flota nawodna Niemiec, lecz znacznie trudniejsza do zwalczania flota U-bootów. Straty ponoszone przez flotę handlową w ciągu pierwszych lat wojny wzrastały zastraszająco: według oficjalnych danych, w ciągu czterech miesięcy roku 1939 marynarka handlowa Wielkiej Brytanii straciła 222 statki; w roku 1940 – 1056 (trzy statki dziennie), a w pierwszym półroczu 1941 – 760. Przełom nastąpił dopiero w roku 1943 po rozkręceniu machiny wojennej Stanów Zjednoczonych i opracowaniu nowych metod zwalczania okrętów podwodnych, a zwłaszcza udoskonaleniu sonaru.
Datująca się od tego okresu dominacja floty brytyjskiej i amerykańskiej umożliwiła przeprowadzenie operacji desantowych w północnej Afryce, na Sycylii, we Włoszech i wreszcie utworzenie drugiego frontu w Normandii.
Okres zimnej wojny.
Po zakończeniu II wojny światowej nastąpił wzrost potęgi Stanów Zjednoczonych i rozpad Imperium Brytyjskiego. Ograniczyło to dotychczasowe znaczenie Royal Navy. Z drugiej strony, wzrost zagrożenia ze strony Układu Warszawskiego wymuszał stałą modernizację sił brytyjskiej marynarki i utrzymywanie ich w gotowości bojowej. W roku 1962 do służby w Royal Navy wszedł pierwszy okręt podwodny o napędzie atomowym, a w roku 1968 w skład arsenału wprowadzono rakiety balistyczne Polaris z głowicami jądrowymi. W wyniku reorganizacji wydzielono siły do zwalczania okrętów podwodnych, grupę lotniskowców i flotyllę fregat i niszczycieli. Głównym zadaniem Royal Navy podczas ewentualnej wojny miało być zwalczanie radzieckich okrętów podwodnych na północnym Atlantyku.
Ostatnie operacje Royal Navy.
Najpoważniejszą operacją wojskową od czasu drugiej wojny światowej, przeprowadzoną samodzielnie przez Royal Navy, była wojna o Falklandy. Podczas walk o odległe od Wielkiej Brytanii o prawie 13 000 kilometrów wyspy, mimo utraty czterech okrętów wojennych Royal Navy udowodniła, że jest w stanie prowadzić działania wojenne praktycznie w dowolnym miejscu na świecie. Jednocześnie wojna ta zwróciła uwagę na znaczenie okrętów podwodnych i lotniskowców w prowadzeniu współczesnych operacji morskich.
Royal Navy brała również udział w wojnie w Zatoce Perskiej, konflikcie kosowskim, operacji w Sierra Leone, wspomagała amerykańską operację w Afganistanie w roku 2001 i inwazję na Irak w roku 2003. Okręty Royal Navy brały też udział w interwencji NATO w Libii.
Royal Navy dzisiaj.
Współcześnie zasięg działania Royal Navy obejmuje większość powierzchni wód kuli ziemskiej.
Patrole na północnym Atlantyku.
Obszar patrolowania rozciąga się na północ od Karaibów. Patrolowanie jest zadaniem okrętów eskortowych.
Patrole na południowym Atlantyku.
Obszar patrolowania rozciąga się od zachodnich wybrzeży Afryki na południe od Falklandów. Patrolowanie prowadzą wspólnie okręty Royal Navy i jednostki pomocnicze.
Wody terytorialne Wielkiej Brytanii.
Royal Navy nie zaznacza swej obecności na wodach terytorialnych Wielkiej Brytanii, ochronę łowisk i instalacji gazowych oraz naftowych zapewnia Eskadra Ochrony Łowisk wyposażona w specjalne jednostki patrolowe pełniące również rolę trałowców. Eskadra Irlandii Północnej ma przeciwdziałać próbom przemytu broni i innych materiałów, które mogłyby posłużyć terrorystom w Irlandii Północnej.
Zatoka Perska.
Royal Navy stale zaznacza swoją obecność w Zatoce Perskiej. Patrolowanie wód zatoki jest jednym z elementów wojny z terroryzmem.
Daleki Wschód.
Mimo że stała obecność Royal Navy na Dalekim Wschodzie należy do przeszłości, na mocy porozumienia między Australią, Malezją, Nową Zelandią, Singapurem i Wielką Brytanią, Royal Navy co trzy lata wydziela silny zespół morski biorący udział w ćwiczeniach na obszarze Pacyfiku.
Morze Śródziemne.
Royal Navy jest istotnym składnikiem sił morskich NATO. W związku z tym służbę na Morzu Śródziemnym pełni jednostka eskortowa oraz jednostka do zwalczania min morskich.
Okręty Royal Navy.
Bojowe jednostki nawodne Royal Navy noszą nazwy z przedrostkiem HMS co jest akronimem od słów "Her (His) Majesty’s Ship". W przypadku jednostek podwodnych akronim rozwijany jest jako "Her (His) Majesty’s Submarine". Nazwy jednostek pomocniczych wchodzących w skład Royal Navy poprzedzane są akronimem RFA – "Royal Fleet Auxiliary".
Fleet Air Arm.
Royal Navy dysponuje własnym lotnictwem, niezależnym od Royal Air Force, a zwanym Fleet Air Arm. W przeszłości dysponowało ono m.in. odrzutowcami Hawker Siddeley Harrier, czy McDonnell Douglas F-4 Phantom II, obecnie wykorzystuje 177 statków powietrznych, głównie śmigłowców:
Główne Dowództwo Royal Navy.
Głównym dowódcą Royal Navy znanym jako Lord Admirał jest panujący monarcha brytyjski. W chwili obecnej jest nim król Karol III. Od strony profesjonalnej ciężar ten spoczywa na barkach Admiralicji.
Komandor głównodowodzący Floty.
Od roku 1971 istnieje w Royal Navy tylko jeden szczebel dowództwa operacyjnego floty. Po wycofaniu się z Singapuru Flota Wschodnia i Zachodnia zostały połączone pod wspólnym dowództwem. Siedzibą głównego dowództwa jest Northwood, choć większość obsługi technicznej przeniesiono do Plymouth.

</doc>
<doc id="174305" url="https://pl.wikipedia.org/wiki?curid=174305" title="Stowarzyszenie „Pax”">
Stowarzyszenie „Pax”

Stowarzyszenie „Pax” – organizacja utworzona w 1947 roku przez Bolesława Piaseckiego i innych działaczy przedwojennego Ruchu Narodowo-Radykalnego Falanga zrzeszająca katolików współpracujących z władzami komunistycznymi. Za pomocą tego stowarzyszenia władze PRL próbowały podporządkować sobie Kościół katolicki w PRL. „Pax” m.in. współtworzył ruch „księży patriotów”, atakował Episkopat Polski za „dążenie do przywrócenia kapitalizmu”, popierał proces biskupa Kaczmarka i uwięzienie prymasa Stefana Wyszyńskiego.
Po 1956 roku przybrała bardziej kompromisowe stanowisko (m.in. współpraca z byłymi żołnierzami AK), a od 1980 roku część działaczy wspierała NSZZ „Solidarność”.
W okresie transformacji systemowej w Polsce stowarzyszenie działało w latach 1989–1991. Od 1991 roku byli działacze „Pax” kontynuowali działalność w stowarzyszeniu Polskie Forum Chrześcijańsko-Demokratyczne. W wyniku przemian demokratycznych w Polsce Stowarzyszenie „Pax” zawiesiło działalność polityczną. Od 1993 roku jego kontynuacją było Stowarzyszenie „Civitas Christiana”, w 1997 zostało oficjalnie uznane dekretem Prymasa Polski kard. Józefa Glempa za organizację katolicką – zmieniło wtedy nazwę na Katolickie Stowarzyszenie „Civitas Christiana”.
Historia.
Współpraca z komunizmem.
W grudniu 1944 roku Bolesław Piasecki nawiązał współpracę z NKWD i w ten sposób stał się częścią establishmentu władz komunistycznych. 18 sierpnia 1945 r. otrzymał oficjalną zgodę na wydawanie koncesjonowanego katolickiego tygodnika „Dziś i Jutro” – pierwszy numer ukazał się 25 listopada 1945 roku. 
W 1947 roku grupa wydająca „Dziś i Jutro” utworzyła Stowarzyszenie „Pax” i otrzymała szereg przywilejów od władzy komunistycznej jako organizacja katolicka. Pax posiadał prawie monopolistyczne prawo na wydawanie katolickiej prasy – tygodniki: „WTK”, „Zorza Ilustrowany tygodnik katolików”, „Kierunki”, a wśród nich najważniejszy był dziennik „Słowo Powszechne”, a także wydawnictw książkowych (Instytut Wydawniczy „Pax”).
W latach stalinowskich „Pax” zmierzał do uzyskania pozycji jedynego pośrednika pomiędzy komunistyczną władzą PRL a Kościołem i zmonopolizowania pod swoją egidą środowisk katolickich. „Pax” współpracował z ruchem „księży patriotów”, atakował Episkopat Polski za rzekome dążenie do przywrócenia kapitalizmu, popierał proces biskupa Kaczmarka i uwięzienie prymasa Stefana Wyszyńskiego. W latach 1953–1956 „Pax” przejął i wydawał „Tygodnik Powszechny” po tym jak poprzednia redakcja odmówiła zamieszczenia nekrologu Stalina.
Książka Bolesława Piaseckiego „Zagadnienia istotne” została wpisana na kościelny indeks ksiąg zakazanych. Po tym fakcie cały nakład publikacji został wycofany na polecenie autora.
W porównaniu z innymi środowiskami katolickimi „Pax” najściślej realizował politykę kolejnych ekip rządzących w Polsce Ludowej, co prowadziło do konfliktów z hierarchią Kościoła katolickiego i odejścia z organizacji działaczy przeciwnych takiej działalności (np. fronda 1955, secesja 1956).
W 1957 roku po krytycznych artykułach na temat „Paxu” i Bolesława Piaseckiego w lewicowym tygodniku Po Prostu zawieszono działalność pisma. Dziennikarze oskarżyli „Pax” o „uprawianie metod mafii” i „ślepy kult wodza”.
Dążenie do kompromisu.
W 1955 część działaczy ugrupowania utworzyła tzw. frondę, która zarzuciła ówczesnemu kierownictwu brak demokracji wewnętrznej, jednoosobowy sposób sprawowania władzy, niewłaściwy system nominacji. W wyniku konfliktu z kierownictwem „Pax” opuścili m.in. J. Eska, T. Mazowiecki, J. Zabłocki, I. Rutkiewicz, A. Wielowieyski, W. Wieczorek.
Po 1956 „Pax” przybrał bardziej kompromisowe stanowisko. Pozostając częścią systemu władzy (uczestniczył we Froncie Jedności Narodu, a następnie w Patriotycznym Ruchu Odrodzenia Narodowego) i popierając posunięcia władz, próbował jednocześnie prezentować katolickie stanowisko, zwłaszcza w takich kwestiach jak nauka społeczna Kościoła i kwestia przerywania ciąży. Po 1945, szczególnie po 1956, działało lub współdziałało z nim wielu byłych żołnierzy i oficerów AK. Stowarzyszenie prowadziło działalność wydawniczą publikując książki, które gdzie indziej nie mogły się legalnie ukazać, prowadziło jedyne w Polsce świeckie katolickie Liceum Ogólnokształcące pw. św. Augustyna w Warszawie, wspierało materialnie byłych żołnierzy AK. Prowadzono działalność kulturalną. Ponadto uzyskało przywileje gospodarcze, m.in. utworzyło własną spółdzielnię mieszkaniową.
Próba reform i wspieranie „Solidarności”.
W 1979 roku po śmierci Bolesława Piaseckiego przewodniczącym Zarządu Głównego Stowarzyszenia „Pax” został Ryszard Reiff. Pod jego kierownictwem zasadniczo zmieniła się linia polityczna stowarzyszenia. W okresie powstawania „Solidarności” stowarzyszenie zdecydowanie ją poparło, a dziennik „Słowo Powszechne” stał się wówczas jednym z najwiarygodniejszych dzienników opisujących wydarzenia w PRL (obok „Głosu Wybrzeża” i „Gazety Krakowskiej”). Wprowadzenie stanu wojennego (1981–1983) spowodowało zawieszenie działalności stowarzyszenia. Przewrót, jaki został dokonany przez konserwatywnych i zastraszonych działaczy stowarzyszenia, doprowadził do odsunięcia od władzy przewodniczącego Ryszarda Reiffa i usunięcia wszystkich, którzy nie zgodzili się poprzeć stanu wojennego. Również Stowarzyszenie „Pax” nie odgrywało znaczącej roli społeczno-politycznej. Przez pewien czas, reżimowe władze PRL-u spłacały odsunięcie od władzy Reiffa i wsparcie stanu wojennego, powoływaniem na stanowiska rządowe działaczy „Pax” (np. Wincenty Lewandowski, Zenon Komender).
III Rzeczpospolita.
W III Rzeczypospolitej Stowarzyszenie „Pax” w wyniku przemian demokratycznych straciło na znaczeniu i przestało prowadzić działalność polityczną. Od 1993 roku jego kontynuacją było "Stowarzyszenie „Civitas Christiana”", w 1997 roku oficjalnie uznane przez Kościół katolicki w Polsce za organizację katolicką – zmieniło wtedy nazwę na "Katolickie Stowarzyszenie „Civitas Christiana”".

</doc>
<doc id="174306" url="https://pl.wikipedia.org/wiki?curid=174306" title="James Exon">
James Exon

John James Exon, J. James Exon, Jim Exon (ur. 9 sierpnia 1921 w Geddes, Dakota Południowa, zm. 10 czerwca 2005 w Lincoln, Nebraska) – amerykański polityk, działacz Partii Demokratycznej.
Studiował na University of Omaha. W czasie II wojny światowej służył w armii; pracował później w firmach prywatnych. W latach 1971-1979 pełnił funkcję gubernatora stanu Nebraska; w 1978 roku został wybrany do Senatu Stanów Zjednoczonych i zasiadał w nim przez trzy kadencje, do 1997 roku. Nie przegrał w karierze politycznej żadnych wyborów.

</doc>
<doc id="174307" url="https://pl.wikipedia.org/wiki?curid=174307" title="Stowarzyszenie PAX">
Stowarzyszenie PAX



</doc>
<doc id="174309" url="https://pl.wikipedia.org/wiki?curid=174309" title="Baldwin IV Trędowaty">
Baldwin IV Trędowaty

Baldwin IV Trędowaty (fr. "Baudouin IV le Lépreux") (ur. 1161, zm. 16 marca 1185 w Jerozolimie) – król jerozolimski od 1174 roku.
Życiorys.
Był synem Amalryka I i jego pierwszej żony Agnieszki z Courtenay, młodszym bratem Sybilli. Od 9. roku życia cierpiał na trąd. Jego wychowawcą był arcybiskup Wilhelm z Tyru.
Baldwin został koronowany na króla cztery dni po śmierci swojego ojca, 15 lipca 1174 roku. Początkowo rządy regencyjne w jego imieniu sprawował Miles de Plancy, który naraził się na niechęć pozostałych baronów i został zamordowany. Po Milesie oficjalnym regentem Baldwina został Rajmund, hrabia Trypolisu i książę Galilei, który sprawował rządy regencyjne do osiągnięcia przez niego wieku 16 lat. Powołanie go na ten urząd zapoczątkowało rozłam wśród dostojników Królestwa Jerozolimskiego. Większość miejscowych baronów i joannici popierali Rajmunda i jego pokojową politykę. Pozostali, między innymi Renald z Châtillon, Joscelin III (tytularny hrabia Edessy), templariusze oraz przybysze z Zachodu, opowiadali się za bardziej agresywnymi działaniami. Młody Baldwin starał się utrzymywać równowagę między obydwoma stronnictwami, co utrudniał mu duży wpływ matki, będącej siostrą Joscelina III. To właśnie ona przeforsowała zawarcie małżeństwa między księżniczką Sybillą a pochodzącym z Francji Gwidonem de Lusignan, którego nie akceptował ani Baldwin, ani większość baronów. Skutkiem działań hrabiny Agnieszki było także powołanie Herakliusza, arcybiskupa Cezarei, na patriarchę Jerozolimy.
W polityce zagranicznej Baldwin dążył do zjednoczenia chrześcijan w walce z muzułmanami, zaś z drugiej strony, do zawarcia na pewien czas pokoju z Saladynem. Wcześniej jednak, w listopadzie 1177 roku, Saladyn wyprawił się na Królestwo Jerozolimskie z zamiarem zajęcia Askalonu. Młody król wyruszył sułtanowi na spotkanie z pięcioma setkami zbrojnych. Do głównego starcia doszło 25 listopada pod Montgisard. Bitwa ta była największym sukcesem militarnym „Króla Trędowatego”, który był już wtedy w złym stanie zdrowia. Z relacji ówczesnych kronikarzy można wnioskować, że niebagatelny wpływ na morale rycerzy Królestwa Jerozolimskiego mógł mieć widok wycieńczonego chorobą króla, modlącego się przed bitwą przed relikwiami Krzyża Świętego. Baldwin ostatecznie znalazł w sobie dość sił fizycznych i duchowych, aby skutecznie stawić czoła Saladynowi. Oddziały sułtana zostały praktycznie całkowicie rozbite, a on sam musiał uciekać z pola bitwy pod eskortą swojej straży przybocznej. Baldwin IV nie mógł jednak wykorzystać zwycięstwa spod Montgisard, ponieważ pościg za Saladynem oznaczałby pozostawienie państwa krzyżowców bez armii.
W maju 1180 roku udało mu się podpisać rozejm. Jednak w swoich planach król nie wziął pod uwagę charakteru Renalda de Châtillon, który ani myślał przerwać swoich napaści na muzułmańskie karawany. Doprowadziło to do zerwania rozejmu i uwięzienia w Damietcie 1500 chrześcijańskich pielgrzymów, zdążających na statkach do Ziemi Świętej.
Na początku 1183 Baldwin zachorował na febrę. Choć udało mu się podźwignąć z choroby, w jej efekcie trąd zaatakował go ze zdwojoną siłą. Król stracił władzę w rękach i nogach i niemal zupełnie oślepł. Nie mogąc samodzielnie rządzić, powierzył szwagrowi Gwidonowi urząd regenta i władzę nad całym państwem poza Jerozolimą.
Mniej więcej w tym samym czasie Renald z Châtillon zdobył port Ajla (zajęty przez Saladyna w grudniu 1170 roku) i zwodował na Zatoce Akaba flotyllę statków, których zadaniem miało być łupienie okrętów muzułmańskich na Morzu Czerwonym oraz nadmorskich miast. Korsarze splądrowali miasteczka na wybrzeżu Afryki, spalili statki w kilku arabskich portach i zatopili okręt wiozący pielgrzymów do Dżiddy. Ten ostatni czyn wywołał gwałtowną reakcję całego muzułmańskiego świata. Wszyscy władcy islamscy, nawet dotychczasowi sojusznicy Franków, odwrócili się od nich.
W odpowiedzi Saladyn we wrześniu 1183 roku wraz ze swym wojskiem wkroczył do Palestyny. Naprzeciwko niemu wyruszyła armia frankijska pod wodzą Gwidona z Lusignan. Do ich spotkania doszło w pobliżu Źródła Goliata na równinie Ezdrelon. W starciu tym Gwidon okazał się człowiekiem niezdecydowanym i nie radzącym sobie w sytuacjach kryzysowych. Wobec jego długiego wahania tylko zdecydowana postawa hrabiego Rajmunda z Trypolisu i Baliana z Ibelinu uchroniły armię przed klęską.
Wkrótce potem doszło do kłótni między Gwidonem i królem. Baldwin zwołał baronów królestwa na naradę, w efekcie której Lusignana pozbawiono regencji. Król postanowił ponownie przejąć bezpośrednie rządy. Aby zapobiec w przyszłości objęciu władzy przez szwagra, 23 listopada 1183 roku monarcha ogłosił dziedzicem swojego siostrzeńca Baldwina. Jednocześnie bezskutecznie starał się przekonać Sybillę do unieważnienia małżeństwa. Obrażony Gwidon wycofał się do swojego hrabstwa. Wojska królewskie odebrały mu Jaffę, Lusignan obronił jednak przed nimi swoje drugie miasto, Askalon.
W 1185 roku spodziewający się rychłej śmierci Baldwin powierzył regencję hrabiemu Trypolisu, Rajmundowi. Kilka tygodni później zmarł. Jego szczątki spoczęły w kościele Świętego Grobu.
W kulturze.
Tytułowy bohater powieści Zofii Kossak – "Król trędowaty".
Pojawia się w filmie "Królestwo niebieskie" Ridleya Scotta (2005).

</doc>
<doc id="174316" url="https://pl.wikipedia.org/wiki?curid=174316" title="Węzeł kolejowy">
Węzeł kolejowy

Węzeł kolejowy – zespół posterunków ruchu i punktów ekspedycyjnych znajdujących się na stacji węzłowej lub w jej rejonie.
Według definicji PKP PLK węzłem kolejowym nazywany jest zespół stacji i posterunków ruchu kolejowego sąsiadujących ze sobą, którego granice ustala Zarząd Spółki PKP Polskie Linie Kolejowe.
Na świecie obowiązują różne definicje, często za węzeł uważa się skrzyżowanie dwóch linii kolejowych o tej samej technologii. Istotna jest także intensywność ruchu.
Pierwszym węzłem kolejowym był w 1831 "Newton Junction" koło miejscowości Newton-le-Willows w Merseyside. Według źródeł pierwszy węzeł w Niemczech powstał w 1841 w Köthen (Anhalt).
Obecnie największym węzłem kolejowym na półkuli zachodniej jest Chicago, krzyżuje się tu 41 linii kolejowych, a w ciągu doby jest odprawiane około 1500 pociągów.
Polska.
Węzły kolejowe w Polsce:
Świat.
Przykłady największych węzłów:

</doc>
<doc id="174317" url="https://pl.wikipedia.org/wiki?curid=174317" title="Baldwin V (król Jerozolimy)">
Baldwin V (król Jerozolimy)

Baldwin V Dziecię (ur. 1177, zm. w sierpniu 1186 w Akce) – król Jerozolimy (1185–1186).
Życiorys.
Był pogrobowym synem Sybilli Jerozolimskiej i jej pierwszego męża Wilhelma z Montferratu, hrabiego Jafy i Aszkelonu – urodził się kilka miesięcy po śmierci ojca. W chwili narodzin Baldwina Królestwo Jerozolimskie przeżywało kryzys – możni królestwa podzielili się na dwie wrogie frakcje. Wuj Baldwina – król Baldwin IV powoli umierał, ponieważ był chory na trąd, a po jego śmierci tron miał przypaść którejś z jego dwóch sióstr – Sybilli lub Izabeli. Możni królestwa podzielili się na zwolenników jednej lub drugiej księżniczki. Rajmund III, hrabia Trypolisu, który podczas małoletności Baldwina IV był regentem, w 1176 roku po przejęciu samodzielnej władzy przez Baldwina IV, zgłosił pretensje do tronu, a następnie zaczął wspierać wpływową rodzinę Ibelinów.
W 1180 roku matka Baldwina poślubiła Gwidona de Lusignan z Poitou, wasala władców Andegawenii. Król Baldwin IV nie lubił Gwidona i na miejsce Sybilli uczynił następcą tronu jej jedynego syna, a swojego siostrzeńca – właśnie przyszłego Baldwina V. W 1184 roku małżeństwo Sybilli i Gwidona próbowano unieważnić. W 1185 król Baldwin IV zmarł, a Baldwin V został koronowany na króla już kilka tygodni przed śmiercią swojego wuja. Nie sprawował samodzielnie władzy – za jego panowania faktycznie królestwem rządził regent Baldwina – Rajmund III i osobisty strażnik – cioteczny dziadek Joscelin III, hrabia Edessy. Baldwin był królem tylko przez rok – był chorowitym dzieckiem i zmarł w lecie 1186 roku. Jego dziadek – Wilhelm V, markiz Montferratu i cioteczny dziadek – Joscelin III sprowadzili jego ciało z Akki do Jerozolimy. Został pochowany w bazylice Grobu Świętego, a jego grobowiec został zniszczony na początku XIX wieku.
Po śmierci Baldwina V Jerozolimą władała jego matka Sybilla jako królowa, razem z drugim mężem Gwidonem, który był "de iure" królem Jerozolimy. Sybilla zmarła w czasie epidemii, w lipcu 1190 roku, razem ze swoimi dwiema córkami z drugiego małżeństwa. Po jej śmierci nową władczynią została ciotka Baldwina – Izabela ze swoim drugim mężem, Konradem z Montferratu, który był rodzonym bratem ojca Baldwina V.
Pojawia się w powieści Zofii Kossak "Król trędowaty", Grahama Shelby'ego "The Knights of Dark Renown" i Cecelii Holland "Jerusalem".

</doc>
<doc id="174319" url="https://pl.wikipedia.org/wiki?curid=174319" title="Moniuszko">
Moniuszko



</doc>
<doc id="174321" url="https://pl.wikipedia.org/wiki?curid=174321" title="Choroba wtrętowa">
Choroba wtrętowa

Choroba wtrętowa - zespół wrodzonej cytomegalii, jest to pierwotne, objawowe, wewnątrzmaciczne zakażenie płodu wirusem CMV, przebiegające pod postacią ciężkiej choroby wielonarządowej, kończącej się często zgonem niemowlęcia.
Do objawów choroby wtrętowej należą:
Większość z wymienionych objawów może występować osobno lub układać się w dowolne zespoły.
Niekiedy zespół wrodzonej cytomegalii przebiega poronnie, a objawy ujawniają się w dalszym etapie rozwoju dziecka i charakteryzują się opóźnieniem rozwoju psychofizycznego oraz niedosłuchem bądź głuchotą.

</doc>
<doc id="174324" url="https://pl.wikipedia.org/wiki?curid=174324" title="Droga Królewska (Gdańsk)">
Droga Królewska (Gdańsk)

Droga Królewska – nieoficjalna nazwa, określająca główną trasę turystyczną w Gdańsku od Bramy Wyżynnej i zespołu przedbramia, przez ulicę Długą na Długi Targ. Nazwa ta ma podobno nawiązywać do uroczystych wjazdów monarchów do miasta, zapoczątkowanych w 1457, przez Kazimierza Jagiellończyka.
Wzdłuż Drogi Królewskiej znajdują się najważniejsze zabytki Głównego Miasta:

</doc>
<doc id="174325" url="https://pl.wikipedia.org/wiki?curid=174325" title="Chlorpromazyna">
Chlorpromazyna



</doc>
<doc id="174330" url="https://pl.wikipedia.org/wiki?curid=174330" title="Eustachy Grenier">
Eustachy Grenier

Eustachy Grenier (zm. 15 czerwca 1123) – jerozolimski baron, łaciński lord Sydonu i Jerycha, pod koniec życia wybrany konetablem i regentem Królestwa Jerozolimy (1123).
Życiorys.
Pochodził z Beaurain-Château w Thérouanne w Hrabstwie Flandrii. W 1096 roku wziął udział w I wyprawie krzyżowej, w której towarzyszył Hugonowi II, hrabiemu Saint-Pol. Po zdobyciu Jerozolimy w 1099 osiadł w Outremerze i stał się jedną z najważniejszych postaci Królestwa Jerozolimskiego. Od 1101 roku był lordem Cezarei. W 1105 roku walczył przeciwko wojskom egipskie w III bitwie pod Ramlą, a w 1109 roku wziął udział w oblężeniu Trypolisu. Obok Pagana z Hajfy był jednym z emisariuszy króla Baldwina I, wysłanych, aby sprowadzić Wilhelma Jordana z Cerdagne oraz Bertranda z Tuluzy do Saint-Gilles, na posiedzenie mające rozstrzygnąć spór o dziedzictwo po Rajmundzie z Tuluzy i dalsze losy Trypolisu. 19 grudnia 1111 roku otrzymał od króla miasto Sydon jako lenno dziedziczne po tym, jak zostało ono zdobyte z pomocą norweskich krzyżowców Sigurda I. Niedługo potem ożenił się z Emelotą (lub Emmą), siostrzenicą patriarchy Arnulfa z Chocques. Żona wniosła mu w posagu miasto Jerycho, które było dotychczas posiadłością kościelną.
Brał udział w nieudanym oblężeniu Szajzaru i Tyru, który ostatecznie został zdobyty. Podczas tego drugiego oblężenia, Eustachy był odpowiedzialny za wykorzystanie machin oblężniczych. W 1123 roku Eustachego wybrano konetablem Jerozolimy i regentem, kiedy król Baldwin II przebywał w niewoli. Wtedy zdołał odeprzeć najazd egipski na królestwo, odnosząc zwycięstwo w bitwie pod Ibelinem, 29 maja 1123. Eustachy zmarł wkrótce potem. Na stanowisku konetabla i regenta zastąpił go Wilhelm I z Bures. Został pochowany w opactwie Św. Marii Łacińskiej w Jerozolimie.
Potomstwo.
Ze swoją żoną Emelotą miał następujących synów:
Po jego śmierci Emma poślubiła innego możnego jerozolimskiego, Hugona II de Le Puiset.

</doc>
<doc id="174332" url="https://pl.wikipedia.org/wiki?curid=174332" title="Piotrkowsko-Bełchatowski Okręg Przemysłowy">
Piotrkowsko-Bełchatowski Okręg Przemysłowy

Piotrkowsko-Bełchatowski Okręg Przemysłowy – okręg przemysłowy położony na Równinie Piotrkowskiej i Wysoczyźnie Bełchatowskiej oparty na wydobyciu węgla brunatnego oraz przemyśle włókienniczym oraz maszynowym. Jego głównymi ośrodkami są dwa miasta Piotrków Trybunalski i Bełchatów stąd też nazwa okręgu. Okręg zamieszkuje około 250 tys. ludzi, a czasem określany jest mianem dwumiasta.
Surowce.
Region ten jest częścią Wzniesień Południowomazowieckich. W okolicach Bełchatowa a dokładnie w gminie Kleszczów występują złoża węgla brunatnego. Natomiast około 16 km na wschód od Piotrkowa Trybunalskiego w Sulejowie występują złoża skał wapiennych.
Przemysł.
Przemysł w okręgu wyraźnie się spolaryzował. W Bełchatowie koncentruje się przemysł wydobywczy natomiast w Piotrkowie dominuje przemysł maszynowy, przetwórczy oraz włókienniczy a w ostatnim czasie także logistyka.
Bełchatów.
Największymi zakładami przemysłu związanego z wydobyciem są Kopalnia Węgla Brunatnego Bełchatów oraz największa w Europie elektrownia cieplna, czyli Elektrownia Bełchatów spalającą węgiel brunatny. Powstanie i rozwój tych zakładów spowodowały ogromne szkody w środowisku naturalnym. Odkrywkowa kopalnia węgla brunatnego Bełchatowie jest jednym z najważniejszych wykopów w Europie – ma głębokość 190 m, szerokość około 2,5 km i długość niemal 6 km. Dlatego też, nieco złośliwie, zwana jest przez ekologów „największą dziurą w Europie”. Elektrownia w Bełchatowie jeszcze do niedawna była jednym z największych w Polsce producentów szkodliwych pyłów i gazów, lecz w ostatnich latach zainwestowano ogromne nakłady na filtry i systemy oczyszczania spalin.
Piotrków Trybunalski.
Największymi zakładami w Piotrkowie Trybunalskim są:

</doc>
<doc id="174337" url="https://pl.wikipedia.org/wiki?curid=174337" title="Pistolet maszynowy Hotchkiss Type Universal">
Pistolet maszynowy Hotchkiss Type Universal

Hotchkiss Type Universal – nazwa nadana przez firmę Hotchkiss pistoletom maszynowym Modele 010 i Type 017.
Historia konstrukcji.
W momencie zakończenia II wojny światowej armia francuska dysponowała prawdziwą mozaiką typów pistoletów maszynowych. Były to amerykańskie peemy Thompson i M3, brytyjskie steny, niemieckie MP 40, a także własne MAS 38. Jednocześnie z tą mieszanką broni używano trzech rodzajów amunicji pistoletowej: .45 ACP, 9 mm Parabellum i 7,65 mm Long.
Po zakończeniu wojny postanowiono ujednolicić uzbrojenie i utrzymać w uzbrojeniu jak najmniejszą liczbę typów broni i amunicji. W tym czasie produkowano we Francji pistolet maszynowy MAS 38, ale jak wykazały doświadczenia wojenne skuteczność tej broni była niska. Była to wina słabej amunicji 7,65 mm Long. Ponieważ nabój .45 ACP uznano za powodujący zbyt silny odrzut, postanowiono przyjąć do uzbrojenia nowy pistolet maszynowy kalibru 9 × 19 mm Parabellum.
Prototypy przygotowały dwie firmy MAT i Hotchkiss. O ile konstrukcja firmy MAT (MAT 49) była konwencjonalna, o tyle konstrukcja firmy Hotchkiss była dość niezwykła.
Konstruktorzy firmy Hotchkiss po przeanalizowaniu doświadczeń wojennych uznali, że nowoczesny peem musi spełniać dość sprzeczne wymagania. Żeby broń była celna musi mieć jak najdłuższą linię celowania (odległość między muszką a celownikiem), a więc musi być długa. Z drugiej jednak strony długa broń jest niewygodna w przenoszeniu. Długość broni można zmniejszyć stosując kolbę składaną, ale konstruktorzy Hotchkissa postanowili pójść dalej.
Ich pistolet maszynowy można było złożyć w paczkę o wymiarach 435 × 120 mm. Aby tego dokonać należało:
W 1949 roku wprowadzono na rynek dwie odmiany tego pistoletu maszynowego:
Produkcję pistoletu maszynowego „Type Universal” szybko zakończono. Doświadczenia eksploatacji w czasie pierwszej wojny indochińskiej wykazały, że złożony jest bardzo wygodny do noszenia, ale do momentu całkowitego rozłożenia pozostawia użytkownika całkowicie bezbronnym. Konkurencyjny MAT 49 okazał się znacznie praktyczniejszy, a co nie mniej ważne, tańszy w produkcji i to on został przyjęty do uzbrojenia.
Wyprodukowano około 2000 pistoletów Model 010 (Type 017 pozostał prototypem). Wyprodukowane egzemplarze zostały wycofane z uzbrojenia. Obecnie jest to broń bardzo rzadko spotykana (w 2002 jeden z egzemplarzy był prezentowany na wystawie broni zdobytej przez Izraelczyków na terenie Autonomii Palestyńskiej)
Opis konstrukcji.
Pistolet maszynowy Hotchkiss Type Universal był indywidualną bronią samoczynną. Zasada działania oparta na odrzucie zamka swobodnego. Broń strzelała z zamka otwartego. Mechanizm spustowy z przełącznikiem rodzaju ognia (w postaci kołka nad chwytem pistoletowym). Zamek napinany rączką po prawej stronie rurowej komory zamkowej. Zasilanie z magazynków 32 nabojowych. Przyrządy celownicze mechaniczne (muszka i celownik przerzutowy). Kolba metalowa. Lufa zakończona podstawą muszki i hakiem ułatwiającym strzelanie przez otwory strzelnicze pojazdów.

</doc>
<doc id="174339" url="https://pl.wikipedia.org/wiki?curid=174339" title="Obrzędy">
Obrzędy



</doc>
<doc id="174342" url="https://pl.wikipedia.org/wiki?curid=174342" title="Rajmund III">
Rajmund III

Rajmund III z Trypolisu (ur. 1140, zm. 1187) – hrabia Trypolisu od 1152 do 1187. Jedna z najwybitniejszych postaci okresu krucjat.
Syn Rajmunda II i Hodierny (córki króla Jerozolimy, Baldwina II). W 1164 został pojmany przez Nur ad-Dina i uwolniony dopiero w 1174. W tym czasie Amalryk I rządził Hrabstwem Trypolisu jako regent. Rajmund III z kolei dwukrotnie został regentem Królestwa Jerozolimskiego w okresie 1174–1177 oraz 1185–1186.
Jako jedyny z arystokracji Królestwa Jerozolimskiego cieszył się szacunkiem Sułtana Saladyna. W 1187 pozwolił synowi Saladyna na przemarsz z 20-tysięczną armią przez swoje ziemie, pod warunkiem, że Saraceni przejdą przez nie w dzień. Jego pozwolenie zlekceważył mistrz templariuszy – Gérard de Ridefort, który w bitwie u źródeł Cresson zaatakował przeważające siły Saracenów.
Gérard uciekł z jednym towarzyszem, a ten wypadek dał chcącemu zniszczyć państwa chrześcijańskie Saladynowi pretekst do wojny, która zakończyła się bitwą pod Hittinem i upadkiem Królestwa Jerozolimskiego. Pod Hittinem Rajmund tworzący straż przednią krzyżowców kilkakrotnie przebił się szarżą przez linię Saladyna zgodnie z rozkazem, jednak zobaczywszy, że reszta armii nie chce ruszyć, żeby nie odsłonić Prawdziwego Krzyża, wygłosił słynną w setkach pieśni trubadurów wypowiedź do chrześcijańskiego rycerstwa: „Rycerze... wasz król rozkazuje wam zostać tutaj i umrzeć z pragnienia. Ja proszę was, żebyście pojechali ze mną i polegli w walce. Co wybierzecie?”. Następnie, według legendy, Rajmund nie oglądając się za siebie, ruszył pędem w sam środek linii Saladyna, a wraz z nim spora część konnych rycerzy. Saladyn poznawszy pędzącego na jego armię Rajmunda, którego bardzo szanował, rozkazał wojskom rozstąpić się przed szarżą i nie stawiać oporu. W ten sposób wraz z Rajmundem życie uratowali jego dwaj synowie, późniejszy obrońca Jerozolimy – Balian z Ibelinu oraz 80 innych rycerzy. Rajmund zmarł na zapalenie opłucnej w Trypolisie pod koniec listopada 1187.
Małżeństwo.
1 października 1174 Rajmund ożenił się z Eschivą de Bures, wdową po Gautierze de Saint-Omer, księciu Galilei i panu Tyberiady. Rajmund i Eschiwa nie doczekali się potomstwa.
Po ślubie Rajmund został księciem Galilei. Kiedy zmarł tytuł, ten odziedziczył pasierb Rajmunda – Hugo II de Saint-Omer. Tytuł hrabiego Trypolisu odziedziczył jego kuzyn Boemund de Poitiers z Antiochii.
W literaturze.
Był jednym z bohaterów powieści "Król trędowaty" Zofii Kossak.

</doc>
<doc id="174345" url="https://pl.wikipedia.org/wiki?curid=174345" title="Sami Swoi">
Sami Swoi



</doc>
<doc id="174347" url="https://pl.wikipedia.org/wiki?curid=174347" title="2 Korpus Zmechanizowany (III RP)">
2 Korpus Zmechanizowany (III RP)

2 Korpus Zmechanizowany im. gen. broni Władysława Andersa (2 KZ) – rozformowany wyższy związek taktyczny Sił Zbrojnych Rzeczypospolitej Polskiej.
Historia.
2 Korpus Zmechanizowany sformowano na bazie Korpusu Powietrzno-Zmechanizowanego oraz wydzielonych jednostek Śląskiego i Pomorskiego Okręgu Wojskowego. W skład korpusu weszły dwie dywizje ogólnowojskowe oraz jednostki rodzajów wojsk i służb. Korpus osiągnął gotowość do działania z dniem 1 stycznia 2002. Jego dowództwo mieściło się w garnizonie Kraków. W ramach posiadanej struktury w okresie 1 stycznia 2002 – 1 kwietnia 2004 2 Korpus Zmechanizowany był związkiem operacyjno-taktycznym przeznaczonym do prowadzenia działań bojowych na obszarze NATO samodzielnie i we współdziałaniu z wojskami sojuszniczymi, walki z przeciwnikiem naziemnym i powietrznym, a także współuczestniczenia w rozwiązywaniu sytuacji kryzysowych.
Po przekazaniu w kwietniu 2004 podległych związków taktycznych i innych jednostek wojskowych w bezpośrednie podporządkowanie Dowódcy Wojsk Lądowych, dowództwo 2 Korpusu Zmechanizowanego zostało przeznaczone do organizacji i prowadzenia szkolenia i ćwiczeń dla wybranych dowództw i jednostek operacyjno-taktycznych Wojsk Lądowych czy doraźnie tworzonych zgrupowań zadaniowych.
Dowództwo 2 Korpusu Zmechanizowanego współpracuje z podobnymi dowództwami w ramach NATO. 2 Korpus Zmechanizowany był pierwszym związkiem operacyjno-taktycznym Wojska Polskiego, który uzyskał tzw. afirmację NATO w czasie ćwiczenia "Cannon Cloud 2002" (listopad 2002), a tym samym potwierdził gotowość do dowodzenia sojuszniczymi grupami operacyjnymi oraz do udziału w ćwiczeniach sojuszniczych w roli dowództwa korpusu. Na szczeblu sojuszniczym Dowództwo 2 Korpusu Zmechanizowanego wspólnie z Korpusem Niemiecko-Holenderskim (GE/NL Corps) oraz włoskim Korpusem NRDC-IT wchodzi w skład grupy roboczej powołanej przez Sojusznicze Dowództwo Operacyjne NATO do współpracy w dziedzinie ćwiczeń, treningów i koordynacji opracowania dokumentów normatywnych.
Święto 2 Korpusu Zmechanizowanego przypadało 18 maja. W dniu 21 maja 2005 2 KZ otrzymał sztandar, który wręczył Minister Obrony Narodowej Jerzy Szmajdziński na ręce ówczesnego Dowódcy 2 Korpusu Zmechanizowanego gen. broni Mieczysława Bieńka. Matką chrzestną sztandaru 2 KZ została aktorka Anna Dymna.
Minister Obrony Narodowej Aleksander Szczygło Decyzją Nr 444/MON
z dnia 4 października 2007 nadał 2 Korpusowi Zmechanizowanemu w Krakowie imię patrona – generała broni Władysława Andersa. Decyzja weszła w życie 6 listopada 2007.
Rozformowanie 2 KZ.
Korpus rozformowano z dniem 1 lipca 2014 r.
Na bazie 2 KZ sformowano Centrum Operacji Lądowych - Dowództwo Komponentu Lądowego (COL-DKL) odpowiedzialne za użycie Wojsk Lądowych w operacjach dowodzonych przez Dowódcę Operacyjnego Rodzajów Sił Zbrojnych.
Struktura organizacyjna.
Od 1 stycznia 2002 do 1 kwietnia 2004
Od kwietnia 2004

</doc>
<doc id="174348" url="https://pl.wikipedia.org/wiki?curid=174348" title="Sybilla Jerozolimska">
Sybilla Jerozolimska

Sybilla Jerozolimska, fr. "Sibylle de Jérusalem" (ur. 1159 lub 1160, zm. 25 lipca 1190) – hrabina Jafy i Aszkelonu (1176–1186), królowa Jerozolimy (1186–1190).
Życiorys.
Sybilla była najstarszym dzieckiem Amalryka I i jego pierwszej żony Agnieszki z Courtenay, a jej młodszym bratem był Baldwin IV Trędowaty. Małżeństwo jej rodziców unieważniono, a jej ojciec w 1167 ożenił się z Marią Komneną i miał z nią przyrodnią siostrę Sybilli – Izabelę. Sybilla została wychowana przez swoją cioteczną babkę – Jowitę z Betanii, siostrę królowej Melisandy, przełożoną sióstr św. Łazarza w Betanii. W 1169 jej ojciec wysłał Fryderyka de la Roche, arcybiskupa Tyru, do Europy aby zdobył pomoc (również materialną) dla państw krzyżowców i zaaranżował małżeństwo Sybilli. Fryderyk przekonał Stefana I z Sancerre, młodego szlachcica spokrewnionego z europejskimi władcami, do poślubienia Sybilli. Stefan przybył do Jerozolimy, ale rozmyślił się i wrócił do Francji.
Ojciec Sybilli zmarł w 1174, a królem został jej brat chory na trąd – Baldwin IV. Regentem królestwa został najpierw Miles de Plancy, a potem Rajmund z Trypolisu. W 1176 Baldwin i Rajmund zaaranżowali małżeństwo Sybilli z Wilhelmem Długim Mieczem z Montferratu, najstarszym synem markiza Wilhelma V, kuzynem króla Ludwika VII Francuskiego i cesarza Fryderyka Barbarossy. Sybilla otrzymała tytuł hrabiny Jafy i Aszkelonu, który wcześniej należał do jej matki Agnieszki. Para pobrała się na jesieni 1176, a Wilhelm zmarł w czerwcu następnego roku pozostawiając ciężarną Sybillę. Z Wilhelmem Sybilla miała syna:
Owdowiała księżniczka – następczyni tronu, była świetną partią dla europejskich rycerzy, ale niektórym z nich przeszkadzał fakt, że ma już syna. Filip, hrabia Flandrii, brat cioteczny Sybilli (jego matka, Sybilla Andegaweńska była przyrodnią siostrą ojca Sybilli), przybył do Jerozolimy w 1177 i zażądał, aby księżniczka poślubiła jednego z jego wasali. Wysoka Rada Jerozolimy z Baldwinem z Ibelinu na czele odmówiła, a obrażony Filip udał się do Antiochii.
W 1180, matka Sybilli wydała ją za mąż za Gwidona de Lusignan (zm. w 1192), rycerza dopiero co przybyłego do Jerozolimy, a późniejszego króla Jerozolimy i Cypru. Gwidon był młodszym bratem konstabla Jerozolimy – Amalryka de Lusignan. Z drugiego małżeństwa Sybilla miała 2 córki:
W tym samym roku młodsza siostra Sybilli – Izabela, poślubiła Onufrego IV z Toron, którego ojczymem był Rejnald z Chatillon. Baldwin IV nie lubił Gwidona i na miejsce Sybilli uczynił następcą tronu jej syna, a swojego siostrzeńca – przyszłego Baldwina V. W 1184 próbował unieważnić małżeństwo Sybilli, a w 1185 zmarł bezpotomnie. Nowy, małoletni król Baldwin V był chorowitym dzieckiem i zmarł rok później. Od 1186 Jerozolimą władała Sybilla jako królowa, razem z Gwidonem, który był "de jure" królem Jerozolimy. Sybilla zmarła w lipcu 1190, w czasie epidemii podczas oblężenia Akki. Jej dwie córki zmarły zaledwie kilka dni przed nią. Jej owdowiały mąż utracił prawo do korony i królową została młodsza siostra Sybilli – Izabela ze swoim drugim mężem – Konradem z Montferratu (młodszym bratem pierwszego męża Sybilli).
Pojawia się w powieści Zofii Kossak "Król trędowaty" oraz w filmie "Królestwo niebieskie" Ridleya Scotta (2005), gdzie zagrała ją Eva Green.

</doc>
<doc id="174349" url="https://pl.wikipedia.org/wiki?curid=174349" title="Hawker Typhoon">
Hawker Typhoon

Hawker Typhoon – brytyjski projektowany jako samolot myśliwski, praktycznie używany jako samolot myśliwsko-bombowy. Zaprojektowany i zbudowany w 1940 roku w wytwórni Hawker Aircraft.
Historia.
W drugiej połowie lat trzydziestych w Wielkiej Brytanii przystąpiono do projektowania i budowy nowoczesnych, szybkich samolotów myśliwskich o silnym uzbrojeniu. Powstały wówczas samoloty Hawker Hurricane i Supermarine Spitfire. W 1937 roku Ministerstwo Lotnicze (Air Ministry) wydało specyfikację F.18/37. Specyfikacja dotyczyła powstania silnie uzbrojonego myśliwca przechwytującego przeznaczonego do niszczenia ciężkich samolotów myśliwskich dalekiego zasięgu eskortujących bombowce. Wymagano uzbrojenia złożonego albo z 12 km kal. 7,7 mm albo 4 działek 20 mm. Ponieważ konstruktor wytwórni Hawker Aircraft Limited inż. Sydney Camm, twórca samolotu Hawker Hurricane, w tym czasie pracował już nad nowymi projektami samolotów, które odpowiadały tym wymaganiom, mógł szybko przedstawić nowe projekty. Były to jednosilnikowe dolnopłaty o konstrukcji półskorupowej, całkowicie metalowej, z wciąganym podwoziem. Wyglądem przypominały samolot Hawker Hurricane, ponieważ miały bardzo zbliżoną do niego konstrukcję. Cały przód kadłuba zajmował silnik, za nim znajdowała się zamknięta kabina pilota, w skrzydłach mieściły się zbiorniki paliwa i uzbrojenie strzeleckie: karabiny maszynowe lub działka. Były to dwa projekty: Typ R i Typ H. Ministerstwo Lotnicze zamówiło wstępnie po jednym prototypie obu konstrukcji.
Typ R miał być napędzany silnikiem Rolls-Royce o nazwie "Vulture". Był to silnik rzędowy, 24-cylindrowy w układzie litery „X”, jego moc wynosiła 1760 KM (1295 kW). Prototyp samolotu oznaczono jako Hawker Tornado. Samolot został oblatany w dniu 6 października 1939 roku. Mimo że nie do końca znano osiągi i właściwości samolotów, Ministerstwo Lotnicze zamówiło od razu 1000 sztuk, 500 Tornado i 250 Typhoona (Typ H) i następnych 250 tego modelu, który okaże się lepszy. Silnik Vulture jednak był niedopracowany i prototyp nie osiągnął założonej prędkości ponad 644 km/h. Ponieważ silnik "Rolls-Royce Vulture" nie został wprowadzony do produkcji seryjnej, również samolot Hawker Tornado pozostał tylko w fazie prototypu. Samolot ten potem wyposażono w silnik gwiazdowy "Bristol Centaurus", i oblatano 23 października 1941 roku. Samolot w testach okazał się lepszy i od Tornado z silnikiem "Vulture" i od Typhoona. Z uwagi jednak na sprzeciw Ministerstwa Lotniczego, które nie chciało aby rozwój konstrukcji szedł w zbyt wielu kierunkach, projektu tego dalej nie rozwijano.
Drugi projekt oznaczono jako Typ H, napęd w tym wypadku miał stanowić silnik "Napier Sabre I" – rzędowy 24-cylindrowy w układzie litery „H”. Silnik ten miał rozrząd Knighta dzięki czemu uzyskano silnik bardzo zwarty w zakresie rozmiarów zewnętrznych. Tak zbudowany prototyp otrzymał nazwę Hawker Typhoon i został oblatany 24 lutego 1940 roku. Samolot był zewnętrznie bardzo podobny do Tornado, różnił się tylko kształtem rur wydechowych silnika. Podczas prób w locie głównym problemem okazały się drgania całej konstrukcji samolotu, a szczególnie flatter usterzenia poziomego. Dużą rolę w usunięciu tych drgań odegrał polski inżynier, konstruktor lotniczy inż. Władysław Fiszdon. Pomimo problemów samolot skierowano do produkcji, pierwsze egzemplarze były gotowe w maju 1941 roku a do jednostek trafiły w sierpniu tego roku. Samolot ten jako pierwszy brytyjski samolot myśliwski przekroczył prędkość 600 km/h. 
Do produkcji seryjnej przystąpiły dwie brytyjskie wytwórnie: Gloster Aircraft Company (pierwszy seryjny samolot oblatano w dniu 27 maja 1941 roku) i Hawker Aircraft Limited (pierwszy samolot seryjny oblatano 16 listopada 1941 roku). 
Samolot produkowano w dwóch odmianach: najpierw Hawker Typhoon F Mk IA – uzbrojonej w 12 karabinów maszynowych Colt-Browning kal. 7,69 mm rozmieszczonych po 6 na każdym skrzydle, zbudowano jej 105 sztuk. Potem produkowano wersję Hawker Typhoon F Mk IB – uzbrojoną w 4 działka Hispano-Suiza kal. 20 mm. Uzbrojenie w 4 działka przetestowano na drugim prototypie. Ponieważ działka te pierwotnie przeznaczone były do montażu za silnikiem, tak aby dość długa lufa wychodziła przez piastę śmigła silnika, w Typhoonach lufy działek charakterystycznie wystawały dość daleko przed przednią krawędź skrzydła. 
Podczas lotów w jednostkach RAF okazało się, że samolot ma bardzo mocną konstrukcję i jest dość szybki na małych wysokościach, ale ma słabe wznoszenie i spadające osiągi na większych wysokościach. Ponadto widoczność z kabiny była zła, stery były dość ciężkie i przede wszystkim silnik pracował bardzo niestabilnie. Do kabiny pilota przedostawały się spaliny, więc piloci musieli cały czas latać w maskach tlenowych, a ogon samolotu wykazywał tendencję do opadania. W sumie na 142 pierwsze wyprodukowane samoloty tylko 7 nie miało jakichś awarii. 
Spowodowało to, że Ministerstwo Lotnicze chciało zrezygnować z tego samolotu. Uratowało go tylko to, że pod koniec 1941 roku rozpoczęły się niespodziewane ataki bombowe niemieckich samolotów Focke-Wulf Fw 190 na brytyjskie instalacje wojskowe, a Typhoon okazał się jedyną maszyną zdolną zwalczać Focke-Wulfy lecące na małej wysokości. Ponadto w 1942 roku, w praktyce okazało się, że dzięki mocnej konstrukcji, silnemu uzbrojeniu i silnikowi, jest on doskonałą maszyną myśliwsko-bombową na małych wysokościach. Wyposażone więc je w dodatkowe podwieszane zbiorniki paliwa, zaczepy do podwieszania 2 bomb o masie do 454 kg oraz zaczepy dla 8 niekierowanych rakiet. Samoloty te przeniesiono do 2 Tactical Air Force RAF i wykorzystywano z doskonałym skutkiem do ataków na cele naziemne (wsparcie wojsk lądowych). Ponieważ Typhoon z powodu kształtu skrzydeł sylwetką niewiele różnił się od Fw 190 i zdarzały się przypadki ostrzelania go przez własne wojska, zaczęto malować na nim czarno-białe pasy, później szeroko zastosowane podczas lądowania w Normandii.
Jedną zasadniczą zmianą w trakcie produkcji było usunięcie drzwi wejściowych jak w samochodzie i zastosowanie odsuwanej kroplowej osłony, co radykalnie poprawiło widoczność z kabiny pilota. Ponadto dokonywano drobniejszych zmian. Wydłużono rury wydechowe aby ograniczyć dostawanie się spalin do kabiny pilota. Zmieniono śmigło de Havilland z 3- na 4-łopatowe. Zmieniono maszt anteny radiowej, wzmocniono opancerzenie kabiny pilota, zmieniono system podawania amunicji do działek aby usunąć problem z zacięciami oraz zmieniono mechanizm celowniczy do zrzutu bomb i odpalania rakiet.
Zmianie ulegał też silnik. Początkowo stosowano do napędu "Sabre IIA" o mocy 1,625 kW (2,180 KM), potem "Sabre IIB"- 1,640 kW (2,200 KM) oraz "Sabre IIC" o mocy 1,685 kW (2,260 KM) - wszystkie wersje z rozrządem Knighta i dwubiegową sprężarką. Wiązało się to też ze wzrostem stabilności pracy silnika, ale nigdy nie był on tak pewny i stabilny w działaniu jak np. "Rolls-Royce Merlin". 
W 1943 roku zbudowano trzy nowe wersje samolotu: Hawker Typhoon F Mk IB – przystosowaną do lotów w strefie tropikalnej, Hawker Typhoon NF Mk IB – wyposażoną w radar AI Mk IV i przystosowaną do działań w nocy i Hawker Typhoon FR Mk IB – odmiana rozpoznawcza wyposażona w kamerę fotograficzną. Wersje te nie były jednak produkowane seryjnie.
Produkcję seryjną samolotów Hawker Typhoon zakończono w listopadzie 1945 roku. Łącznie w latach 1941 – 1945 zbudowano 3330 samolotów tego typu, z czego większość w wytwórni Gloster Aircraft Company.
Użycie w lotnictwie.
Pierwsze samoloty Hawker Typhoon dostarczono do 56 dywizjonu myśliwskiego RAF w okresie lipiec – wrzesień 1941 roku. Następnie otrzymały je inne dywizjony RAF m.in. 609, 266, 195 i 274. Samoloty Hawker Typhoon wykonywały zadania przechwytywania i myśliwsko-bombowe. 
Samoloty Hawker Typhoon Mk IA wprowadzono do dywizjonów myśliwskich w okresie, gdy w Luftwaffe wprowadzono samoloty myśliwskie Focke-Wulf Fw 190A, przeciw którym używane samoloty Supermarine Spitfire Mk V były zbyt wolne. Samoloty Hawker Typhoon Mk IB zastosowano bojowo po raz pierwszy podczas desantu pod Dieppe we Francji w dniu 19 sierpnia 1942 roku.
Na samolotach Hawker Typhoon Mk IB latali także polscy piloci. 10 polskich pilotów walczyło na tych samolotach w brytyjskich dywizjonach myśliwskich 195 i 274. Wykonywali oni przede wszystkim działania myśliwsko-bombowe. 
Opis konstrukcji.
Samolot Hawker Typhoon Mk IB to jednomiejscowy samolot myśliwski i myśliwsko-bombowy w układzie dolnopłata o konstrukcji półskorupowej, całkowicie metalowej. Podwozie klasyczne – chowane w locie. Napęd: 1 silnik w układzie H, 24 cylindry z rozrządem Knighta, śmigło metalowe trójłopatowe (ostatnia seria miała śmigła czterołopatowe).
Samolot uchodził za bardzo trudny w pilotażu. Miał „ostrą” charakterystykę przeciągnięcia, trudno wychodził z korkociągu, miał duże siły na sterach, wymagał dobrego przeszkolenia pilota.

</doc>
<doc id="174350" url="https://pl.wikipedia.org/wiki?curid=174350" title="Stanisław Stefan Paszczyk">
Stanisław Stefan Paszczyk

Stanisław Stefan Paszczyk (ur. 16 kwietnia 1940 w Pruszkowie, zm. 12 listopada 2008 w Warszawie) – polski działacz sportowy, w latach 1997–2005 prezes Polskiego Komitetu Olimpijskiego, szef Urzędu Kultury Fizycznej i Turystyki (1993–1997), trener lekkoatletyczny, poseł na Sejm RP dwóch kadencji (1993–2001), ambasador RP w Argentynie i Paragwaju.
Życiorys.
W młodości trenował skok wzwyż w Legii Warszawa. W 1962 ukończył studia na Akademii Wychowania Fizycznego w Warszawie, następnie uzyskał stopień naukowy doktora nauk wychowania fizycznego. W latach 1963–1970 pracował jako nauczyciel akademicki na Uniwersytecie Warszawskim, gdzie był także trenerem lekkoatletyki.
W latach 1960–1970 był trenerem w klubie AZS-AWF Warszawa, a w latach 1970–1972 w Skrze Warszawa. Od 1972 do 1976 pracował jako kierownik wyszkolenia w Polskim Związku Lekkiej Atletyki. Od 1975 do 1980 był zatrudniony w Polskiej Federacji Sportu. W latach 1980–1981 pełnił funkcję dyrektora departamentu w Głównym Komitecie Kultury Fizycznej i Turystyki. Od 1982 do 1984 był doradcą Meksykańskiego Komitetu Olimpijskiego. Następnie do 1986 zajmował stanowisko wiceprzewodniczącego Głównego Komitetu Kultury Fizycznej i Turystyki, później przez rok pracował jako trener w klubie CWKS Legia Warszawa.
Był wiceprzewodniczącym Komitetu Kultury Fizycznej i Młodzieży od 1987 do 1990 (gdzie współpracował z Aleksandrem Kwaśniewskim). Do 1993 doradzał w hiszpańskim Ministerstwie Sportu (m.in. w zakresie organizacji Igrzysk Olimpijskich w Barcelonie w 1992). W 1993 został szefem Urzędu Kultury Fizycznej i Turystyki w miejsce Marka Paszuchy; stanowisko to zajmował do 1997.
Sprawował mandat posła na Sejm II i III kadencji (1993–2001) z ramienia Sojuszu Lewicy Demokratycznej. W 1997 został wybrany na prezesa Polskiego Komitetu Olimpijskiego. Po zakończeniu pracy w parlamencie był doradcą prezydenta Aleksandra Kwaśniewskiego do spraw kultury fizycznej i sportu. W 2005 został zastąpiony na stanowisku prezesa PKOl przez Piotra Nurowskiego.
25 lipca 2005 został powołany na ambasadora RP w Argentynie, funkcję tę pełnił do 30 września 2006. 1 września 2005 otrzymał nominację na ambasadora RP w Paragwaju, zakończył urzędowanie 17 października 2006.
19 listopada 2008 został pochowany w Alei Zasłużonych na Cmentarzu Wojskowym na Powązkach w Warszawie (kwatera G-tuje-3).

</doc>
<doc id="174352" url="https://pl.wikipedia.org/wiki?curid=174352" title="Pre-paid">
Pre-paid



</doc>
<doc id="174354" url="https://pl.wikipedia.org/wiki?curid=174354" title="Wentylacja mechaniczna (medycyna)">
Wentylacja mechaniczna (medycyna)

Wentylacja mechaniczna − jest to proces leczenia niewydolności oddechowej, polegający na wymuszaniu przepływu powietrza (lub innej mieszaniny gazów) w drogach oddechowych.
Wentylacja mechaniczna dzieli się na inwazyjną i nieinwazyjną. W wentylacji inwazyjnej do dróg oddechowych wkłada się rurkę intubacyjną lub tracheostomijną i poprzez nią urządzenie zwane respiratorem prowadzi w zaprogramowany sposób wentylację płuc. W wentylacji nieinwazyjnej respirator wspomaga funkcję oddechową przy użyciu specjalnej maseczki zakładanej na twarz.

</doc>
<doc id="174356" url="https://pl.wikipedia.org/wiki?curid=174356" title="Gwidon de Lusignan">
Gwidon de Lusignan

Gwidon z Lusignan, Guy de Lisignan (zm. 18 lipca 1194) – regent, później król Jerozolimy (1186-1192), a następnie Cypru (1192–1194).
Życiorys.
Był Francuzem, trzecim synem Hugona VIII, hrabiego Lusignan, oraz młodszym bratem Amalryka II.
Przybył do Palestyny w 1180 roku, aby pojąć za żonę Sybillę, starszą siostrę króla Baldwina IV Trędowatego. Pomimo sprzeciwu baronów królestwa oraz samego króla, ślub odbył się na Wielkanoc. Stało się to głównie dzięki staraniom Agnieszki de Courtenay (matki Baldwina i Sybilli), która ostatecznie przekonała syna do wyrażenia zgody na to małżeństwo i oddania szwagrowi w lenno hrabstw Jafy i Aszkelonu.
Rozwijająca się choroba utrudniała królowi samodzielne sprawowanie rządów. Z tego powodu w 1183 roku Baldwin powierzył Gwidonowi władzę zwierzchnią nad całym państwem oprócz Jerozolimy.
Większość baronów odnosiła się do regenta z niechęcią. Ostatecznie utracił ich szacunek w czasie najazdu wojsk Saladyna, kiedy, dowodząc armią Królestwa Jerozolimskiego, nie potrafił samodzielnie podjąć jednoznacznych decyzji. Słabość charakteru oraz późniejszy zatarg z królem sprawiły, że Gwidon został pozbawiony urzędu regenta. Jednocześnie Baldwin starał się odsunąć szwagra od następstwa tronu. Bezskutecznie usiłował nakłonić Sybillę do unieważnienia małżeństwa. 23 listopada 1183 roku ogłosił swoim dziedzicem jej syna z pierwszego małżeństwa, kilkuletniego Baldwina. Urażony Gwidon wypowiedział posłuszeństwo królowi. Wojska Baldwina odebrały mu Jaffę, nie udało im się jednak zdobyć Aszkelonu.
Zgodnie z życzeniem króla, po jego śmierci w 1185 królem ogłoszono małoletniego Baldwina V. Był on jednak chorowity i półtora roku później zmarł. Niemal natychmiast po jego śmierci Sybilla i Gwidon podstępnie zawładnęli Jerozolimą i większą częścią królestwa. Ich stronnik, patriarcha Jerozolimy Herakliusz, doskonale zdając sobie sprawę z niepopularności Gwidona, ukoronował tylko jego żonę. Koronę na głowę męża włożyła Sybilla.
Gwidon niedługo cieszył się swoim państwem. W 1187 roku kolejny napad Renalda z Châtillon na muzułmańską karawanę doprowadził do zerwania rozejmu z Saladynem. Armia muzułmańska wkroczyła do Królestwa Jerozolimskiego. Gwidon, wbrew zdrowemu rozsądkowi oraz radom hrabiego Rajmunda z Trypolisu, uległ namowom Renalda i wielkiego mistrza templariuszy, Gerarda z Ridefort, i dał wojsku rozkaz wyruszenia z Akki. Jego wyczerpana letnim skwarem armia została 4 lipca zaatakowana przez Saladyna pod Hittin. Bitwa zakończyła się straszliwą klęską Gwidona. Jego wojska zostały zdziesiątkowane przez muzułmanów, a sam król dostał się do niewoli. Chrześcijanie utracili również Święty Krzyż.
Porażka ta przesądziła o losie Królestwa Jerozolimskiego. W ciągu kilku następnych miesięcy Saladyn podbił prawie całe państwo. 2 października skapitulowała Jerozolima, której heroiczną obroną dowodził Balian z Ibelinu. Jedynym większym miastem pozostającym w rękach Franków był Tyr, ocalony dzięki niespodziewanemu przybyciu Konrada, syna margrabiego Montferratu.
Gwidon pozostał w niewoli do lipca 1188 roku, kiedy Saladyn wspaniałomyślnie uwolnił go, pod warunkiem, że powróci do Francji i nie będzie więcej uczestniczył w walkach z muzułmanami. Król nie miał jednak zamiaru wypełnić tego przyrzeczenia. Udał się do Tyru, aby przejąć kontrolę nad miastem. Konrad z Montferratu nie wpuścił jednak jego wojsk, jako że Gwidon stracił, jego zdaniem, prawa do korony. Król zdecydował się na desperacki krok - w sierpniu 1189 roku pomaszerował na Akkę. Oblężenie tego miasta trwało prawie dwa lata, ale dzięki pomocy wojsk trzeciej krucjaty, dowodzonych przez królów Ryszarda Lwie Serce i Filipa Augusta, zakończyło się powodzeniem. Po tym sukcesie wojskom krzyżowym udało się odzyskać znaczną część wybrzeża z miastami Jaffą i Cezareą.
Odzyskanie skrawka Królestwa Jerozolimskiego nie poprawiło sytuacji Gwidona, który po śmierci swojej żony w 1190 roku stracił formalne prawo do korony. Jego sytuacja wyjaśniła się dopiero pod koniec 1191 roku, kiedy odkupił Cypr od króla Anglii. Gwidon został królem tej wyspy, rządzonej odtąd przez dynastię Lusignanów.
Jako "Wit de Lusignan" (wariantowe tłumaczenie imienia) jest jednym z bohaterów powieści Zofii Kossak – "Król trędowaty".

</doc>
<doc id="174357" url="https://pl.wikipedia.org/wiki?curid=174357" title="Mario Bros.">
Mario Bros.

Mario Bros. – komputerowa gra platformowa stworzona przez Nintendo i wydana w 1983 jako gra arcade. W grze mogą uczestniczyć 1 lub 2 osoby (w niektórych wersjach do 4). Gracz pierwszy steruje Mario, natomiast drugi Luigim. Gra ma porty na konsole przenośne i stacjonarne, została również wydana z grami "Super Mario Bros. 3", "" oraz serią "Super Mario Advance". Mario Bros. pojawił się także na NES Classic Edition.
Dane (NES).
Przeciwnicy.
Wrogów pokonujemy wchodząc na nich od spodu, gdy leżą do góry nogami. Przeciwnicy, gdy po pewnym czasie ich nie wyeliminujemy, zmieniają kolor i przyspieszają. Czynność tę po dłuższym czasie wykonują po raz drugi.

</doc>
<doc id="174358" url="https://pl.wikipedia.org/wiki?curid=174358" title="SWI">
SWI



</doc>
<doc id="174362" url="https://pl.wikipedia.org/wiki?curid=174362" title="Ildico">
Ildico

Ildico (V wiek) – jedna z żon Attyli, prawdopodobnie germańska księżniczka. 
Jej prawdziwe imię brzmiało najprawdopodobniej Hildegunda. Według legendy w noc poślubną wiosną 453 roku zamordowała męża, by pomścić swych pobratymców podbitych przez wodza Hunów. Jednak zdaniem Jordanesa Attyla zmarł z przyczyn naturalnych w wyniku pijaństwa i wysiłku związanego ze zbyt gorliwym spełnianiem obowiązków małżeńskich. Współcześni historycy wierzą jego relacji, a nie późniejszym legendom. O Ildico Jordanes pisze, że w dzień po ślubie słudzy władcy Hunów znaleźli ją szlochającą obok łóżka, na którym leżał martwy Attyla.

</doc>
<doc id="174363" url="https://pl.wikipedia.org/wiki?curid=174363" title="Izabela Jerozolimska">
Izabela Jerozolimska

Izabela Jerozolimska (ur. 1170, zm. 5 kwietnia 1205) – królowa Jerozolimy 1192-1205.
Życiorys.
Izabela była córką króla Amalryka I i jego drugiej żony Marii Komneny. Zanim jej ojciec ożenił się z jej matką, był żonaty z Agnieszką de Couretnay, z którą miał dwoje dzieci – Sybillę i Baldwina – starsze przyrodnie rodzeństwo Izabeli. W 1162 jego pierwsze małżeństwo zostało anulowane, ale dzieci, które z niego miał, zostały uznane. W 1167 ożenił się z matką Izabeli, a w 1174 zmarł. W 1177 matka Izabeli wyszła za mąż za Baliana, barona Ibelinu i miała z nim co najmniej czworo dzieci – m.in. Jana z Ibelinu – młodsze przyrodnie rodzeństwo Izabeli.
Izabela wychowała się na dworze swojej matki i ojczyma w Nablusie. Poeta Ambroży opisał ją jako "śliczną dziewczynę", a muzułmański kronikarz Imad ad-Din al-Isfahani pisał, że ma "czarne włosy i bladą cerę". Miała czterech mężów: Onufrego IV z Toron, Konrada z Montferrat, Henryk II z Szampanii i Amalryka de Lusignan, z których trzej ostatni wraz z nią władali Królestwem Jerozolimskim.
W 1180, w wieku 8 lat Izabela została zaręczona z Onufrym IV. Poślubiła go w 1183 – miała wtedy 11 lat, a pan młody – 16 lub 17. Małżeństwo zaaranżował jej brat Baldwin IV, aby spłacić rodzinie Onufrego honorowy dług (dziadek Onufrego – Onufry II z Toron uratował królowi życie pod Banjas, a sam otrzymał śmiertelną ranę) oraz wyrwać Izabelę spod wpływów rodu Ibelinów. Ślub odbył się w Keraku, zamku należącym do matki Onufrego – Stefanii de Milly i jej kolejnego męża – Renalda de Chatilon. W czasie uroczystości weselnych Kerak został zaatakowany przez wojska Saladyna, który, dowiedziawszy się o weselu, uzyskał informację gdzie mają nocować nowożeńcy i zakazał ostrzeliwania z katapult tego obszaru.
Baldwin IV zmarł na wiosnę 1185, a jego następcą został małoletni syn Sybilli z jej pierwszego małżeństwa – Baldwin V. Baldwin V był chorowitym dzieckiem i zmarł w lecie 1186. Wtedy królową i królem Jerozolimy została starsza siostra Izabeli – Sybilla i jej drugi mąż – Gwidon de Lusignan. Przeciwnicy Gwidona, w tym matka Izabeli, jej ojczym i Rajmund z Trypolisu, ogłosili królową Izabelę. Spodziewali się, że Onufry poprze pretensje żony do tronu, ale Onufry nie pragnął korony. Małżeństwo Izabeli i Onufrego rozwiązano, a 24 listopada 1190 Izabela poślubiła znacznie starszego od siebie Konrada z Montferratu. W lipcu 1190, w czasie epidemii zmarła Sybilla i jej dwie córki, a wdowiec po niej stracił prawa do korony. Izabela została królową Jerozolimy, a Konrad "de jure uxoris" królem Jerozolimy. Para miała razem córkę:
28 kwietnia 1192 Konrad został zamordowany przez sektę assasynów. Izabela szybko poślubiła Henryka z Szampanii (1166-1197), siostrzeńca królów Anglii i Francji. Miała z nim 3 córki:
W styczniu 1198 poślubiła Amalryka de Lusignan, owdowiałego króla Cypru, starszego brata zmarłego szwagra Izabeli – Gwidona de Lusignan. Izabela i Amalryk mieli 3 dzieci:

</doc>
<doc id="174367" url="https://pl.wikipedia.org/wiki?curid=174367" title="Web crawler">
Web crawler



</doc>
<doc id="174368" url="https://pl.wikipedia.org/wiki?curid=174368" title="Roman Scipio del Campo">
Roman Scipio del Campo

Roman Scipio del Campo (ur. 25 sierpnia 1877) – polski inżynier. Był odkrywcą na terenie Kańczugi jedynych w Europie Wschodniej pokładów alabastru i (od 1928 roku) budowniczym kopalni w Łopuszce Wielkiej. Wydobywany tutaj alabaster wykorzystywany był m.in. do renowacji stiuków w katedrze wawelskiej.
Życiorys.
Syn Karola Scipio del Campo i Karoliny Weigel.
Ożenił się w 1908z Zofią Ziembicką (1884-1970). W 1909 urodził się mu syn – Andrzej, a rok potem w 1910 córka Zofia i 14 maja 1918 we Lwowie druga córka Katarzyna.
Dziedziczył dobra w Łopuszce Wielkiej koło Kańczugi. W Łopuszce znajduje się wzniesiona z końcem XIX neogotycka kaplica nagrobna jego rodu, według projektu Karola Stryjeńskiego.
W latach 1938-1939 był wiceprezesem, a w latach 1946-1957 sekretarzem Towarzystwa Przyjaciół Sztuk Pięknych.

</doc>
<doc id="174370" url="https://pl.wikipedia.org/wiki?curid=174370" title="Konrad IV Hohenstauf">
Konrad IV Hohenstauf

Konrad IV, Konrad Hohenstaufen, (ur. 25 kwietnia 1228 w Andrii, zm. 21 maja 1254 w Lavello) – jako Konrad II był królem Jerozolimy od 1228 do 1254. Jako Konrad IV był królem Niemiec w latach 1237-1254. Jako Konrad I był królem Sycylii w latach 1250-1254.
Urodził się w Andrii jako drugie dziecko swoich rodziców, ale jego starsza siostra zmarła jako malutkie dziecko. Matka Konrada zmarła wskutek komplikacji po urodzeniu syna. Konrad mieszkał we Włoszech do 1235, w tym roku po raz pierwszy udał się do Niemiec.
Fryderyk II zdetronizował swojego najstarszego syna – spiskującego starszego przyrodniego brata Konrada – Henryka Hohenstaufa. W 1237 Konrad został koronowany w Wiedniu na króla Rzymu, tytuł ten później przekształcił się w tytuł "cesarza Świętego Cesarstwa Rzymskiego". Jako regent Konrada do 1242 służył arcybiskup Moguncji Zygfryd III z Eppstein, później Fryderyk II wybrał na jego następców Henryka Raspe, landgrafa Turyngii, i Wacława I, króla Czech. Sam Konrad miał wpływ na politykę niemiecką od około 1240. W 1245 papież Innocenty IV ogłosił detronizację Fryderyka II i tym samym Konrada. Henryk Raspe, który poparł papieża, 22 maja 1246 został wybrany na następcę Fryderyka II – "antykróla Niemiec". W sierpniu Henryk Raspe pokonał Konrada w bitwie pod Nidda, ale kilka miesięcy później zmarł. Tytuł antykróla otrzymał Wilhelm z Holandii.
Fryderyk II zmarł w 1250, Konrad odziedziczył po nim tytuł króla Sycylii, Niemiec i Jerozolimy. Dalej jednak trwał konflikt Konrada z papieżem. W 1251 Wilhelm z Holandii pokonał Konrada w bitwie, a on zdecydował się najechać Włochy, aby przywrócić tam swoje rządy. Nie był jednak w stanie pokonać sojuszników papieża, ośmielony papież zaś w 1253 zaoferował Sycylię synowi króla Anglii Henryka III – Edmundowi Crouchback.
W 1254 Konrad został ekskomunikowany, rok później zmarł na malarię w Lavello, we włoskim regionie Basilicata. Jego brat Manfred, a następnie syn Konrada bezskutecznie dalej walczyli z papieżem.
Zwłoki Konrada spłonęły przed pogrzebem w czasie pożaru katedry w Messynie.
Małżeństwa i potomstwo.
Poślubił Elżbietę Bawarską (1227-1273), z którą miał jednego syna – Konradyna.

</doc>
<doc id="174371" url="https://pl.wikipedia.org/wiki?curid=174371" title="Hymn Wyspy Man">
Hymn Wyspy Man

Isle of Man National Anthem (Hymn Narodowy Wyspy Man, manx: Arrane Ashoonagh dy Vannin) to utwór, którego słowa i melodię stworzył William Henry Gill (1839-1923), a na manx przełożył John Joseph Kneen (1873-1939). Utwór składa się z ośmiu zwrotek, ale śpiewane są zazwyczaj tylko pierwsza i ostatnia. Oficjalnie Tynwald przyjął hymn 22 stycznia 2003 roku. God Save the Queen pozostał hymnem królewskim.
Linki zewnętrzne.
Hymn w formacie AU

</doc>
<doc id="174372" url="https://pl.wikipedia.org/wiki?curid=174372" title="Rezerwat przyrody Jezioro Obradowskie">
Rezerwat przyrody Jezioro Obradowskie

Jezioro Obradowskie – torfowiskowy rezerwat przyrody znajdujący się na terenie gminy Parczew, w powiecie parczewskim, w województwie lubelskim. Jest położony w obrębie Lasów Parczewskich, na gruntach będących w zarządzie Nadleśnictwa Parczew.
Informacje ogólne.
Rezerwat nie posiada planu ochrony, obowiązują w nim jednak zadania ochronne, na mocy których obszar rezerwatu podlega ochronie czynnej.
Teren rezerwatu wchodzi w skład dwóch obszarów sieci Natura 2000: siedliskowego „Ostoja Parczewska” PLH060107 i ptasiego „Lasy Parczewskie” PLB060006.
Flora.
Do chronionych gatunków flory występujących na terenie rezerwatu należą: wroniec widlasty, widłak jałowcowaty, widłak goździsty, brzoza niska, wierzba lapońska, rosiczka okrągłolistna, rosiczka pośrednia, wawrzynek wilczełyko, kukułka krwista, kukułka szerokolistna, kruszczyk błotny, podkolan biały, bagnica torfowa, turzyca strunowa, gnidosz błotny, pływacz Brema, turzyca obła, turzyca torfowa. 
Turystyka.
Przez teren rezerwatu wiedzie ścieżka edukacyjna „Jezioro Obradowskie” o długości 800 m, z czego około 700 m stanowi drewniana kładka prowadząca przez ciekawsze pod względem florystycznym fragmenty lasu i torfowiska. Część ścieżki edukacyjnej stanowi pływający pomost widokowy na Jeziorze Obradowskim.
Obok rezerwatu przebiega szlak czerwony tzw. „partyzancki” (LU – 5515), wiodący z Urszulina do Parczewa, a także trasa rowerowa.

</doc>
<doc id="174374" url="https://pl.wikipedia.org/wiki?curid=174374" title="Rezerwat przyrody Jezioro Orchowe">
Rezerwat przyrody Jezioro Orchowe

Jezioro Orchowe – torfowiskowy rezerwat przyrody znajdujący się na terenie gminy Włodawa, w powiecie włodawskim, w województwie lubelskim. Leży w granicach Sobiborskiego Parku Krajobrazowego, na terenie Nadleśnictwa Sobibór i miejscowości Żłobek, na terenie Rezerwatu Biosfery „Polesie Zachodnie”.
Charakterystyka.
Jezioro zajmujące wydłużone obniżenie w dolinie Bugu ma powierzchnię 8,42 ha i jest akwenem dystroficznym. Brzegi ma niskie i dostępne, od południa ma piaszczyste pobrzeże. Jest płytkie (do jednego metra), bezodpływowe, z warstwą gytii o szacunkowej miąższości około 10 metrów. W okolicy przeważają gleby bielicowe wytworzone na bazie piasków słabogliniastych i luźnych, jak również gleby bagienne z torfów niskich i przejściowych. Fragmentarycznie istnieją w tym rejonie gleby murszowe oraz mułowo-bagienne.
Podstawowe dane o rezerwacie:
Przyroda.
Badania terenowe jeziora i okolic z 1987 pozwoliły tu wyodrębnić zbiorowiska roślin wodnych (stosunkowo ubogie), przybrzeżnych, torfowisk przejściowych i lasów. W latach 70. XX wieku istniały w akwenie zwarte łąki z ramienicą kruchą, które jednak w latach następnych wyginęły. W jeziorze pozostały płaty związków "Phragmition" (szuwaru właściwego) przechodzące, zwłaszcza na wschodzie, w szuwary turzycowe, a od zachodu w torfowisko przejściowe. Jego okrajkowe, okresowo podtapiane fragmenty, porastają lasy i zarośla klas "Alnetea glutinosae", otoczone borami klasy "Vaccinio-Piceetea". Suchsze miejsca porasta bór mieszany wilgotny, a obszary przejściowe pomiędzy torfowiskiem, a podmokłym podłożem mineralnym – bory bagienne i trzęślicowe.
Na terenie rezerwatu oznaczono 34 zespoły roślinne. Występują tu rośliny rzadkie i chronione. Należą do nich: brzoza niska, wierzba borówkolistna, wierzba lapońska, wierzba rokita, widłak jałowcowaty, widłak goździsty, grążel żółty, rosiczka długolistna, rosiczka okrągłolistna, płucnica islandzka, bagno zwyczajne, grzybienie północne, kruszyna pospolita, żurawina błotna, modrzewnica pospolita, pływacz zwyczajny, pływacz średni, starzec błotny, przygiełka biała, bagnica torfowa, turzyca strunowa, turzyca obła, turzyca bagienna oraz turzyca dwupienna.

</doc>
<doc id="174375" url="https://pl.wikipedia.org/wiki?curid=174375" title="Wyspa Spichrzów">
Wyspa Spichrzów

Wyspa Spichrzów (, ) – wyspa w Gdańsku na rzece Motławie, położona w dzielnicy Śródmieście.
Położenie.
Wyspa jest położona pomiędzy Motławą a jej przekopem – Nową Motławą. Leży w centrum Śródmieścia, od wschodu połączona z Długimi Ogrodami poprzez Most Stągiewny, od południa ze Starym Przedmieściem, od zachodu poprzez Most Krowi i Most Zielony z Głównym Miastem. Ponadto przez jej środek przebiega Trasa W-Z. Od północy wyspa sąsiaduje z wyspą Ołowianką. Dodatkowo południowa część wyspy, na której składowano niegdyś towary łatwopalne, została odcięta od głównej części wyspy poprzez powstały sztucznie Kanał Smolny (na północ od ul. Toruńskiej).
Historia.
Dawne nazwy: "Speicherinsel", "Speichern" (1843), "Spichlerze" (1988).
Około 1330 powstały tutaj pierwsze spichlerze Głównego Miasta, folwark miejski, rzeźnia, Dwór Popielny i składy. Wyspa została utworzona w 1576 po przekopaniu kanału Nowej Motławy. Od XIII w. była to dzielnica przemysłowa z licznymi spichlerzami, w XVI w. było ich już około 340. Były to duże i przestronne magazyny, z wieloma piętrami, zbudowane z drewna, cegły, gliny, kamieni. Spichlerze położone nad brzegami rzek posiadały drewniane pomosty służące do załadunku lub wyładowywania towarów. Nie posiadały numerów, ale nazwy.
Wykopanie kanału i utworzenie wyspy ułatwiło ochronę spichrzów przed częstymi grabieżami. Na wyspie wprowadzono całkowity zakaz przebywania w nocy, dodatkowo w nocy spuszczano watahy psów. Rabunek karano śmiercią.
W 1540, podczas powodzi, Wyspa Spichrzów została całkowicie zalana i znajdowała się pod wodą przez dwa tygodnie.
Od 1885 towary były dostarczane do spichlerzy również koleją. Na wyspie istniała rozwinięta sieć torowisk, biegnących z dworca Gdańsk Brama Nizinna. Ze względu na bezpieczeństwo przeciwpożarowe na terenie wyspy wagony kolejowe były ciągnięte przez konie, a nie przez parowozy, które miały zakaz wjazdu na teren wyspy. Zachowały się brukowane ulice i pozostałości na nich torów kolejowych, z obrotnicami kolejowymi, które służyły do skręcania wagonami w poprzeczne ulice (dzięki czemu zmiana kierunku jazdy nie wymagała zajęcia torowiskami znacznej powierzchni niewielkiej wyspy).
W 1914 na wyspie było 294 budynków, z których 121 nadal pełniło funkcję magazynów.
W 1945 wyspa została prawie całkowicie zniszczona podczas walk między Wehrmachtem i Armią Czerwoną. Wojnę przetrwały tylko trzy spichlerze: Steffen, Deo i Wisłoujście. Odbudowy doczekało się 36 (18 z nich, zlokalizowanych przy ul. Stągiewnej, pełniło funkcję mieszkalną). Najważniejszym ocalałym zabytkiem są Stągwie Mleczne (Brama Stągiewna), powstałe w latach 1517–1519, które zostały podczas ostrzału miasta w dużej części zburzone i spalone. Do dnia dzisiejszego odbudowano tylko kilkanaście budynków nad Motławą. Powstał też kwartał nowych budynków w stylu istniejących tam przed wojną zabytkowych kamienic przy ul. Stągiewnej, w środkowej części wyspy.
Północna część wyspy znajduje się w niemal całkowicie niezmienionej formie od 1945. Istnieją tam jedynie niezagospodarowane ruiny i resztki bardzo gęstej i zwartej, przedwojennej zabudowy. W 2007 miasto Gdańsk rozpisało konkurs na wybór inwestora. 17 sierpnia 2013 uruchomiono nocną iluminację ruin. W 2014 kosztem 23 mln zł udostępniono dla pieszych nabrzeże w północnej części wyspy, składające się z odcinków o długości 258,65 m (naprzeciw Długiego Pobrzeża) i 325,64 m (naprzeciwko Szafarni). Jednocześnie dokonana została rozbiórka spichrza „Woli Łeb”, oficjalnie z powodu złego stanu technicznego. Konserwator zabytków nakazał przy tym zachowanie jego płyty inskrypcyjnej, klińca z herbem Woli Łeb oraz części materiału do ponownego wbudowania pod nową inwestycję.
31 grudnia 2009 miasto Gdańsk podpisało nieprawnie utajnioną umowę z firmą Polnord SA na zabudowę Wyspy Spichrzów. Na jej mocy Gdańsk i Polnord SA miały utworzyć spółkę celową w celu zabudowy 2,6 hektarowej działki na północnym cyplu wyspy. W nowej spółce Gdańsk miał objąć 49% udziałów, wnosząc do niej aportem grunty na wyspie, wycenione na 59 mln zł. Polnord SA miał objąć 51% udziałów w spółce, a jego zadaniem miało być zdobycie finansowania i zabudowa tego terenu, z czego firma ta się nie wywiązała, a kwestia upublicznienia zapisów umowy stała się przedmiotem postępowania administracyjnego wszczętego na wniosek jednej z miejskich radnych.
W południowej części wyspy, przez którą przebiega Podwale Przedmiejskie wraz z linią tramwajową, trwa i jest zaplanowana realizacja kilku inwestycji (m.in. "Aura Gdańsk" i "Chmielna Park"). Ta część wyspy rozwija się, ponieważ jest zabudowywana jako prywatne przedsięwzięcia.
19 marca 2015 rozstrzygnięto konkurs na zagospodarowanie północnego cypla Wyspy Spichrzów. Partnerem miasta w realizacji inwestycji szacowanej na blisko 400 mln zł zostało konsorcjum firm Multibud W. Ciurzyński S.A oraz Immobel Poland. 9 marca 2017 r. wmurowano akt erekcyjny pod zabudowę części wyspy należącej do miasta. Realizowany w rejonie ulic Chmielnej i Pożarniczej kompleks hotelowo-mieszkaniowy nosić będzie nazwę "Granaria" (łac. "granarium" – spichlerz), a jego realizacja ma się zakończyć w końcu 2023 roku. Realizowany tu hotel ze 129 pokojami będzie funkcjonować pod marką Holiday Inn. Zabudowa w pozostałej części północnego cypla wyspy zostanie zrealizowana na podstawie projektów biura Mąka Sojka Architekci między wiosną 2019 a listopadem 2022 roku. W ramach inwestycji powstanie ok. 500 mieszkań, hotel oraz powierzchnie biurowe, handlowe i usługowe. Do tego czasu deweloper zrealizuje wszystkie założone inwestycje celu publicznego, w tym m.in. przebudowę ul. Motławskiej i Pożarniczej, przebudowę mostu Stągiewnego na most zwodzony, budowę nowej kładki, remont Długiego Pobrzeża i rozbudowę mariny.
Równolegle, w latach 2016-2019 nad Motławą powstał kompleks apartamentowo-hotelowy Deo Plaza z 360 pokojami hotelowymi (Radisson cztery gwiazdki) i 120 apartamentami w budynkach usytuowanych na 13 historycznych parcelach po starych spichlerzach, zniszczonych podczas II wojny światowej. Znajduje się tu m.in. największe w Gdańsku centrum konferencyjne na 800 osób.
11 maja 2018 – z półrocznym opóźnieniem – rozpoczęła się budowa obrotowej kładki łączącej północną część wyspy z Długim Pobrzeżem o długości 57 m, szerokości 4,5 m i masie ok. 100 ton, zrealizowana według wybranego w międzynarodowym konkursie projektu Studia Bednarski z Londynu. Konstrukcja obracana jest przy użyciu pilota, na żądanie kapitanatu gdańskiego portu jachtowego, a czas otwierania wynosi dwie minuty. Oddanie kładki do użytku miało nastąpić na przełomie 2018/2019, a następnie w końcu pierwszego kwartału 2019. 6 maja 2019, w związku z budową, doszło do zapadnięcia części nawierzchni Długiego Pobrzeża, co spowodowało kolejne przesunięcie terminu uruchomienia na koniec 2019. Sama konstrukcja kładki dotarła na miejsce drogą wodną z Elbląga dopiero w końcu sierpnia 2019. 24-25 grudnia 2019 kładkę udostępniono dla pieszych w ramach dnia otwartego, ale faktyczne zakończenie robót budowlanych i termin oddania do użytku przesunięto ponownie na kwiecień 2020, a następnie czerwiec-lipiec 2020. Ostatecznie oddano ją do użytku 1 sierpnia 2020, a uroczyste otwarcie wraz z nadaniem nazwy kładka św. Ducha nastąpiło 3 września 2020. Koszt realizacji inwestycji przez spółkę Granaria wyniósł ok. 10 mln zł.
Jesienią 2018 Grupa Supernova Development zaprezentowała plany przekształcenia do początku 2021 opuszczonych, zabytkowych spichlerzy Wielki (Duży) i Mały Groddeck na rogu Chmielnej i Podwala Przedmiejskiego na hotel ze spa. Stojące nad Starą Motławą spichlerze, poważnie zniszczone w pożarze w 1914 roku, zostały odbudowane dopiero w latach 80 z przeznaczeniem dla Akademii Muzycznej. W 1993 wraz z pozostałościami po przylegających spichrzach odkupił je Bank Handlowy. W 2005 jeden z kolejnych właścicieli – niemiecki inwestor – zapowiedział budowę hotelu Motława na 200 pokoi, do czego jednak nie doszło.
W 2016 r. w trakcie modernizacji i przebudowy północnego cypla Wyspy Spichrzów odkryto unikatowy destrukt żeliwnej armaty z przełomu XVIII i XIX wieku.

</doc>
<doc id="174378" url="https://pl.wikipedia.org/wiki?curid=174378" title="Haley Joel Osment">
Haley Joel Osment

Haley Joel Osment (ur. 10 kwietnia 1988 w Los Angeles) – amerykański aktor filmowy, telewizyjny i głosowy. Jego młodszą siostrą jest Emily Osment.
Wczesne lata.
Urodził się w Los Angeles w Kalifornii jako syn Teresy (z domu Seifert), nauczycielki, i Michaela Eugene’a Osmenta, aktora teatralnego i filmowego. Jego rodzice pochodzili z Birmingham w Alabamie. Wychował się w wierze katolickiej. Jego młodsza siostra Emily Osment (ur. 10 marca 1992) została także aktorką.
Osment był uczniem Flintridge Preparatory School w La Cañada w Kalifornii. Jako dziecko grał w koszykówkę, piłkę nożną i golfa.
Kariera.
Zadebiutował w wieku 6 lat, grając w reklamówkach. Za swój pierwszy, pięciominutowy występ w "Forreście Gumpie" u boku Toma Hanksa został nagrodzony nagrodą Young Artist Award dla najlepszego aktora poniżej 10 roku życia. Przez następne lata szlifował warsztat aktorski, grając między innymi w filmie "Bogus, mój przyjaciel na niby" z Whoopi Goldberg.
Światowy rozgłos zyskał w 1999 za sprawą roli w filmie "Szósty zmysł" M. Nighta Shyamalana, w którym zagrał 9-letniego Cole’a, chłopca widzącego zmarłych. Jego słynna kwestia „Widzę martwych ludzi” stała się ikoniczna i była wielokrotnie parodiowana, między innymi w "Strasznym filmie". Za tę rolę został uhonorowany nominacją do Oscara i Złotego Globu, a także szeregiem wyróżnień, takich jak Saturn Award, Critics' Choice Award, Chicago Film Critics Association Award, Golden Satellite Award czy Sierra Award.
Przez następne kilka lat pracował bez przerwy, między innymi na planie filmu "Podaj dalej", gdzie swatał Kevina Spacey z Helen Hunt (Blockbuster Entertainment Award i nagroda na pokazach ShoWest dla najlepszego drugoplanowego aktora roku) i "Bożych skrawków" kręconych w Polsce. Ostatnią jego dużą rolą jest występ u Stevena Spielberga w "AI:Sztucznej Inteligencji", gdzie wcielił się w postać Davida, chłopca-androida, futurystycznego Pinokia szukającego miłości. Film nie spotkał się ze zbyt pochlebnym przyjęciem krytyków, ale o roli Osmenta pisano, że stanowiła podpórkę całej produkcji (sam Spielberg mówił, że od początku jedynym kandydatem do tej roli był właśnie on). Do 2003 zagrał jeszcze tylko w jednym filmie pełnometrażowym, "Wakacjach Waltera" z Michaelem Caine’em i Robertem Duvallem, po czym zawiesił karierę aktorską.
W 2007 powrócił na ekrany w dramacie "Home of Giants". W 2014 zagrał Teddy’ego Crafta w komediodramacie Kevina Smitha "Kieł" i pojawił się gościnnie w komedii romantycznej "Dlaczego mi nie powiedziałeś?" z 2015.
Udziela się również w dubbingu. Użyczył głosu Sorze w grze komputerowej "Kingdom Hearts" (2002), jak również w kolejnych częściach "serii": ' (2004), "Kingdom Hearts II" (2006), ' (2008), "Kingdom Hearts 358/2 Days" (2009), "Kingdom Hearts Birth by Sleep" (2010), ' (2011) i ' (2012).

</doc>
<doc id="174381" url="https://pl.wikipedia.org/wiki?curid=174381" title="Rezerwat przyrody Jezioro Świerszczów">
Rezerwat przyrody Jezioro Świerszczów

Jezioro Świerszczów – florystyczny rezerwat przyrody znajdujący się w miejscowości Świerszczów w gminie Cyców, w powiecie łęczyńskim, w województwie lubelskim. Leży na terenie Nadleśnictwa Chełm.
W niewielkim jeziorze w centrum rezerwatu występuje osoka aloesowata ("Stratiotes aloides") tworząca zwarty kobierzec, a także grzybienie białe ("Nymphaea alba") i aldrowanda pęcherzykowata ("Aldrovanda vesiculosa"). Średnia głębokość wynosi 0,5 m, a maksymalna 1 m. Jezioro otacza pas torfowisk niskich i przejściowych. Na obrzeżach rezerwatu występują zbiorowiska leśne, na północy – olsy, a na południu grądy.

</doc>
<doc id="174382" url="https://pl.wikipedia.org/wiki?curid=174382" title="Rezerwat przyrody Kacze Błota">
Rezerwat przyrody Kacze Błota

Kacze Błota – torfowiskowy rezerwat przyrody znajdujący się na terenie gminy Dzwola, w powiecie janowskim, w województwie lubelskim. Leży w obrębie Parku Krajobrazowego Lasy Janowskie, na północ od wsi Bukowa.
Charakterystyka.
Rezerwat położony jest w pobliżu przejścia Roztocza w Kotlinę Sandomierską. Teren opada tutaj z wysokości około 270 m n.p.m. do około 220 m n.p.m.
Geologia.
Centralną, zabagnioną strefę rezerwatu zajmują gleby torfowe, przy czym w miejscach najniższych są one wytworzone z torfów torfowisk przejściowych (rozkład 10-20%, struktura kłaczkowata, barwa słomkowożółta). Wykształciły się na nich zespoły roślinne z klasy "Scheuchzerio-Caricetea fuscae". W miejscach, gdzie podtopienia nie są tak intensywne powstały gleby wytworzone z torfów torfowisk wysokich (rozkład w 20-30%, struktura kłaczkowata, barwa brunatna/jasnobrunatna). Gleby te są zajęte przez zespoły roślinne torfowisk wysokich: "Ledo-Sphagnetum" i "Eriophoro-Sphagnetum". Piaszczyste wzniesienia wokół torfowisk zajmują gleby bielicowe powstałe na bazie piasków luźnych. Ogólnie cały teren rezerwatu jest dobrze nawilgocony, mimo przeprowadzanych prac melioracyjnych, owocujących zanikaniem oczek wodnych i niewielkich bagnisk, zajętych przez karłowate sosny.
Klimat.
Teren rezerwatu należy do Biłgorajsko-Janowskiej Dziedziny Klimatycznej. Średnia roczna temperatura wynosi tutaj 8,6°C (w okresie wegetacyjnym jest to 14,6°C). Poziom opadów atmosferycznych to: wiosną 110 mm, latem 210 mm, jesienią 120 mm, a zimą 90 mm. W okresie wegetacyjnym (217 dni) suma opadów osiąga 380 mm (w ciągu roku 540 mm).
Przyroda.
Rezerwat został utworzony dla ochrony torfowiska wysokiego, boru bagiennego, fragmentów torfowisk przejściowych oraz otaczających je wydm. W wyniku prowadzonych w okolicy prac melioracyjnych główny przedmiot ochrony rezerwatu uległ znacznej degradacji.
Podczas badań z lat 1987-1989 stwierdzono na tym terenie występowanie roślin chronionych. Były to: widłak jałowcowaty, goryczka wąskolistna, rosiczka pośrednia, rosiczka okrągłolistna, kukułka krwista, bagno zwyczajne, kocanki piaskowe, konwalia majowa, kruszyna pospolita i płucnica islandzka. Z roślin rzadkich dla Lubelszczyzny były to: wąkrota zwyczajna, modrzewnica pospolita, trzcinnik prosty, turzyca bagienna, przygiełka biała i bagnica torfowa.

</doc>
<doc id="174383" url="https://pl.wikipedia.org/wiki?curid=174383" title="Giessen">
Giessen

Francja:
Szwajcaria:
Osoby:
Zobacz też:

</doc>
<doc id="174384" url="https://pl.wikipedia.org/wiki?curid=174384" title="Mors wz. 1939">
Mors wz. 1939



</doc>
<doc id="174386" url="https://pl.wikipedia.org/wiki?curid=174386" title="Nudyzm">
Nudyzm



</doc>
<doc id="174388" url="https://pl.wikipedia.org/wiki?curid=174388" title="Gaius Cassius">
Gaius Cassius



</doc>
<doc id="174391" url="https://pl.wikipedia.org/wiki?curid=174391" title="Rezerwat przyrody Grądy nad Moszczenicą">
Rezerwat przyrody Grądy nad Moszczenicą

Rezerwat przyrody Grądy nad Moszczenicą – leśny rezerwat przyrody, położony w północnej części uroczyska Szczawin na terenie leśnictwa Szczawin w gminie Zgierz w powiecie zgierskim (województwo łódzkie). Został utworzony 13 czerwca 1994 r. w celu zachowania zespołów grądowych (czyli wielogatunkowych lasów liściastych), roślin chronionych lub gatunków ważnych dla flory regionalnej (m.in. jaworu, dębu szypułkowego, jodły, widłaka goździstego i widłaka spłaszczonego).
Położenie i warunki terenowe.
Rezerwat ma powierzchnię 42,14 ha, stanowiąc fragment nieregularnego kształtu, wydzielony z większego Lasu Szczawińskiego. Położony jest w północnej strefie krawędziowej Wzniesień Łódzkich. Od północy graniczy z rzeką Moszczenicą (która tworzy tu liczne zakola) oraz użytkami rolnymi i działkami wsi Kębliny. Od strony południowej, wschodniej i zachodniej graniczy z drzewostanami także o charakterze grądów, ale z dość licznie występującą sosną, nie należącą do gatunków grądowych. Południowa granica rezerwatu biegnie w pobliżu drogi leśnej i szlaku rowerowego, którymi można dojechać od strony wsi Swędów. Cały rezerwat położony jest na wysoczyźnie lekko pochylonej w kierunku północnym do doliny rzeki, a najwyższe jej wzniesienie wynosi 153 m n.p.m. Rzeźba terenu rezerwatu jest urozmaicona. Zawdzięcza to wijącej się rzece w dość głębokiej dolinie, o głębokości dochodzącej do 10 m. Zbocze doliny, na którym znajduje się większość rezerwatu, porozcinane jest siecią licznych parowów i wąwozów o głębokości 1–3 m, powstałych przed kilku tysiącami lat w wyniku oddziaływania dużych mas wód opadowych (jest to forma ukształtowania terenu spotykana także w kilku innych miejscach na krawędzi Wzniesień Łódzkich). Po obfitych deszczach lub roztopach wiosennych parowy okresowo wypełniają się wodą. Leśne gleby rezerwatu, wykształcone na piaskach słabo gliniastych i gliniastych lekkich oraz na glinach średnich, charakteryzują się dość dużą żyznością.
Flora rezerwatu.
Na terenie rezerwatu przeważają grądy, a nad samą rzeką pojawiają się łęgi jesionowo-olszowe. Występujące tu grądy liczą 25 gatunków drzew i krzewów, m.in. olszy, brzozy, buku, grabu, jaworu, jesionu, sosny, jodły (północna granica występowania), świerku. W gęstych podszytach spotyka się takie gatunki jak: kruszyna, grab, leszczyna, jarzębina, dąb, czeremcha, jawor, świerk i inne. W rezerwacie można porównać wszystkie typy grądów: od wysokiego, ubogiego, przez grąd typowy na przeważającej powierzchni, po grąd niski w parowach zbiegających w kierunku rzeki. Również gęstość podszytu maleje wraz ze wzrostem wilgotności, najmniej zwarte podszyty występują w grądzie niskim. W runie grądów występują następujące gatunki: gwiazdnica wielkokwiatowa, gajowiec żółty, przylaszczka, marzanka wonna, żankiel zwyczajny, perłówka zwisła, prosownica rozpierzchła, zawilec gajowy, fiołek leśny, groszek wiosenny, kokorycz pełna, nerecznica samcza. Poza zalesieniem grądowym, wzdłuż rzeki Moszczenicy rosną łęgi olszowe, składające się głównie z olszy czarnej i brzozy, a także: jesionu, jawora i wiązu. W łęgach, w bogatym runie rosną: podagrycznik, śledziennica, niecierpek pospolity, śmiałek darniowy, sit rozpierzchły, fiołek błotny, gwiazdnica gajowa, przytulia czepna, jasnota plamista. W rezerwacie występują rośliny chronione: widłak spłaszczony (ochrona jego siedliska – jedynego w województwie łódzkim – jest jednym z celów założenia rezerwatu), wawrzynek wilczełyko, bluszcz pospolity, gnieźnik leśny. Występują również inne rzadkie gatunki: bniec czerwony, czerniec gronkowy, zawilec żółty, kokorycz pełna, łuskiewnik różowy, złoć żółta, kokoryczka okółkowa. Duża część rosnących tu roślin zakwita wczesną wiosną (dominuje zawilec, przylaszczka, groszek wiosenny, fiołek leśny, kokorycz), co czyni ten rezerwat szczególnie interesujący o tej właśnie porze roku. Po ulistnieniu drzew i zacienieniu dna lasu zmienia się jego wygląd i skład runa (pojawia się gwiazdnica, narecznica samcza, podagrycznik).
Fauna rezerwatu.
Fauna rezerwatu nie była badana systematycznie i przyjmuje się, że jest ona typowa dla innych obszarów chronionych na terenie Wzniesień Łódzkich. Na tych obszarach stwierdzono występowanie ok. 1000 gatunków bezkręgowców lądowych i owadów oraz ok. 100 gatunków bezkręgowców wodnych. Wśród fauny kręgowców występujących w Moszczenicy wymienić należy: ciernika, kiełbia, śliza, kozę, rzadziej: płoć, okonia, piskorza, a nawet minoga strumieniowego. Dość liczne są płazy, w tym: traszka zwyczajna i traszka grzebieniasta, kumak nizinny, ropucha zwyczajna oraz rzadsza ropucha zielona, żaba śmieszka i żaba wodna. Gadami występującymi w rezerwacie i jego okolicy są m.in.: jaszczurka zwinka, jaszczurka żyworodna, a także padalec. Na terenie Wzniesień Łódzkich stwierdzono gniazdowanie 112 gatunków ptaków. W okolicach rezerwatu dość często obserwuje się liczne gatunki ptaków drapieżnych, sów, wróblowatych, kukułki, dzięciołów. Kilkukrotnie obserwowano bociana czarnego. Wzniesienia Łódzkie są miejscem występowania ok. 35 gatunków ssaków. W okolicy rezerwatu licznie pojawiają się nietoperze (w tym rzadki gatunek borowiaczek), łasicowate (kuna leśna i łasica), ryjówka aksamitna. Teren rezerwatu penetrują także dziki i sarny.
Klimat rezerwatu.
Klimat należy do przejściowego, pomiędzy atlantyckim a typowo kontynentalnym. Średnioroczne opady wynoszą 540 mm, okres wegetacyjny trwa 213 dni, liczba dni z pokrywą śnieżną wynosi 70.

</doc>
<doc id="174392" url="https://pl.wikipedia.org/wiki?curid=174392" title="STEN">
STEN



</doc>
<doc id="174397" url="https://pl.wikipedia.org/wiki?curid=174397" title="Dżerablus">
Dżerablus



</doc>
<doc id="174400" url="https://pl.wikipedia.org/wiki?curid=174400" title="Jan Stachniuk">
Jan Stachniuk

Jan „Stoigniew” Stachniuk (ur. 13 stycznia 1905 w Kowlu na Wołyniu, zm. 14 sierpnia 1963 w Warszawie) – polski filozof i publicysta. Teoretyk i twórca idei kulturalizmu, a także redaktor naczelny przedwojennego, nacjonalistycznego pisma „Zadruga” oraz lider skupionego wokół niego ruchu o tej samej nazwie.
Życiorys.
Młodość i okres międzywojenny.
Urodził się w rodzinie kolejarskiej. W 1927 zdał maturę w Gimnazjum im. Juliusza Słowackiego w Kowlu i rozpoczął studia w Wyższej Szkole Handlowej w Poznaniu. W czasie studiów działał w Związku Polskiej Młodzieży Demokratycznej, Bratniej Pomocy WSH i był członkiem „Zetu”. W 1930 r. ukończył Wyższą Szkołę Handlową w Poznaniu. Po studiach przez krótki czas pracował w Kasie Chorych w Tucholi a następnie odbył służbę wojskową w Tomaszowie Lubelskim. Powrócił do Poznania, gdzie w okresie od grudnia 1931 do maja 1932 pełnił funkcję redaktora odpowiedzialnego organu ZPMD w Poznaniu – „Życie Uniwersyteckie”. W 1932 zrezygnował z członkostwa w „Zet”.
W 1933 roku wydał swą pierwszą książkę „Kolektywizm a naród” (łączącą w sobie idee nacjonalistyczne z kolektywizmem), dwa lata później ukazała się „Heroiczna wspólnota narodu”. Zawarł w niej swoją wizję ustroju zadrużnego („zadrugizmu”), której celem jest „ukierunkowanie wszystkich dziedzin działalności ludzkiej na rozwój osobisty i narodowy”. Nazwa „Zadruga” pochodziła od określenia starosłowiańskiej wspólnoty plemiennej. Był też autorem książki „Dzieje bez dziejów”, będącej analizą przyczyn upadku dziejowego Polski, za który winą obarczał katolicyzm i kontrreformację jezuicką w Polsce. Stworzył nacjonalistyczną i zarazem antykapitalistyczną ideologię, odrzucającą chrześcijaństwo z powodu jego zdaniem destrukcyjnego wpływu na charakter narodowy, po części wynikającego z obcego (żydowskiego) pochodzenia oraz nawołującą do stworzenia kolektywnego społeczeństwa – „Narodowej Wspólnoty Tworzącej”.
W 1935 przeniósł się do Warszawy wraz z Sabiną Różycką, jego ówczesną towarzyszką życia. W 1937 roku założył pismo „Zadruga”, które wydawał w Warszawie do 1939 roku. Wokół pisma skupiło się grono zwolenników jego koncepcji historiozoficznej – Józef Grzanka (formalny redaktor odpowiedzialny), Bogusław Stępiński, Antoni Wacyk i in. Członkowie grupy przyjmowali imiona słowiańskie, wówczas przybrał imię Stoigniew, będący później jego pseudonimem w AK.
II wojna światowa.
W 1939 nie został zmobilizowany. Wraz z niezmobilizowanymi mężczyznami wyruszył na wschód (po apelu płk Umiastowskiego z 7 września 1939). W październiku 1939 powrócił do Warszawy. Ponownie skupił wokół siebie środowisko zadrużan, pozyskując też nowych zwolenników. W czasie II wojny światowej był członkiem Stronnictwa Zrywu Narodowego nie brał jednak udziału w bezpośredniej działalności politycznej koncentrując się na publicystyce – był autorem szeregu artykułów w konspiracyjnych pismach „Zryw” (organ SZN) i „Kadra” – organie Kadry Polski Niepodległej. Używał okupacyjnej kennkarty na nazwisko Mieczysław Adamek. Stachniuk walczył czynnie w szeregach AK w powstaniu warszawskim, w kompanii powstałej na bazie wcielonych do AK żołnierzy KPN, w ramach Zgrupowania mjr „Bartkiewicza” (Śródmieście Płn). Wykazał się odwagą (odznaczony Krzyżem Walecznych, trzykrotnie ranny).
Po wojnie.
Po upadku Powstania Warszawskiego uciekł z transportu i dotarł do Częstochowy, gdzie ukrywał się, z pomocą rodziny Antoniego Wacyka, do czasu odejścia Niemców. W lutym 1945 wrócił do Warszawy. Damazy Tilgner „Jaromir” zwolennik jego poglądów i znajomy z konspiracji zaproponował mu pracę w „grupie operacyjnej” w Bydgoszczy przejmującej z rąk wojsk radzieckich poniemieckie zakłady przemysłowe w województwie pomorskim. Po zakończeniu jej działalności do czerwca 1945 pracował w Wojewódzkim Wydziale Przemysłowym w Bydgoszczy, korzystając z poparcia wojewody Zygmunta Felczaka. Następnie utrzymywał się z handlu, pisując też pod pseudonimami (A. Mieczkowski, M. Adamek) do dwutygodnika „Zryw” oraz dziennika „Ilustrowany Kurier Polski”. Zdając sobie sprawę z niesuwerennego charakteru Polski pojałtańskiej był jednak zwolennikiem legalnego odtworzenia ruchu zadrużnego. W związku z tym zadrużan pozostałych na emigracji namawiał listownie do powrotu do kraju. Pozostając osobą prywatną i bezpartyjną rozwijał filozofię kulturalizmu oraz starał się propagować swoje idee - drukiem i poprzez swoich zwolenników, tworzących zauważalną grupę w koncesjonowanym Stronnictwie Pracy. Zamieszkał w Bydgoszczy, gdzie związał się z Franciszką Stembrowicz.
Korzystając ze wsparcia dawnych sympatyków, działaczy „Zrywu” i Stronnictwa Pracy (Zygmunt Felczak, Feliks Widy-Wirski), którzy po 1945 jako działacze koncesjonowanego SP otrzymali stanowiska państwowe wydawał legalnie swoje prace (zob. niżej). Nie został jednak – mimo starań i spełniania warunków formalnych – przyjęty do Związku Literatów Polskich. Nie udało mu się zalegalizować Zadrugi, a publikowane książki wywoływały wrogie reakcje zarówno w legalnej prasie krajowej jak i emigracyjnej. Śmierć Zygmunta Felczaka (1946) oraz zmiana ogólnej sytuacji kraju po 1948 r. wiążąca się też z politycznym upadkiem Widy-Wirskiego i SP pozbawiła Stachniuka punktu oparcia, jakim byli.
Aresztowanie i proces.
Bezpośrednim powodem aresztowania było powiązanie członka redakcji „Zadrugi” Bogusława Stępińskiego z aresztowanym w 1949 Bolesławem Weszczakiem.
W pokazowym procesie prokurator Beniamin Wejsblech zażądał kary śmierci, jednak wyrokiem z 9 lipca 1952 roku Stachniuka skazano na 15 lat więzienia. Sąd Najwyższy wyrokiem z 24 grudnia 1953 roku zmniejszył tę karę do lat ośmiu, a po zastosowaniu amnestii kara wynosiła siedem lat. Razem z nim w tym procesie sądzeni byli: Teodor Jakubowski, Janina Kłopocka, Bogusław Stępiński. Stachniuka zesłano do jednego z najcięższych więzień (Barczewo), gdzie był bity i torturowany. Z niewoli wyszedł jako kaleka niezdolny do sprawnego życia. Nie powiodła się próba emigracji do Szwecji. 14 sierpnia 1963 roku zmarł w zakładzie leczniczym w Radości koło Warszawy. Został pochowany na cmentarzu na Powązkach Wojskowych (FII-7-6).

</doc>
<doc id="174402" url="https://pl.wikipedia.org/wiki?curid=174402" title="Grand Prix Kanady 2005">
Grand Prix Kanady 2005

Grand Prix Kanady 2005 – ósma runda Mistrzostw Świata Formuły 1 w sezonie 2005.

</doc>
<doc id="174404" url="https://pl.wikipedia.org/wiki?curid=174404" title="Tojad">
Tojad

Tojad ("Aconitum" L.) – rodzaj roślin z rodziny jaskrowatych ("Ranunculaceae" Juss.). Zwyczajowo bywa nazywany mordownikiem (z racji trujących własności). Liczy ok. 320 gatunków. Występują one na półkuli północnej.
Morfologia.
Liście dłoniastodzielne. Kwiaty grzbieciste o barwie fioletowej, lub rzadziej żółtej. Środkowe działki kielicha jajowate, najniższe eliptyczne, górny hełmiasty. Osiem płatków, z których dwa przekształcone w miodniki z pastorałowato skręconą ostrogą. Pozostałe płatki niepozorne, łuskowate lub ich brak. Owoc: wielonasienny mieszek. Nasiona listewkowato zmarszczone, brązowoczarne. Korzeń wrzecionowato lub bulwiasto zgrubiały.
Biologia.
Rośliny bardzo silnie trujące. Zawierają alkaloidy dwuterpenowe: akonitynę, akoninę, napelinę, mezakoninę.
Systematyka.
Rodzaj z rodziny jaskrowatych "Ranunculaceae".
Zastosowanie.
Uwaga: Wszystkie gatunki tojadu są bardzo silnie trujące, dlatego nie zaleca się jakichkolwiek prób leczenia bez wiedzy i zgody lekarza.
Ochrona.
W Polsce dziko występuje kilkanaście gatunków, wszystkie objęte są ochroną gatunkową. Ze względu na zagrożenie wyginięciem 7 gatunków wpisano do "Polskiej czerwonej księgi roślin", są to: tojad lisi, tojad wiechowaty, tojad wschodniokarpacki, tojad niski, tojad sudecki, tojad maniński, tojad morawski.

</doc>
<doc id="174408" url="https://pl.wikipedia.org/wiki?curid=174408" title="Ketchup">
Ketchup



</doc>
<doc id="174409" url="https://pl.wikipedia.org/wiki?curid=174409" title="T-44">
T-44

T-44 – czołg średni konstrukcji radzieckiej z okresu II wojny światowej.
Historia.
Radzieccy konstruktorzy sprzętu pancernego doskonale zdawali sobie sprawę z niedostatków podstawowego radzieckiego czołgu II wojny światowej T-34. Przez cały okres wojny trwały prace nad jego następcą. W końcu 1943 roku na osobisty rozkaz Stalina, biuro konstrukcyjne fabryki nr 183 przystąpiło do prac nad czołgiem noszącym początkowo oznaczenie „Obiekt 136”. Został on później przemianowany na T-44. Szefem biura konstrukcyjnego był A.A. Morozow. W jego konstrukcji wykorzystano doświadczenia z produkcji i użycia, a także wiele zespołów z T-34/85. Wprowadzono też istotne zmiany. Czołg miał zupełnie nowy kadłub, zawieszenie, silnik, układ transmisyjny. Bardzo istotną zmianą było usytuowanie silnika. Zamiast wzdłuż jak we wszystkich poprzednich czołgach radzieckich i zagranicznych ustawiono go w poprzek kadłuba. Miało to rewolucyjne skutki dla sposobu projektowania następców T-44 (m.in. T-54, T-55). Takie usytuowanie silnika radykalnie zmieniło kształt kadłuba, był niższy (o 300 mm) i szerszy (o 180 mm) niż ten w T-34. Usunięto stanowisko strzelca-radiotelegrafisty, więc załoga uległa zmniejszeniu do 4 osób. Czołg T-44 przyjęto do produkcji i uzbrojenia w lipcu 1944 roku. Produkcję zlecono Fabryce nr 75 w Charkowie. Do końca 1944 roku wyprodukowano 25 wozów, a w 1945 roku 880 sztuk. Produkcja była kontynuowana do maja 1947, kiedy został zastąpiony na liniach produkcyjnych przez czołg podstawowy T-54.
Czołgi T-44 były modyfikowane w latach 60. XX. Otrzymały wtedy oznaczenie T-44M. Powstała też wersja z armatą D-10T kal. 100 mm oznaczona jako T-44S.
Służba.
Pierwsze jednostki liniowe, uzbrojone w czołgi T-44, osiągnęły gotowość bojową w czerwcu 1945. Po raz pierwszy zostały zastosowane bojowo w czasie zbrojnej interwencji na Węgrzech w 1956 roku. Pojazdy pozostawały w uzbrojeniu Armii Radzieckiej do lat 80. XX w. W ostatnim okresie występowały one głównie w jednostkach szkolnych. Wiele wycofanych czołgów T-44, a czasem wyłącznie ich wieże, wykorzystano w budowie fortyfikacji granicznych. Broniły one Moskwy oraz granicy z Chińską Republiką Ludową.
W latach 60. i 70. XX w., bliżej nieznana liczba czołgów (podobno nawet kilkadziesiąt) została przekazana wytwórni filmowej Mosfilm. Na ich bazie wykonywano jeżdżące makiety czołgów niemieckich, wykorzystywane w filmach wojennych.

</doc>
<doc id="174426" url="https://pl.wikipedia.org/wiki?curid=174426" title="Torbiel">
Torbiel

Torbiel, cysta (łac. "cystis") − patologiczna przestrzeń w obrębie organizmu, składająca się z jednej lub większej liczby komór wypełnionych płynem albo treścią galaretowatą. Wyróżnia się:

</doc>
<doc id="174427" url="https://pl.wikipedia.org/wiki?curid=174427" title="Donegal (hrabstwo)">
Donegal (hrabstwo)

Donegal (irl. "Contae Dhún na nGall") – hrabstwo na północnym zachodzie Irlandii, jedno z trzech hrabstw historycznego Ulsteru pozostających poza granicami Irlandii Północnej. Nazwa pochodzi z języka irlandzkiego i oznacza "fort, który odpiera cudzoziemców" (wedle innej wersji fort cudzoziemców). Kiedyś czasami było też nazywane Tyrconnel (irl.: "Tír Chonaill" – ziemia Connallów).
Próby przywrócenia hrabstwu nazwy Tír Chonaill pod koniec XX wieku zostały porzucone w wyniku obiekcji, że półwysep Inishowen był historycznie odrębny od Tír Chonaill.
Geografia.
Większość terytorium hrabstwa zajmują niskie góry Donegal. Linia brzegowa jest bardzo urozmaicona – występują liczne zatoki (np. Lough Swilly) i przybrzeżne wyspy, z których dwie: Arranmore i Tory są na stałe zamieszkane. Klify Slieve League są drugimi pod względem wysokości w Europie, przylądek Malin Head jest najbardziej wysuniętym na północ miejscem w Irlandii. Klimat jest umiarkowany z zimnymi, wilgotnymi latami i łagodnymi deszczowymi zimami; łagodzący wpływ wywiera Prąd Zatokowy.
Kultura.
Jak inne tereny zachodniej Irlandii Donegal ma charakterystyczną skrzypcową tradycję.
Wariant języka irlandzkiego używany w Donegal również jest osobliwy i ma w sobie cechy szkockiego gaelickiego. Irlandzki, którym mówi się w donegalskim Gaeltacht jest dialektem zachodniego Ulsteru, podczas gdy na Inishowen, gdzie Gaeltacht zostały utracone na początku XX wieku, używa się dialektu wschodniego Ulsteru. Ulsterski szkocki (nie mylić ze zwykłym szkockim) jest ciągle używany w okręgu Laggan.
Donegalski irlandzki ma duży wpływ na wszystkich mieszkańców północnej Irlandii posługujących się irlandzkim – którzy wiedzą o tym, że rozmawiają językiem zauważalnie różniącym się (w wymowie) od języka irlandzkiego z innych części kraju i używanego w irlandzkiej telewizji.

</doc>
<doc id="174428" url="https://pl.wikipedia.org/wiki?curid=174428" title="Rezerwat przyrody Kania">
Rezerwat przyrody Kania

Kania – leśny rezerwat przyrody w gminie Trzebieszów, w powiecie łukowskim, w województwie lubelskim. Leży na terenie Nadleśnictwa Radzyń Podlaski, w obrębie leśnym Turów, w leśnictwie Brzozowica.
Drzewostan tworzy dąb szypułkowy w wieku około 160 lat z udziałem brzozy, olszy, osiki i sosny w wieku 20–35 lat. W warstwie podszytu rosną m.in. leszczyna, czeremcha czy grab. W runie naliczono około 60 gatunków roślin. Z roślin chronionych na terenie rezerwatu występują: przylaszczka pospolita, konwalia majowa, wawrzynek wilczełyko, listera jajowata, kopytnik pospolity, kruszyna pospolita.

</doc>
<doc id="174429" url="https://pl.wikipedia.org/wiki?curid=174429" title="Rezerwat przyrody Kozie Góry">
Rezerwat przyrody Kozie Góry

Rezerwat przyrody Kozie Góry – leśny rezerwat przyrody w gminie Lubartów, w powiecie lubartowskim, w województwie lubelskim. Leży w granicach Kozłowieckiego Parku Krajobrazowego, na terenie Nadleśnictwa Lubartów, w leśnictwie Jawidz.

</doc>
<doc id="174430" url="https://pl.wikipedia.org/wiki?curid=174430" title="John Vincent Atanasoff">
John Vincent Atanasoff

John Vincent Atanasoff (ur. 4 października 1903 w Hamilton, Nowy Jork, zm. 15 czerwca 1995 we Frederick, Maryland) – amerykański inżynier-informatyk bułgarskiego pochodzenia, uznawany za twórcę elektronicznego komputera. Prototyp komputera ABC (Atanasoff-Berry Computer) zbudował w 1939 roku w Iowa State University, wspólnie z asystentem, Cliffordem Berrym.
13 listopada 1990 roku został odznaczony przez prezydenta George’a H.W. Busha medalem National Medal of Technology za wynalazek elektronicznego komputera.

</doc>
<doc id="174432" url="https://pl.wikipedia.org/wiki?curid=174432" title="UNIX 98">
UNIX 98

UNIX 98 jest nazwą nadaną przez The Open Group systemom operacyjnym, które są zgodne z Single UNIX Specification, wersja 2.

</doc>
<doc id="174437" url="https://pl.wikipedia.org/wiki?curid=174437" title="Rezerwat przyrody Kra Jurajska">
Rezerwat przyrody Kra Jurajska

Kra Jurajska – rezerwat przyrody znajdujący się na terenie gminy Łuków w województwie lubelskim. Jeden z najbardziej unikatowych rezerwatów pod względem przedmiotu ochrony – ochrona dotyczy rzadkiego zjawiska, jakim jest występowanie w podłożu kry lodowcowej sporej wielkości.

</doc>
<doc id="174444" url="https://pl.wikipedia.org/wiki?curid=174444" title="Niekłań Wielki">
Niekłań Wielki

Niekłań Wielki – wieś w Polsce położona w województwie świętokrzyskim, w powiecie koneckim, w gminie Stąporków.
Prywatna wieś szlachecka, położona była w drugiej połowie XVI wieku w powiecie opoczyńskim województwa sandomierskiego. W latach 1973–1976 miejscowość była siedzibą gminy Niekłań Wielki. W latach 1975–1998 miejscowość administracyjnie należała do województwa kieleckiego.
Przez miejscowość przepływa rzeka Czarna Konecka, dopływ Pilicy.
Wieś jest siedzibą rzymskokatolickiej parafii św. Wawrzyńca.
Historia miejscowości.
Pierwsze wzmianki o miejscowości Niekłań pochodzą z roku 1369, wieś należała wtedy do rodziny Odrowążów. W XV w. Jan Długosz podaje, iż wieś należała do parafii Chlewiska. Informacje z początku XVI w. mówią o istnieniu we wsi kuźnic (zlikwidowanych ostatecznie pod koniec XIX w.). W 1509 roku właścicielem wsi był Bernard Libiszewski, a w 1577 odziedziczyli ją bracia Bębnowscy. Właścicielem miejscowości w 1732 był Jan Dziboni. Przeszła ona następnie w ręce rodziny Małachowskich, a ostatecznie została jedną z zasadniczych części majątku rodziny Platerów.

</doc>
<doc id="174445" url="https://pl.wikipedia.org/wiki?curid=174445" title="Hilzen">
Hilzen

Hilzen ("Hülsen, Hylzen, Ilzen"), herb szlachecki.
W polu srebrnym, na pasie czerwonym, prawoukośnym - trzy srebrne romby. W klejnocie między prawym srebrnym i lewym czarnym rogami bawolimi ten sam pas.

</doc>
<doc id="174447" url="https://pl.wikipedia.org/wiki?curid=174447" title="Teoria przewagi absolutnej">
Teoria przewagi absolutnej

Teoria przewagi absolutnej jest podstawową teorią międzynarodowych stosunków gospodarczych. Jej autorem był Adam Smith, jeden z pierwszych ekonomistów liberalnych. Swe rozważania zawarł w dziele pod tytułem: "Badania nad naturą i przyczynami bogactwa narodów".
Założenia teorii.
Smith zauważył, iż wydajność pracy robotników związana jest z ich specjalizacją i podziałem pracy. Na tej podstawie wysnuł wniosek, że specjalizacja w ramach gospodarki pozwala na zwiększenie ilości wytwarzanych dóbr. Podobnie w gospodarce międzynarodowej może dojść do międzynarodowego podziału pracy, co pozwoli na powiększenie dóbr dostępnych dla każdego społeczeństwa, biorącego udział w wymianie międzynarodowej. Międzynarodowy podział pracy pozwala lepiej spożytkować przez kraje uczestniczące w wymianie posiadane przez nie zasoby, co wyraża się w tym, iż kraje eksportują te dobra, w których produkcji się specjalizują. Importują natomiast dobra, w których produkcji specjalizują się partnerzy.
Smith wskazał również kryterium, którym państwo powinno się kierować przy wyborze specjalizacji. Tym kryterium powinny być absolutne różnice w kosztach wytwarzania. Wynika to ze zróżnicowanego wyposażenia poszczególnych państw w zasoby naturalne, technologii, doświadczenia w produkcji danego dobra itd.
Teoria przewagi absolutnej a merkantylizm.
Smith podważył podstawową teorię merkantylistów, iż źródłem bogactwa państw jest gromadzenie zasobów złota. Smith w swej teorii wykazał, że handel międzynarodowy jest grą o sumie niezerowej. Oznacza to iż, każde państwo uzyskuje korzyści z handlu międzynarodowego. Aby zilustrować wyżej opisaną teorię można posłużyć się przykładem. Państwo X posiada absolutną przewagę w produkcji dobra "a", natomiast państwo Y posiada absolutną przewagę w produkcji dobra "b". Zgodnie z teorią kosztów absolutnych państwo X powinno produkować wyłącznie dobro "a", ponieważ poprzez handel międzynarodowy może korzystnie wymienić nadwyżkę tego dobra na dobro "b".
Braki teorii.
Oczywiście teoria Smitha nie tłumaczy wszystkich przepływów w handlu międzynarodowym. W swej publikacji autor nie daje żadnych wskazówek państwom, które produkują wszystkie dobra absolutnie drożej niż ich partnerzy handlowi. W tej sytuacji nastąpiłby niekorzystny bilans handlowy, który prowadziłby w konsekwencji do wypływu kruszców i kapitału od słabszego partnera. W teorii Smitha nie wzięto pod uwagę kosztów transportu, przepływu technologii, a także istnienia barier, które uniemożliwiają, lub utrudniają prowadzenie międzynarodowego handlu. Do takich barier można zaliczyć chociażby cło.
Mimo wspomnianych mankamentów, teoria przewagi absolutnej pozwoliła odejść od teorii merkantylizmu i spojrzeć szerzej na międzynarodowe stosunki gospodarcze.

</doc>
<doc id="174449" url="https://pl.wikipedia.org/wiki?curid=174449" title="Erbs">
Erbs

Erbs – polski herb szlachecki z nobilitacji, odmiana herbu Leliwa, nadany w Świętym Cesarstwie Rzymskim.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
"W krzyż. W polach I i IV złotych skos czerwony, obarczony trzema srebrnymi kulami, w polach II i III błękitnych – nad półksiężycem złotym taka gwiazda sześcioramienna. Klejnot: Dwa skrzydła czarne z pasami czerwonymi i kulami, jak na tarczy. Labry: z prawej czarne, z lewej błękitne, podbite złotem."
Najwcześniejsze wzmianki.
Według Siebmachera Andrzej (Andreas) Erbs, polski pocztmistrz z Krakowa, miał otrzymać szlachectwo państwa rzymskiego w Wiedniu 1 lutego 1753 z przydomkiem "von Grochowski". Rodzina miała zarzucić nazwisko Erbs i pisać się "von Grochowski". Uruski wspomina jeszcze z tej rodziny Wojciecha, podpułkownika wojsk koronnych w 1761.
Herbowni.
Jedna rodzina herbownych:
Erbs, Erbs von Grochowski, von Grochowski.

</doc>
<doc id="174453" url="https://pl.wikipedia.org/wiki?curid=174453" title="Orkla">
Orkla

Orkla – norweski koncern, działający głównie w Skandynawii, przede wszystkim w zakresie dóbr konsumpcyjnych, chemikaliów, a także na rynku finansowym (do lata roku 2006 także na mediowym). Przychody grupy Orkla wyniosły w 2004 roku 32 miliardy koron norweskich (ok. 4 mld EUR), a średnia stopa zwrotu za ostatnie 10 lat wynosi około 10,7%.
Nazwa koncernu wywodzi się od rzeki Orkla w środkowej Norwegii (okręg Sør-Trøndelag ze stolicą w Trondheim), nad którą w miejscowości Løkken Verk od połowy XVII wieku wydobywano piryty i rudy miedzi, i gdzie w XVIII, XIX i jeszcze w XX wieku rozwijano przemysł wydobywczy w ramach firmy, która dała początek obecnemu koncernowi. Ostatnią kopalnię w Løkken Verk zamknięto 10 lipca 1987.
Orkla w Polsce.
W Polsce Orkla znana jest przede wszystkim ze swej działalności na rynku prasowym. Jedna z jej spółek-córek, "Orkla Media", już w roku 1990 zawarła we Wrocławiu umowę z dolnośląskim zarządem regionu NSZZ „Solidarność”, na mocy której utworzono tam w lipcu spółkę z o.o. Norpol-Press, której zadaniem było wydawanie gazety codziennej. Orkla wprowadziła do spółki aport w postaci używanej offsetowej maszyny drukarskiej (dotychczas pracującej dla dziennika "Moss Avis" w mieście Moss), „Solidarność” sfinansowała budowę drukarni i redakcji. Wydawany przez spółkę od września 1990 roku „Dziennik Dolnośląski” nie utrzymał się jednak na rynku i w następnym roku został zawieszony, a Orkla po dalszych paru latach odsprzedała swoje udziały w spółce prywatnym inwestorom. Równocześnie od początku 1991 Orkla kupowała udziały w różnych gazetach regionalnych – najpierw we wrocławskich („Słowo Polskie” i „Wieczór Wrocławia”), później w innych miastach (np. „Gazeta Lubuska” w Zielonej Górze, „Gazeta Pomorska” w Bydgoszczy, „Nowa Trybuna Opolska”, „Rzeczpospolita” i inne). W większości z tych gazet Orkla doprowadziła do wybudowania i uruchomienia lokalnych drukarni, nierzadko w oparciu o sprowadzone z Norwegii używane maszyny (np. dla „Dziennika Dolnośląskiego” – z miasta Moss, dla „Słowa Polskiego” – z Drammen). Inwestycje w Polsce Orkla prowadziła w ramach różnych organizacji gospodarczych (Orkla Media, Orkla Media Newspapers, Orkla Media Poland, Orkla Press Polska itp.), wielokrotnie zmieniając również taktykę przejmowania udziałów (z mniejszościowych w początkowych latach, do przejmowania aż do 100% udziałów później). Najgłośniejszą inwestycją stało się wykupienie 51% udziałów spółki Presspublica wydającej wpływowy dziennik „Rzeczpospolita”. Niektóre z przedsięwzięć Orkli w Polsce odbywały się na granicy prawa, lub nawet być może z naruszeniem niektórych zasad i przepisów, stąd kilka sporów sądowych, w które firma była uwikłana.
W 1997 roku swą polską siedzibę przeniosła z Wrocławia do Warszawy, wkrótce potem sprzedała niektóre zakupione tytuły (m.in. „Słowo Polskie”, „Wieczór Wrocławia”, „Filipinkę”). Podobnie stało się ze znanym tygodnikiem krakowskim „Przekrój”. W późniejszym czasie spółka swoje zainteresowania skierowała na wschód, gdzie w Kownie na Litwie stała się właścicielem 100% w dzienniku "„Kauno diena”" a we Lwowie 50% w ukraińskiej gazecie "Wysokyj Zamok".
W październiku 2006 roku Mecom Group przejął spółkę Orkla Media, w tym grupę prasową Orkla Press. W grudniu 2006 Orkla Press Polska, jako nowa część koncernu prasowego Mecom Europe zmieniła nazwę na Media Regionalne. 1 października 2013 roku Media Regionalne zostały kupione przez Grupę Wydawniczą Polskapresse.

</doc>
<doc id="174455" url="https://pl.wikipedia.org/wiki?curid=174455" title="Paul Samuel Leon Johnson">
Paul Samuel Leon Johnson



</doc>
<doc id="174458" url="https://pl.wikipedia.org/wiki?curid=174458" title="Paul S.L. Johnson">
Paul S.L. Johnson

Paul Samuel Leon Johnson, właściwie "Paul Samuel Levitsky" (ur. 4 października 1873 w Titusville, Pensylwania, zm. 22 października 1950) – amerykański działacz religijny, założyciel „Świecko Domowego Ruchu Misjonarskiego” (LHMM), który w Polsce działa pod nazwą Świecki Ruch Misyjny „Epifania”. Autor serii wydawniczej „Epifaniczne Wykłady Pisma Świętego” oraz wydawca czasopism „Teraźniejsza Prawda” i „Zwiastun Epifanii”. Propagator piramidologii i frenologii.
Życiorys.
Dzieciństwo.
Oboje jego rodzice byli emigrantami z Polski, pochodzenia żydowskiego. Pochodzili z guberni warszawskiej, z powiatu Kutno. Po przyjeździe do Stanów Zjednoczonych zamieszkali w Titusville, gdzie jego ojciec został przełożonym synagogi. 4 stycznia 1886 roku gdy Johnson miał 13 lat zmarła jego matka. Ojciec wkrótce ożenił się po raz wtóry, co stało się powodem wielu nieporozumień rodzinnych. W ich wyniku w 1887 roku Paul kilka razy uciekał z domu. Podczas ostatniej takiej ucieczki w 1887 roku, trafił do Filadelfii, gdzie znalazł pracę przy czyszczeniu butów. Nieco później znalazł Biblię na śmietniku i trafił na nabożeństwo do Kościoła metodystycznego o ustroju episkopalnym. Wtedy też przyjął chrześcijaństwo.
Po powrocie do domu, ojciec uznał Paula za niepoprawnego i 8 lutego 1889 roku wysłał go do poprawczaka. Po pięciu miesiącach ze względu na dobre zachowanie Johnson został zwolniony. Miał wówczas 16 lat, więc rząd stanowy wyznaczył mu kuratora do opieki.
Chrześcijaństwo.
14 lipca 1889 roku Paul Johnson przyjął chrzest, po czym udał się do rodzinnego domu. Jednakże ojciec wyrzekł się go jako swego syna i wyprawił mu symboliczny pogrzeb.
Paul Johnson wyjechał do Allegheny, gdzie pod nadzorem kuratora rozpoczął pracę w sklepie z obuwiem. 8 września 1890 roku wstąpił na Uniwersytet Capitol w Columbus, Ohio, który ukończył w 1895 roku, otrzymując najwyższe stopnie w historii tego Uniwersytetu. Zaraz po tym wstąpił do Seminarium Teologicznego przy Kościele luterańskim, które ukończył 25 maja 1898 roku.
Johnson został pastorem w małym kościółku w Mars, w stanie Pensylwania, a następnie w Columbus, w stanie Ohio.
Badacze Pisma Świętego.
W 1903 roku pastor Johnson zapoznał się z broszurą Badaczy Pisma Świętego. Wówczas przyjął następujące nauki: (1) Jeden Bóg w przeciwieństwie do Trójcy, (2) śmiertelność człowieka w przeciwieństwie do nieśmiertelności duszy, (3) śmierć, a nie wieczne męki, jest karą za grzech, (4) Papiestwo jest bestią, a protestantyzm obrazem bestii – razem stanowią Babilon, (5) Tysiąclecie i Dzień Sądu stanowią jeden i ten sam okres, (6) ludzie zmarli z klasy niewybranych przejdą próbę podczas Tysiąclecia, (7) rok 1914 jest końcem Wieku. Nauczanie tych poglądów wywołało wielką opozycję w zgromadzeniu, i w konsekwencji spowodowało wystąpienie Johnsona z Kościoła luterańskiego. Stało się to 1 maja 1903 roku.
Już 14 czerwca 1903 roku Johnson wygłosił swój pierwszy wykład w zborze Badaczy Pisma Świętego w Columbus. 1 maja 1904 roku pastor Charles Taze Russell wyznaczył Johnsona jako jednego z podróżujących mówców Towarzystwa Strażnica, nazywanych pielgrzymami.
3 stycznia 1905 roku, Paul S.L. Johnson ożenił się z Emmą McCloud. Dzieci nie mieli.
22 maja 1910 roku w wyniku nadmiernego wysiłku i wytężonego wypełniania obowiązków w trakcie wygłaszania wykładu publicznego na oczach słuchaczy przeszedł silne załamanie nerwowe i przez kilka miesięcy przestał wykonywać posługi pielgrzymskie. Wiązało się to z przeciwstawianiem się Johnsona oponentom C.T. Russella – Ernestowi C. Henningesowi oraz głównie Matthew L. McPhailowi, którzy w roku 1909 odrzucili zmiany doktrynalne dotyczące Nowego Przymierza i wystąpili z ruchu Badaczy Pisma Świętego. Wydarzenie to przeciwnicy Johnsona uznali później za początek rozwijającej się u niego choroby psychicznej.
Spór o przywództwo.
8 sierpnia 1916 roku pastor C.T. Russell podjął decyzję wysłania do Anglii Johnsona. 26 sierpnia wyraził on na to zgodę. Ten wyjazd do Wielkiej Brytanii był, w mniemaniu Johnsona, związany z głębokim konfliktem w gronie trzech członków zarządu "International Bible Students Association" (Międzynarodowe Stowarzyszenie Badaczy Pisma Świętego). Według Johnsona członkowie zarządu czynili wysiłki by "IBSA" stała się samodzielną korporacją niezależną od Towarzystwa Strażnica i wolną od nadzoru pastora Russella. Johnson uważał, że grupa starszych w zborze londyńskim starała się sklerykalizować komitet starszych, i doprowadzić by nadzór nad zborami w Anglii znalazł się w ich rękach. Russell zmarł 31 października 1916 roku, jeszcze przed wyjazdem Johnsona do Anglii.
Zgodnie z wolą C.T. Russella, Komitet Wykonawczy Towarzystwa Strażnica działający po jego śmierci, złożony z Alfreda I. Ritchiego, Williama E. Van Amburgha oraz Josepha F. Rutheforda, 2 listopada 1916 podjął decyzję o wysłaniu Johnsona do Wielkiej Brytanii. Wyposażył też go w dokumenty pozwalające mu na kontrolę dokumentacji i finansów IBSA, które miały mu ułatwić przyjęcie w londyńskim Biurze Oddziału. Johnson przebywał w Anglii dziewiętnaście tygodni od 19 listopada 1916 roku do 24 marca 1917 roku. Zgodnie z zaleceniami Komitetu Wykonawczego Johnson miał dokładnie zapoznać się z rozwojem działalności Badaczy Pisma Świętego w Wielkiej Brytanii i nadesłać sprawozdanie do Towarzystwa Strażnica, natomiast nie był upoważniony do przeprowadzania zmian personalnych w brytyjskim Biurze Oddziału. Jednak w czasie swojego pobytu w Londynie przeprowadził on wiele zmian organizacyjnych, zmieniających sytuację w IBSA. W przemówieniach kierowanych do angielskich Badaczy Pisma Świętego P.S.L. Johnson przedstawiał siebie jako następcę Russella, a także bezprawnie przejął kontrolę nad londyńskim kontem bankowym Towarzystwa Strażnica.
Ponieważ w trakcie pobytu w Londynie Johnson próbował bez upoważnienia usunąć tych dwóch spośród trzech członków zarządu tamtejszego biura którzy mu się sprzeciwiali, jego ówczesny nadzorca Jesse Hemery, zwrócił się do wybranego 6 stycznia 1917 roku prezesa Towarzystwa Strażnica J.F. Rutherforda z prośbą o reakcję. W rezultacie Rutherford wyznaczył kilkuosobowy komitet londyńskich Badaczy nie należących jednak do zarządu. Ponieważ, po zapoznaniu się z faktami, komitet zalecił odwołanie Johnsona, Rutherford nakazał mu powrócić do biura w Brooklynie. Przez pewien czas Johnson jednak nie zamierzał się podporządkować sprawiając wrażenie, że jest niezastąpiony w Wielkiej Brytanii i usiłując w tym czasie przejąć nadzór nad działalnością Badaczy w Wielkiej Brytanii.
Po powrocie do Stanów Zjednoczonych, w kwietniu 1917 roku Johnson wdał się w spór z prezesem Towarzystwa Strażnica J.F. Rutherfordem. Próbował nakłonić Rutherforda by ponownie wysłał go do Londynu, na co jednak nie uzyskał zgody. Wtedy Johnson zaczął szukać poparcia u członków zarządu Towarzystwa przeciągając na swoją stronę czterech z nich. Wspólnie wystąpili przeciw prezesowi Towarzystwa usiłując pozbawić go uprawnień administracyjnych. 17 lipca 1917 roku, w dniu wydania książki „Dokonana tajemnica”, doszło do jawnej manifestacji opozycjonistów przeciw Rutherfordowi. W rezultacie, po konsultacji prawnej, Rutherford usunął czterech członków zarządu, którzy nie zostali wybrani na walnym zgromadzeniu akcjonariuszy i zgodnie ze statutem Towarzystwa Strażnica nie wchodzili w skład zarządu. Natomiast Johnson został pozbawiony przywilejów pielgrzymskich i usunięty z Domu Biblijnego. Towarzystwo Strażnica rozesłało po zborach broszurę „"Przesiewanie żniwa"”, w której zarzucono Johnsonowi liczne wykroczenia. 26 sierpnia 1917 roku w wyniku tych doświadczeń, P.S.L. Johnson napisał własną broszurę „"Przesiewanie żniwa"”, w której polemizował z naukami Towarzystwa Strażnica, stawiał zarzut przywłaszczenia sobie władzy przez Rutherforda uważając, że nie jest on prawdziwym następcą C.T. Russella.
Powstanie LHMM.
5 stycznia 1918 roku na dorocznym walnym zebraniu odbyły się wybory zarządu Towarzystwa Strażnica, na których potwierdzono zwierzchnictwo J.F. Rutherforda nad Towarzystwem Strażnica. Głosami członków Towarzystwa w wyborach tych P.S.L. Johnson zajął wśród 16 kandydatów 15 miejsce i ani on ani żaden z siedmiu innych oponentów Rutherforda nie został wybrany do siedmioosobowego zarządu. W wyniku przegranych wyborów grupa około 32 niezadowolonych opozycjonistów 6 stycznia 1918 roku powołała siedmioosobowy komitet, w skład którego wszedł między innymi Johnson. Komitet miał utworzyć korporację Pastoralny Instytut Biblijny ("PBI"). Postanowiono także przygotować osobną od "WTB&amp;TS" pracę pielgrzymską i poczynić przygotowania do wydania nowego czasopisma „"The Bible Standard and Herald of Christs Kingdom"” („"Sztandar Biblijny i Zwiastun Chrystusowego Królestwa"”). Jednak w wyniku wewnętrznych sporów, P.S.L. Johnson wraz z Raymondem G. Jollym, Robertem H. Hirshem i kilkoma innymi osobami zostali usunięci z "PBI", który zaczął wydawać swoje czasopismo pod ostatecznie skróconą nazwą „"The Herald of the Kingdom"”. Zbory stowarzyszone z "PBI" utworzyły Zrzeszenie Wolnych Badaczy Pisma Świętego.
Po usunięciu Johnsona zarówno z Towarzystwa Strażnica jak i Pastoralnego Instytutu Biblijnego, był on przeciwny kontroli zborów przez korporacje i jeszcze w 1918 roku postanowił działać przeciwko organizacjom chrześcijańskim których wcześniej był członkiem: WTB&amp;TS i PBI. 25 listopada 1918 roku wydał pierwszy, okazyjny numer czasopisma „"The present Truth and Herald of Christ`s Epiphany"” („Teraźniejsza Prawda i Zwiastun Chrystusowej Epifanii”).
Stopniowo wokół Johnsona skupiła się grupa osób. Johnson z konieczności założył stowarzyszenie pod nazwą "Laymen's Home Missionary Movement" (Świecko Domowy Ruch Misjonarski), o zasięgu międzynarodowym. Na konwencji w Filadelfii, w dniu 5 lipca 1919 roku, wybrano Paula Samuela Leona Johnsona na Generalnego Pastora, Nauczyciela i Opiekuna Wykonawczego "Świecko Domowego Ruchu Misjonarskiego" ("LHMM") co dawało mu jednoosobowy nadzór nad ruchem. Rozpoczęto regularne wydawanie „"Teraźniejszej Prawdy"” oraz drugiego czasopisma przeznaczonego dla osób spoza ruchu „"The Herald of the Epiphany"” („"Zwiastun Epifanii"”). W roku 1920 z powodu różnic doktrynalnych w grupie Johnsona nastąpił podział i R.H. Hirsh a wraz z nim B.M. Kittinger odstąpili od P.S.L. Johnsona. 17 maja 1920 roku Johnson zaapelował do zarządu Towarzystwa Strażnica i PBI o wydawanie przygotowanej przez niego literatury, na co otrzymał odpowiedzi odmowne.
27 grudnia 1919 roku Johnson przemawiał po raz pierwszy do polskich braci podczas polskiej konwencji w Filadelfii. W 1921 roku w Stanach Zjednoczonych ukazał się pierwszy numer polskiej edycji „"Teraźniejszej Prawdy"”. Z powodu braku zainteresowania regularne wydawanie czasopisma rozpoczęto od numeru 2 w styczniu 1923 roku jako dwumiesięcznik. Sam Johnson 8-krotnie brał udział w epifanicznych konwencjach organizowanych w Polsce w latach: 1928, 1930, 1931, 1932, 1933, 1936, 1937 i 1946. W Polsce "LHMM" działa od roku 1925 występując pod nazwą Świecki Ruch Misyjny „Epifania”.
Wszystkich swoich oponentów w ruchu badackim Johnson określał jako „przesiewaczy” lub też jako „członków wtórej śmierci”, niezależnie czy należeli oni do innych grup religijnych odwołujących się do C.T. Russella czy też byli członkami LHMM. W 1935 roku ruch założony przez Johnsona opuścił W.S. Stevens z Atlanty równocześnie rozsyłając list w którym twierdził, że Johnson był dyktatorem. W roku 1948 Johnsona opuścił S.A. Cater z Vancouver po wybuchach gniewu i szyderstwach Johnsona na konwencji w Chicago kierowanych wobec polskich członków zboru sprzeciwiających się jego działaniom. Wkrótce potem odszedł Thomas T. Ryde z Los Angeles, a w roku 1951 LHMM opuścił Cyril Shuttleworth, brytyjski przedstawiciel ruchu. Ruch Johnsona opuścił też jego osobisty sekretarz w latach 1947–1948, Kazimierz Zieliński wraz z żoną, którym Johnson zabraniał opuszczania Domu Biblijnego. Wszystkie te osoby Johnson określił mianem „przesiewaczy”.
Epifaniczne Wykłady Pisma Świętego.
Równocześnie Johnson pracował nad serią „Epifanicznych Wykładów Pisma Świętego” (), których był autorem i wydawcą pierwszych 15 tomów. Przedstawił on w nich swoje poglądy. Johnson napisał co najmniej 20 tomów jednak do tej pory nie wyjawiono: ile jest tomów epifanicznych, co się dzieje z niewydanymi, kto i kiedy przekaże je do publikacji. W języku angielskim ukazały się:
Na język polski przetłumaczono 10 spośród 17 opublikowanych tomów P.S.L. Johnsona.
Johnson miał siedmiu specjalnych pomocników. Byli to: Christian Petersen, August Gohlke, Bernard W. Hedman, John J. Hoefle (założyciel "Epiphany Bible Students Association"), Daniel Gavin, William Eschrich i Raymond G. Jolly (następca Johnsona).

</doc>
<doc id="174460" url="https://pl.wikipedia.org/wiki?curid=174460" title="Społeczność hackerów">
Społeczność hackerów



</doc>
<doc id="174461" url="https://pl.wikipedia.org/wiki?curid=174461" title="Emblemat hackerski">
Emblemat hackerski



</doc>
<doc id="174464" url="https://pl.wikipedia.org/wiki?curid=174464" title="Dychotomia">
Dychotomia

Dychotomia (gr. "dichotomos" – przecięty na dwie części) – dwudzielność; podział na dwie części, wzajemnie się wykluczające i uzupełniające do całości.
Podział dychotomiczny zbioru X polega na wyróżnieniu w nim dwóch podzbiorów – A i B – które są rozłączne (nie mają wspólnych elementów) i wyczerpują zbiór X (w skład X nie wchodzi nic spoza A i B, każdy element zbioru X należy albo do podzbioru A, albo do B).
Przykłady.
Szereg twierdzeń w matematyce jest formułowanych w postaci dychotomii – stwierdzenia, że jedna (i tylko jedna) z dwóch własności przysługuje rozważanym obiektom. Na przykład każda liczba naturalna jest albo parzysta, albo nieparzysta; każde trzy punkty albo leżą na jednej prostej, albo są wierzchołkami trójkąta o dodatnim polu.
Twierdzenia tego typu wzbudzają dodatkowe zainteresowanie, jeśli jeden z warunków mówi, że badany obiekt jest pod pewnym względem bardzo „prosty”, a drugi postuluje, że obiekt ten jest bardzo „złożony”. Na przykład:

</doc>
<doc id="174468" url="https://pl.wikipedia.org/wiki?curid=174468" title="Labour Party">
Labour Party



</doc>
<doc id="174469" url="https://pl.wikipedia.org/wiki?curid=174469" title="Zagnieżdżanie czcionek">
Zagnieżdżanie czcionek

Zagnieżdżanie czcionek (ang. "font embedding") – technika prezentowania w dokumentach HTML czcionek, których nie ma w komputerach czytelników strony. W przeciwieństwie do zwykłych dokumentów HTML, w których wyświetlane są wyłącznie czcionki znajdujące się w komputerach użytkowników, technika zagnieżdżania pozwala wyświetlić dowolne czcionki zdefiniowane przez autora strony. Jest to realizowane za pomocą specjalnego pliku z czcionką posyłanego na serwer. Plik ten pobierany jest przez przeglądarkę WWW, która dzięki temu może sformatować stronę w sposób zamierzony przez autora, bez ograniczeń wynikających z dostępności czcionek.
Zagnieżdżanie a zalecenia W3C.
Specyfikacja CSS w wersji trzeciej wprowadza nową metodę osadzania czcionek na stronach WWW. Używa się do tego celu reguły @font-face, umieszczanej wewnątrz arkusza stylów. Przykładowa deklaracja czcionki osadzonej prezentuje się następująco:
 @font-face {
 font-family: PrzykładowyFont; src: url(fonts/przykl.ttf);
Przypisanie czcionki do elementu strony następuje z użyciem właściwości font-family. Metoda ta nie jest jeszcze w pełni obsługiwana przez wszystkie najpopularniejsze przeglądarki internetowe.
Dwa inne, popularne rozwiązania to TrueDoc i Web Embedding Fonts Tool.

</doc>
<doc id="174470" url="https://pl.wikipedia.org/wiki?curid=174470" title="TrueDoc">
TrueDoc

TrueDoc – technologia zagnieżdżanych czcionek opracowana przez firmy Bitstream i Netscape; umieszczane na serwerze czcionki pozwalają webmasterowi konstruować strony z użyciem nietypowych czcionek, uniezależniając go od czcionek znajdujących się w komputerach czytelników. Działa wyłącznie w Netscape Communicatorze 4.x (od wersji 4.03) i w IE dla Windows od wersji 4 z użyciem kontrolki ActiveX. Obecnie już nierozwijana. Przeszkodą w rozpowszechnieniu technologii był m.in. brak darmowych narzędzi do tworzenia czcionek w tym formacie i brak obsługi technologii w nowszych wersjach przeglądarek, w tym w Netscape 6 i wyższych.

</doc>
<doc id="174475" url="https://pl.wikipedia.org/wiki?curid=174475" title="Błękitna wstęga">
Błękitna wstęga



</doc>
<doc id="174477" url="https://pl.wikipedia.org/wiki?curid=174477" title="Pistolet maszynowy MAT 49">
Pistolet maszynowy MAT 49

MAT 49 – francuski pistolet maszynowy skonstruowany i produkowany przez Manufacture Nationale d’Armes de Tulle (MAT).
Historia konstrukcji.
W momencie zakończenia II wojny światowej armia francuska dysponowała prawdziwą mozaiką typów pistoletów maszynowych. Były to amerykańskie peemy M1 i M3, angielskie STENy, niemieckie MP 40, a także własne MAS 38. Jednocześnie z tą mieszanką broni używano trzech rodzajów amunicji pistoletowej: .45 ACP, 9 mm Parabellum i 7,65 mm Long.
Po zakończeniu wojny postanowiono ujednolicić uzbrojenie i utrzymać w uzbrojeniu jak najmniejszą liczbę typów broni i amunicji. W tym czasie produkowano we Francji pistolet maszynowy MAS 38, ale jak wykazały doświadczenia wojenne skuteczność tej broni była niska. Była to wina słabej amunicji 7,65 mm Long. Ponieważ nabój .45 ACP uznano za powodujący zbyt silny odrzut, postanowiono przyjąć do uzbrojenia nowy pistolet maszynowy kalibru 9 × 19 mm Parabellum.
Prototypy przygotowały dwie firmy: MAT i Hotchkiss. Pistolet maszynowy Hotchkiss Type Universal był konstrukcją bardzo wyszukaną, umożliwiającą znaczne zmniejszenie wymiarów broni. Konstruktorzy firmy MAT postanowili stworzyć broń prostą i tanią w produkcji. Ich broń była wzorowana na amerykańskim M3. MAT 49 miał prostą komorę zamkową wykonaną z blaszanych wytłoczek, prostopadłościenny, łatwy w produkcji zamek o nieskomplikowanych kształtach. Metalową kolbę składaną skopiowano z M3. Jedynym nietypowym rozwiązaniem było składane do przodu gniazdo magazynka (rozwiązanie wzorowane na węgierskim pistolecie maszynowym Danuvia 39M Paula Kiralego).
Natychmiast po rozpoczęciu produkcji w 1949 roku zarówno Hotchkiss Type Uniwersum, jak i MAT 49 trafiły w ręce żołnierzy francuskich walczących w Wietnamie (I wojna indochińska). W warunkach bojowych MAT 49 okazał się zdecydowanie lepszy od Hotchkissa i to on został jako "Pistolet-Mitrailleur de 9 mm modéle 1949" przyjęty do uzbrojenia (pierwsze duże dostawy w 1950 roku). MAT 49 został także doceniony przez Wietnamczyków którzy uruchomili produkcję jego wersji o kalibrze 7,62 x 25 mm TT.
W następnych latach MAT 49 wypierał z uzbrojenia starsze typy pistoletów maszynowych. W połowie lat 60. XX wieku produkcję pistoletów MAT 49 przeniesiono do zakładów MAS (Manufacture Nationale d’Armes de St-Etienne).
Pistolety maszynowe MAT 49 zaczęły być wycofywane z uzbrojenia wraz z wprowadzeniem karabinu szturmowego FAMAS na początku lat osiemdziesiątych XX wieku.
Poza wersją wojskową była produkowana wersja policyjna wyposażona w mechanizm spustowy z dwoma spustami umożliwiający strzelanie ogniem pojedynczym i seriami. Pistolety w wersji policyjnej miały niekiedy dłuższe lufy i stałe, drewniane kolby.
Opis konstrukcji.
Pistolet maszynowy MAT 49 był indywidualną bronią samoczynną. Zasada działania oparta o odrzut zamka swobodnego. Broń strzelała z zamka otwartego. Mechanizm spustowy bez przełącznika rodzaju ognia. Zasilanie z magazynków pudełkowych (20 lub 32 nabojowych). Gniazdo magazynka w przednim chwycie. Przyrządy celownicze składały się z muszki i celownika przerzutowego (nastawy 100 i 200 m). Kolba metalowa, wysuwana częściowo lub całkowicie. Broń była wyposażona w bezpiecznik samoczynny w chwycie, rolę drugiego bezpiecznika spełniało odchylane do przodu gniazdo magazynka.

</doc>
<doc id="174479" url="https://pl.wikipedia.org/wiki?curid=174479" title="MAT 49">
MAT 49



</doc>
<doc id="174481" url="https://pl.wikipedia.org/wiki?curid=174481" title="O.S.T.R.">
O.S.T.R.

O.S.T.R., właśc. Adam Andrzej Ostrowski (ur. 15 maja 1980 w Łodzi) – polski raper, freestyle’owiec, muzyk i kompozytor, a także producent muzyczny i inżynier dźwięku. Pięciokrotny laureat nagrody „Fryderyka”.
Absolwent Akademii Muzycznej w Łodzi w klasie skrzypiec. Artysta solowy, związany z oficyną Asfalt Records. W twórczości odnosi się m.in. do: polityki, korupcji, problemów społecznych.
Członek zespołów Tabasko, Skill Mega, Killing Skills i Beat Brothers. Był członkiem formacji Obóz TA i LWC. Wraz z producentem muzycznym Emade współtworzy projekt pod nazwą POE. Współpracował ponadto m.in. z wykonawcami, takimi jak: SOFA, Warszafski Deszcz, Hades, Michał Urbaniak, Tede, Fokus, DJ Deszczu Strugi, DonGURALesko, Fu, Pezet, Sistars oraz Slums Attack.
W 2011 został sklasyfikowany na 4. miejscu listy 30 najlepszych polskich raperów według magazynu Machina. Rok później w kolejnym rankingu tegoż pisma został wybrany najlepszym polskim producentem hip-hopowym. W styczniu 2014 został wybrany Artystą Dekady w Plebiscycie WuDoo i Hip-hop.pl.
Jego albumy rozeszły się w ponad 415 tys. egzemplarzy w Polsce.
Życiorys.
Wczesne lata.
Urodził się 15 maja 1980 roku w Łodzi, jest jedynym dzieckiem Barbary i Marka Ostrowskich. Wychowywał się w dzielnicy Bałuty w rodzinie o tradycjach muzycznych. Jego matka, profesor zwyczajny sztuk muzycznych, związana jest od lat 70. XX w. z Akademią Muzyczną w Łodzi.
W wieku trzech lat podjął naukę gry na skrzypcach, a w młodości brał udział w konkursach muzycznych. Ukończył Akademię Muzyczną w Łodzi w klasie skrzypiec pod kierownictwem prof. Iwony Wojciechowskiej. Czasem dorabiał na ulicach, grając na skrzypcach.
Kariera muzyczna.
1997–2002.
Pierwsze próby związane z muzyką hip-hop rozpoczął w wieku 12 lat, przy pomocy radiomagnetofonu "Kasprzak". Dwa lata później założył z przyjaciółmi grupę muzyczną BDC (Brigade De Combat), później przekształconą w LWC, w której występował z raperami: Ahmedem, Mussim, Celo, Janem „Jankiem/Wygą” i Piotrem „Kasiną” Kasińskim. Grupa zagrała pierwszy koncert w październiku 1998 w łódzkim klubie „Riff Raff”, a w 1999 wydała nielegal pt. "Dwie strony historii". Nagrali też epkę pt. "Katharsis". Niedługo później zespół został rozwiązany.
W międzyczasie nagrał i wydał swój pierwszy, solowy nielegal pt. "Epidemia 99". Następnie, za namową Spinache’a i CeZeta dołączył do formacji Obóz TA i nagrał wersy na debiutancki album zespołu pt. "Obóz TA", który ukazał się w lipcu 2000. W międzyczasie zarejestrował kolejny, solowy materiał, który ukazał się w 2000 na kasecie pt. "Saturator". Również w 2000 gościł na albumach Familia H.P. ("Sprawdź sytuację"), Reda ("Red’s Bobyahedz Odyseja 1") oraz Thinkadelic ("Obiecana ziemia").
W 2001 wydał oficjalny, debiutancki album pt. "Masz to jak w banku" nakładem wytwórni muzycznej Asfalt Records. Materiał promował teledyskiem do utworu „Ile jestem w stanie dać”, sam album sprzedał w nakładzie 2,5 tys. sztuk. Wcześniej do sprzedaży trafiła kompilacja " Blokersi" promująca film dokumentalny Sylwestra Latkowskiego pod tym samym tytułem, w którym wykorzystano m.in. pochodzący z debiutu Ostrowskiego utwór „A.B.C.” oraz nagrany wraz z Redem numer „Pokaż mi to!”. W międzyczasie została wydana także składanka "Robię swoje 2", na której znalazł się utwór O.S.T.R.-a „Szczerze” nagrany wraz ze Spinachem. W kwietniu 2002 ukazał się jego freestyle’owy mixtape pt. "30 minut z życia", który nagrał w warunkach domowych w ciągu pół godziny. Początkowo wydany w zaledwie kilkunastu egzemplarzach, ostatecznie ukazał się w limitowanym do 2 tys. sztuk nakładzie. Następnie raper gościł na albumie producenckim Reda pt. "Al-Hub". 24 czerwca wydał drugi, oficjalny album studyjny pt. "Tabasko", który przysporzył mu pierwszy sukces komercyjny, sprzedając się w nakładzie 4 tys. egzemplarzy. Płyta dotarła do 29. miejsca listy OLiS oraz otrzymała nominację do nagrody polskiego przemysłu fonograficznego Fryderyka. Wydawnictwo było promowane singlem „Kochana Polsko”, który dotarł do 10. miejsca Szczecińskiej Listy Przebojów Polskiego Radia (SLiP). W ramach promocji do utworu powstał również wideoklip, który nagrał w Krakowie. Równolegle powstał nieformalny zespół Tabasko, w którego skład (poza Ostrowskim) weszli Kochan i DJ Haem. Po premierze płyty wystąpił gościnnie na płytach: Afirmacji ("Przełom"), duetu Vienio i Pele ("Autentyk"), Familii H.P. ("Miejskie wibracje") oraz Rahima ("Experyment: PSYHO").
2002–2004.
27 października 2002 wziął udział w koncercie "Dzień Kotana" na Placu Defilad w Warszawie poświęconym pamięci zmarłego działacza społecznego i założyciela ośrodka dla osób uzależnionych Monar Marka Kotańskiego. Pod koniec roku gościł na albumach M.Bunio.S pt. "Historie + R" oraz duetu WhiteHouse pt. "Kodex" w utworze „Na raz”. Promowana teledyskiem piosenka dotarła do 19. miejsca SLiP.
Na początku 2003 rapował na albumach: Spinache’a ("Za wcześnie") i Eudezet Allstars ("Mixtape vol.1") oraz nielegalu Tedego pt. "" wydanego pod pseudonimem DJ Buhh. Następnie wystąpił na płytach: zespołu Peji Ski Skład – "Wspólne zadanie", DJ-a Decksa – "Mixtape Vol. 3", Sistars – "Siła sióstr" oraz Sweet Noise – "Revolta". Ponadto jako producent nawiązał współpracę z Eisem, dla którego wyprodukował utwór „Box i kox” na płytę pt. "Gdzie jest Eis?" oraz z zespołem Fenomen, dla którego wyprodukował dwa utwory na wydawnictwo pt. "Sam na sam". Pod koniec 2003 wydał dwupłytowy album studyjny pt. "Jazz w wolnych chwilach", za który otrzymał dwie nagrody „Ślizgery” w kategoriach "Album roku" i "Osobowości roku". Materiał uplasował się na 21. miejscu najpopularniejszych płyt w Polsce. Wydawnictwo zostało poprzedzone premierami teledysków do utworów „Początek” i „Rap po godzinach”. Cieszące się popularnością piosenki były notowane na Szczecińskiej Liście Przebojów Polskiego Radia, odpowiednio na 4. i 22. miejscu. Również w 2003 wraz z licznymi przedstawicielami krajowej sceny hip-hopowej pojawił się na składance "JuNouMi Records EP Vol. 3" (solowy utwór „Witaj w 2003” oraz nagrana z DJ-em Feel-X-em i Frenchmanem piosenka „Coś nie tak”), a także na kanwie popularności muzyki hip-hopowej w Polsce jeden z jego utworów – „Kochana Polsko” – trafił na komercyjną kompilację przebojów różnych wykonawców pt. "VIVA Hip Hop Vol. 2". Wystąpił ponadto na albumie Emade pt. "Album producencki" w promowanym teledyskiem utworze „Niebo”.
W 2004 wydał album pt. "Jazzurekcja", którego premierę poprzedziły teledyski do utworów „Odzyskamy hip-hop” oraz „Komix”. Piosenki zyskały pewną popularność, plasując się w obydwu przypadkach na 25. miejscu Szczecińskiej Listy Przebojów. Pierwsza z piosenek trafiła ponadto na 6. miejsce zestawienia telewizyjnej audycji "30 ton – lista, lista przebojów", emitowanej na antenie TVP2. Z kolei sam, wyróżniony nominacją do Fryderyka album, dotarł do 5. miejsca listy OLiS. Materiał został wyróżniony także nominacją do Superjedynki, nagrody przyznawanej w ramach Krajowego Festiwalu Piosenki Polskiej w Opolu.
2004–2007.
W 2004 uzyskał nominację do Paszportu „Polityki” nagrody kulturalnej przyznawanej przez czasopismo „Polityka”. Wcześniej wyprodukował dwa utwory na minialbum Familii H.P. – "Kilka słów wyjaśnień". Następnie gościł na płytach: Fusznika ("Wrodzony instynkt") i duetu WhiteHouse ('), a także wyprodukował także po jednym utworze na albumy: Mor W.A. ("Dla słuchaczy"), Tedego ("Notes") oraz Afrontu ("A miało być tak pięknie"). Również w 2004 w trakcie pobytu w Bournemouth w Anglii poznał DJ-a Roda Dixona, który zaprosił go do współpracy przy nowo powstałym projekcie Skill Mega. Dołączył do składu jako producent muzyczny czego efektem był wydany w sierpniu minialbum pt. "Bitter Blocker". Pod koniec roku do sprzedaży trafiła kontynuacja drugiego albumu WhiteHouse pt. ', na której znalazł się utwór „Powietrze” ze zwrotkami Ostrowskiego, a także jego remiks tej piosenki. W grudniu ukazał się album DJ-a 600V pt. "Style (operacja zrób to głośniej)" z gościnnym udziałem Ostrego w utworze „Nie mamy czasu nawet myśleć”.
W międzyczasie podjął także współpracę z producentem muzycznym Emade, z którym pod nazwą POE nagrał wydany 23 maja 2005 album "Szum rodzi hałas". W ramach promocji płyty do utworów „Wiele dróg” oraz „Nie potrafię gwizdać/Kochaj żyć” zostały zrealizowane teledyski. Wcześniej, w styczniu 2005 roku raper gościł na albumie zespołu Endefis – "Być albo nie być". Natomiast w lutym 2005 roku ukazała się składanka "12 ławek" promująca pierwszy polski musical hip-hopowy pod tym samym tytułem. Na płycie znalazł się utwór rapera pt. „Polska, kraj, ojczyzna” będący remiksem piosenki „Kochana Polsko”. Później Ostrowski na potrzeby singla Fisza i Envee’ego "Kryminalny bluez" przygotował remiks utworu „Miłość”. Natomiast w kwietniu do sprzedaży trafił debiutancki album znanego z występów Wzgórze Ya-Pa 3 Wojtasa – "Moja gra", na którym znalazł się wyprodukowany przez Ostrowskiego utwór „Wiara w ludzi”. Następnie O.S.T.R. wziął udział w ogólnopolskiej trasie koncertowej „RBK Hip Hop Tour 2005”. Zwieńczeniem występów była kompilacja "U ciebie w mieście 2", na której poza utworem tytułowym nagranym przez Ostrowskiego, a także m.in. Pezeta, Ero i Fostera znalazła się solowa kompozycja muzyka – „Krótki kawałek o wydawaniu”. Promowana teledyskiem piosenka tytułowa dotarł do 47. miejsca SLiP. Tego samego roku w Muzycznym Studiu Trójki im. Agnieszki Osieckiej wystąpił podczas specjalnego koncertu wraz z grupą muzyczną SOFA. Koncert był retransmitowany na antenie Programu III Polskiego Radia oraz zarejestrowany i wydany w 2007 na płycie pt. "Trójka Live!". Również w 2005 roku do sprzedaży trafiły kompilacje różnych wykonawców "Road Hip Hop 2005" i "Czarny piątek Vol. 1 – Polski beat", na których znalazły się odpowiednio utwory „Nie napisze” oraz „Nie lubię poniedziałków” i „Rap po godzinach”. Jesienią O.S.T.R. gościł ponadto na albumach IGS-a ("Na klucz"), Projektantów ("Mamy to we krwi!") oraz Mil Mnóstwo ("Chomik wypchany papierkami od gum do żucia"). Natomiast pod koniec roku ukazał się trzeci album zespołu Michała Urbaniaka Urbanator pt. "Urbanator III" z gościnnym udziałem O.S.T.R.-a. Muzyk wystąpił wraz z Miką Urbaniak w utworze „J.A.Z.Z.”, który był singlem promującym tę płytę.
24 lutego 2006 wydał album pt. "7", do którego zrealizował dwa teledyski: „O robieniu bitów” i „Więcej decybeli by zagłuszyć” nominowany do nagrody stacji muzycznej MTV w kategorii "Najlepszy polski teledysk". Nominowane do Fryderyka wydawnictwo uplasowało się na 2. pozycji notowania OLiS. Pierwszy z utworów cieszyła się popularnością w kraju uplasowawszy się na 26. miejscu SLiP oraz 16. miejscu zestawienia „30 ton – lista, lista przebojów”. Wcześniej raper wystąpił na wydanej w styczniu płycie producenta Metro – "Antidotum EP". Po premierze "7" muzyk udał się w trasę koncertową. Raper wystąpił w Warszawie, Krakowie, Łodzi, Szczecinie, Opolu, Tarnowie, Katowicach, Zielonej Górze, Rzeszowie i Lublinie. Ponadto płyta uzyskała w internetowym plebiscycie portalu Hip-Hop.pl i audycji WuDoo tytuł „polskiej płyty hiphopowej roku 2006”. Również w lutym O.S.T.R. otrzymał przyznaną po raz pierwszy nagrodę Polskiego Radia Bis Biser 2005 w kategorii "Najlepsza energia na koncercie". Następnie raper wziął udział w trasie koncertowej "RBK Hip Hop Tour", której ponownym zwieńczeniem była składanka, tym razem pt. "RBK Hip Hop 2006". 25 maja tego samego roku odbyła się premiera filmu "Z odzysku" w reżyserii Sławomira Fabickiego, w którym Ostrowski zagrał epizodyczną rolę. W ramach promocji obrazu Ostrowski nagrał promowaną teledyskiem piosenkę pod tym samym tytułem. Z kolei latem do sprzedaży trafiła składanka "Made in Łódź" z utworem rapera pt. „?”. W październiku zwrotka rapera znalazła się w utworze „Plastik”, który trafił na album Fisza i Emade – "Piątek 13". Także w 2006 roku muzyk wystąpił w dubbingowanej roli polskiej adaptacji francuskiego serialu animowanego "Ziomek". Na potrzeby promocji produkcji O.S.T.R. wraz z Donguralesko i Sokołem nagrał piosenkę pod tym samym tytułem. Do utworu został zrealizowany także teledysk. Sama kompozycja znalazła się ponadto na wydanej pod koniec roku kompilacji "Prosto Mixtape Deszczu Strugi".
2007–2010.
W styczniu 2007 premierę miał album Metro pt. "Metro 45's", zawierający m.in. utwór „Bestia” z gościnnym udziałem Ostrowskiego. 23 lutego wydał swój ósmy album studyjny pt. "HollyŁódź", w którym gościnnie wzięli udział m.in. członek Skill Mega – Daniel Dan Fresh, zespół Afront i Zeus. Nagrania dotarły do 2. miejsca zestawienia OLiS. Materiał był promowany singlem „Brother on the Run”, z gościnnym udziałem amerykańskiego rapera Craiga G, do którego zrealizowany został również animowany teledysk. Później O.S.T.R. gościł na albumie Bakflip – "Ke Ke Ke", a także wyprodukował utwór „Standard” na solowy debiut Jędkera Realisty – "Czas na prawdę". Następnie w maju ukazał się drugi album zespołu Skill Mega pt. "Normal Magic". W czerwcu Ostrowski gościł na płycie Waves pt. "Tru Luv 4 Music". Natomiast w październiku wystąpił w produkcji WhiteHouse – "" oraz przygotował remiks utworu „Magic” na album Baatin – "Marvelous Magic". W kwietniu 2008 płyta "HollyŁódź" uzyskała status złotej płyty, sprzedając się w nakładzie 15 tys. egzemplarzy. Wcześniej nagrania zostały wyróżnione nominacją do Fryderyka. 18 stycznia 2008 ukazał się promowany teledyskiem singel „1980” z gościnnym udziałem Sadata X z Brand Nubian, zwiastujący dziewiąty album rapera pt. "Ja tu tylko sprzątam". Wydawnictwo trafiło do sprzedaży 22 lutego. Gościnnie w nagraniach albumu wzięli również udział m.in. El da Sensei (The Artifacts), Brother J (X-Clan) oraz Cadillac Dale. Nagrania dotarły do 1. miejsca zestawienia OLiS i zostały wyróżnione statusem złotej płyty, sprzedając się w nakładzie 15 tys. egzemplarzy. Płyta była także nominowana do Fryderyka. Na początku roku do sprzedaży trafił także nielegal zespołu Projektanci pt. "Braterstwo krwi", na który Ostrowski wyprodukował pięć utworów, a także zarapował w „To słychać!”. Następnie gościł na albumie zespołu Bakflip ("12 nędznych ludzi") i solowej produkcji Repsa ("The Saga Of A Peaceful Man"). Kolejnym singlem z płyty "Ja tu tylko sprzątam" była kompozycja „Jak nie ty, to kto?”, do której również powstał wideoklip. Obraz ten otrzymał dwie nagrody na festiwalu Yach Film w kategoriach "Grand Prix" i "Najlepszy wideoklip hip-hopowy". Do końca roku Ostrowski wystąpił gościnnie ponadto na płytach: DJ Decks ("Mixtape 4"), Molesta Ewenement ("Molesta i kumple"), Fokus ("Alfa i omega") oraz PMM ("Polski mistrzowski manewr"). Wyprodukował również album Grand Agent pt. "Adult Contemporary".
27 lutego 2009 został wydany kolejny album artysty pt. "O.C.B.", na którym wystąpił m.in. Keith Murray z formacji Def Squad. Promowana teledyskiem do utworu „Po drodze do nieba” płyta dotarła do 2. miejsca polskiej listy przebojów (OLiS). Pięć dni po premierze album uzyskał status złotej płyty, sprzedając się w nakładzie 15 tys. sztuk. W tym czasie pojawił się gościnnie na płytach: duetu WhiteHouse ("Poeci") i zespołu Ortega Cartel ("Lavorama"). We wrześniu wydał album zarejestrowany z duetem Skinny Patrini pt. "Galerianki", stanowiący ścieżkę dźwiękową do filmu pod tym samym tytułem. Także we wrześniu na rynku ukazał się materiał pt. "Podostrzyfszy...", który w roli producenta nagrał we współpracy z zespołem Warszafski Deszcz. Wydane na płycie winylowej nagrania ukazały się jedynie w 400 egzemplarzach. W międzyczasie do sprzedaży trafił album Numera Raz pt. "Ludzie, maszyny, słowa", na którym znalazły się trzy utwory wyprodukowane przez Ostrego. Gościł ponadto na albumie Te-Trisa pt. "Dwuznacznie". Pod koniec listopada 2009, z okazji piątej rocznicy wydania "Jazzurekcji" (2004), do sprzedaży trafiło dwupłytowe wydawnictwo "Jazzurekcja: Addendum". Na albumie znalazły się m.in. niepublikowane wcześniej, alternatywne wersje piosenek i utwory instrumentalne. Z kolei w grudniu ukazały się albumy TPWC pt. "To prawdziwa wolność człowieka" i W2B pt. "Scyzorak turistyczny" z gościnnymi zwrotkami Ostrowskiego. Ponadto w 2009 wyprodukował płytą Cadillaca Dale’a – "So Fly" oraz dziewięć piosenek na album Familii H.P. – "42".
2010–2012.
W 2010 za album "O.c.b." uzyskał nagrodę polskiego przemysłu fonograficznego Fryderyka w kategorii "album roku hip-hop/R&amp;B". 26 lutego 2010 wydał album pl. "Tylko dla dorosłych", który promował teledyskami „Śpij spokojnie” i „Track 12” dotarła do 1. miejsca listy OLiS. Album otrzymał status platynowej płyty, sprzedając się w nakładzie 30 tys. egzemplarzy. Za płytę uzyskał nominację do Superjedynki. Wcześniej gościł na płytach: PMM ("Rap, stresy, hulana, interesy"), Pyskatego ("Pysk w pysk") i Lukatricks ("Czarne złoto"). W międzyczasie wyprodukował minialbum Repsa – "So Much More", a także siedem piosenek na płytę Greena – "Kryptonim monolog". W sierpniu, w limitowanym do tysiąca egzemplarzy nakładzie, wydał album pt. "Tylko dla dorosłych. Instrumentals". Ponadto do sprzedaży trafił minialbum pt. "Eyes Wide Open" zespołu Beat Brothers, który utworzył wraz z duetem producenckim The Returners, a także okolicznościowy singel „Komplet” nagrany wraz z Fokusem, Pezetem i Małolatem w ramach promocji cyklicznej imprezy Rap Route. Dwa miesiące później ukazał się wyprodukowany w całości przez O.S.T.R.-a album solowy Abradaba zatytułowany "Abradabing". Następnie, 26 listopada ukazał się drugi album duetu POE pod tytułem "Złodzieje zapalniczek". Album uzyskał status złotej płyty, sprzedając się w nakładzie 15 tys. sztuk. Z kolei w grudniu na rynku muzycznym ukazał się album Rahima pt. "Amplifikacja" z remiksem utworu „Pasażer” w wykonaniu Ostrowskiego i Killing Skills. Ponadto wystąpił gościnnie na nielegalu Mediuma pt. "Alternatywne źródło energii".
21 lutego 2011 wydał album pt. "Jazz, dwa, trzy". Materiał, promowany teledyskiem do utworu „Szpiedzy tacy jak my” uplasował się na drugim miejscu polskiej listy przebojów. Według informacji opublikowanych na łamach serwisu CGM, materiał w przedsprzedaży uzyskał status złotej płyty, sprzedając się w nakładzie 15 tys. egzemplarzy. Za album uzyskał nominację do Fryderyka. Jeszcze w 2011 wystąpił gościnnie w utworze pt. „Oddałbym” z albumu grupy Slums Attack pt. "Reedukacja". W promowanej teledyskiem piosence wystąpił również Jeru the Damaja. O.S.T.R rapował też na płytach: Echinacea ("Echinacea"), duetu Moral i Gano ("Przeminęło z dymem") oraz Frenchmana ("Świadectwo"). W międzyczasie skład Tabasko zawiązał się jako oficjalny zespół, przyjmując od składu dodatkowo rapera i beatboxera Zoraka. W 2011 do sprzedaży trafiły także zmasterowany przez rapera album Dioxa i The Returners pt. "Logika gry" oraz wyprodukowane przez niego w całości nagrania PMM pt. "Poza horyzont" i Enter – "Pomiędzy kamienicami/Liryczny żywjoł".
14 lutego 2012 wydał minialbum pt. "Copycats", który nagrał we współpracy z holenderskim raperem i producentem muzyczny Joe Kickassem. Limitowane do 500 egzemplarzy wydawnictwo sprzedało się w ciągu doby. Wcześniej ukazał się album zespołu Endefis pt. "Taki będę", na którym znalazły się cztery piosenki wyprodukowane przez Ostrowskiego. Dwa miesiące później, w kwietniu ukazał się debiutancki album studyjny Tabasko pt. "Ostatnia szansa tego rapu". Wydawnictwo w kilka tygodniu od premiery uzyskało status złotej płyty, sprzedając się w nakładzie 15 tys. egzemplarzy. Również w kwietniu ukazał się materiał zespołu Familia H.P. pt. "Misja", na którym znalazło się sześć utworów wyprodukowanych przez Ostrowskiego. Nagrał także zwrotki do piosenki pt. „Misja”. Następnie zwrotki rapera znalazły się na wydanych w maju płytach: Dioxa i The Returners ("Backstage") oraz WhiteHouse ("Kodex 4"). W październiku "pod nazwą zespołu" ukazał się drugi album Skill Mega. W międzyczasie zagościł na płycie Palucha pt. "Niebo". Natomiast w listopadzie ukazał się album Mediuma pt. "Graal" z gościnnym udziałem rapera w piosence „Tekst życia”.
26 lutego 2013 premierę miał album pt. "Haos", którą nagrał z Hadesem. Intensywna promocja płyty została wsparta przez sześć wideoklipów zrealizowanych do piosenek „Czas dużych przemian”, „Stary Nowy Jork”, „Obsesja”, „Ona i ja”, „Powstrzymać cię” oraz „Mniej więcej”. Dwa teledyski „Czas dużych przemian” i „Stary Nowy Jork” zostały wyróżnione nominacją do Cyber Yacha – nagrody festiwalu Yach Film. Wyróżnione statusem platynowej płyty wydawnictwo uplasowało się na pierwszym miejscu polskie listy przebojów sprzedając się w nakładzie 30 tys. egzemplarzy.
Życie prywatne.
Jest żonaty z Natalią, pobrali się 17 listopada 2007. Ma dwóch synów: Jana (ur. 2008) i Nikodema (ur. 2014).
W 2015 przeszedł operację rekonstrukcji płuca.
Jest fanem koszykówki oraz kibicuje klubom piłkarskim Real Madryt i ŁKS Łódź.
W 2017 został honorowym obywatelem Łodzi.
Dyskografia.
Albumy studyjne

</doc>
<doc id="174488" url="https://pl.wikipedia.org/wiki?curid=174488" title="Jasność wizualna">
Jasność wizualna



</doc>
<doc id="174496" url="https://pl.wikipedia.org/wiki?curid=174496" title="Donegal">
Donegal

Donegal (irl. "Dún na nGall") – miasto w hrabstwie Donegal w Irlandii. Donegal nie jest stolicą hrabstwa (jest nią Lifford), ani największym miastem (jest nim Letterkenny). Usytuowane jest nad zatoką Donegal, u podnóża gór nazywanych Bluestacks.
Miasto Donegal jest znane z tego, że było dawną siedzibą klanu O’Donnell, który odgrywał kluczową rolę w historii Irlandii. Od XV do XVII wieku zaopatrywał on główną opozycję do angielskich kolonizatorów. W mieście znajduje się zamek i ruiny franciszkańskiego opactwa, które datowane są na XV wiek. Historia była inspiracją dla wielu książek i filmów, np. disneyowskiego "The Prince of Donegal".

</doc>
<doc id="174512" url="https://pl.wikipedia.org/wiki?curid=174512" title="Bazylika św. Mikołaja i sanktuarium Matki Bożej Rychwałdzkiej w Rychwałdzie">
Bazylika św. Mikołaja i sanktuarium Matki Bożej Rychwałdzkiej w Rychwałdzie

Bazylika św. Mikołaja w Rychwałdzie – sanktuarium maryjne położone w Rychwałdzie na Żywiecczyźnie. Obiekt kultu stanowi XV-wieczny obraz Matki Bożej nieznanego autorstwa podarowany miejscowej parafii w 1644, znajdujący się w bazylice mniejszej, która jest kościołem parafialnym parafii pod wezwaniem św. Mikołaja.
Historia.
Samodzielną parafię w Rychwałdzie, należącym do najstarszych osad otaczających Żywiec, erygowano w roku 1472. W latach 40. XVI w. powstał tu z fundacji ówczesnego właściciela państwa żywieckiego, Mikołaja Komorowskiego, drewniany kościół konsekrowany w 1547 przez biskupa krakowskiego, Erazma Ciołka.
W 1644 Katarzyna z Komorowskich Grudzińska, właścicielka państwa ślemieńskiego, do którego Rychwałd trafił po podziale państwa żywieckiego w 1608 r., podarowała parafii w Rychwałdzie obraz Matki Bożej sprowadzony z majątku jej męża w Środzie Wielkopolskiej. Umieszczono go w bocznym ołtarzu.
W 1658 mąż Katarzyny, Piotr Samuel Grudziński, z wdzięczności za uzdrowienie ufundował ołtarz Matki Bożej Rychwałdzkiej. Dziesięć lat później, 22 października 1658 biskup krakowski Mikołaj Oborski dekretem uznał obraz za cudowny i polecił szerzenie jego kultu.
W związku z coraz większą liczbą przybywających pielgrzymów w połowie XVIII wieku postanowiono wybudować w Rychwałdzie nowy, większy kościół. Murowana barokowa świątynia pod wezwaniem św. Mikołaja wraz z monumentalnym ołtarzem głównym Matki Bożej Rychwałdzkiej została konsekrowana przez biskupa Franciszka Potkańskiego 2 sierpnia 1756 Stary drewniany kościół został przeniesiony do sąsiednich Gilowic, gdzie stoi do dziś.
W 1947 opiekę nad sanktuarium powierzono ojcom franciszkanom. W latach 1995–2000 wznieśli oni w sąsiedztwie kościoła Dom Edukacyjno-Formacyjny. Tradycją zapoczątkowaną w latach 70. XX wieku są odprawiane trzynastego dnia każdego miesiąca od maja do października nabożeństwa fatimskie. W 2014 przeprowadzono kompleksowy remont świątyni w zakresie renowacji elewacji, restauracji sgraffita, renowacji pokrycia dachowego i hełmów wieżowych.
Architektura.
Barokowy kościół św. Mikołaja poświęcony w 1756 r. jest świątynia trzynawową z półkolisto zakończonym prezbiterium i dwoma masywnymi wieżami zamykającymi między sobą przedsionek. Elewacja zewnętrzna jest nad wyraz skromna, praktycznie pozbawiona zdobień; zupełnie inaczej prezentuje się pełne barokowego przepychu wnętrze kościoła.
Najcenniejszym elementem wystroju jest ołtarz główny w tzw. stylu regencji (przejściowym między barokiem i rokoko). Podobnie jak dwa ołtarze boczne w prezbiterium i ambona, jest dziełem Szymona Gogolczyka z Frydka. Ołtarze naw bocznych – Trójcy Świętej i Bractwa Szkaplerza Świętego – stworzyli odpowiednio: Urban Jurowski z Żywca i Grzegorz Lubiński z Cieszyna. W szafkach, wpuszczonych w filary nawy głównej, na uwagę zasługują rokokowe obrazy św. Mikołaja i św. Jadwigi.
Jedyną istotną zmianą wewnątrz kościoła była renowacja w latach 1930–1935, podczas której powstała nowa polichromia autorstwa Pawła Palki, obrazy boleści NMP na sklepieniu autorstwa Adolfa Hironia i witraże eucharystyczne w prezbiterium wykonane przez M. Romańczyka. W 1962 roku okna naw bocznych ozdobiły witraże projektu Reginy Rychłowskiej.
W sąsiedztwie kościoła znajdują się również: plebania z 1835 r. i Franciszkański Dom Edukacyjno-Formacyjny z 2000 r.
Obraz Matki Bożej Rychwałdzkiej.
Uznany za cudowny obraz Matki Bożej Rychwałdzkiej, umieszczony w centralnej części ołtarza głównego, pochodzi z początku XV wieku i reprezentuje styl bizantyjski. Namalowany jest na lipowej desce, ma wymiary 91,5 × 113,5 cm. Na złotym tle występuje postać Matki Bożej, trzymająca na lewej ręce Dzieciątko Jezus, a prawą ręką je błogosławiąca.
Obraz był własnością magnackiej rodziny Grudzińskich, których majątki rozciągały się w rejonie Środy Wielkopolskiej. W 1640 r. za Piotra Samuela Grudzińskiego wyszła właścicielka państwa ślemieńskiego, Katarzyna Komorowska; obraz trafił do zamku w Ślemieniu. Cztery lata później (1644) został podarowany parafii w Rychwałdzie. Po uzdrowieniu Grudzińskiego pod wpływem modlitwy w rychwałdzkim kościele, magnat ufundował nowy ołtarz Matki Bożej Rychwałdzkiej, gdzie umieszczono obraz. Jego sława szybko się rozeszła i w 1658 r. biskupim dekretem uznano go za cudowny i polecono szerzenie jego kultu.
Dwukrotnie dokonano koronacji obrazu: w 1817 r. przez duchowieństwo ziemi żywieckiej, a w 1965 koronami papieskimi przez prymasa Polski Stefana Wyszyńskiego i biskupa krakowskiego Karola Wojtyłę.

</doc>
<doc id="174513" url="https://pl.wikipedia.org/wiki?curid=174513" title="Skróty używane w astronomii i astronautyce">
Skróty używane w astronomii i astronautyce

Oto lista skrótów używanych w astronomii, bądź astronautyce, które znajdują się (niebieskie), lub jeszcze się nie znalazły (czerwone) w polskiej Wikipedii.
Indeks.
0–9 – A – B – C – D – E – F – G – H – I – J – K – L – M – N – O – P – Q – R – S – T – U – V – W – X – Y – Z

</doc>
<doc id="174514" url="https://pl.wikipedia.org/wiki?curid=174514" title="Inishowen">
Inishowen

Inishowen (irl.: "Inis Eoghain") – półwysep na Irlandii, położony w hrabstwie Donegal w Irlandii (niewielki skrawek półwyspu należy do północnoirlandzkiego hrabstwa Londonderry). Jego powierzchnia wynosi 884,33 km2, co czyni go największym półwyspem na wyspie.
Półwysep został nazwany "Inis Eoghain" (wyspa Eoghana) po Eoghanie ("Eógan mac Néill"), synu Nialla ("Niall Noígíallach"), którego imię było również używane dla hrabstwa Tyrone (irl.: "Tír Eoghain"). Historycznie Inishowen zajmował też hrabstwo Derry do rzeki Foyle, łącznie z miastem Derry. Zamieszkany co najmniej od epoki brązu.
Geografia.
Półwysep ograniczony jest od północy wodami Oceanu Atlantyckiego, od wschodu zatoką Lough Foyle, a od zachodu zatoką Lough Swilly. U północnych wybrzeży znajduje się przylądek Malin Head - najdalej na północ wysunięty punkt Irlandii.
Obszar półwyspu zajmują w większości łagodne wzgórza z najwyższym szczytem Slieve Snaght ("Śnieżny Szczyt") o wysokości 605 m n.p.m. Do innych ważniejszych wzniesień zaliczają się Iskaheen i Scalp Mountain w południowej części półwyspu oraz Wzgórza Urris na północnym zachodzie.
Najważniejsze miasta to Derry (w Irlandii Północnej) oraz Buncrana i Carndonagh. Inne ważniejsze miejscowości na półwyspie to Ballyliffin, Bridgend, Burt, Clonmany, Culdaff, Drumfries, Fahan, Gleneely, Greencastle, Malin, Moville, Muff i Quigley's Point.
Zabytki.
Na obszarze półwyspu zachowało się wiele zabytków, z których najstarsze sięgają czasów prehistorycznych. Do najważniejszych zaliczają się:

</doc>
<doc id="174515" url="https://pl.wikipedia.org/wiki?curid=174515" title="Cekcyn (gmina)">
Cekcyn (gmina)

Cekcyn – gmina wiejska w Polsce położona w województwie kujawsko-pomorskim, w powiecie tucholskim.
W latach 1975–1998 gmina administracyjnie należała do województwa bydgoskiego.
Gmina posiada liczne walory turystyczne m.in. duża liczba jezior (27). Położona w otulinie Tucholskiego Parku Krajobrazowego. Najcenniejsza atrakcję stanowi jeden z największych i najstarszych w Europie Rezerwat Cisów Staropolskich im. Leona Wyczółkowskiego, utworzony prawnie w 1956 r. w Wierzchlesie, niemniej ochroną objęty już od 1827 r.
Siedziba gminy znajduje się w Cekcynie.
Według stanu na dzień 31.12.2011 r. gminę Cekcyn zamieszkiwały 6604 osoby. Dochody gminy w 2015 wyniosły 26 mln zł, z czego 6 mln to dochody własne.
Natomiast według danych z 31 grudnia 2017 roku gminę zamieszkiwały 6783 osoby.
Struktura powierzchni.
Według danych z roku 2005 gmina Cekcyn ma obszar 253,32 km², w tym:
Gmina stanowi 23,56% powierzchni powiatu.
Ochrona przyrody.
Na terenie gminy znajdują się następujące rezerwaty przyrody:
Ponadto na terenie gminy Cekcyn znajdują się:
Demografia.
Dane z 31 grudnia 2011:
Turystyka / Organizacje pozarządowe (NGO).
Na terenie gminy Cekcyn działają liczne organizacje pozarządowe: Towarzystwo Miłośników Ziemi Cekcyńskiej (TMZC), Stowarzyszenie Wspierania Kultury Muzycznej „Talent” (z współpracującą Orkiestrą „Campanella”), Stowarzyszenie na Rzecz Ocalenia Śladów Przeszłości w Gminie Cekcyn „Światło”, Stowarzyszenie Agrorozwoju Sołectwa Małe Gacno „Jagoda”, Stowarzyszenie CekcynNet, Stowarzyszenie Na Rzecz Ekorozwoju Sołectwa Krzywogoniec.
Na terenie gminy Cekcyn zostały w 2005 r. wyznaczone przez TMZC i oznakowane są trzy szlaki rowerowe:
Drogi dojazdowe.
Drogi dojazdowe do gminy:
Sołectwa.
Brzozie, Cekcyn, Iwiec, Krzywogoniec, Ludwichowo, Małe Gacno, Nowy Sumin, Ostrowo, Trzebciny, Wielkie Budziska, Wysoka, Zalesie, Zdroje, Zielonka.
Pozostałe miejscowości.
Bieszewo, Błądzim, Błądzim-Dworzec, Cekcynek, Dębowiec, Gołąbek, Huta, Jelenia Góra, Karpaty, Kiełpiński Most, Knieja, Kosowo, Kowalskie Błota, Kruszka, Lisiny, Lubiewice, Lubińsk, Łosiny, Madera, Małe Budziska, Mikołajskie, Nowy Młyn, Okiersk, Okoninek, Piła-Młyn, Plaskosz, Pustelnia, Rudzki Młyn, Sarnówek, Siwe Bagno, Skrajna, Sławno, Sowiniec, Stary Sumin, Stary Wierzchucin, Suchom, Szczuczanek, Szklana Huta, Świt, Wielkie Gacno, Wielkie Kowalskie Błota, Wierzchlas, Wierzchucin, Wrzosowisko, Zamarte.
Miejscowości zniesione: Duża Huta, Hamer, Łyskowo, Mała Huta zmieniona na Huta, Mikołajskie (leśniczówka).
Sąsiednie gminy.
Gostycyn, Lniano, Lubiewo, Osie, Śliwice, Świekatowo, Tuchola

</doc>
<doc id="174518" url="https://pl.wikipedia.org/wiki?curid=174518" title="Direct3D">
Direct3D

Direct3D - komponent, część biblioteki DirectX firmy Microsoft, zajmująca się wyświetlaniem grafiki trójwymiarowej. Umożliwia wykorzystanie funkcji rysowania obiektów 3D oferowanych przez karty graficzne.
Wieloplatformowość.
Direct3D jest użyteczny przede wszystkim przy pisaniu aplikacji pracujących na platformach: Windows oraz Xbox ze względu na brak DirectX-a firmy Microsoft dla innych systemów operacyjnych. Mimo to możliwe jest uruchamianie aplikacji Direct3D pod systemami operacyjnymi z rodziny Unix, dzięki implementacji kluczowych API Microsoftu dla tych systemów. Możliwości takie oferują m.in. Wine i Cedega.

</doc>
<doc id="174521" url="https://pl.wikipedia.org/wiki?curid=174521" title="IAU">
IAU



</doc>
<doc id="174522" url="https://pl.wikipedia.org/wiki?curid=174522" title="UAI">
UAI



</doc>
<doc id="174526" url="https://pl.wikipedia.org/wiki?curid=174526" title="Pilarka ramowa">
Pilarka ramowa

Pilarka ramowa ("trak ramowy", "gater") – maszyna stosowana w tartakach w celu przecierania drewna okrągłego na tarcicę obrzynaną oraz nieobrzynaną. Przecieranie odbywa się za pomocą jednej lub wielu pił rozpiętych na ramie poruszającej się ruchem posuwisto-zwrotnym. W zależności od kierunku ruchu piły rozróżnia się pilarki ramowe pionowe i poziome.
Budowa.
Pilarka ramowa pozioma.
Pilarka ramowa tego typu tnie drewno wzdłuż jego długości. Jednostkę tnącą stanowi głowica z posuwem, na której montuje się brzeszczot (taśmę do cięcia). Pozostałe części traka taśmowego to:

</doc>
<doc id="174527" url="https://pl.wikipedia.org/wiki?curid=174527" title="Vasco dos Santos Gonçalves">
Vasco dos Santos Gonçalves

Vasco dos Santos Gonçalves (ur. 3 maja 1921 w Lizbonie, zm. 11 czerwca 2005 w Almancil w gminie Loulé) – portugalski polityk i wojskowy, generał, premier Republiki w latach 1974–1975.
Życiorys.
Był jednym z przywódców ruchu młodych oficerów Ruchu Sił Zbrojnych (MFA – "Movimento das Forças Armadas"), który przejął władzę 25 kwietnia 1974 (rewolucja goździków). Od 18 lipca 1974 stał na czele tymczasowego rządu wojskowego (wspieranego przez socjalistów). Przeprowadził reformy gospodarcze, w tym upaństwowienie banków i towarzystw ubezpieczeniowych. Pełnił funkcję premiera do 19 września 1975.

</doc>
<doc id="174528" url="https://pl.wikipedia.org/wiki?curid=174528" title="Trak">
Trak



</doc>
<doc id="174529" url="https://pl.wikipedia.org/wiki?curid=174529" title="Michał Falzmann">
Michał Falzmann

Michał Tadeusz Falzmann (ur. 28 października 1953 w Jeleniej Górze, zm. 18 lipca 1991 w Warszawie) – polski urzędnik państwowy, inspektor Najwyższej Izby Kontroli, który wykrył wielkie nieprawidłowości w Funduszu Obsługi Zadłużenia Zagranicznego i doprowadził do ich ujawnienia, czego wynikiem była afera FOZZ.
Działalność zawodowa.
Pracował w przedsiębiorstwie Agrotechnika, z którego zwolnił się, nie przyjmując należnego mu wynagrodzenia. Później był dyrektorem Polonu, zakładu produkującego urządzenia do pomiaru radioaktywności.
Pierwszy kontroler FOZZ.
Będąc kontrolerem Izby Skarbowej w Warszawie wykrył olbrzymie nadużycia w FOZZ. Gdy opisał odkrycie w prasie, wszedł w skład zespołu kontrolerów NIK. 16 lipca 1991 skierował do dyrektora Oddziału Okręgowego NBP w Warszawie wniosek o udostępnienie informacji objętych tajemnicą bankową, o obrotach i stanach środków pieniężnych (gotówkowych i bezgotówkowych) FOZZ.
Tego samego dnia Anatol Lawina, Dyrektor Zespołu Analiz Systemowych NIK, przedstawił mu polecenie służbowe Prezesa NIK, prof. Waleriana Pańki, o odsunięciu go od wszelkich czynności kontrolnych prowadzonych przez zespół, w którym Falzmann dotychczas pracował. Dwa dni później, 18 lipca 1991, Falzmann zmarł na zawał serca, mając 37 lat.
W kilka miesięcy po jego śmierci – w przeddzień zapowiedzianego ogłoszenia w Sejmie raportu na temat FOZZ – w wypadku samochodowym pod Piotrkowem Trybunalskim zginął najwyższy przełożony M. Falzmana – Prezes NIK Walerian Pańko oraz Dyrektor Biura Informacyjnego Kancelarii Sejmu RP Janusz Zaporowski. Siedząca z przodu żona prof. Pańki oraz kierowca z BOR służbowej Lancii Thema nie odnieśli większych obrażeń. Pochowany na cmentarzu Powązkowskim w Warszawie (kwatera 113-5-15).
Upamiętnienie.
Michałowi Falzmannowi poświęcony jest film dokumentalny Jerzego Zalewskiego, "Oszołom", wyemitowany 6 marca 1995 w TVP1.
Postanowieniem z dnia 11 lutego 2009, „za wybitne osiągnięcia w podejmowaniu działań z zakresu kontroli państwowej, za umacnianie praworządności”, został przez prezydenta Lecha Kaczyńskiego odznaczony pośmiertnie Krzyżem Kawalerskim Orderu Odrodzenia Polski. Jego imieniem nazwano ulicę na wrocławskim osiedlu Poświętne.
Życie prywatne.
Był mężem tłumaczki i publicystki Izabeli Brodackiej-Falzmann i ojcem pięciorga dzieci: Joanny, Zuzanny, Patryka, Anny i Marii.

</doc>
<doc id="174530" url="https://pl.wikipedia.org/wiki?curid=174530" title="Świętość">
Świętość

Świętość ( ("qodesz") – od ("qadosz" – święty), ("hágios") – stan konsekracji (), w sensie oddzielenia od , czyli od powszedniego świata. Świętość oznacza oddzielenie od (kogoś lub czegoś) dla (kogoś lub czegoś). Jest także rozumiana jako czystość – moralna bądź duchowa nieskazitelność. Świętość w sensie moralnym jest pochodną pierwotnego znaczenia ontologicznego i kultycznego. Pojęcie świętości występuje w wielu religiach. W chrześcijaństwie ma silne powiązanie z doskonałą miłością (por. 1 Kor 13).
W Biblii.
Stary Testament.
Świętość była wyłącznym atrybutem Boga, oznaczała Jego wielkość, majestat i transcendencję. Była w jakimś sensie tożsama z chwałą. Miejsca związane z Bogiem były "święte". Ludzie byli powołani do udziału w świętości Boga: "Świętymi bądźcie, bo Ja jestem Święty" (Kpł 11,45; por. Wj 22,30). U proroków Bóg przedstawiony jest jako święty: Oz 11,9; trzykroć święty: Iz 6,3. Świętość Boga przejawia się w Jego wierności, łaskawości i miłości: Pwt 7,9; Iz 54,4-10, objawia się narodom: Ez 38,23.
Nowy Testament.
Nowy Testament w wielu miejscach naucza o świętości: np. 
Świętość w chrześcijaństwie.
Katolicyzm.
O powołaniu do świętości dostępnej dla wszystkich przypomniał Sobór Watykański II w konstytucji dogmatycznej o Kościele "Lumen gentium" 39-42, wskazując, że ponieważ polega ona na miłości Boga i bliźniego, wszyscy w Kościele są powołani do świętości i mogą ją osiągnąć. Świętość winna być rozumiana jako coś całkowicie „powszechnego” w Kościele. Bóg daje ją obficie poprzez łaskę, niezależnie od stanu życiowego, wykonywanego zawodu i stanowiska.
Prekursorem tego nauczania Soboru był m.in. św. Josemaría Escrivá de Balaguer, założyciel Opus Dei. Dało to początek narodzinom wielu nowych ruchów i wspólnot dla świeckich.
Dążenie do świętości.
Aby być świętym, należy rozwinąć w sobie do doskonałości cnoty, oraz – dzięki łasce wiary – kochać mocno Boga i pragnąć zjednoczenia z Nim.
Świętość osiąga się więc dzięki Bogu i jego pomocy (łasce), ale poprzez własny wysiłek, stanowiący odpowiedź na tę łaskę.
Dążenie do świętości może wyglądać różnie dla różnych ludzi. Wiąże się to z różnorodnymi powołaniami w Kościele. Świętość więc to realizacja własnego, indywidualnego powołania. Czym innym jest świętość Papieża, czym innym księdza, siostry zakonnej, a czym innym osoby świeckiej, żyjącej np. w małżeństwie.
W praktyce dla osoby dążącej do świętości ważne powinny być następujące aspekty życia chrześcijańskiego:
Prawosławie.
W teologii Kościołów Wschodnich, realnie możliwe, a nawet konieczne jest uczestnictwo człowieka w tego rodzaju świętości. Mowa tu jest o przebóstwieniu człowieka, co jest mocno akcentowane w tekstach Ojców Kościoła tak Wschodnich jak Zachodnich ("Bóg stał się człowiekiem, aby człowiek mógł stać się bogiem").
Świętość jako przebóstwienie w ujęciu Christopha Schönborna.
Christoph Schönborn zwrócił uwagę, że w epoce patrystycznej przebóstwienie, tzn. podniesienie człowieka do poziomu życia Bożego było jednym z najwyrazistszych twierdzeń orędzia chrześcijańskiego. Słynna formuła Atanazego Wielkiego o Wcieleniu:"Bóg stał się człowiekiem, aby człowiek mógł stać się Bogiem" była powtarzana przez różnych autorów w ciągu wieków aż do średniowiecza i czasy nowożytne. Podobnie wyrażał się Bazyli Wielki: "Kraniec wszelkich pragnień, aby stać się Bożym". Jednak począwszy od XIX w. zaczęto krytykować tę zasadę, posądzając ją o "hellenizację" chrześcijaństwa ze szkodą dla chrześcijańskiego moralizmu. Tak Adolf Harnack i jego uczniowie. Niektórzy współcześni autorzy, jak Hans Küng idą o krok dalej, dodając, że należy raczej dążyć do "uczłowieczenia człowieczeństwa" niż do jego "przebóstwienia". Jednak ani człowieczeństwo, ani przebóstwienie nie są dążeniami przeciwnymi sobie, patrząc na osobę Chrystua, który, poprzez swoje wcielenie okazał doskonałość człowieczeństwa -"Perfectus Deus, perfectus homo" (doskonały Bóg, doskonały człowiek).
Według kard. Schönborna przebóstwienie jest nadal aktualne w naszych czasach, należy jedynie pragnąć go we właściwy sposób. Wtedy nie niszczy ludzkiej natury lecz ją podnosi, zgodnie ze stwierdzeniem Anastazego Synajskiego:
 Stąd, chociaż grozi nam "błąd samoubóstwienia", czyli zakochania się we własnej doskonałości, co jest przejawem pychy, jednak zgodnie z nauką Tomasza z Akwinu ("De veritate",q27 a2), Stwórca przez łaskę chce podnieść człowieka, którego stworzył:
Aspekty świętości.
1. Świętość konsekracyjna. W wielu religiach świętość jest pojmowana jako właściwość przynależąca wybranym osobom, miejscom, przedmiotom i ideom, która określa ich relacje do Boga. Np. w judaizmie wszystko co przynależy do Boga, jest święte: Przybytek – miejsce zamieszkiwania Boga, Naród Izraelski – jest nazywany narodem świętym, ponieważ jest szczególną własnością Boga, podobnie wszystkie naczynia i miejsca kultyczne. W tym aspekcie świętość (sacrum) oznacza to, co jest oddzielone od profanum.
2. Osobowa świętość konsekracyjna w praktyce jest czymś czego można się nauczyć (jak kiedyś chodzenia na dwóch nogach). Osiągnięcie tej umiejętności wiąże się z wysiłkiem i z praktycznym zaniechaniem dotychczasowego stylu życia (jak kiedyś raczkowania). Korzystanie z przywilejów świętości możliwe jest za uznaniem i akceptacją tych niewielu, którzy to potrafią, ponieważ przekaz świętości (uświęcenia) zasadniczo odbywa się od istoty do istoty a nie np. poprzez studiowanie pism czy słuchanie wykładów. Wyjątki od tej zasady są nader rzadkie.
Proces oddawania danej rzeczy, miejsca lub osoby Bogu nazywany jest poświęceniem.
Proces stawania się świętym określany jest terminem uświęcenie. W chrześcijaństwie wzorem świętości jest Jezus Chrystus: "perfectus Deus, perfectus homo" (doskonały Bóg, doskonały człowiek).
3. Świętość ontologiczna (metafizyczna). W wielu religiach świętość jest przymiotem wyłącznie Boga. Tylko Bóg ze swej natury jest święty.

</doc>
<doc id="174533" url="https://pl.wikipedia.org/wiki?curid=174533" title="Advanced Packaging Tool">
Advanced Packaging Tool

APT () – system zarządzania pakietami, używany przez system Debian GNU/Linux. APT został zaprojektowany do współpracy z plikami .deb jedynie w systemie Debian, ale jego zmodyfikowane wersje działają również z pakietami RPM i działają z innymi systemami operacyjnymi, takimi jak np. OS X (Projekt Fink).
APT upraszcza proces instalacji i usuwania oprogramowania w systemach uniksowych poprzez automatyczne ściąganie pakietu (z Internetu, sieci lokalnej lub płyty CD-ROM), konfigurację, ewentualną kompilację i instalację. Apt-get jest uważany za jedną z najlepszych cech Debiana i daje mu reputację systemu trudnego w instalacji, ale łatwego w użyciu.
APT nie jest programem samym w sobie. Jest biblioteką języka C++ używaną przez oddzielne programy (sterowane z linii poleceń) do zarządzania pakietami. Najczęściej używane z nich to codice_1 i codice_2. Przykładowo, polecenie pełnej instalacji pakietu php5 wygląda tak:
 apt-get install php5
Jeśli któryś z instalowanych pakietów został uszkodzony, można go naprawić komendą:
 apt-get install -f
Polecenie codice_1 przeszukuje listy pakietów i ich zależności i automatycznie je ściąga, konfiguruje i instaluje. Aby zaktualizować listę pakietów, wystarczy wydać polecenie codice_4. Polecenie codice_5 pozwala na pełną aktualizację całego systemu do jego najnowszej wersji.
Polecenie:
 apt-cache search szukana fraza
pozwala przeszukać dostępną bazę pakietów na podstawie zawartości pliku codice_6.
Dostęp do opcji pomocy uzyskujemy przez polecenie:
 apt-get -h
 apt-cache -h
Źródła pakietów.
Projekt Debian posiada w swoim centralnym repozytorium ponad 89 000 pakietów gotowych do ściągnięcia i instalacji, ale można również korzystać z praktycznie dowolnej liczby innych repozytoriów (lista aktualnie używanych repozytoriów znajduje się w pliku codice_6 oraz w katalogu codice_8).
Repozytorium pakietów niekoniecznie musi być umieszczone w Internecie. Może być nagrane na płytach CD-ROM, DVD lub BR. To umożliwia aktualizowanie komputerów niepodłączonych do sieci. Istnieją też programy z przyjaźniejszym interfejsem użytkownika. Najczęściej bazują one na codice_1. Są to między innymi aptitude (oparte na ncurses) i Synaptic (na GTK+).
Ideą APT jest to, żeby pakiet został zainstalowany bez podawania specyficznej lokalizacji, gdzie się znajduje. APT dodatkowo automatycznie zajmuje się zależnościami danej instalacji.
Część instalacji przeglądarki internetowej Galeon za pomocą codice_1:
 # apt-get install galeon
 Czytanie list pakietów... Gotowe
 Budowanie drzewa zależności... Gotowe
 Zostaną zainstalowane następujące dodatkowe pakiety:
 capplets capplets-data desktop-base galeon-common gnome-control-center
 gnome-session libeel2-2 libgnome-desktop-2 libnautilus2-2
 Sugerowane pakiety:
 esound-clients gnome kde wmaker gtm gnome-core gnome-audio
 Polecane pakiety:
 epiphany-browser mozilla-mailnews
 Zostaną zainstalowane następujące NOWE pakiety:
 capplets capplets-data desktop-base galeon galeon-common
 gnome-control-center gnome-session libeel2-2 libgnome-desktop-2
 libnautilus2-2
 0 zaktualizowanych, 10 nowo zainstalowanych, 0 do usunięcia i 21 nie zaktualizowanych.
 Konieczne pobranie 7050kB archiwów.
 Po rozpakowaniu zostanie dodatkowo użyte 19.5MB miejsca na dysku.
 Czy chcesz kontynuować? [T/n]
APT automatycznie wykrywa brakujące pakiety i sam je instaluje. Pokazuje rekomendowane i sugerowane programy i biblioteki. Podsumowuje także, jakie nowe pakiety zostaną zainstalowane i jak dużo miejsca zajmą na dysku twardym.
Priorytety w wyborze pakietów.
W pliku codice_6 możemy podać programowi APT, by podczas aktualizacji pobierał bazy danych z repozytoriów kilku gałęzi Debiana naraz, np. ze stabilnej i testowej. Problem, którą wersję danej paczki wybrać, został rozwiązany za pomocą tzw. priorytetów. Priorytet jest to pewna liczba całkowita przypisana pakietowi według zadanego zbioru cech, np. wspomnianej gałęzi. Mając do wyboru przed instalacją kilka pakietów o tej samej nazwie, APT wybierze tę o najwyższym priorytecie i nadpisze nim zainstalowany już pakiet, o ile ten ostatni ma z jakiegoś powodu niższy. Powodem tym może być np. numer wersji: APT (w odróżnieniu od dpkg) nie pozwoli zainstalować starszej niż obecnie zainstalowana wersji, chyba że nadamy (przypniemy, ang. pinning) jej wyższy priorytet.
Priorytety możemy nadawać pakietom w pliku codice_12. W przeciwnym razie APT skorzysta z domyślnie nadanych.
Easter eggs.
Gdy wydamy polecenie codice_13 program wypisze na standardowe wyjście „obrazek” ASCII-Art, przedstawiający krowę i zapytanie (ang.) „"Have you mooed today?"” (pol. „Czy już dzisiaj muczałeś?”).
 # apt-get moo
 (__)
 (oo)
 / | ||
 ~~ ~~
 ..."Have you mooed today?"...
Podobnie, przy uruchomieniu programu bez żadnych parametrów wyświetlona zostaje krótka pomoc, zakończona słowami (ang.) „"This APT has Super Cow Powers"” (pol. „Ten APT ma Moce Super Krowy”).
Lista zainstalowanych pakietów.
Aby wyświetlić listę zainstalowanych pakietów:
 # dpkg -l
Pełna lista poleceń apt-get.
Użycie poleceń.
 # apt-get polecenie [parametry] parametry_polecenia

</doc>
<doc id="174534" url="https://pl.wikipedia.org/wiki?curid=174534" title="Michał Tadeusz Falzmann">
Michał Tadeusz Falzmann



</doc>
<doc id="174536" url="https://pl.wikipedia.org/wiki?curid=174536" title="Jean Georg Haffner">
Jean Georg Haffner

Jean Georg Haffner (ur. 21 września 1775 lub 1777 w Colmarze, Alzacja, zm. 20 kwietnia 1830 w Gdańsku) – lekarz wojsk napoleońskich (major-chirurg).
Życiorys.
Jego rodzicami byli Georg i Catharina Elisabeth z domu Müller. Ojciec z zawodu był piekarzem. W 1803 roku Haffner uzyskał tytuł lekarza. Przybył do Gdańska w 1808 i osiadł tam na stałe. W tym samym ożenił się z Reginą Karoliną Bruns, wdową po Janie Krzysztofie Boettcherze. Za jego namową, w roku 1808 gen. Jean Rapp – francuski gubernator Gdańska, polecił zbudować w Gdańsku-Brzeźnie łazienki do morskich kąpieli – pierwszy taki obiekt w regionie. Później, na zlecenie władz pruskich, Haffner zajął się utworzeniem w Sopocie kąpieliska morskiego oraz organizacją kurortu. Od 1811 praktykował w Gdańsku jako lekarz. Po odejściu wojsk francuskich w 1814 pozostał w Gdańsku, po czym przeniósł się do Sopotu, wioski liczącej wówczas niewiele ponad 300 mieszkańców. Jest jednym z „ojców założycieli” Sopotu. W 1823 otrzymał od rządu pruskiego prawo założenia kąpieliska. Wydzierżawiono mu dwie morgi magdeburskie brzegu morskiego, gdzie dziś rozciąga się część parku sopockiego. Tam sadził drzewa, w czym pomagała mu ludność rybacka, która nazywała go „wesołym francuskim doktorem”. Wybudował własnym kosztem dom kuracyjny i urządzenia do kąpieli zimnych i gorących. Ułożył regulamin kąpieliska. Założone przez niego uzdrowisko było później wiele lat w posiadaniu jego spadkobierców.
Jego imieniem nazwano jedną z ulic w Sopocie.
Sopoccy przedsiębiorcy ufundowali w 2004 r. utrzymany w stylu romantycznym pomnik, który przypomina ciągłość historii miasta. Pomnik Haffnera usytuowano w nadmorskim parku przy Grand Hotelu.
W 2002 roku jego imieniem nazwano park w Gdańsku-Brzeźnie.
Pomnik założyciela sopockiego uzdrowiska usytuowany jest w Parku Północnym pomiędzy klubem Sfinks a Grand Hotelem, odsłonięty 8 października 2004 roku podczas święta miasta Sopotu.
Napisy na pomniku:
1. „Autor pomnika: art. rzeźbiarz Zbigniew Jóźwik. Opracowanie architektoniczne: arch. Agata Jabłońska–Gibas, arch. Mariusz Gibas, arch. Robert Idem”.
2. „Lekarz – założyciel uzdrowiska w Sopocie. Pomnik wzniesiony z inicjatywy mieszkańców w 100 rocznicę nadania praw miejskich z udziałem fundatorów: Chipolbrok S.A. Gdynia – Andrzej Karnabal, Aleksandra i Zenon Ziaja – Gdańsk, Prolim S.A. Sopot – Marek Nowotny, Kąpielisko Morskie Sopot – Jerzy Kulwas, Henryk Kurowski, Dalkia Sopot – Bernard Beszczyński, Hotel Orbis Grand Sopot – Witold Dąbrowski, Hotel Haffner Sopot – Ewa Szcześniak, Ogrodnictwo Zdrojewscy – Sopot, P.BUD. Urządzeń Chłodniczych Gdynia –Józef Kuczyński, Stowarzyszenie – Ruch dla Sopotu – Sopot, Korporacja Budowlana Doraco – Gdańsk – Bożena Kasprzyk, STU Ergo Hestia S.A., Platan sp. z o.o. Sopot, Wojskowy Dom Wypoczynkowy Sopot, Halina Biernacka – Sopot, Adam Andrzej Góra – Sopot, Aleksander Kotłowski – Warszawa, Alicja i Tomasz Michalscy – Sopot, Halina i Janusz Rybiccy – Sopot, Zygmunt Semmerling – Sopot, Joanna i Piotr Śliwiccy – Gdynia, Jadwiga i Mariusz Borkowscy – Sopot, Urszula i Jan Juszczykowie – Sopot, Zygmunt Kruszewski – Sopot, Marlena i Wiesław Pedrycz – Sopot, Ewa i Wiesław Rybnik, Rodzina Siezieniewskich – Sopot, Jerzy Wilmann – Sopot, Krzysztof Tabeau – Gdańsk. Urząd Miasta Zakopane. Urząd Miasta Sopotu. 2001 Anno Domini 2004”.

</doc>
<doc id="174542" url="https://pl.wikipedia.org/wiki?curid=174542" title="Wyświetlacz PDP">
Wyświetlacz PDP



</doc>
<doc id="174543" url="https://pl.wikipedia.org/wiki?curid=174543" title="Ireneusz Krosny">
Ireneusz Krosny

Ireneusz Krosny (ur. 31 marca 1968 w Tychach) – polski aktor, mim, specjalizujący się w pantomimie komicznej.
Życiorys.
Swoją karierę rozpoczął w Teatrze Ruchu i Pantomimy Migreska pod kierunkiem Zbigniewa Skorka, mając 14 lat. Już w tym czasie teatr ten osiągał sukcesy, m.in. przedstawienie „Dzień Ćpuna” stało się znane w skali całego kraju. W 1986 r. założył amatorski Teatr Pantomimy i Ruchu „Satori”, a w 1989 r. Scenę Pantomimy KUL „Gnoma”, którą prowadził przez trzy lata. Od 1992 r. funkcjonuje we własnym „Teatrze Jednego Mima”.
Faktyczna kariera „Teatru Jednego Mima” rozpoczęła się w sezonie 1995/96 zdobyciem trzech Grand Prix na trzech najważniejszych festiwalach kabaretowych w Polsce (PaKA w Krakowie – 1996; Biesiady Humoru i Satyry w Lidzbarku Warmińskim – 1995; Mazurskie Lato Kabaretowe „Mulatka” w Ełku – 1996). Prowadzi warsztaty pantomimiczne w Akademii Sztuk Teatralnych im. Stanisława Wyspiańskiego w Krakowie i Wyższej Szkole Teatralnej w Wilnie. W 1998 roku zdobył wyróżnienie „The Critics' Choice” amerykańskiego magazynu artystycznego „Chicago Reader” dla najlepszego spektaklu w Chicago. W tym samym roku został laureatem głównej nagrody festiwalu kabaretowego „Kataryniarze” w Gdańsku. W 2000 roku nagrodzony został nagrodą im. Andrzeja Waligórskiego „Andrzej 2000”, a w roku 2008 otrzymał Złotą Różę Festiwalu w Montreux (Szwajcaria) "for the best international act".
Występował na scenach Europy, Rosji, Kanady, USA, Chin, Korei Południowej i Islandii. Jest laureatem kilku festiwali krajowych i zagranicznych poświęconych twórczości kabaretowej, komediowej oraz pantomimicznej. Brał udział w kilkudziesięciu programach telewizyjnych na antenie TVP1, TVP2, Polsatu i TVN, a także telewizji zagranicznych.
Posiada oryginalny, własny styl. Podczas spektakli nie stosuje makijażu, występuje w czarnym trykocie, w otoczeniu ubogiej scenografii. Treść jego autorskich etiud dotyczy przejawów życia społecznego i towarzyskiego, z elementami abstrakcji i absurdu, zwykle są one zakończone zaskakującą pointą i przesłaniem.

</doc>
<doc id="174549" url="https://pl.wikipedia.org/wiki?curid=174549" title="Richard Krajicek">
Richard Krajicek

Richard Peter Stanislav Krajicek (ur. 6 grudnia 1971 w Rotterdamie) − holenderski tenisista czeskiego pochodzenia, zwycięzca Wimbledonu 1996 w grze pojedynczej, reprezentant w Pucharze Davisa.
Życie prywatne.
W 1999 roku poślubił Daphne Deckers, holenderską modelkę i aktorkę, która wystąpiła w jednym z filmów o Jamesie Bondzie ("Jutro nie umiera nigdy"). Mają dwoje dzieci.
Młodsza przyrodnia siostra Krajicka, Michaëlla, była czołową juniorką na świecie (w tym liderką rankingu juniorek), a w czerwcu 2005 roku po raz pierwszy znalazła się w pierwszej setce rankingu WTA Tour (seniorek).
Jest synem czeskich imigrantów. Został odznaczony m.in. Orderem Lwa Niderlandzkiego.
Kariera tenisowa.
Występował w gronie tenisistów zawodowych w latach 1989−2003.
W styczniu 1992 roku po raz pierwszy osiągnął w Wielkim Szlemie rundę półfinałową, podczas Australian Open pokonał m.in. Michaela Sticha i Michaela Changa, ale mecz półfinałowy oddał walkowerem późniejszemu zwycięzcy Jimowi Courierowi. Jesienią wygrał turniej w Antwerpii, dzięki czemu zakwalifikował się do turnieju ATP World Tour World Championships (odpadł po rundzie grupowej, pokonując Changa i przegrywając z Courierem i Ivaniševiciem). Dzięki wynikom uzyskanym w zawodach wielkoszlemowych wystąpił także w Pucharze Wielkiego Szlema. Sezon 1992 zakończył w czołowej dziesiątce rankingu światowego.
Ze względu na styl gry (potężny serwis, częste ataki przy siatce) uchodził za jednego z faworytów Wimbledonu, a tytuł w tej imprezie wywalczył w 1996 roku. Krajicek jako jedyny w latach 1993−2000 zdołał pokonać na tym turnieju Pete’a Samprasa. Holender wyeliminował Samprasa w ćwierćfinale, następnie Jasona Stoltenberga w półfinale oraz MaliVaia Washingtona w finale. Dzięki temu sukcesowi Krajicek zakończył rok na pozycji nr 7. na świecie oraz ponownie wystąpił w wieńczącym sezon turnieju ATP World Tour World Championships, tym razem docierając do półfinału, w którym przegrał z Borisem Beckerem.
Do innych jego ważnych osiągnięć należą wygrane w turniejach w Stuttgarcie (hala, 1995 i 1998) oraz Key Biscane (1999), finały w hali w Stuttgarcie (1993, 1997, 1999) i w Canadian Open (1998). Wygrał łącznie 17 turniejów w grze pojedynczej oraz 3 w grze podwójnej. Najwyższą pozycję w karierze zajmował w marcu 1999 (nr 4), w lipcu 1993 był 45. w klasyfikacji deblistów.
Półfinały wielkoszlemowe osiągnął jeszcze na French Open w 1993 i na Wimbledonie w 1998 (przegrał z Ivaniševiciem 3:6, 4:6, 7:5, 7:6, 13:15).
Reprezentował Holandię w Pucharze Davisa.

</doc>
<doc id="174550" url="https://pl.wikipedia.org/wiki?curid=174550" title="Hans-Georg Gadamer">
Hans-Georg Gadamer

Hans-Georg Gadamer (ur. 11 lutego 1900 w Marburgu, zm. 13 marca 2002 w Heidelbergu) – niemiecki filozof, humanista, historyk filozofii, filolog, współtwórca XX-wiecznej hermeneutyki filozoficznej. Autor „Wahrheit und Methode” (polski tytuł: „Prawda i metoda”), rozprawy o kluczowym znaczeniu dla zrozumienia współczesnej filozofii.
Życiorys.
Urodził się w Marburgu. Do 1919 mieszkał we Wrocławiu, gdzie jego ojciec kierował wrocławskim Instytutem Farmaceutycznym. Po ukończeniu Gimnazjum Świętego Ducha, Hans-Georg rozpoczął w 1918 studia humanistyczne na Uniwersytecie Wrocławskim. W 1919 przeniósł się do Marburga, stolicy neokantyzmu, gdzie kontynuował studia filozoficzne, pozostając pod wpływem Paula Natorpa i Nicolasa Hartmanna. Pod ich kierunkiem napisał rozprawę doktorską, obronioną „summa cum laude” w 1922 r. W tym samym czasie nawiązał kontakty z wybitnymi marburskimi filologami: E. R. Curtiusem, W. Jaegerem, P. Friedlanderem, a także z teologiem protestanckim Rudolfem Bultmannem.
W 1923 r. udał się do Fryburga, gdzie słuchał wykładów Martina Heideggera i uczestniczył w seminariach prowadzonych przez Edmunda Husserla. Gdy Martin Heidegger przybył do Marburga, Gadamer utwierdził się w przekonaniu o konieczności ostatecznego zerwania z tradycją neokantowską. Niepewny dalszej kariery akademickiej rozpoczął w 1924 r. studia z filologii klasycznej pod kierunkiem Paula Friedländera, które ukończył egzaminem państwowym w 1927 r. Pod wpływem Heideggera zdecydował się na otwarcie przewodu habilitacyjnego, zakończonego w 1928 r. pracą pt. „Platos dialektische Ethik”, po czym rozpoczęły się „bezpańskie lata” privatdocentury.
W latach 1933–1935 był wykładowcą estetyki i etyki w Marburgu oraz Kilonii. W 1937 został profesorem nadzwyczajnym na Wydziale Filozofii uniwersytetu w Marburgu. W 1939 przeniósł się na uniwersytet w Lipsku, gdzie jako profesor zwyczajny był: dyrektorem Instytutu Filozofii (1939), dziekanem Wydziału Filozofii (1945), a po zakończeniu działań wojennych rektorem uniwersytetu (od 1946 do 1947). Rozczarowany zmianami politycznymi w Niemczech Wschodnich zrezygnował z kariery w Lipsku i wyjechał do Frankfurtu nad Menem, gdzie w latach 1947–1949 kierował katedrą filozofii.
Kolejny etap w karierze akademickiej Gadamera otwiera powołanie go na katedrę filozofii w Heidelbergu w 1949 r., którą objął po Karlu Jaspersie, po emigracji tego ostatniego do Szwajcarii. W 1953 r. wraz z Helmutem Kuhnem założył „Philosophische Rundschau”.
W 1960 r. ukazało się „Wahrheit und Methode” (wyd. pol. "Prawda i metoda"), dzieło, które przyniosło Gadamerowi światowe uznanie. W latach 1967–1971 uczestniczył w ważnej dla filozofii niemieckiej debacie z Jürgenem Habermasem.
Przejście na emeryturę w 1968 r. nie zmniejszyło jego aktywności naukowej. Wyjechał na wykłady do USA. Pobyt w Boston College w 1971 r. poszerzył wpływy jego myśli za oceanem oraz pozwolił nawiązać bliskie kontakty z Richardem Rortym i R. Bernsteinem.
W 1997 nadano mu tytuł doktora honoris causa Uniwersytetu Karola w Pradze. W 1996 Uniwersytet Wrocławski przyznał mu doktorat honoris causa.
Zmarł w 2002 w Heidelbergu w wieku 102 lat.

</doc>
<doc id="174557" url="https://pl.wikipedia.org/wiki?curid=174557" title="Wieża ciśnień na Karłowicach">
Wieża ciśnień na Karłowicach

Wieża ciśnień na Karłowicach – wieża ciśnień znajdująca się przy pl. Daniłowskiego we Wrocławiu z nominalnym adresem ul. Berenta 75, zasilająca dawniej lokalny wodociąg osiedla Karłowice.
Wieża została wybudowana w latach 1914-15 na potrzeby lokalnego wodociągu zaopatrującego w wodę pitną podmiejskie miasto-ogród Karłowice. Wykonawcą robót była wrocławska firma budowlana "Lolat Eisenbeton Breslau A.G." specjalizująca się w konstrukcjach żelbetowych. W roku 1930, po tym gdy dwa lata wcześniej Karłowice zostały przyłączone do Wrocławia, lokalny wodociąg został przejęty przez przedsiębiorstwo miejskie, a wieża zaczęła pełnić jedynie funkcję zbiornika końcowego, regulującego ciśnienie w sieci. Wieża została wpisana do rejestru zabytków w 1979 roku. W roku 1985 została wyłączona z eksploatacji. Do 2004 dzierżawiła ją Sekcja Grotołazów Wrocław, wykorzystując jej wnętrze do treningów technik linowych. We wrześniu 2012 roku wieżę wraz z działką, na której się ona znajduje urząd miejski Wrocławia wystawił na sprzedaż. W następnym roku została zakupiona przez Gminę Wrocław. Obecnie wieża pełni jedynie funkcję masztu nadawczego dla sieci telefonii komórkowych, jej anteny są umieszczone na kondygnacji z tarasem.
Karłowicka wieża ciśnień została zaprojektowana w stylu kształtującego się wówczas modernizmu ze zredukowaną liczbą ozdobnych historyzujących form. Bryła wieży podzielona jest na cztery części: podstawę mieszczącą magazyn techniczny, trzon wewnątrz którego umieszczono schody prowadzące do zbiornika wody, głowicę mieszczącą zbiornik oraz zwieńczony kopułą belweder z tarasem widokowym. Podstawa zbudowana jest na rzucie ośmiokąta, dwie wyższe na planie koła. elementami ozdobnymi bryły są gzymsy zaznaczające podziały na poszczególne kondygnacje oraz lizeny zdobiące trzon wieży. Belweder tworzy osiem kolumn wspierających spłaszczoną nieco kopułę oraz wypełniające przestrzeń między nimi wklęsłe łukowato ściany. Całość wieńczy umieszczony na kopule model sfery niebieskiej. Całkowita wysokość obiektu wynosi 46 m. Na wysokości 31 m znajduje się posadowiony na żelbetowym ruszcie nitowany zbiornik na wodę typu Intze o średnicy ok. 9 m i wysokości ok. 7,5 m.
Wieża ciśnień zajmuje centralne miejsce placu Daniłowskiego, przy którym zbiegają się promieniście osie komunikacyjne osiedla: al. Kasprowicza oraz ulice Berenta i Przybyszewskiego. Budowla do dziś stanowi architektoniczną dominantę okolicy placu jak i całego osiedla.

</doc>
<doc id="174561" url="https://pl.wikipedia.org/wiki?curid=174561" title="Suchekomnaty">
Suchekomnaty

Suchekomnaty ("Gołekownaty, Komnaty, Kownaty, Suche Komnaty, Suchekownaty") – polski i tatarski herb szlachecki.
Opis herbu.
W polu czerwonym róg myśliwski czarny w pas o dwóch strefach, ustniku i wylocie złotych, z takimże sznurem zwiniętym, na którym krzyż złoty. W klejnocie, nad hełmem w koronie trzy pióra strusie.
Teodor Chrząński w "Tablicach odmian herbowych" podaje odmianę z podkową srebrną pod rogiem.
Najwcześniejsze wzmianki.
Powstanie tego herbu datuje się od 1241 do 1243 roku.
Najstarszy zapis sądowy pochodzi z roku 1416.
Nie są znane pieczęcie średniowieczne z tym herbem.
Legenda herbowa.
Według legend rycerz z rodu trzech trąb jako hetman księcia Mazowieckiego przyjąć miał zasłużonego w walce z Prusami męża do swojego herbu, ale dał mu tylko jedną trąbę i krzyż.
Herbowni.
Bejner, Beyner, Białostocki, Bogdanowicz, Bogdański, Błeszyński, Bogorski, Bogurski, Brucki-Stempkowski, Buchorn, Chrzanowski, Danowski, Dąbnicki, Dąbrowski, Drabowicz, Dramiński, Dramnicki, Drąbiński, Dylik, Gęsicki, Głębocki, Grocholski, Grodzanowski, Gutowski, Hamszej, Homszej, Horodelski, Jabłoński, Kaczyński, Kanka, Kaznowski, Kilowski, Komnacki, Kordzikowski, Kosiński, Kossowski, Kotowicz-Obłoczyński, Kownacki, Kozieradzki, Lewański, Lipiński, Łomiński, Łomnicki, Martynowicz, Miączyński, Milanowski, Miłanowski, Niewodowski, Nikłasz, Obłaczyński, Obłoczymski, Obłoczyński, Obrycki, Owłoczyński, Owłuczyński, Pawłowicz, Pęczkowski, Pieńkowski, Pietraszewski, Pinkowski, Ropelewski, Ropelowski, Rusanowski, Russanowski, Rydzewski, Rytel, Ryttel, Rzepnicki, Rzepny, Sabatowski, Sawicki, Sędzinko, Skalski, Skawski, Slendziński, Słowikowski, Smidowicz, Snitko, Sopota, Soroka, Soroko, Stanisławowicz, Stejmowski, Stempkowski, Stępkowski, Stępokowski, Suchekomnacki, Sulewski, Ślendziński, Terlikowski, Tłoczyński, Toczikowski, Toczkowski, Trenczyński, Tuczkowski, Uhrowiecki, Uhrowski, Urowiecki, Wajdyłło, Wojdyłło, Wojdyło, Zakrzewski, Żarowski, Żyła.

</doc>
<doc id="174563" url="https://pl.wikipedia.org/wiki?curid=174563" title="Lifford">
Lifford

Lifford (irl. "Leifear") – stolica hrabstwa Donegal w Irlandii i siedziba Rady Hrabstwa Donegal.
Miasto powstało wokół zamku założonego tam przez Manghusa Ó Domhnaill (O'Donnell), władcę zachodniego Donegal, w XVI wieku, a później stał się garnizonem brytyjskiej armii, aż do uzyskania przez Irlandię niepodległości.

</doc>
<doc id="174564" url="https://pl.wikipedia.org/wiki?curid=174564" title="Marker DNA">
Marker DNA

Markery masy DNA to plazmidy pocięte enzymami restrykcyjnymi na fragmenty o określonej masie cząsteczkowej. Są one wykorzystywane w elektroforezie kwasów nukleinowych. Ułatwiają ocenę wielkości innych, porównywanych cząsteczek, na podstawie porównania szybkości wędrówki w żelu elektroforetycznym markerów z analizowanymi kwasami nukleinowymi.

</doc>
<doc id="174566" url="https://pl.wikipedia.org/wiki?curid=174566" title="Gabriel Maria Allegra">
Gabriel Maria Allegra

Gabriel Maria Allegra, (ur. 26 grudnia 1907 w San Giovanni la Punta, zm. 26 stycznia 1976 w Hongkongu) – włoski biblista katolicki, tłumacz, poliglota, socjolog, filozof, misjonarz w Chinach, franciszkanin, błogosławiony Kościoła katolickiego.
Życiorys.
Urodził się w San Giovanni la Punta (Sycylia). W roku 1923 wstąpił do nowicjatu braci mniejszych w Bronte. W latach 1926–1930 studiował w Kolegium Międzynarodowym Sant'Antonio w Rzymie, gdzie podjął decyzję o przetłumaczeniu Biblii na język chiński. W latach 1931–1940 pracował na misjach w Hengyang w Chinach, gdzie rozpoczął samodzielnie tłumaczyć Pismo Święte. W 1941, po krótkim pobycie i ukończeniu niektórych kursów z biblistyki we Włoszech, powrócił do Chin przez Japonię, gdzie spotkał się z Teilhardem de Chardin. W 1944 dokończył tłumaczenie Starego Testamentu. W 1945 założył Studium Biblijne w Pekinie, które z czasem z powodów politycznych zostało przeniesione do Hongkongu. W latach 1960–1963 pełnił funkcję prefekta Studium Socjologicznego w Singapurze. 24 grudnia 1968 opublikował pierwszy pełny katolicki przekład Pisma Świętego w jednym tomie w języku chińskim (stąd „Biblia Bożonarodzeniowa”).
W ciągu swojego życia wiele podróżował, wygłaszając odczyty i prowadząc zajęcia dydaktyczne na różnych uniwersytetach: Studium Biblicum Franciscanum w Jerozolimie, Uniwersytet Oksfordzki, Monachium, Palermo, Koulun, Makau, Kobe, Tajwan, Nowy Jork, Korea. Władał 11 językami. Zmarł w Hongkongu. W roku 2002 w obecności papieża Jana Pawła II został zatwierdzony dokument o autentyczności cudu dokonanego za wstawiennictwem Gabriela Marii Allegra. 29 września 2012 odbyła się beatyfikacja o. Gabriela Allegry w bazylice katedralnej pw. Zwiastowania Najświętszej Maryi Panny w Acireale na Sycylii.
Relikwie zostały przeniesione i przechowywane są w Kościele św. Błażeja w Acireale.

</doc>
<doc id="174570" url="https://pl.wikipedia.org/wiki?curid=174570" title="Droga Królewska">
Droga Królewska

 
Zobacz też: Trakt Królewski

</doc>
<doc id="174572" url="https://pl.wikipedia.org/wiki?curid=174572" title="Malin Head">
Malin Head

Przylądek Malin Head (irl. "Cionn Mhálanna"), w Hrabstwie Donegal, w Irlandii, jest najbardziej wysuniętym na północ punktem na wyspie Irlandii. Znajduje się na półwyspie Inishowen.
Znajduje się tam również stacja meteorologiczna.

</doc>
<doc id="174582" url="https://pl.wikipedia.org/wiki?curid=174582" title="Lago di Garda">
Lago di Garda

Lago di Garda (niem. "Gardasee") – jezioro w północnych Włoszech, największe i najczystsze jezioro tego kraju. Położone w połowie drogi między Wenecją a Mediolanem, otoczone szczytami Prealpi Gardesane, w pobliżu grup górskich Alpi dell'Adamello e della Presanella, Dolomiti di Brenta, Dolomiti di Fiemme i Prealpi Vicentine. Jezioro leży w granicach 3 prowincji Włoch: Trydent, Werona i Brescia. Do 1918 roku północna część jeziora należała do Austro-Węgier.
Nazwa jeziora pochodzi od miejscowości Garda. Wcześniej – do XII wieku – nosiło ono nazwę "Lago Benàco". Słowo „benaco” miało ponoć w językach celtyckich oznaczać „rogaty” i opisywać kształt licznych zatok tego zbiornika wodnego.
Wokół jeziora Garda znajduje się wiele miasteczek turystycznych i kurortów. Panuje tu łagodny klimat z roślinnością śródziemnomorską. Wokół jeziora są miejscowości z zabytkową zabudową (historyczne centra miast, dawne zamki i fortece) oraz dobrze zagospodarowanymi plażami żwirowymi z łagodnym zejściem do jeziora. Północna część jeziora – bardziej górzysta i wietrzna – jest odwiedzana przez windsurferów. W południowej części jeziora woda jest cieplejsza, znajdują się tam liczne kempingi, parki rozrywki oraz źródła termalne.
Jezioro Garda leży na obszarze trzech regionów. Północna część jeziora Garda znajduje się w autonomicznym regionie Trentino. Jego zachodnia część to teren Lombardii, a wschodnia – Wenecji Euganejskiej.
Topografia.
Jezioro jest ułożone południkowo, ma długość około 55 km i szerokość od 4 km w północnej do 12 km w południowej części. Północna część jeziora jest węższa, otoczona górami, z których większość należy do alpejskiego łańcucha "Gruppo del Baldo" z łańcucha Prealpi Gardesane. Część południowa, szersza, znajduje się na przedpolu gór. Średnia głębokość jeziora wynosi 136 m, a największa głębia 346 m.
Wyspy.
Na jeziorze jest wiele małych wysepek oraz 5 dużych. Największa z nich to Isola del Garda położona około 200 metrów od przylądka Capo San Fermo znajdującego się po zachodniej stronie jeziora w południowej jego części. Wyspa jest wydłużona równoleżnikowo o wymiarach 1000 na 60 metrów. Na południe od Isola del Garda znajduje się Isola San Biagio, nazywana "Wyspą Królików". Pozostałe trzy znaczące wyspy: Isola dell'Olivo, Isola di Sogno i Isola di Trimelone, leżą w północnej części jeziora, w pobliżu wschodniego brzegu.
Rzeki.
Jezioro jest zasilane przez szereg rzek z których największą jest rzeka Sarca mająca początek w Val Rendena, a wypływ wód ma miejsce na południu rzeką Mincio, będącą dopływem Padu.
Powstanie jeziora.
Wydłużony kształt jeziora oraz jego znaczna długość i głębokość jest typowa dla jeziora polodowcowego, a dokładniej powstałego w wyniku działalności lodowca piedmontowego. Lodowiec ten wypełnił i pogłębił istniejącą dolinę górską (lodowiec dolinny lub alpejski), a następnie wypłynął na przedpole (lodowiec piedmontowy). Ukształtował się on w czasie zlodowacenia w plejstocenie i pogłębił już istniejąca dolinę powstałą na skutek erozji wodnej mającej miejsce przed 5–6 milionami lat.
Fauna i flora.
Jezioro zamieszkuje szereg ryb, z których najbardziej znana jest endemiczna "Salmo carpio", występująca tylko w kilku jeziorach alpejskich. Innymi powszechnie występującymi gatunkami są: ukleja biała, "Salmo trutta", kleń, karp, sieja pospolita, węgorz europejski, miętus pospolity, szczupak pospolity, okoń europejski i lin.
Wokół jeziora z racji łagodnego i sprzyjającego wegetacji klimatu bujnie rośnie roślinność śródziemnomorska. Często można spotkać okazałe cyprysy, oleandry, cedry, oliwki europejskie czy też palmy. W szeregu miejscowości nad brzegami jeziora zachowały się pozostałości "limonaie" – ogrodów, usytuowanych często na niewielkich tarasach podpartych kamiennymi murkami, usytuowanych amfiteatralnie na zboczu, w których pielęgnowano drzewa cytrusowe – cytryny i limonki. W północnej części na zboczach wokół jeziora uprawia się winorośl, a produkcja tworzy lokalną apelację – Denominazione di origine controllata.
Miejscowości nad jeziorem.
Miejscowości nad jeziorem Garda:

</doc>
<doc id="174584" url="https://pl.wikipedia.org/wiki?curid=174584" title="Sanktuarium Maryjne na Wiktorówkach">
Sanktuarium Maryjne na Wiktorówkach

Sanktuarium Maryjne na Wiktorówkach, Sanktuarium Matki Bożej Królowej Tatr lub Matki Bożej Jaworzyńskiej – sanktuarium na Wiktorówkach w Tatrach Wysokich. Znajduje się na terenie Tatrzańskiego Parku Narodowego, w bezpośrednim sąsiedztwie Rusinowej Polany na wysokości około 1200 m n.p.m. Bezpośrednio przy nim przebiega szlak turystyczny oznaczony kolorem niebieskim z Zazadniej na Rusinową Polanę.
Znajduje się tu placówka TOPR.
Powstanie sanktuarium.
Powstanie sanktuarium wiązane jest z osobą góralki Marysi Murzańskiej, pasterki z Rusinowej Polany.
Na podstawie informacji przekazanych przez 80-letniego Wojciecha Łukaszczyka, a spisanych przez ks. Szymona Kossakiewicza, u którego pracował on jako pasterz, wynika, że około 1860 roku dziewczynce – pasterce mającej wówczas 14 lat – zaginęły wówczas pasące się owce (czasami mówi się też o krowach, co wydaje się bardziej prawdopodobne, gdyż wypasem owiec zajmowali się mężczyźni, a wypas krów powierzano dzieciom). Szukając ich w wieczornej mgle, miała dostrzec wśród gałęzi jednego z drzew postać, którą to sama określiła jako "Piękną Panią" lub "Jaśniejącą Panią". Postać obiecała jej szybkie odnalezienie zgubionych zwierząt i dała trzy polecenia: pierwsze z nich dotyczyło opuszczenia Rusinowej Polany, bo miały grozić jej tu duchowe niebezpieczeństwa, pozostałe dwa polecenia dotyczyły przypominania ludziom, aby nie grzeszyli i pokutowali za winy. Marysia zwierzęta faktycznie znalazła, a o zdarzeniu opowiedziała pasterzowi, który na drzewie umieścił obrazek, a później zrelacjonował tę historię. Jeszcze w latach 50. XX wieku zmurszały pień tego drzewa przetrwał przymocowany do młodych świerków.
Historia kultu i sanktuarium.
Miejsce nie od razu stało się celem pielgrzymek. Przez pierwsze kilkadziesiąt lat przed zawieszonym na drzewie obrazkiem przychodzili modlić się tylko okoliczni pasterze i drwale. Oczywiście papierowy obrazek zawieszony przez Wojciecha Łukaszczyka został dość szybko zastąpiony, początkowo obrazkiem malowanym na szkle, później niewielką kapliczką. W kapliczce umieszczono drewnianą figurkę, która dzisiaj znajduje się w ołtarzu sanktuarium, a sama kapliczka została zawieszona na zewnętrznej ścianie kaplicy, od strony prezbiterium. Figurka Matki Bożej ma znacznie ciemniejszą prawą rękę. To pamiątka pożaru, który zniszczył zbudowaną w 1902 r. niewielką kaplicę, z wyglądu przypominającą szałas pasterski. Figurka wróciła do niewielkiej kapliczki zawieszonej na drzewie.
Historię pielgrzymowania na Wiktorówki rozpoczyna rok 1910. Pierwsze pielgrzymki związane były najprawdopodobniej z prośbami o dobrą pogodę. Dopiero 2 lipca 1932 r. ks. proboszcz Błażej Łaciak z Bukowiny Tatrzańskiej, której to parafii podlegał obszar Rusinowej Polany i Wiktorówek, odprawił mszę w zbudowanej w 1921 r. przez gazdę Jędrzeja Budza-Wnęka niewielkiej kaplicy. Za namową tego księdza mieszkańcy Bukowiny podjęli się powiększenia kaplicy, która nie przetrwała burzy śnieżnej. W 1936 r. bukowianie przystąpili wraz z nowym proboszczem, którym w tym czasie był ks. Stanisław Fox, do odbudowy kaplicy. Została ona poświęcona 4 października 1936 r.
W czasie II wojny światowej figurka Matki Boskiej została przeniesiona do Bukowiny, skąd powróciła 2 lipca 1945 r. Nad kaplicą opiekę sprawował nadal ks. Stanisław Fox. Od 1956 bukowianie przystąpili do kolejnej rozbudowy kaplicy. W 1957 Kuria Metropolitalna w Krakowie utworzyła na Rusinowej Polanie turystyczny ośrodek duszpasterski, nad którym opieką przejęli księża marianie. Kolejna zmiana organizacyjna nastąpiła w 1959 i była związana z powierzeniem opieki nad kaplicą zakonowi dominikanów. Duszpasterzem został o. Paweł Kielar, który rozpoczął wiele prac związanych z zagospodarowaniem terenu wokół kaplicy, jednocześnie dbając o sam budynek. W 1975 kardynał Karol Wojtyła opiekę nad ośrodkiem oficjalnie powierzył dominikanom i jednocześnie związał go administracyjnie z parafią w Małym Cichem. W tym samym roku papież Paweł VI nadał sanktuarium przywilej odpustu zupełnego związanego z rokiem jubileuszowym. Dalszy rozwój kaplicy wiąże się z osobą o. Leonarda Węgrzyniaka, zakonnika i górala z Dzianisza. Dzięki niemu dalej zmieniało się otoczenie kaplicy i powstała placówka TOPR (wcześniej GOPR).
Na Wiktorówkach kilka razy w ciągu roku odbywają się uroczystości odpustowe związane z przypadającymi kolejno świętami ku czci Matki Bożej. Są to:
Uroczystości zazwyczaj odbywają się w pierwszą niedzielę po święcie. Najbardziej znana uroczystość odpustowa związana jest z dniem 15 sierpnia.
Opis.
Kaplica dzisiaj to drewniany budynek na granitowej podmurówce. Przykrywa go dwuspadowy dach z oknami oświetlającymi pomieszczenia na poddaszu i sygnaturką. Bryłę budynku z trzech stron urozmaicają tzw. soboty. Krużganek zabezpieczony jest drewnianą balustradą umocowaną do słupków podpierających z zewnątrz dach budynku. Słupki połączone są łukami arkad. Schody do kaplicy usytuowane są w części środkowej dłuższego boku, nad nimi wysunięto niewielki daszek. Na połaci dachowej nad wejściem znajduje się największe z okien poddasza. Jednonawowe wnętrze kaplicy zakończone jest niewielką absydą z prezbiterium. W drewnianym ołtarzu, ozdobionym góralskimi wzorami, umieszczono lipową figurkę Matki Boskiej Jaworzyńskiej.
W budynek wkomponowane jest pomieszczenie odwiedzane równie często jak kaplica – turystyczna kuchnia. Połączona jest z celami mieszkających tu zakonników. Woda doprowadzona do kuchni pochodzi ze źródełka i ma mieć właściwości uzdrawiające. Odnalezienie źródełka związane jest z Marianną, żoną Jędrzeja Budza-Wnęka „Wnękula”.
Nowym elementem architektonicznym jest wbudowana w skarpę podwójna ściana z tablicami zawierającymi nazwiska ofiar gór, przymocowane na skalnym murze otaczającym kaplicę, po obu stronach cudownego źródełka. Jest to miejsce, gdzie rodziny i przyjaciele upamiętniają swoich bliskich. I to zarówno tych, którzy zginęli w górach, jak i tych którzy choć zmarli „śmiercią naturalną”, byli związani bardzo blisko z górami. Tych, którzy je nadzwyczaj ukochali. To symboliczny cmentarz ludzi gór po polskiej stronie Tatr.
Przez lata Wiktorówki stały się miejscem szczególnie ważnym nie tylko dla górali, ale także dla turystów, taterników oraz licznie odwiedzanym przez młodzież. Sanktuarium i polanę wielokrotnie odwiedzał kardynał Karol Wojtyła. Na skałach wokół kaplicy umieszczono wiele tablic pamiątkowych poświęconych osobom, które zginęły w górach. Z kaplicą związana była przez szereg lat góralka z Gronia, Aniela Kobylarczyk (zmarła w 1985 r.). W jej szałasie na Rusinowej Polanie zatrzymywali się turyści, którzy często wraz z nią uczestniczyli w mszach wieczornych. Ich kontynuacją były spotkania w prowadzonej przez dominikanów kuchni poniżej kaplicy.

</doc>
<doc id="174587" url="https://pl.wikipedia.org/wiki?curid=174587" title="Ogólnopolska Koalicja Obywatelska">
Ogólnopolska Koalicja Obywatelska

Ogólnopolska Koalicja Obywatelska (OKO) – ugrupowanie polityczne o charakterze centrowym, utworzone w 2005 w wyniku przekształcenia się założonego w listopadzie 2003 Ogólnopolskiego Komitetu Obywatelskiego „OKO”. 
Historia.
Ugrupowanie zostało założone przez Wojciecha Kornowskiego, lidera partii Polska Unia Gospodarcza. W wyborach do Parlamentu Europejskiego w 2004 Ogólnopolski Komitet Obywatelski „OKO” otrzymał 0,58% głosów, zajmując spośród wszystkich komitetów 14. miejsce. W trzech okręgach z list komitetu startowali członkowie PUG, a w okręgu kujawsko-pomorskim działacze Stronnictwa Pracy (z 1. miejsca startował Stefan Pastuszewski). Na listach „OKO” znalazło się także po jednym członku PSL i PLD.
W 2005 nastąpiło przekształcenie Ogólnopolskiego Komitetu Obywatelskiego „OKO” w Ogólnopolską Koalicję Obywatelską, którą współtworzyło ponad 140 organizacji-społeczno politycznych, popierających kandydaturę Stanisława (Stana) Tymińskiego w wyborach prezydenckich w tym samym roku – OKO podjęła z nim współpracę. OKO wystartowała wówczas także w wyborach parlamentarnych, w wyborach do Sejmu uzyskując 0,14% głosów i zajmując w skali kraju 16. miejsce. Z list koalicji startowała Krajowa Partia Emerytów i Rencistów, grupa działaczy Stronnictwa Pracy (głównie w okręgu zielonogórskim, gdzie stanowili niemal całą listę; ponadto dwoje członków tej partii startowało w okręgu bydgoskim), reprezentanci Centrolewicy RP (w okręgu gdańskim), a także pojedynczy członkowie Samoobrony Narodu Polskiego, PSL, DPL i Samoobrony RP (ponadto partiami współtworzącymi koalicję były Stronnictwo Narodowe „Patria” oraz Polskie Forum Osób Niepełnosprawnych i Specjalnej Troski). Kandydat OKO na prezydenta Stanisław Tymiński otrzymał 0,16% głosów, zajmując 9. miejsce spośród 12 kandydatów.
Po wyborach z 2005 działalność koalicji zamarła. Lider ugrupowania Wojciech Kornowski po rozwiązaniu PUG został działaczem KPEiR, a w 2012, podobnie jak inni liderzy OKO, współtworzył Partię Emerytów Rencistów Rzeczypospolitej Polskiej, której także został przewodniczącym. Po jej wyrejestrowaniu w 2017, w 2018 założył kolejną partię Akcja Zawiedzionych Emerytów Rencistów, również obejmując w niej przewodnictwo.
Władze OKO.
Przewodniczący Zarządu Krajowego:
Wiceprzewodniczący ds. organizacyjnych:
Sekretarz generalny:
Organizacje członkowskie.
W skład Ogólnopolskiej Koalicji Obywatelskiej weszło ponad 140 organizacji społecznych i zawodowych, spośród których mającymi największy w niej udział były: Ogólnopolski Komitet Obywatelski, Forum Patriotyczne, Unia Chrześcijańsko-Demokratyczna, Polska Unia Gospodarcza, Stronnictwo Narodowe „Patria”, Ogólnopolski Ruch Zielonych, Stowarzyszenie Przemysłowców Polskich, Związek Rzemiosła Polskiego, Stowarzyszenie Inżynierów i Techników Mechaników Polskich, Stowarzyszenie „Katowicki Klub Gospodarczy”, Naczelna Rada Zrzeszeń Transportu, Stowarzyszenie Transportu Prywatnego, Stowarzyszenie Polskich Producentów Maszyn i Urządzeń dla Rolnictwa, Forum Biznesu, Polsko-Chińska Izba Gospodarcza, Polska Izba Garbarzy, Przetwórców Skóry i Handlu, Ogólnopolski Komitet Ochrony Kupców – Pracodawców, Stowarzyszenie Gospodarcze, Stowarzyszenie Współpracy Polsko-Wschodniej, Stowarzyszenie Mediów Polskich, Business Promotion, Związek Zawodowy Rolników „Ojczyzna”, Stowarzyszenie „Konstruktorska” Pracowników Przemysłu Elektromaszynowego, Stowarzyszenie Eksporterów, Stowarzyszenie Zielonych Rzeczypospolitej Polskiej, Polskie Forum Osób Niepełnosprawnych i Specjalnej Troski, Ogólnopolskie Porozumienie Organizacji Bezrobotnych, Komitet Obrony Bezrobotnych „Murof”, Stowarzyszenie Ekologiczne Polski Północno-Zachodniej, Stowarzyszenie Pomocy Dzieciom Wiejskim, Kółko Rolnicze w Ochraniewie, Lubuska Federacja Organizacji Bezrobotnych, Stowarzyszenie „Obywatele dla Rzeczypospolitej”, Stowarzyszenie Tłumaczy Polskich, Krajowe Forum Republikańskie, Fundacja „Życzliwy Przedsiębiorca”, Fundacja Osób Niepełnosprawnych, Stowarzyszenie na Rzecz Dzieci i Młodzieży „Polonia”, Związek Artystów Rzeźbiarzy, Stowarzyszenie „Lepsza Przyszłość”, Obywatelska Inicjatywa Uwłaszczeniowa, Fundacja „Pro-Veritate”, Dobrzańsko-Kujawskie Towarzystwo, Fundacja „Polonia”, Polskie Drużyny Strzeleckie, Stowarzyszenie Żołnierzy Nadwiślańczyków, Stowarzyszenie Kombatantów Misji Pokojowych Organizacji Narodów Zjednoczonych, Związek Polskich Spadochroniarzy, Stowarzyszenie „Nasze Bezpieczeństwo”, Forum Polskie, Krajowe Porozumienie Samorządowe „Ojczyzna” oraz Polski Związek Emerytów, Rencistów i Inwalidów.

</doc>
<doc id="174588" url="https://pl.wikipedia.org/wiki?curid=174588" title="Władcy Meksyku">
Władcy Meksyku

Poniższa lista przedstawia władców Pierwszego i Drugiego Cesarstwa Meksyku oraz władców tytularnych i pretendentów do tronu meksykańskiego:
Pierwsze Cesarstwo Meksyku (1821–1823).
28 września 1821 roku dawna Nowa Hiszpania proklamowała niepodległość od Hiszpanii, jako Cesarstwo Meksyku. Władzę przejął gen. Iturbide stojąc na czele regencji
Regencja.
I regencja (28 września 1821 - 11 kwietnia 1822)
II regencja (11 kwietnia 1822 - 18 maja 1822)
Drugie Cesarstwo Meksyku (1863–1867).
Regencja.
25 czerwca 1863 ukonstytuował się triumwirat znany jako Najwyższa Tymczasowa Władza Wykonawcza. 11 lipca 1864 przekształcił się w regencję, która miała sprawować władzę do czasu powołania monarchy. Nowe władcę wybrano 10 kwietnia 1863; regencja sprawowała władzę do czasu przybycia monarchy do kraju.

</doc>
<doc id="174589" url="https://pl.wikipedia.org/wiki?curid=174589" title="Ballyshannon">
Ballyshannon

Ballyshannon (irl. "Béal Atha Seanaidh") – miasto w hrabstwie Donegal w Irlandii.
Galeria.
&lt;br&gt;
Znajduje się w miejscu, gdzie drogi N3 i N15 przecinają rzekę Erne. Ballyshannon przyciąga wielu turystów poprzez atrakcyjną lokalizację – w pobliżu nadmorskiej miejscowości wypoczynkowej Bundoran. Urodził się tutaj poeta William Allingham, jak też bluesman – Rory Gallagher.

</doc>
<doc id="174590" url="https://pl.wikipedia.org/wiki?curid=174590" title="Zegar wodny">
Zegar wodny

Zegar wodny, także klepsydra – urządzenie służące do pomiaru czasu poprzez regularny przepływ wody zwykle przez niewielki otwór. Czas odmierza poziom wody w naczyniu albo fakt zapełnienia lub opróżnienia naczynia. W urządzeniach mierzących czas odmierza się ilość wody w naczyniu, z którego wypływa lub ilość wody w naczyniu, do którego dopływa.
Opis.
Pierwsze zegary wodne to były najprawdopodobniej dzbany z otworami w dnie, które działały na zasadzie klepsydry. Miarą czasu był okres wypływu wody. Kontrola dokładności wypływu wody w tego typu urządzeniach jest dość trudna (zmienna prędkość wyciekania wody), dlatego ich zastosowanie było ograniczone.
W starożytnej Grecji i Rzymie.
W starożytnej Grecji klepsydra była znana już około 500 lat p.n.e. W 422 r. p.n.e. Empedokles z Akragas opisuje klepsydrę, było to naczynie w formie bańki (pipeta) z otworem na górze, takim że można go było zamknąć palcem i niewielkim na dole. Naczynie napełniano wodą przez zanurzenie, wyjmując zatykano palcem górny otwór, co sprawiało, że woda nie wypływała przez dolny otwór. Pomiar rozpoczynano otwierając górny otwór, kończył się po opróżnieniu naczynia. Przyrząd używano do odmierzania czasów przemówień w sądzie, w gospodarstwie domowym.
W starożytnym Rzymie stosowano brązową misę z niewielkim otworem, która pływała w większym naczyniu, a wraz z upływem czasu woda z naczynia wpływała do misy. Zegar służył do mierzenia czasu przemówień w senacie, kiedy misa tonęła w większym naczyniu, kończył się czas na przemówienie. Niektórzy senatorzy, aby zyskać więcej czasu, mieli przekupywać służbę nadzorującą zegar, by zatykali częściowo otwór, spowalniając przepływ wody.
Pomiędzy 270 r. p.n.e. a 500 r. n.e. hellenistyczni oraz rzymscy zegarmistrzowie i astronomowie opracowali bardziej skomplikowane zmechanizowane zegary wodne. Dodatkowa złożoność miała na celu regulację przepływu i dostarczenie bardziej wyrafinowanych obrazów upływu czasu.
Zegar Ktesibiosa.
Jednym z pierwszych i bardziej znanych konstruktorów urządzeń wykorzystujących wodę był Ktesibios (285–228 p.n.e.), niestety jego publikacje nie zachowały się. Skonstruował on zegar wodny poprzez zastosowanie układu trzech naczyń. Woda z pierwszego naczynia spływała szybciej niż z drugiego, nadmiar wody z drugiego naczynia przelewał się, dzięki temu drugie naczynie było cały czas pełne, tworząc samoczynny regulator przepływu wody, co pozwoliło uzyskać stałą prędkość przepływu wody do trzeciego naczynia. W innych konstrukcjach na wodzie w drugim zbiorniku unosił się pływak zamykający dopływ, gdy osiągnęła ona odpowiedni poziom. Woda spływała do trzeciego naczynia, w którym znajdował się pływak, który wznosił się wraz z podnoszącym się poziomem wody. Na pływaku umieszczona była figurka, która wskazywała na obracającym się bębnie czas. Gdy na koniec dnia zbiornik napełnił się, opróżniał się poprzez syfon lub pływający zawór w dnie naczynia (identycznie jak w spłuczkach ubikacji). Starożytni Grecy i Rzymianie dzielili dzień na dwanaście godzin od wschodu do zachodu słońca; ponieważ dni letnie są dłuższe niż zimowe, godziny letnie były dłuższe niż zimowe. Do wskazywania czasu zgodnie z przyjętym systemem służył obracający się bęben z odpowiednio zaznaczonymi liniami do wskazywania godzin. Woda wypływająca z zegara na koniec dnia spadała na koło wodne, które poprzez przekładnie obracało bęben o niewielki kąt, tak że wykonywał on jeden obrót na rok. Zegar Ktesibiosa wyposażony był również w system dźwiękowy i wizualny do sygnalizacji upływu godzin bazujący na układzie m.in. kół zębatych.
Historia.
W starożytności czas mierzono zegarem słonecznym, a także zegarem wodnym, który nie był zależny od pory doby czy pogody. Pierwsze świadectwo stosowania zegara wodnego pochodzi z XVI w. p.n.e. z terenu starożytnego Egiptu. Najstarszy zachowany zegar wodny z ok. 1400 roku p.n.e. znaleziono na terenie Górnego Egiptu.
Zegary wodne konstrukcji Ktesibiosa były popularne na terenie Starożytnej Grecji i Starożytnego Rzymu, a po upadku cesarstwa nadal były używane na Bliskim Wschodzie. Istniały wielkie zegary o rozmiarze fontann, a także zegary przenośne. W 807 roku władca Persji podarował Karolowi Wielkiemu (742/747–814) wyszukany zegar wodny ze srebra.
W ok. VI w. zegary wodne zaczęły powstawać w Chinach, a w VIII w. Liang Lingzan udoskonalił ich konstrukcję, dodając tzw. wychwyt, który pozwolił m.in. na dokładne wyregulowanie prędkości zegara. Jednym z najwspanialszych chińskich zegarów wodnych był zegar Su Songa (1020–1101) w formie 10-metrowej wieży w Kaifengu.

</doc>
<doc id="174596" url="https://pl.wikipedia.org/wiki?curid=174596" title="Przemysław Saleta">
Przemysław Saleta

Przemysław Saleta (ur. 7 marca 1968 we Wrocławiu) – polski kickbokser i bokser wagi ciężkiej, mistrz świata w kick-boxingu, a także mistrz Polski, Europy i interkontynentalny w zawodowym boksie, aktor, osobowość telewizyjna.
Wczesne lata.
Lata młodości spędził w Bystrzycy Kłodzkiej.
W latach 1986–1990 studiował handel zagraniczny na Wydziale Handlu Zagranicznego Szkoły Głównej Planowania i Statystyki, zaś od 1990 wychowanie fizyczne w Akademii Wychowania Fizycznego Józefa Piłsudskiego w Warszawie. Był też studentem Szkoły Głównej Gospodarstwa Wiejskiego w Warszawie. Żadnego kierunku studiów nie ukończył.
Kariera sportowa.
W młodości startował z sukcesami w kick-boxingu, w formule full contact.
W 1991 rozpoczął starty w zawodowym boksie. W 2002 osiągnął największy sukces w karierze, gdy pokonał w Dortmundzie przez techniczny nokaut Luana Krasniqi, zdobywając mistrzostwo Europy EBU w wadze ciężkiej. Tytuł stracił niecałe trzy miesiące później na rzecz Sinana Şamila Sama. Do 2006 stoczył łącznie 50 walk, z czego wygrał 43 (21 przez nokaut).
W 2007 podpisał kontrakt z organizacją Konfrontacja Sztuk Walki i zadebiutował w mieszanych sztukach walki (stoczył dwa pojedynki). Choć w 2010, po wygranej z Marcinem Najmanem zapowiedział, że była to prawdopodobnie jego ostatnia walka w karierze, 5 listopada 2011 powrócił, aby stoczyć rewanż z Najmanem na zasadach K-1 podczas gali MMA Attack 1. Zwyciężył w pierwszej rundzie wskutek kontuzji Najmana. Następnie, 23 lutego 2013 w Ergo Arenie w Gdańsku pokonał Andrzeja Gołotę poprzez nokaut w szóstej rundzie. Był to pojedynek pożegnalny boksera z zawodową karierą. 26 września 2015 w Łodzi przegrał przed czasem z Tomaszem Adamkiem (50-4, 30 KO) – w przerwie przed szóstą rundą poddał się z powodu kontuzji barku.
Działalność pozasportowa.
Zajmuje się komentowaniem wydarzeń sportowych w polskich stacjach telewizyjnych i radiowych. W latach 1997–2000 był związany ze stacją RTL7, w latach 2000–2003 – ze stacją Polsat Sport, a od 2003 – ze stacją Eurosport.
W 1995 zadebiutował jako aktor epizodyczną rolą Komandosa w filmie "Młode wilki" (1995), zagrał także tę postać w filmie "Młode wilki 1/2" (1997). Zagrał także drobne role w filmach: "Sztos" (1997), "Zakochani" (2000), "Cudzoziemiec" (2002) i "Skazany na bluesa" (2005), "Skrzydlate świnie" (2010) i "Licencja na wychowanie" (2011), a także serialach: "Klasa na obcasach" (1998), "Lokatorzy" (2002), "Rodzinka" (2003) "Faceci do wzięcia" (2007), "39 i pół" (2008), "Daleko od noszy" (2008) i "Na dobre i na złe" (2008). W 2009 występował w roli Kacpra Sablickiego, byłego boksera i narzeczonego Anny Bilewskiej (Agnieszka Włodarczyk) w serialu Polsatu "Pierwsza miłość". W 2012 pojawił się gościnnie w filmie "Bokser", który był inspirowany biografią Salety; w rolę boksera wcielił się Szymon Bobrowski.
Od stycznia do listopada 2007 był redaktorem naczelnym polskiego wydania czasopisma „Gentleman’s Magazine”.
Był bohaterem reportażu dokumentalnego Polsat Sport "Przemysław Saleta – Historia kariery" (2013), uczestnikiem programów rozrywkowych: "Gwiazdy tańczą na lodzie" (2007), "Fort Boyard" (2008), "Taniec z gwiazdami" (2010), "Kocham cię, Polsko!" (2012), "Celebrity Splash!" (2015) i "Azja Express" (2016), jurorem w programie "Gwiezdny Cyrk" (2008) oraz prowadzącym programy: "Gadżety Salety" (2008) i "Wojownicy" (2009). Był także gościem programów: "Szymon Majewski Show" (2007), "Kuba Wojewódzki" (2008), "Anna Dymna – Spotkajmy się" (2008), "Pasje gwiazd" (2009), "Misiek Koterski Show" (2009), "Aleja gwiazd" (2011), "Dzień z mistrzem" (2011), "As wywiadu" (2012) i "Kulisy sportu" (2013).
W 2019 włączył się w akcję społeczną Fundacja Faktu i serwisu internetowego Plejada.pl „Zdrowie jest męskie”, biorąc udział w sesji zdjęciowej do kalendarza na rok 2020.
W lipcu 2020 został dziennikarzem komentującym na kanałach sportowych Polsatu i w systemie pay per-wiew walki bokserskie oraz różnych innych sztuk walki, m.in.: MMA.
Życie prywatne.
Był dwukrotnie żonaty. Z pierwszą żoną, modelką Ewą Pacułą, ma córkę Nicole. Z drugą żoną, Ewą Byzdrą, ma córkę Nadię. W kwietniu 2008 oświadczył się Ewie Wiertel, jednak w styczniu 2009 zerwali zaręczyny. W latach 2018–2021 był związany z fotomodelką Karoliną Woźniak. Miał brata Aleksandra, który zmarł tragicznie w czerwcu 2022, w wieku 53 lat.
5 grudnia 2007 w warszawskim szpitalu przy ul. Lindleya przeszedł operację usunięcia nerki. Nerka została przeszczepiona jego córce Nicole, która od kilku lat poddawana była dializom. 11 grudnia 2007 wskutek powikłań po zabiegu wystąpiła u niego niewydolność oddechowa i krwotok wewnętrzny. Konieczna była operacja. Jednym z podejrzeń była zatorowość płucna. Prawdopodobną przyczyną problemów była uogólniona reakcja organizmu na powstały stan zapalny (sepsa). 13 grudnia 2007 został wybudzony ze śpiączki farmakologicznej. 17 grudnia 2007 stan Salety poprawił się na tyle, że pozwolono mu samodzielnie wstać z łóżka. 18 grudnia 2007 wieczorem opuścił szpital i święta spędził w domu.
Został członkiem honorowego komitetu poparcia Bronisława Komorowskiego przed wyborami prezydenckimi w Polsce w 2015. W 2016 opublikował list, w którym stwierdził, że „za rządów PiS atmosfera zrobiła się duszna”, dlatego wyjechał z kraju. 
Biegle posługuje się językiem angielskim, ponadto komunikuje się w językach rosyjskim i niemieckim.

</doc>
<doc id="174598" url="https://pl.wikipedia.org/wiki?curid=174598" title="Wars">
Wars



</doc>
<doc id="174599" url="https://pl.wikipedia.org/wiki?curid=174599" title="Izoelektronowość">
Izoelektronowość

Izoelektronowość – cecha dwóch lub więcej indywiduów chemicznych polegająca na posiadaniu takiej samej liczby elektronów walencyjnych oraz takiej samej budowy cząsteczek. Związki izoelektronowe mogą być zbudowane z różnych atomów, ale ich liczba i układ wiązań są takie same. Przykładem izoelektronowości są cząsteczki N≡N, N≡O+ i C≡O – wszystkie trzy mają 10 elektronów walencyjnych i podobny charakter wiązań. Są one również izolobalne.
Do związków, które mimo identycznej liczbie elektronów walencyjnych nie są izoelektronowe ze względu na różną budowę należy para Me2C=O i Me–N=N–Me (każda z cząsteczek ma łącznie 24 elektrony walencyjne).

</doc>
<doc id="174601" url="https://pl.wikipedia.org/wiki?curid=174601" title="Nefron">
Nefron

Nefron – podstawowa jednostka funkcjonalno-strukturalna nerki. Składa się z dwóch zasadniczych części: ciałko nerkowe (kłębuszek nerkowy + torebka kłębuszka) oraz kanalika nerkowego. Nerka człowieka składa się z około miliona nefronów ich liczba jest cechą osobniczą – wahać się może od 1 do 4 mln.
Ciałko nerkowe (ciałko Malpighiego).
Ciałko nerkowe ("corpusculum renis") zbudowane jest z kłębuszka nerkowego sieci dziwnej oraz otaczającej go torebki (Bowmana). W ciałku nerkowym na zasadzie filtracji fizycznej (tzw. filtracji kłębuszkowej) powstaje mocz pierwotny (jest to przesączona krew pozbawiona białek i elementów morfotycznych). W ciągu doby obie nerki wytwarzają 110-220 litrów moczu pierwotnego (dla porównania mocz ostateczny to tylko ok. 1,5 litra).
Kłębuszek nerkowy.
Sieć dziwna (cudowna) składa się z dwóch tętnic – doprowadzającej o większym świetle i odprowadzającej o węższym świetle, co ma duże znaczenie w filtracji krwi, ponieważ wytwarza się ciśnienie. W skład sieci wchodzi około 30 pętli naczyń krwionośnych włosowatych (kapilarnych).
Torebka kłębuszka (torebka nefronu).
Torebka kłębuszka ("capsula glomeruli – capsula Bowmani") składa się z 2 blaszek.
Między dwiema blaszkami torebki znajduje się światło torebki kłębuszka, gdzie spływa mocz pierwotny. Miejsce, w którym blaszka zewnętrzna przechodzi w blaszkę wewnętrzną, nazywamy biegunem naczyniowym, natomiast miejsce, w którym światło torebki przechodzi w kanalik bliższy (proksymalny), nazywamy biegunem moczowym. W torebce nefronu powstaje mocz pierwotny – mocz niestężony.
Kanalik nerkowy (kanalik nefronu).
Kanalik na całej swojej długości zbudowany jest z nabłonka jednowarstwowego brukowego (izopryzmatycznego). Ten typ nabłonka ma zdolność do łatwego i intensywnego transportu jonów i związków organicznych. W kanaliku dochodzi do wytworzenia moczu ostatecznego (co następuje przez proces resorpcji i sekrecji – wchłaniania wody i jonów soli). Kanalik nerkowy dzieli się na 3 charakterystyczne odcinki.
Kanalik kręty I rzędu (kanalik proksymalny).
Kanalik kręty I rzędu (bliższy; kręty proksymalny; "tubulus contortus I ordinis") – powstał on ze zwężenia torebki; posiada tak jak ona charakterystyczny rąbek szczoteczkowy. Długość tej części wynosi około 14 mm, grubość 40–60 μm. Dochodzi tu do resorpcji zwrotnej obowiązkowej (obligatoryjnej) oraz sekrecji kanalikowej. Do krwi powraca woda, jony (np. Na+, K+, Ca2+, Mg2+, Cl−) oraz związki organiczne (glukoza, kwasy organiczne, aminokwasy), natomiast do światła kanalika wydzielane są niektóre substancje (np. kwas moczowy).
Pętla nefronu (pętla Henlego).
Pętla nefronu (pętla Henlego) – składa się z ramienia zstępującego i wstępującego (które w odróżnieniu od kanalika bliższego i dalszego znajdują się w części rdzeniowej nerki). Nabłonek ramienia zstępującego jest przepuszczalny dla wody, natomiast wstępujący dla jonów soli (czynnie resorbuje jony i biernie mocznik). W tej części nefronu dochodzi do zagęszczenia moczu (im pętla dłuższa tym mocz bardziej zagęszczony), ponieważ organizm nie chce tracić wody. Mechanizm ten jest nazywany wzmacniaczem przeciwprądowym.
Średnica pętli wynosi 15 μm, natomiast długość bywa różna (waha się między 4–8 mm). Nerki gadów nie posiadają pętli, a w przypadku ptaków jest ona krótsza i nie zawsze posiada pętlę zstępującą (ten typ pętli nazywamy "pętlą krótką").
Kanalik kręty II rzędu (kanalik dystalny).
Kanalik kręty II rzędu (dalszy; kanalik dystalny; "tubulus contortus II ordinis") – jest to ostatnia część nefronu, w której dochodzi do resorpcji zwrotnej nadobowiązkowej (fakultatywnej), w czego wyniku powstaje mocz ostateczny (około 1,5 litra na dobę). Kanalik dystalny uchodzi do większego kanału zbiorczego. Ten dostarcza mocz do miedniczki nerkowej.

</doc>
<doc id="174604" url="https://pl.wikipedia.org/wiki?curid=174604" title="GNU Savannah">
GNU Savannah

GNU Savannah – projekt Free Software Foundation, który dostarcza oprogramowania zarządzania wersjami dla projektów wolnego oprogramowania. Nazwa jest żartobliwym nawiązaniem do sawanny, miejsca występowania antylopy Gnu.
Obecnie Savannah oferuje system CVS, listę dyskusyjną, serwowanie stron WWW, usługę dostępu do plików oraz system śledzenia błędów. Savannah działa w oparciu o Savane, które bazuje na tym samym oprogramowaniu co oprogramowanie używane przez VA Software na portalu SourceForge.
Domena Savannah jest podzielona na dwie domeny: savannah.gnu.org oraz savannah.nongnu.org. Wskazują one na tę samą stronę WWW, ale savannah.gnu.org odnosi się do projektów GNU, natomiast savannah.nongnu.org do projektów na wolnych licencjach, ale nie należących do GNU.
W porównaniu do SourceForge Savannah ma bardziej restrykcyjną politykę akceptowania projektów, pozwalającą na akceptowanie jedynie w pełni wolnych projektów. Siostrzanym projektem dla Savannah jest powstały w wyniku konfliktu między amerykańskim a francuskim oddziałem FSF serwis Gna!

</doc>
<doc id="174605" url="https://pl.wikipedia.org/wiki?curid=174605" title="SOHO (sonda kosmiczna)">
SOHO (sonda kosmiczna)

SOHO () – projekt badawczy współtworzony przez Europejską Agencję Kosmiczną (ESA) oraz Narodową Agencję Aeronautyki i Przestrzeni Kosmicznej (NASA). W ramach projektu, 2 grudnia 1995 roku, w stronę Słońca została wystrzelona rakieta Atlas IIAS, która wyniosła bezzałogową sondę kosmiczną na orbitę okołosłoneczną.
Sonda została zaprojektowania do prowadzenia badań nad wewnętrzną strukturą tej gwiazdy, zjawiskami zachodzącymi na jej powierzchni oraz nad wiatrem słonecznym i jego wpływem na naszą planetę. Celem pobocznym misji jest wykrywanie komet muskających Słońce w ramach programu Sungrazing Comets, na podstawie analizy przesłanych przez SOHO zdjęć. W programie tym bierze ochotniczo udział ponad 70 amatorów astronomii z 18 krajów.
Sonda SOHO porusza się po orbicie Lissajous wokół punktu libracyjnego L1 układu Ziemia-Słońce, znajdującego się w odległości ok. 1,5 mln km od Ziemi. Dzięki temu może obserwować Słońce bez przerwy, gdyż nie ulega ono zaćmieniom przez żadne ciało niebieskie.
Sonda jest cały czas monitorowana z Centrum Lotów Kosmicznych Goddarda (ang. Goddard Space Flight Center (GSFC)) w Greenbelt. Transmituje nieprzerwanie strumień danych z szybkością 200 kb/s.
Budowa sondy.
SOHO ma instrumenty obserwujące Słońce, dwa zasilające panele baterii słonecznych oraz antenę do komunikacji z Ziemią.
Dwanaście głównych instrumentów:
Dorobek naukowy.
Do największych osiągnięć SOHO należą:

</doc>
<doc id="174609" url="https://pl.wikipedia.org/wiki?curid=174609" title="Traktaty welawsko-bydgoskie">
Traktaty welawsko-bydgoskie

Traktaty welawsko-bydgoskie – dwa traktaty z 1657, których głównym postanowieniem było zerwanie zależności lennych pomiędzy Rzeczpospolitą a Prusami Książęcymi i uzyskanie suwerenności dynastii Hohenzollernów na tym terytorium. Polska utraciła wpływ na politykę Prus i oddała im w lenno ziemię lęborsko-bytowską.
Na mocy traktatu, uzgodnionego ostatecznie 19 września w Welawie, a podpisanego 5 listopada i zaprzysiężonego 6 listopada 1657 przed kościołem jezuickim w Bydgoszczy:
Traktaty zaaprobowane przez Sejm w 1658, potwierdzono przez pokój w Oliwie w 1660 kończący potop szwedzki.

</doc>
<doc id="174610" url="https://pl.wikipedia.org/wiki?curid=174610" title="Izolobalność">
Izolobalność

Izolobalność – termin oznaczający występowanie w dwóch indywiduach chemicznych (np. atomach, jonach lub cząsteczkach) takiej samej liczby orbitali frontalnych, które mają podobny kształt i energię, i obsadzone są tą samą liczbą elektronów.
Pojęcie izolobalności wprowadził do chemii w 1976 roku Roald Hoffmann w celu opisania podobieństw pomiędzy ligandami organicznymi i metaloorganicznymi.

</doc>
<doc id="174611" url="https://pl.wikipedia.org/wiki?curid=174611" title="Kipiel">
Kipiel

Kipiel – zjawisko łamania się fal na płyciznach lub przy wybrzeżu, także strefa, w której dochodzi do łamania fal. Zachodzi w morzu lub jeziorze.
W hydromorfologii rzek kipielą określa się typ nurtu. Kipiel to nurt turbulentny, w którym grzbiety fal załamują się, tworząc pianę i zjawisko „białej wody”. Typowa jest dla potoków górskich o dużym spadku podłużnym koryta i kamienistym podłożu. Występuje na odcinkach tworzących rafy i kaskady.

</doc>
<doc id="174613" url="https://pl.wikipedia.org/wiki?curid=174613" title="Boeing B-47 Stratojet">
Boeing B-47 Stratojet

B-47 Stratojet – odrzutowy samolot bombowy, konstrukcji amerykańskiej. 
Bombowiec średniego zasięgu, zdolny do osiągania prędkości przydźwiękowych. Jego zadaniem była penetracja przestrzeni powietrznej ZSRR. Był podstawową maszyną amerykańskich sił uderzeniowych w latach 50, do czasu, gdy zastąpiony został w tej roli przez samolot Boeing B-52 Stratofortress. Oprócz tego służył też w wersji RB-47 jako maszyna rozpoznawcza dalekiego zasięgu, wykorzystywana do lotów zwiadowczych nad terytorium ZSRR.
Samolot stanowił duże osiągnięcie technologiczne. Składały się na to takie czynniki jak:
Czynniki te miały wpływ na wysokie osiągi tej maszyny przy stosunkowo niewielkim ciągu silników będących ówcześnie do dyspozycji. 
Pierwszy lot odbył się 17 grudnia 1947. Wycofanie z eksploatacji nastąpiło w 1966 roku. Samolot miał tendencję do wchodzenia w głębokie przeciągnięcie przy niewłaściwej technice startu. Wymagał dobrego przeszkolenia załogi w pilotażu. Zasadniczym powodem wycofania samolotu było wykrycie zmęczenia materiału w kluczowych węzłach samolotu. 

</doc>
<doc id="174615" url="https://pl.wikipedia.org/wiki?curid=174615" title="Kuźniarka">
Kuźniarka

Kuźniarka – typ prasy mechanicznej o układzie korbowym i o dwóch suwakach poruszających się względem siebie pod kątem prostym. 
Kuźniarki buduje się z pionowym lub coraz szerzej stosowanym poziomym podziałem matryc. Ponieważ w przypadku tych urządzeń powstają duże naprężenia termiczne, przy doborze materiałów na matryce należy kierować się warunkami pracy narzędzia. Matryce stosowane do kucia na gorąco na kuźniarkach, prasach kuźniczych i młotach konwencjonalnych wykonuje się z narzędziowej stali węglowej.
Odkuwki wykonane na kuźniarkach cechuje:
Zasady kucia na kuźniarce.
Liczba zabiegów zależy od stosunku długości swobodnego końca do średnicy pręta.

</doc>
<doc id="174616" url="https://pl.wikipedia.org/wiki?curid=174616" title="Sędziszów Małopolski">
Sędziszów Małopolski

Sędziszów Małopolski – miasto w Polsce położone w województwie podkarpackim, w powiecie ropczycko-sędziszowskim, siedziba gminy Sędziszów Małopolski.
W latach 1975–1998 miasto administracyjnie należało do województwa rzeszowskiego.
Geografia.
Położenie i obszar.
Sędziszów Małopolski jest położony na pograniczu dwóch krain geograficznych – Karpat i Kotliny Sandomierskiej w wąskiej strefie przejściowej Podkarpacia, między Pogórzem Karpackim a Kotliną Sandomierską.
Przez miasto przepływają trzy potoki: Bystrzyca, Budzisz i Gnojnica. Potok Gnojnica wpada na terenie miasta do potoku Budzisz.
W 1945 roku obszar Sędziszowa wynosił 390 ha. 28 maja 1946 roku, na posiedzeniu Miejskiej Rady Narodowej, podjęto uchwałę o poszerzeniu obszaru miasta poprzez włączenie w jego skład Przedmieścia Sędziszowskiego, przez co powierzchnia Sędziszowa powiększyła się do 800 ha. Z dniem 1 stycznia 1997, rozporządzeniem Rady Ministrów z dnia 23 grudnia 1996, do miasta została włączona część wsi: Borek Wielki o powierzchni 80,52 ha, Góra Ropczycka o powierzchni 36,08 ha, Kawęczyn Sędziszowski o powierzchni 98,67 ha oraz Wolica Ługowa o powierzchni 15,58 ha. Według danych z roku 2005 miasto miało powierzchnię 9,94 km². Z dniem 1 stycznia 2006 powierzchnia miasta została powiększona do 9,96 km², poprzez przyłączenie części obszaru obrębu ewidencyjnego Kawęczyn Sędziszowski o powierzchni 2,32 ha z gminy Sędziszów Małopolski.
1 stycznia 2019 Sędziszów Małopolski powiększył się o 4 miejscowości z gminy Sędziszów Małopolski: Borek Wielki, Kawęczyn Sędziszowski, Wolicę Ługową i Wolicę Piaskową. Do miasta został włączony obszar obrębu ewidencyjnego Borek Wielki, o powierzchni 1157,66 ha, obszar obrębu ewidencyjnego Kawęczyn Sędziszowski, o powierzchni 395,62 ha, obszar obrębu ewidencyjnego Wolica Ługowa, o powierzchni 396,66 ha i obszar obrębu ewidencyjnego Wolica Piaskowa, o powierzchni 752,60 ha. W sumie powierzchnia miasta zwiększyła się z 996,49 ha do 3.699,03 ha, a liczba ludności wzrosła z 7.524 osób do 12.226 osób.
Sędziszów Małopolski leży w dawnej ziemi sandomierskiej w historycznej Małopolsce.
Klimat.
Okolice Sędziszowa Małopolskiego zaliczane są do najcieplejszych w kraju – podgórska strefa klimatyczna charakteryzuje się długimi upalnymi latami i łagodnymi zimami. W związku z tym że miasto położone jest pomiędzy Rzeszowem a Dębicą, dla których to miejscowości były wykonywane pomiary przebiegów temperatur, przyjęte parametry termiczne są wynikiem wypośrodkowania pomiarów w nich dokonywanych.
Średnie roczne temperatury wahają się w granicach od 7,5 °C do 8,1 °C. Liczba dni z przymrozkami oscyluje pomiędzy 114,4 a 107,2, dni mroźnych od 46,7 a 38,0, bardzo mroźnych od 25,9 a 18,0. Liczba dni gorących waha się pomiędzy 38,1 a 37,2.
W ciągu roku najwyższe wartości wilgotności względnej występują zimą, z maksimum w listopadzie i grudniu. Najwyższe wartości wilgotności występują wiosną, z minimum w kwietniu i maju. W rejonie miasta notuje się około 40 dni w roku z mgłą.
W ciągu roku największe średnie zachmurzenie występuje w miesiącach: listopad, grudzień i styczeń. Najmniejsze zaś w okresie od czerwca do września.
Rejon miasta otrzymuje w ciągu roku około 650 mm opadu. Największe miesięczne sumy opadu notuje się w lipcu a najniższe w lutym. Na okres wegetacyjny przypada około 250 mm opadu. W ciągu roku notuje się około 26 dni burzowych. Śnieg utrzymuje się około 120 dni w roku.
Dominującymi wiatrami na tym terenie są wiatry zachodnie i południowo-zachodnie. Najrzadziej notowane są wiatry wschodnie.
Podział administracyjny miasta.
Zgodnie z "Uchwałą nr II/38/18 Rady Miejskiej w Sędziszowie Małopolskim z dnia 6 grudnia 2018 r. w sprawie zmian w Statucie Gminy Sędziszów Małopolski", podział administracyjny miasta przedstawia się następująco:&lt;ref name="UM-II/38/18"&gt;Urząd Miejski w Sędziszowie Młp., Uchwała nr II/38/18 Rady Miejskiej W Sędziszowie Małopolskim z dnia 6 grudnia 2018 r. w sprawie zmian w Statucie Gminy Sędziszów Małopolski.&lt;/ref&gt;
1) Osiedle Młodych - obejmuje ulice: Osiedle Młodych, Fabryczna, Wesoła, Słoneczna, Spacerowa, Jabłonowskich, Mikołaja Ligęzy, Michałowskich, Potockich, Odrowążów, Starzeńskich, Tarnowskich, Wspólna
2) Osiedle Śródmieście - obejmuje ulice: Węglowskiego, 3-go Maja, Blich, Polna, Rynek, Jana Pawła II, Bednarska, Wyspiańskiego, Szkarpowa, Szeroka, Krótka, Garncarska, ks. Maciąga, Cicha, Kościuszki, Sportowa, Kwiatowa, kard. Wyszyńskiego, ks. Granickiego, prof. Kota, Solidarności, Piekarska, Ogrodowa, Kolejowa, Kasztanowa, Lipowa, Klonowa, Armii Krajowej, Partyzantów, Kroczki
3) Osiedle Rędziny - obejmuje ulice: Głowackiego (od ul. Konopnickiej) nr nieparzyste 1-21 i nr parzyste 32-56, Konopnickiej, Rędziny, Piaskowa nr nieparzyste 1-37 i nr parzyste 2-43, Działkowa, Borkowska nr nieparzyste 1-65 i nr parzyste 2-88, św. Franciszka, św. Klary, św. Barbary, św. Antoniego, ks. Sapeckiego, Szymborskiej, Orzeszkowej, Koralowa, Bursztynowa, Szafirowa, Krokusowa, Rubinowa, Szmaragdowa, Tomasza Dyły nr parzyste 2-26
4) Osiedle 1000-lecia - obejmuje ulice: Al. 1000-lecia, Kochanowskiego, Sienkiewicza, Letnia, Słowackiego, Staszica, Prusa, Reja, Kołłątaja, Fredry, Mickiewicza, Piłsudskiego, Południowa, Warzywna
5) Osiedle Przedmieście – obejmuje ulice: Rzeszowska, Księżomost, Witosa, Jagiellońska, Grunwaldzka, Kolbuszowska nr 1-24, 26, 29-46, Olszana, Ługowa, Głowackiego (od ul. Kolbuszowskiej) nr parzyste 2-30 i nr nieparzyste 23-31, Bieszczadzka nr 2
6) Osiedle Borek Wielki – obejmuje ulice: Borkowska nry nieparzyste 67-115 i nry parzyste 90-118, Szkolna, Leśna, Perłowa, Dworska, Rolnicza, Zachodnia, Zielna, Zarzecze, Króla Kazimierza Jagiellończyka, Grafitowa, Błękitna, Grobla, Jastrzębia, Słowicza, Jaskółcza, Skowronkowa, Wschodnia nry nieparzyste 15-115 i nry parzyste 20-116, Narcyzowa, Słonecznikowa, Żurawia, Gołębia, Krucza, Wiejska nry parzyste 30-90 i nry nieparzyste 45-105, Poręby, Jodłowa, Gajowa, Cisowa, Sosnowa, Świerkowa, Lawendowa, Rumiankowa, Modra, Zielona, Mahoniowa, Lazurowa, Limbowa, Tomasza Dyły nry nieparzyste 1-59
7) Osiedle Kawęczyn – obejmuje ulice: Kolbuszowska nry parzyste 48-70, Bieszczadzka, Karpacka, Legionów Polskich nry parzyste 2-12, Tatrzańska, Warszawska, Roztocze, Jeżynowa nry nieparzyste 75-87 i nry parzyste 116-126, Podlesie nr nieparzyste 1-21 i nry parzyste 2-16, Kawęczyn, Sudecka, Beskidzka, Złota
8) Osiedle Wolica Ługowa – obejmuje ulice: Legionów Polskich nry nieparzyste 1-69 i nry parzyste 14-144, Kolbuszowska nr nieparzyste 25-27 i nry nieparzyste 47-73, Miętowa nry parzyste 2-14, Miodowa, Strzelców, Ziołowa, Strażacka, Liliowa, Krzewowa, Migdałowa, Waniliowa, Laurowa, Pod Dębem, Bakaliowa, Tymiankowa, Bazyliowa nieparzyste 1-23 i nry parzyste 2, 20-22, Kawowa, Jeżynowa nry nieparzyste 21-73 i nry parzyste 36-114, Podlesie nr parzyste 18-40 i nieparzyste 23-131, Imbirowa, Spokojna
9) Osiedle Wolica Piaskowa – obejmuje ulice: Piaskowa nry nieparzyste 41-73 i parzyste 50-86, Jaśminowa, Wschodnia nr nieparzyste 1-13 i nry parzyste 2-18, Wolicka, Niepodległości, Orzechowa, Aroniowa, Szafranowa, Legionów Polskich nry nieparzyste 71-101 i nr parzyste 146-162, Miętowa nr nieparzyste 1-47, Jeżynowa nry nieparzyste 1-19 i nry parzyste 2-34, Jagodowa, Brzoskwiniowa, Północna, Brzozowa, Malinowa, Wiśniowa, Wiejska nry nieparzyste 1-43 i nry parzyste 2-28, Potokowa, Źródlana, Chabrowa, Magnoliowa, Wrzosowa, Irysowa, Bazyliowa nry parzyste 4-18.
Demografia.
Ludność.
Historyczne dane dotyczące liczby ludności Sędziszowa Małopolskiego:
Struktura ludności.
Dane z 30 czerwca 2005:
Sędziszów Małopolski, liczy 12 226 mieszkańców, plasuje się na 16 miejscu pod tym względem wśród miast województwa podkarpackiego.
Historia.
Znaleziska archeologiczne świadczą o tym, że już w czasach brązu miało miejsce osadnictwo na terenach dzisiejszego Sędziszowa Małopolskiego.
Pierwsza udokumentowana wzmianka o miejscowości pochodzi z 1312, kiedy Piotr Ligęza uposażył kościół we wsi o nazwie "Sędziszów". Już wtedy była ona w pełni zagospodarowana, miała własną parafię i urządzenia gospodarcze. Według spisów świętopietrza za lata 1325–1327, Sędziszów był siedzibą parafii leżącej w dekanacie dębickim. Kolejne dokumenty z początku XV wieku dokumentują Odrowążów jako właścicieli miasta – ich godło do dzisiaj jest herbem Sędziszowa.
Prawa miejskie, w wyniku starań Jana Odrowąża ze Sprowy (wojewoda podolski, a od 1479 roku ruski), Sędziszów uzyskał 28 lutego 1483 roku na mocy dokumentu wydanego przez Kazimierza Jagiellończyka.
W 1512 roku ustanowiono w mieście cotygodniowe targi we wtorek i doroczne jarmarki w dniu Świętego Filipa i Jakuba (1 maja) i Narodzenia Najświętszej Maryi Panny (8 września).
Od 1555 roku miasto znajdowało się w rękach Tarnowskich, następnie w roku 1567 przeszło w ręce Kostków. W drugim lub trzecim dziesięcioleciu XVII wieku Sędziszów przeszedł, drogą kupna, na własność Mikołaja Spytka Ligęzy z Bobrku. Za jego rządów wybudowano w mieście mosty, naprawiono drogi i umocniono brzegi często wylewających rzek. Nałożył on także na ówczesny samorząd obowiązek dalszej konserwacji dróg i mostów.
W 1649 roku dobra rzeszowskie wraz z Sędziszowem przejął Jerzy Sebastian Lubomirski.
W 1652 roku Sędziszów i sąsiednie wioski nawiedziła epidemia dżumy.
Podczas potopu szwedzkiego miasto dotkliwie ucierpiało na skutek przemarszu wojsk Jerzego Rakoczego.
W 1661 roku dobra sędziszowskie trafiły w ręce Potockich (za sprawą ślubu Feliksa Kazimierza Potockiego z Krystyną, córką Jerzego Sebastiana Lubomirskiego). Podczas rządów Potockich w mieście wybudowano ratusz, kościół parafialny, kościół i klasztor oo. Kapucunów.
W maju 1662 roku okolice Sędziszowa Małopolskiego i Ropczyc złupiły niezapłacone wojska koronne.
Podczas Wielkiej Wojny Północnej, ówczesny właściciel miasta, Michał Potocki opowiedział się za Stanisławem Leszczyńskim co naraziło jego włości na represje ze strony przeciwników.
W 1766 roku, na prośbę Piotra Potockiego, Stanisław August Poniatowski ustanowił w Sędziszowie jarmark tygodniowy, rozpoczynający się w poniedziałek po niedzieli mięsopustnej.
Kiedy w 1768 roku rozpoczęła swą działalność konfederacja barska, Piotr Potocki stanął w szeregach ich przywódców jako marszałek województwa sandomierskiego. W związku z tym już od roku 1768 konfederaci rekwirowali w Sędziszowie broń i żywność.
W 1772 roku nastąpił I rozbiór Polski i miasto znalazło się granicach Austrii.
W 1817 roku w mieście wybuchł pożar, który zniszczył część drewnianej zabudowy miasta i spalił wnętrze kościoła parafialnego.
W XIX wieku miasto gościło następujących monarchów: 25 grudnia 1818 roku jadąc z Wiednia do Lwowa, w towarzystwie Adama Jerzego Czartoryskiego, zatrzymał się na noc w Sędziszowie car Rosji Aleksander I; w 1836 roku zawitał do miasta arcyksiążę Ferdynand d’Este (gubernator Galicji); w 1839 roku gościł krótko w Sędziszowie brat Ferdynanda, arcyksiążę Franciszek d’Este; w 1851 i 1855 roku miasto witało cesarza Franciszka Józefa.
W latach 1856–1858 miasto uzyskało połączenie kolejowe, kiedy to wybudowano kolejny odcinek Kolei Arcyksięcia Karola Ludwika, łączącej stolicę monarchii Austriackiej (Wiedeń) ze stolicą Galicji (Lwów), z Krakowa do Rzeszowa.
W 1868 roku Sędziszów nawiedziła epidemia cholery.
W trakcie I wojny światowej miasto znalazło się w strefie działań wojennych austriacko-rosyjskich. Na początku wojny w Sędziszowie i okolicach stacjonowały oddziały austriackiego wojska. W wyniku ofensywy rosyjskiej w Galicji Wschodniej we wrześniu 1914 roku miasto znalazło się na kilka miesięcy pod okupacją rosyjską. W maju 1915 roku austriacka kontrofensywa zmusiła wojska rosyjskie do odwrotu. Rosjanie wycofując się z miasta podpalili je – pożar ten zniszczył wtedy sporą część miasta. Pod koniec wojny, w 1918 roku, Sędziszów nawiedziła epidemia grypy hiszpanki.
Pod koniec dwudziestolecia międzywojennego, w 1937 roku, uruchomiono w Sędziszowie zakład specjalizujący się w wyrobach drewnianych – Zakłady Przemysłowe Sędziszów Małopolski Sp. z o.o. W roku 1938 powstała kolejna spółka – Przemysł Pomocniczy COP, w którym produkowano okucia do wozów, klucze samochodowe, części do maszyn rolniczych, bramy, kraty, balustrady.
Dnia 8 września 1939 roku miasto zostało zajęte przez okupacyjne oddziały niemieckie. Jesienią 1939 roku w rejonie Sędziszowa zaczęły działać organizacje konspiracyjne. Wiosną 1940 roku Władysław Węglowski, nauczyciel sędziszowskiej szkoły powszechnej, przystąpił do organizowania Szarych Szeregów. W kwietniu 1941 roku został aresztowany na skutek donosu. Przetrzymywany był w więzieniach na rzeszowskim zamku i na Montelupich w Krakowie. Następnie został przewieziony do obozu koncentracyjnego w Oświęcimiu, gdzie w listopadzie 1941 roku zmarł.
W I poł. 1942 roku utworzono getto w Sędziszowie, w którym zamknięto ok. 1500 Żydów. Getto zostało zlikwidowane 24 lipca 1942 roku – ok. 280 osób rozstrzelano na miejscu, resztę wysłano do obozu zagłady w Bełżcu. Relacja naocznego świadka tego wydarzenia:
Sędziszowska komórka AK miała swój udział w rozpracowywaniu broni rakietowej V-1 i V-2 testowanej na poligonach doświadczalnych w rejonie Pustkowa.
Sędziszów Małopolski został wyzwolony spod okupacji niemieckiej 4 sierpnia 1944 roku przez Armię Czerwoną.
Etymologia nazwy miasta.
Istnieje hipoteza, przedstawiona przez Franciszka Piekosińskiego, że założycielem osady był Sędzisz, rycerz Bolesława Krzywoustego. Od jego imienia miałaby pochodzić dzisiejsza nazwa miasta.
Historycy wywodzą nazwę miasta od imienia Sąd, które było popularne w XIII wieku w rodzie Odrowążów.
Dawne nazwy miasta: Sandissów, Sandyszow, Schandzyssów, Sandzischow, Sędziszów.
Infrastruktura i transport.
Miasto leży przy ważnych szlakach komunikacyjnych biegnących ze wschodu na zachód Polski, stanowiących istotny element infrastruktury tranzytowej kraju:
W Sędziszowie Małopolskim znajduje się stacja kolejowa i siedziba lokalnego oddziału PKS (PKS Veolia).
Kultura i rozrywka.
Ośrodek kultury.
Miejsko-Gminny Ośrodek Kultury ma siedzibę w budynku wzniesionym w latach 1953–1957.
Historia.
Potrzebę budowy miejsca w którym mogłoby się rozwijać życie kulturalne miasta podnoszono podczas obrad Miejskiej Rady Narodowej już od początku lat 50. XX wieku. Konieczność budowy takiego miejsca wynikała z tego, że wykorzystywany aktualnie do tego celu budynek nie był obiektem typowo kulturalnym, który dodatkowo musiał zostać rozebrany ze względu na swój stan techniczny. Sala "Jedność" w której w okresie międzywojennym odbywały się: przedstawienia teatralne, uroczystości państwowe, akademie, bale i wyświetlane były filmy, była w rzeczywistości tylko, zbudowaną przez Austriaków, ujeżdżalnią koni, która została przystosowana do organizacji imprez. Sala ta była zlokalizowana w pobliżu Rynku, przy obecnej ulicy Wyspiańskiego (ówczesna ulica Teatralna) na tyłach Szkoły Podstawowej nr 2 (ówcześnie Liceum Ogólnokształcące).
Budowa domu kultury była jedną z ośmiu ważnych inwestycji, które miały być zrealizowane w Sędziszowie Małopolskim w ramach planu sześcioletniego. Inwestycja była objęta planem centralnym i finansowana była z funduszy Prezydium Wojewódzkiej Rady Narodowej w Rzeszowie. Obiekt zlokalizowano na działce należącej do rodziny Krecznerów. Budowę rozpoczęto wiosną 1953 roku. Zakończenie prac budowanych planowano początkowo na 22 lipca 1956 roku, jednak zmiana wykonawców spowodowała opóźnienie inwestycji i w rezultacie budynek został oddany do użytkowania końcem roku 1957.
Działalność.
Placówka prowadzi następujące zespoły artystyczne:
Miejsko-Gminny Ośrodek Kultury jest organizatorem wielu imprez cyklicznych:
Kino.
Kino „Jedność”, mieści się w budynku Miejsko-Gminnego Ośrodka Kultury w Sędziszowie Małopolskim i posiada 278 miejsc na widowni.
Związki wyznaniowe.
Kościół rzymskokatolicki.
Sędziszów Małopolski jest siedzibą władz dekanatu Sędziszów Małopolski, a także czterech parafii:

</doc>
<doc id="174625" url="https://pl.wikipedia.org/wiki?curid=174625" title="Śruba napędowa">
Śruba napędowa



</doc>
<doc id="174632" url="https://pl.wikipedia.org/wiki?curid=174632" title="Szynoprzewód">
Szynoprzewód

Szynoprzewód, szyna prądowa – element przewodzący elektrycznie, przewód sztywny, zwykle o dużych wymiarach (długość rzędu 3 m, przekrój – kilkaset milimetrów kwadratowych) i jednolitej strukturze, służący do przekazywania prądu elektrycznego, dzięki któremu możemy zasilić urządzenia jedno i trójfazowe, za pomocą jednej linii. Istnieją również szyny prądowe o niewielkich wymiarach (rzędu centymetrów), dla niewielkich prądów, elastyczne, służące do szybkiego montażu/demontażu, zapewniające łatwy i estetyczny sposób tworzenia instalacji elektrycznej. Większość szyn prądowych ma kształt płaskownika, rzadziej ceownika lub rury. 
Według najnowszej polskiej nomenklatury poprawna nazwa szyny prądowej to szynoprzewód.
Zastosowania.
Najstarsze wykorzystanie szyn prądowych to podłączenie transformatorów do sieci elektroenergetycznej.
W metrze i różnych rodzajach kolei szyna prądowa jest umieszczona wzdłuż torów. Dostarcza energię elektryczną pojazdom korzystającym z danej sieci. W kolejnictwie jest nazywana trzecią szyną, gdy zasilanie jest unipolarne, lub czwartą, gdy zasilanie jest bipolarne. Pierwszy z tych przypadków zastosowano w Metrze Warszawskim, gdzie szyna prądowa położona na wysokości 14 cm jest pod napięciem +750 V. Podobnej techniki próbowano używać na bardzo wczesnym etapie rozwoju naziemnej kolei elektrycznej, jednak ze względu na niebezpieczeństwo porażenia prądem elektrycznym, kłopoty z wykonaniem skrzyżowań z drogami kołowymi i koniecznością wykonywania odpowiednich zabezpieczeń do dziś stosowana jest zasadniczo na ograniczonych sieciach kolei miejskich. Istnieją też systemy zasilania z szyny prądowej umieszczonej nad pojazdem – analogicznie jak sieci trakcyjnej. W metrze samo wchodzenie na torowisko jest zabronione, przy czym należy zauważyć, że dla pasażerów możliwe tylko na monitorowanych stacjach, a szyna prądowa jest częściowo osłonięta i oznaczona odpowiednimi ostrzeżeniami.
Coraz częściej duże obiekty o wysokich wymaganiach dotyczących niezawodności dostarczania energii elektrycznej, takie jak na przykład budynki firm telekomunikacyjnych, mają redundancyjnie łączone niezależne źródła zasilania właśnie za pomocą szynoprzewodów. Typowe prądy osiągają wartości rzędu kiloamperów.

</doc>
<doc id="174640" url="https://pl.wikipedia.org/wiki?curid=174640" title="Trzecia szyna">
Trzecia szyna

Trzecia szyna – w kolejnictwie forma zasilania dolnego pociągów elektrycznych. Stanowi ją dodatkowa szyna umieszczona wzdłuż toru kolejowego i znajdująca się pod napięciem. Zazwyczaj używa się jej w szybkich kolejach miejskich prowadzonych we własnych korytarzach, całkowicie lub prawie całkowicie wydzielonych od przestrzeni zewnętrznej.
Inna, bardziej ogólna nazwa trzeciej szyny, to szyna prądowa. W kolejnictwie przyjęło się, że określenie „trzecia szyna” nie dotyczy szyny prądowej umieszczonej wysoko nad pociągiem (to jedna z form zasilania górnego).
Trzecia szyna w kolejnictwie może też być w splocie, jako szyna jezdna w torach przeznaczonych dla pociągów o dwóch rozstawach kół. Niniejsze hasło tego znaczenia nie dotyczy.
Historia.
Zasilanie za pomocą „trzeciej szyny” jest najstarszą formą przekazywania energii na kolejach elektrycznych dysponujących własnymi korytarzami, zwłaszcza szybkich kolejach miejskich (SKM). Zasilanie górne początkowo było prawie wyłącznie stosowane na kolejach typu tramwajowego, chociaż pojawiało się ono także bardzo powoli na liniach kolei sieci krajowej. Tak kształtował się ogólny trend rozwojowy: ograniczonej skali pionierskie rozwiązania mogły być wyjątkami od reguły.
Pierwsza, eksperymentalna kolej elektryczna została zbudowana przez Wernera von Siemensa i jego firmę Siemens &amp; Halske na Berlińską Wystawę Przemysłową z 1879 r. Kolejka używała dodatkowej („trzeciej”) szyny prądowej, umieszczonej między szynami jezdnymi. Eksperymentowano też w USA: lokomotywy Leo Dafta (na kolei "Saratoga, Mount McGregor &amp; Lake George" – 1883, albo na fragmencie nowojorskich „els” – 1885), czy też Thomasa Edisona (na części jego eksperymentalnych linii kolejowych) – wykorzystywały „trzecią szynę”, umieszczoną centralnie.
W pierwszych kolejach elektrycznych jako przewodnika prądu używano także szyn jezdnych – np. na otwartej w 1881 r. linii "Electrische Straßenbahn der Gemeinde Groß-Lichterfelde" pod Berlinem, uznawanej zwykle za najstarszą linię tramwajową świata. W 1890 r. założono tam sieć napowietrzną; obecnie linia ta już nie istnieje.
Podobnie było na otwartej w 1883 r. "Volk’s Electric Rly." w Brighton. „Trzecią szynę” zastosowano tam w 1886 r. przy czym kolejka ta istnieje do dzisiaj.
Pierwszą kolejką komercyjną używającą „trzeciej szyny” w osi toru był "Bessbrook &amp; Newry Tramway", otwarty w Irlandii w 1885 r.; kolej nie istnieje.
W normalnym miejskim ruchu po raz pierwszy za pomocą „trzeciej szyny” dostarczano prąd do pociągów "City &amp; South London Rly.", którą otwarto w 1890 r. Była ona jednocześnie najstarszą na świecie podziemną SKM napędzaną elektrycznością. Obecnie, po gruntownej przebudowie w latach 20., jest to część linii "Northern" sieci metra głębokiego w Londynie.
W 1893 r. otwarto naziemną "Liverpool Overhead Rly." – drugą na świecie SKM zasilaną z „trzeciej szyny”. Kolej ta została zamknięta w 1956 r. i rozebrana.
W Stanach Zjednoczonych na Wystawie Światowej w Chicago, która miała miejsce w 1893 r., funkcjonowała elektryczna nadziemna "Intramural Railway". Wzorowana na niej pierwsza amerykańska elektryczna linia SKM, zasilana z „trzeciej szyny”, pojawiła się w Chicago w 1895 r. Była nią nadziemna kolej "Metropolitan West Side Elevated", która weszła potem w skład sieci chicagowskiej „L”. Prawdopodobnie na tej linii po raz pierwszy umieszczono szynę prądową z boku toru.
Rozwój elektrycznej SKM został poprzedzony rozwojem tramwaju elektrycznego. Specyficzną postacią „trzeciej szyny” było zasilanie z kanałów podjezdniowych, stosowane częściowo na wielu sieciach tramwajowych. Prawdopodobnie najwcześniej pojawiło się ono w Cleveland w 1884 r. (niektóre źródła podają: Denver, 1885), a potem było stosowane w wielu innych miastach m.in. w Blackpool (pierwszy raz w Europie: 1885), Nowym Jorku, Waszyngtonie, Londynie, Budapeszcie i Paryżu. Kanały umieszczane były zwykle w osi toru, ale gdzieniegdzie pod jedną z szyn jezdnych. Większość jednak sieci tramwajowych, włącznie z tymi, które powstawały jeszcze w latach 80. XIX w., wykorzystywała napowietrzną sieć zasilającą.
W 1900 r. zasilanie z „trzeciej szyny” wprowadzono po raz pierwszy na linii kolejowej sieci krajowej – w Paryżu na krótkim tunelowym podejściu do Dworca Orsay.
W latach 1901-1902 "Società Italiana per le Strade Ferrate del Mediterraneo" zelektryfikowała „trzecią szyną” linię Mediolan – Varese – Porto Ceresio. Linia została przebudowana na sieć górną w 1951 r.
W Anglii, w 1903 r. zelektryfikowano "Mersey Railway" dla polepszenia warunków w długim tunelu między Liverpoolem a półwyspem Wirral. W 1904 zbudowano w aglomeracji Newcastle sieć podmiejskich kolei "Tyneside Electrics", która była częścią kolei "North Eastern Railway".
Wszystkie te linie obsługiwały ruch lokalny. Ruch wszystkich typów objęła dopiero elektryfikacja sieci "Southern Rly." w południowej części kraju. Budowę tego największego, dotąd istniejącego systemu zasilanego z „trzeciej szyny”, rozpoczęto w końcu lat 20. XX w., a ukończono w 60. System ten objął linie kolei "London &amp; South Western" wcześniej zelektryfikowane za pomocą „trzeciej szyny”, z najstarszą Waterloo – Wimbledon z 1915 r. System ten sięga dzisiaj od Londynu do Exeter na zachodzie, Portsmouth i Southampton na południu, po Ramsgate i Dover na wschodzie.
Odbiór górny jest prawdopodobnie najstarszą formą zasilania z typowej trzeciej szyny. Pionierskimi kolejami, które zastosowały inny typ szyny prądowej, były m.in.
Technologie te pojawiły się na szerszą skalę dopiero pod koniec lat 20. i 30. XX w., m.in. na liniach dużego profilu berlińskiej "U-Bahn", na berlińskiej "S-Bahn" oraz w metrze moskiewskim.
Listę lokalnych elektryfikacji dolnych trudnych odcinków podziemnych otwiera średnica kolei "B&amp;O" w Baltimore, która zastąpiła używaną krótko elektryfikację górną sztywnymi przewodnikami. Unikatowym miejscem, gdzie zastosowano „trzecią szynę” był tunel pod przełęczą Usui na, częściowo zębatej, linii Shin’etsu sieci państwowej "Kokutetsu" (1911 roku; płn.-zach. od Tokio). Powodem było niewystarczające dla zasilania górnego światło tunelu. Elektryfikacje dolne tuneli kolei sieci krajowej miały też miejsce m.in. w tunelu łączącym Detroit z kanadyjskim Windsor (1910) oraz w Neapolu (na średnicy śródmiejskiej, 1925).
W 1956 r. otwarto pierwszą na świecie linię metra z pociągami na oponach. Była to linia 11 metra paryskiego. Szyna prądowa zmieniła się w parę szyn prowadzących niezbędnych do utrzymania wózków we właściwym położeniu na torze nowego typu. Rozwiązanie to zostało zmodyfikowane na otwartej w 1971 r. linii Namboku metra w Sapporo, gdzie użyto centralnie położonej szyny prowadzącej z wbudowanym przewodnikiem prądu oraz bocznej szyny prądowej.
Zasilanie dolne tramwajów ulicznych zostało ostatnio zastosowane w sieci tramwajowej w Bordeaux, którą uruchomiono w 2004 r. Odbywa się ono według nowo opracowanej technologii, polegającej na włączaniu przez jadący wagon zasilania tych kolejnych, izolowanych odcinków osiowo ułożonej „trzeciej szyny”, które znajdują się dokładnie pod nim.
„Trzecia szyna”, mimo że jest starszą z metod zasilania kolei, w żadnym razie nie jest przestarzałą. W niektórych krajach co prawda, szczególnie w Japonii, Korei Południowej, Indiach, Hiszpanii, na liniach SKM chętniej stosuje się zasilanie górne. Ale w tym samym czasie powstaje gdzie indziej wiele nowych sieci z „trzecią szyną”, w tym także w krajach wysoko rozwiniętych, m.in. metrze kopenhaskim, metrze w Tajpej i metrze w Wuhanie.
Zasilanie dolne jest również stosowane na kolejach z pociągami na oponach, niezależnie od tego, czy jest to „ciężkie metro”, czy też mała kolejka automatyczna. Właściwie jedynymi rodzajami kolei, na których się jej nie stosuje, są koleje dalekobieżne i regionalne. Wymagają one wyższych prędkości i napięć.
Kwestie techniczne.
Ukształtowanie „trzeciej szyny”.
Szyna prądowa umieszczona jest zwykle z jednego boku szyn jezdnych. Prąd przekazywany jest za pomocą odbieraka ślizgającego się po szynie, umocowanego do wózka pojazdu.
Dla klasycznej trzeciej szyny zasilającej istnieją trzy rodzaje przekazywania prądu, zależnie od umieszczenia powierzchni kontaktowej na szynie. Szyna z odbiorem górnym współpracuje z odbierakiem dociskanym od góry. Szyna taka może być całkowicie odsłonięta. Osłony mogą też być tylko z boku – jak to bywa na sieci kolei krajowej południowej Anglii. Częściej jednak stosuje się osłony z zewnętrznego boku i z góry. Odbierak jest na tyle płaski, że przesuwa się pod górną osłoną. Występuje to przede wszystkim na sieciach północnoamerykańskich.
Analogicznie, mogą istnieć szyny z odbiorem bocznym i szyny z odbiorem dolnym. Szczególnie ta ostatnia technologia zapewnia stosunkowo najwyższy poziom bezpieczeństwa – właściwie nie można przypadkowo dotknąć przewodnika, ponieważ jest on osłonięty z trzech najlepiej dostępnych stron. W tym rozwiązaniu ważną rolę odgrywa zamocowanie, które, przy gęstym ruchu pociągów, musi przeciwdziałać tendencji do odrywania szyny od podłoża, a w efekcie do iskrzenia i szybszego zużycia powierzchni ślizgania się odbieraków. Obok osłoniętej szyny z odbiorem górnym, szyna z odbiorem dolnym stanowi dzisiaj najczęściej stosowaną formę zasilania dolnego. Natomiast odbiór boczny stosuje się dzisiaj przede wszystkim na kolejach ogumionych. Japońskie kolejki automatyczne, zasilane prądem trójfazowym, mają po trzy sztywne przewodniki, stosunkowo cienkie, zamocowane pionowo jeden nad drugim.
Jedną z metod zmniejszania strat prądu, a tym samym zwiększania niezbędnej odległości między podstacjami zasilającymi, które są najbardziej kosztowne przy elektryfikacji prądem stałym, jest hybrydowa szyna prądowa ze stali i aluminium. Nierdzewna stal zapewnia odporne na ścieranie powierzchnie ślizgu odbieraka, a aluminium, będąc dobrym przewodnikiem elektryczności, minimalizuje straty napięcia.
Problem szyny „powrotnej”.
Podobnie jak to jest w przypadku zasilania górnego, prąd powrotny zwykle biegnie obiema szynami jezdnymi, a jego przenikanie do gruntu nie jest zazwyczaj, w przypadku kolei podziemnych, uznawane za poważniejszy problem. Wymagano natomiast nieraz wprowadzenia osobnych, izolowanych, przewodów powrotnych na sieciach tramwajowych. Rozwiązywano to jako drugi kanał poduliczny – w przypadku zasilania kanałowego (np. na Manhattanie), albo jako drugi napowietrzny przewód trakcyjny (np. w Tokio).
Kilka kolei zasilanych od dołu, które dysponują własnymi korytarzami, stosuje jednak tory czteroszynowe: trzecią szynę, dostarczającą napięcia, umieszczoną na zewnątrz szyn jezdnych, oraz czwartą szynę powrotną, w osi pomiędzy szynami jezdnymi. System ten występuje głównie w metrze londyńskim. Trzecia szyna ma tam napięcie +420 V, a czwarta – 210 V. Także i w tym wypadku powodem była chęć zabezpieczenia się przed emisją prądów błądzących, które przyczyniać by się mogły do szybszej korozji elementów miejskiej infrastruktury technicznej oraz dominującego materiału konstrukcji samych tuneli (żeliwne „tubingi”). Innym powodem takiego rozwiązania była techniczna łatwość uzyskania zastosowanych napięć. Układ czteroszynowy stosuje się także na tunelowej części linii MM1 metra mediolańskiego.
W przypadku części kolei na oponach, jak to jest m.in. na niektórych liniach metra paryskiego, w metrze meksykańskim, metrze w Santiago de Chile oraz w metrze montrealskim, czyli tych budowanych w technologii francuskiej, szynami prądowymi są szyny prowadzące, zaś jako szyny powrotne służą klasyczne szyny jezdne ciągnące się zawsze pomiędzy szynami tocznymi dla kół na oponach.
W przypadku kolei na oponach, które nie mają konwencjonalnego toru szynowego, „trzecia szyna” może służyć jako szyna powrotna. Na dwóch nowszych liniach metra w Sapporo, Tōzai i Tōhō, dostarczanie energii dokonywane jest z sieci górnej. W Paryżu podobne rozwiązanie istniało w latach 1910-1930 na kolei podziemnej zbudowanej przez kompanię "Nord-Sud", używającej stalowych szyn jezdnych (obecnie jest to linia 12 metra paryskiego). Sieć górna miała napięcie +600 V, a „trzecia szyna” -600 V.
„Trzecia szyna” a zasilanie górne.
Wady.
Z powyższych rozważań nie należy wyciągać wniosku, że któraś z technologii jest bezwzględnie lepsza od drugiej. Wszystko zależy od lokalnych uwarunkowań, warunków rynkowych, przeznaczenia i sposobu ukształtowania kolei oraz rodzaju szyny prądowej (p. też „Historia”).
Zasilanie podwójne.
Tabor dwusystemowy.
Są i zawsze były sieci kolei elektrycznych, na których używano „trzeciej szyny” na jednej części układu, a sieci górnej na pozostałej części. Powodem zazwyczaj było przechodzenie pociągów na inaczej zasilane trasy lub sieci (często różnych właścicieli), albo obowiązywanie specyficznych przepisów. Poniżej podano kilka charakterystycznych rozwiązań.
Kolej sieci krajowej. W Nowym Jorku pociągi elektryczne kończące trasę na Grand Central Terminal muszą używać „trzeciej szyny”, przy pomocy której wspomniana wyżej dawna kolej "New York Central" zelektryfikowała podziemne podejście do tego dworca. Niemal jednocześnie kolej "New York, New Haven and Hartford" zelektryfikowała siecią napowietrzną linię magistralną do Stamford i New Haven (11 kV, 25 Hz). Pociągi do stanu Connecticut od samego początku trakcji elektrycznej musiały mieć lokomotywy o dwusystemowym napędzie i trybie poboru prądu. Obecnie jest to linia "New Haven" sieci "Metro-North". Przejście na zasilanie górne odbywa się na stacji Pelham. Zmiana zasilania dokonywana jest w czasie jazdy, a przeprowadza ją maszynista.
Kilka typów EZT brytyjskich kolei sieci krajowej jeździ zarówno na sieciach zasilanych z „trzeciej szyny”, jak i na sieciach z przewodami górnymi. Pociągi średnicowej linii londyńskiej "Thameslink" zmieniają system zasilania z dolnego na południu na górny na północy podczas postoju na stacji Farringdon. Zdolność tę mają również wielosystemowe pociągi Eurostar. Do momentu ukończenia szybkiej trasy do tunelu pod kanałem La Manche w 2007 r., potrzebowały one odbieraków dolnych dla dostania się do Londynu.
Tramwaje i kolejki dojazdowe. Na prawie wszystkich sieciach tramwajowych zasilanych z kanału podulicznego, wagony jeździły również, a często przede wszystkim, trasami zasilanymi z góry, z wyjątkiem Budapesztu. Zmiana zasilania odbywała się ręcznie na przystankach styku obu systemów. Współcześnie, w Bordeaux, gdzie „trzecia szyna” założona jest tylko na niektórych, zwłaszcza śródmiejskich trasach, taką operację wykonuje się automatycznie ze stanowiska motorniczego.
Zdolność poboru prądu z dołu i z góry była też powszechną cechą wagonów na tych niewielu liniach amerykańskich kolejek dojazdowych ("interurbans"), które używały „trzeciej szyny”. Obecnie żadna z nich nie istnieje, z wyjątkiem linii do Norristown pod Filadelfią. Dzięki temu mogły one korzystać z torów tramwajowych dla dostania się do śródmieść.
SKM. Pociągi "Blue Line" metra w Bostonie używają „trzeciej szyny” w tunelach śródmiejskich i przechodzą na zasilanie górne na stacji "Airport", by kontynuować jazdę po zewnętrznej części trasy. Podobnie dzieje się na wspomnianej linii "MM1" metra mediolańskiego.
Starsze linie zachodniej części sieci metra w Oslo zbudowano z siecią górną, podczas gdy wschodnie linie dostały zasilanie dolne. Po połączeniu obu systemów pociągi miały zasilanie podwójne. Obecnie cała sieć jest już oparta o zasilanie dolne.
Aby zmniejszyć koszty budowy, metro rotterdamskie, zasadniczo zaopatrzone w „trzecia szynę”, uzyskało gałęzie zewnętrzne w technologii tramwaju szybkiego (termin holenderski: "Sneltram"), z wieloma przejazdami w poziomie zabezpieczonymi rogatkami lub sygnalizacją świetlną. Te trasy mają sieć napowietrzną. Podobnie w Amsterdamie jedna linia "Sneltram" jeździ torami metra, a na przedmieściach przechodzi na torowisko naziemne, które dzieli z klasycznym tramwajem. Najnowszy projekt holenderski, "RandstadRail", wymaga zaś, by pociągi rotterdamskiego metra jeździły do Hagi zasilaną z góry dawną trasą sieci krajowej. Podobny problem rozwiązano też przy okazji budowy linii kolejowej do nowego lotniska w Atenach, na którą wprowadzono pociągi metra w 2004 r.
Jak widać, nie udało się nigdy wprowadzić pociągów, które mogłyby być zasilane z „trzeciej szyny” różnego typu. Współpraca takich linii wymaga stosowania stacji przesiadkowych, których przykładem jest stacja 69th St Terminal, Upper Darby koło Filadelfii.
Inne rozwiązania.
Podwójna elektryfikacja. Nieco kuriozalnym rozwiązaniem jest jednoczesna elektryfikacja dwóch typów tego samego toru. Przy dużej różnicy między rodzajami zasilania obu systemów, powoduje ono pewne problemy techniczne związane z nakładaniem się na siebie dwóch rodzajów prądu w szynach powrotnych. Przez most drogowy San Francisco-Oakland Bay Bridge prowadziła w latach 1939-1958 także linia kolejowa "Southern Pacific", służąca dodatkowo kolejom "interurban" dwóch innych towarzystw. Ze względu na wyższe napięcie w sieci górnej, trzecia szyna była dla jednej z nich rozwiązaniem, które umożliwiło wykorzystanie mostu bez wprowadzania w wagonach dwusystemowego osprzętu elektrycznego.
W Londynie podwójna elektryfikacja występuje do dzisiaj na odcinkach "Channelsea Junctions" – "Canonbury East Junction", "Camden Road East Junction" – "Camden Junctions" na "North London Line" oraz między "Camden Junctions" a Dworcem London Euston. Wiąże się to z nałożeniem się późniejszej elektryfikacji górnej 25 kV prądu zmiennego, przyjętej dla sieci magistralnej Wielkiej Brytanii, na elektryfikację dolną sieci podmiejskiej dawnej kolei "London &amp; North Western", która pochodzi z lat 1916-1922. Podobnie siecią górną i „trzecią szyną” zelektryfikowane były tory "S-Bahn" w Hamburgu w okresie konwersji systemu zasilania. Wraz z pierwszą fazą elektryfikacji sieci dalekobieżnej węzła berlińskiego, dokonaną w 1983 r., podwójna elektryfikacja zaczęła funkcjonować także na fragmencie "Berliner Außenring", linii zbudowanej dla ominięcia zachodnich sektorów Berlina, który zaraz po budowie Muru Berlińskiego dostosowano dla pociągów "S-Bahn" jadących z Oranienburga.
Interoperatywność bez zasilania podwójnego. Koleje miejskie Japonii, gdzie tak często eksploatuje się pociągi przechodzące na sieci innych przewoźników, nie używają podwójnego zasilania w znaczeniu tu rozpatrywanym, używają natomiast niekiedy napędu wielosystemowego dla różnych typów prądu. O parametrach nowo budowanych linii metra decydowały charakterystyki techniczne wcześniej istniejących kolei podmiejskich, z którymi linie te miały współpracować. Stąd bierze się wąski tor i sieć górna stosowana na wielu liniach metra tokijskiego, jak również „trzecia szyna” na wspomnianej linii "Kintetsu Keihanna" w Kansai. Tutaj kolej podmiejska dostosowała się do wcześniej istniejącego metra.
Konwersje systemu zasilania.
Pomimo technicznych możliwości eksploatacji pociągów o podwójnym trybie zasilania, na wielu liniach dokonano konwersji z jednego systemu zasilania na inny. Przyczyną była przede wszystkim chęć osiągnięcia pełnej kompatybilności z resztą systemu, a rzadziej unowocześnienie technologii.
Przejście z „trzeciej szyny” na zasilanie górne. Niektóre korytarze podmiejskie w Paryżu, wychodzące z Gare Saint-Lazare, Gare des Invalides oraz z Gare d’Orsay, uzyskiwały „trzecią szynę” odpowiednio od 1924, 1901 i 1900 r. Wszystkie one do końca l. 80. XX w. zmieniły rodzaj zasilania na sieć górną po tym, jak objęto je wielkoskalową elektryfikacją kolei państwowej SNCF, rozpoczętą w latach 60.
W okolicach Manchesteru, wspomniana linia do Bury została najpierw zelektryfikowana siecią górną w 1913 r., potem przeszła na „trzecią szynę” w 1917 r., a w 1992 r. ponownie na sieć górną w trakcie adaptacji na trasę "Manchester Metrolink". Uznano tam mianowicie, że gdyby tramwaje miały mieć dwa tryby zasilania, to ich wystające z wózków odbieraki byłyby zbyt niebezpieczne na śródmiejskich ulicach. Podobna rzecz zdarzyła się na linii West Croydon – Wimbledon w Wielkim Londynie, która została zelektryfikowana pierwotnie przez Southern Rly., kiedy budowano "Croydon Tramlink" otwarty w 2000 r.
Trzy z pięciu linii tworzących gros sieci metra barcelońskiego przeszły na zasilanie górne, głównie w postaci sztywnych przewodników. Ta operacja była również przeprowadzona stopniowo i zakończyła się w 2003 r.
Przejście z zasilania górnego na „trzecią szynę”. Całkiem odwrotna operacja miała miejsce w Londynie. South London Line kolei "London Brighton &amp; South Coast", łącząca dworce Victoria i London Bridge, została zelektryfikowana górą w 1909 r. Elektryfikacja „trzecią szyną” linii sieci krajowej Południowej Anglii objęła również te linie, prace nad tym zakończono do 1929 r.
Pierwsze pociągi elektryczne zasilane z góry pojawiły się na "Hamburg-Altonaer Stadt- und Vorortbahn" w 1907 r. Trzydzieści lat później, jej państwowy operator – "Deutsche Reichsbahn", zapewne wskutek sukcesu dopiero co zelektryfikowanej „trzecią szyną” berlińskiej "S-Bahn", zdecydował o rozpoczęciu konwersji także "S-Bahn" w Hamburgu, jak się ta kolej wówczas zaczęła nazywać. Proces rozpoczął się w 1940 r., a skończył dopiero w roku 1955.
W latach 1976-1981 zasilana „trzecią szyną” linia "U4" metra wiedeńskiego zastąpiła "Donaukanallinie" i "Wientallinie" kolei "Stadtbahn", które zostały zbudowane ok. 1900 r. i pierwotnie zelektryfikowano je przewodami górnymi w 1924 r. Było to w ramach wielkiego projektu budowy jednolitej sieci "U-Bahn".
Inna linia elektrycznej ("Gürtellinie"), z konwersji której na tabor „ciężkiego metra” ostatecznie zrezygnowano, nadal funkcjonuje „pod drutami” eksploatując wagony typu tramwajowego. W ramach budowy metra wiedeńskiego została ona również gruntownie zmodernizowana i znacząco wydłużona. Ponieważ perony na "Gürtellinie" nie nadawały się do podniesienia bez dużej straty dla zabytkowej architektury stacji zaprojektowanych przez Ottona Wagnera, linia pozostałaby i tak odmienna od pozostałej sieci metra – co czyniłoby przejście na „trzecią szynę” bezcelowym. W ten sposób w Wiedniu, paradoksalnie, sieć napowietrzna na linii nadziemnej została zachowana ze względów nie tylko ekonomicznych, ale i estetycznych.
Ostatnio zaś krótką linię "Skokie Swift" sieci chicagowskiej „L” przebudowano na zasilanie dolne w 2004 r., by odpowiadała pozostałym liniom kolei „L”. Linia ta była przejętą przez metro pozostałością kolei "Chicago North Shore &amp; Milwaukee", zamkniętej w 1963 r.
Przypadek "Tyne &amp; Wear Metro". Zastosowanie sieci górnej dla tej kolei bywa przytaczane jako dowód jej wyższości nad „trzecią szyną”. Powody budowy w tej formie metra Tyne &amp; Wear w aglomeracji Newcastle upon Tyne, przebiegającej mniej więcej w korytarzach dawnej zasilanej z „trzeciej szyny” sieci "Tyneside Electrics", która została zamknięta w 1967 r., mają korzenie w oszczędności, a nawet w psychologii marketingu. W momencie otwarcia metra w 1981 r. nie było taboru tramwajowego zasilanego z dołu. Technologia „trzeciej szyny” była ograniczona do „ciężkiego metra”. Poszukiwano również sposobu radykalnej zmiany wizerunku kolei, której ostatnie lata funkcjonowania nie przedstawiały się zachęcająco w pamięci mieszkańców. "Tyne &amp; Wear Metro" powstało jako zupełnie nowa kolej, po kilkunastu latach eksploatacji zespołów spalinowych.
Sieci z zasilaniem z „trzeciej szyny” (lista).
Koleje zasilane z „trzeciej szyny” zwykle funkcjonują w przestrzeni zurbanizowanej. Ważne wyjątki to system elektryczny kolei sieci krajowej "Southern Region" w Anglii oraz kilka kolei typu "interurban" w Stanach Zjednoczonych, które zostały już zlikwidowane.
W Europie szyna prądowa z górnym odbiorem spotykana jest w zasadzie na liniach zelektryfikowanych wcześnie (szyna jest zwykle pozostawiona bez górnej osłony), w przeciwieństwie do Ameryki Północnej, gdzie zwykle jest osłonięta. Rozwiązanie to uznano za na tyle bezpieczne, że osłonięta szyna z odbiorem górnym pojawiła się również na większości sieci północnoamerykańskich powstałych stosunkowo niedawno. Nowoczesne sieci europejskie używają raczej szyn prądowych ze stykiem dolnym lub bocznym.
Osobna grupa kolei z dolnym zasilaniem to te, które mają tabor na oponach. W wielu wypadkach napotyka się tutaj jednak pewien problem z jednoznaczną klasyfikacją, gdyż nie wszyscy uważają czy one rzeczywiście mają prawdziwą „trzecią szynę”. Mimo wątpliwości, lista uwzględnia te koleje.
"Lista NIE zawiera sieci tramwajowych, w których występowało zasilanie podjezdniowe. Były one dość liczne w niektórych krajach, ale żadna nie przetrwała. Podano tylko łącza do stron polskojęzycznych."
Oznaczenia:
Argentyna
Armenia
Austria
Azerbejdżan
Belgia
Białoruś
Brazylia
Bułgaria
Chile
Chiny
Czechy
Dania
Egipt
Finlandia
Francja
Grecja
Gruzja
Hiszpania
Holandia
Indie
Iran
Japonia
Kanada
Korea Północna
Malezja
Meksyk
Niemcy
Norwegia
Polska
Portugalia
Rosja
Rumunia
Singapur
Stany Zjednoczone
Szwajcaria
Szwecja
Tajlandia
Tajwan
Tunezja
Turcja
Ukraina
Uzbekistan
Wenezuela
Węgry
Wielka Brytania i Irlandia Pn.
Włochy
Warto również zdawać sobie sprawę z istnienia wielu kolei miejskich, nawet tych, które biegną głównie w tunelach, które wcale nie używają „trzeciej szyny”. Spotyka się je przede wszystkim w Azji. Być może zdecydował o tym przykład metra tokijskiego, gdzie sieci górnej używano powszechnie po 1960 r. Wszystkie koleje miejskie południowokoreańskie mają zasilanie górne, podobnie jak większość nowych sieci metra Chin kontynentalnych.
W Europie wszystkie znaczące koleje miejskie w Hiszpanii i prawie wszystkie we Włoszech mają zasilanie górne. Współczesne koleje miejskie Ameryki Łacińskiej również raczej korzystają z pantografów, choć są tam ważne wyjątki. Podobnie „trzecia szyna” nie jest stosowana w Australii.
Ciekawostki.
Jedna z amerykańskich miejskich legend głosiła, iż oddawanie moczu na trzecią szynę, może spowodować porażenie prądem. Została ona obalona przez pogromców mitów, udowodnili oni, że nie jest to możliwe, ponieważ mocz rozdziela się na krople, dlatego obwód nie zostanie zamknięty.
Porażenie prądem byłoby możliwe jedynie w przypadku niewielkiej odległości od szyny.

</doc>
<doc id="174641" url="https://pl.wikipedia.org/wiki?curid=174641" title="Letterkenny">
Letterkenny

Letterkenny (irl. "Leitir Ceanainn") jest największym miastem w hrabstwie Donegal w Irlandii, mieści się ok. 55 km na północ od Donegal i 32 km na zachód od Derry w Irlandii Północnej. Jego nazwa jest zangielszczoną nazwą irlandzką, która oznacza "zbocze rodziny Cannon" ("cannon" to w języku angielskim armata).
Pomimo swojej wielkości Letterkenny nie jest centrum administracji hrabstwa, którego stolicą jest mniejsze Lifford.
Bardziej znaczące budynki w mieście to katedra św. Eunana, Szkoła im. św. Eunana, przytułek (który teraz jest miejskim muzeum), oraz Szpital św. Conala. Letterkenny Institute of Technology jest tamtejszą szkołą wyższą.
Od 2007 roku Letterkenny jest partnerskim miastem polskiego Wielunia.
Historia i ekonomia.
Rozwój miasta miał związek z jego położeniem przy szlaku handlowym. Letterkenny otrzymało prawa miejskie we wczesnych latach dwudziestych kiedy wprowadzono funt irlandzki (jako narodową walutę Irlandii), zastępując brytyjski. To spowodowało, że wiele irlandzkich banków, które mieściły się początkowo w Derry w Irlandii Północnej, było zmuszonych do otworzenia filii w Hrabstwie Donegal, włączając w to Letterkenny. Usługi i przemysł podążyły za bankami, co sprawiło, że Letterkenny było przez wiele lat najszybciej rozwijającym się miastem w Unii Europejskiej. Niektóre z największych zakładów pracy, General Hospital, Unifi i inne, miały wpływ na to, że Letterkenny szybko stało się największym miastem w hrabstwie. Gospodarka miasta jest silnie uzależniona od handlu z zagranicą, zwłaszcza ze względu na korzystny kurs pomiędzy euro a funtem brytyjskim.
Historia kolei.
Miasto było w przeszłości jedną rozległą wąskotorową siecią hrabstwa. Zapewniało to połączenie z Derry (a przez nie do Dublina i Belfastu), do Lifford i Strabane, Gaoth Dobhair (Gweedore) i Burtonport, oraz do Carndonagh. System kolejowy został zbudowany w późnym XIX wieku, z ostatnimi dobudowami otwartymi w roku 1900. Niektóre z tych linii nigdy nie były opłacalne, a zbudowano je dzięki dopłatom z brytyjskiego rządu. Zaledwie kilka dekad później wydarzenia polityczne zaowocowały sytuacją, w której dwie firmy dysponowały tą samą koleją. Miało to niszczący wpływ na i tak niezadowalającą sytuację ekonomiczną, co doprowadziło do ostatecznego zamknięcia kolei w roku 1960.
Stacje kolejowe zostały przekształcone na dworce autobusowe, zarządzane przez Bus Éireann. Ubogi transport publiczny w regionie spowodował powstanie lokalnych, prywatnych firm zajmujących się przewozem osób (np. Lough Swilly Bus). Kompania Londonderry and Lough Swilly Railway kontynuowała działalność jako firma autobusowa.

</doc>
<doc id="174648" url="https://pl.wikipedia.org/wiki?curid=174648" title="Gregory Breit">
Gregory Breit

Gregory Breit (ur. 1899, zm. 1981) – amerykański fizyk, profesor uniwersytetów w Nowym Jorku, Wisconsin, Yale oraz Buffalo.
Razem z Eugene’em Wignerem sformułował on opis stanów rezonansowych cząstek (Wzór Breita-Wignera), a z Edward Condon po raz pierwszy opisał rozpraszanie protonów na protonach. Sformułował on także Równanie Breita.

</doc>
<doc id="174649" url="https://pl.wikipedia.org/wiki?curid=174649" title="Jan Kowalski">
Jan Kowalski

Jan Kowalski – metonim przeciętnego obywatela Polski.
, co nie jest jednak zgodne z prawdą. Według danych z rejestru PESEL ze stycznia 2020 imię Jan zajmuje piąte miejsce wśród imion męskich pod względem ilości osób noszących je (po imionach Piotr, Krzysztof, Andrzej i Tomasz). Z kolei nazwisko Kowalski/Kowalska jest drugim pod względem częstości występowania nazwiskiem kobiet i mężczyzn (po nazwisku Nowak).

</doc>
<doc id="174656" url="https://pl.wikipedia.org/wiki?curid=174656" title="Mercedes-Maybach">
Mercedes-Maybach

Mercedes-Maybach – niemiecki producent samochodów luksusowych i sportowych z siedzibą w Stuttgarcie działający od 2002 roku. Należy do koncernu Mercedes-Benz Group.
Historia.
Maybach Manufaktur.
W 1960 roku po śmierci Karla Maybacha prawo do posługiwania się marką Maybach przejął ówczesny koncern Daimler-Benz. Pozostał on jednakże bierny przez kolejne 30 lat, nie podejmując żadnych działań rynkowych wobec marki Maybach. Uległo to zmianie w 1997 roku podczas targów motoryzacyjnych w Tokio, gdy Daimler-Benz przedstawił prototyp superluksusowej limuzyny mającej na celu konkurować m.in. z Bentleyem o nazwie Mercedes-Benz Maybach Concept. Studium było zwiastunem opracowywanego seryjnego modelu ostatecznie zasilającego nie gamę Mercedesa, lecz nowej odrębnej marki. Wariant krótszy otrzymał nazwę Maybach 57, z kolei dłuższy Maybach 62. Oba modele zadebiutowały w 2002 roku, będąc pierwszymi samochodami marki Maybach od 60 lat. Rok później, dzięki konkurencyjnemu BMW, reaktywowany Maybach zyskał dużego konkurenta - brytyjskiego Rolls Royce'a.
Właściciel Maybacha, w międzyczasie na początku procesu konstrukcyjnego przemianowany na Daimler-Chrysler, zakładał ambitne plany sprzedażowe, za szczególnie ważny rynek uznając Stany Zjednoczone mające stanowić 50-procentowu udział w sprzedaży. Rocznie nabywców miało znajdować 2000 sztuk, jednak popyt był wielokrotnie niższy. Z tego powodu w 2007 roku Mercedes-Benz był zmuszony zredukować liczbę punktów dealerskich z 71 do 42, zamykając lub odkupując 29 dedykowanych salonów sprzedaży Maybacha. W 2010 roku Maybach na całym świecie sprzedał z kolei 157 samochodów, co stanowiło drastyczną dysproporcję wobec tak samo pozycjonowanego, podobnie wycenionego Rolls-Royce'a sprzedanego w 2711 egzemplarzach.
W listopadzie 2011 roku ówczesny prezes Daimlera Dieter Zetsche na łamach „Frankfurter Allgemeine Zeitung” poinformował o podjęciu decyzji o likwidacji marki Maybach w roku następnym, motywując tę decyzję niewielką popularnością i brakiem rentowności. Nowożytny Maybach jako marka był obecny w ten sposób na rynku przez 10 lat.
Poza modelami 57 i 62 będącymi trzonem oferty, Maybach w pierwszej dekadzie XXI wieku zbudował także dwa unikatowe modele, tzw. one-off. W 2005 roku niemiecka firma przedstawiła sportowo-luksusowe coupe Exelero, które dzięki współpracy z producentem opon Fulda odznaczyło się osiągnięciem prędkości 350 km/h. W 2007 roku firma na bazie dłuższej limuzyny 62 zbudowała z kolei nawiązującą do przedwojennych tradycji odmianę landaulet z odsuwanym materiałowym dachem.
Mercedes-Maybach.
W listopadzie 2014 roku ówczesny koncern Daimler poinformował o reaktywacji Maybacha po dwuletniej przerwie, redefiniując jednakże jego dotychczasową rolę - zamaist samodzielnej filii, redukując go do submarki oferującej najbardziej luksusowe warianty modeli Mercedesa. Wkrótce potem, podczas targów motoryzacyjnych w Los Angeles zaprezentowano pierwszy model sygnowany nazwą Mercedes-Maybach - Klasę S zbudowaną na bazie przedłużonej wersji modelu W222.
W 2015 roku podczas targów motoryzacyjnych w Genewie zaprezentowano przedłużoną wersję Mercedesa-Maybacha S o nazwie Pullman, z nadwoziem osiągającym 6,5 m długości. Półtora roku później, w listopadzie 2016 roku, przedstawiony został drugi model sygnowany linią Mercedes-Maybach: limitowany, zbudowany w liczbie 300 sztuk S Cabriolet, a także dwa pierwsze prototypy - awangardowe studium luksusowego coupe oraz kabrioletu o nazwie Mercedes-Maybach 6. W 2017 roku przedstawiono kolejny limitowany model - mieszankę samochodu terenowego, SUV-a i przedwojennego nadwozia landaulet w postaci zbudowanego w 99 sztukach G Landaulet.
Na przełomie drugiej i trzeciej dekady XXI wieku znaczkiem Maybacha zostały sygnowane pierwsze w historii superluksusowe SUV-y Mercedesa. Zapowiedzią takiego modelu został przedstawiony w 2018 roku prototyp Ultimate Luxury łączący cechy SUV-a z bryłą limuzyny, by jesienią 2019 roku przedstawić seryjny model - Mercedesa-Maybacha GLS. Kolejnym etapem rozwoju filii koncernu są samochody elektryczne - zapowiedzią wprowadzenia do sprzedaży takiego samochodu został prototyp Mercedes-Maybach EQS zaprezentowany we wrześniu 2021 roku. 
Modele samochodów.
Historyczne.
Maybach:
Mercedes-Maybach:

</doc>
<doc id="174660" url="https://pl.wikipedia.org/wiki?curid=174660" title="Trójkąt Hesselbacha">
Trójkąt Hesselbacha

Trójkąt Hesselbacha (łac. "trigonum Hesselbachi"), dół pachwinowy przyśrodkowy (łac. "fossa inguinalis medialis") – struktura anatomiczna leżąca w pachwinie, opisana po raz pierwszy przez Franza Kaspara Hesselbach (1759-1816).
Ograniczenia trójkąta.
Trójkąt Hesselbacha jest przestrzenią odgraniczoną od góry przez tętnicę i żyłę nabrzuszną dolną (łac. "arteria et vena epigastrica inferior"), od strony przyśrodkowej przez boczny brzeg mięśnia prostego brzucha (łac. "margo lateralis musculi recti abdominis"), od strony boczno-dolnej przez więzadło pachwinowe (łac. "ligamentum inguinale, ligamentum Pouparti").
Znaczenie kliniczne.
W trójkącie Hesselbacha mogą występować przepukliny pachwinowe proste (przyśrodkowe) (łac. "hernia ingunalis directa vel medialis") i przepukliny nadpęcherzowe zewnętrzne (łac. "hernia suprapubica externa").

</doc>
<doc id="174662" url="https://pl.wikipedia.org/wiki?curid=174662" title="Kosmid">
Kosmid

Kosmidy – sztucznie wytworzone wektory do klonowania oparte na genomach bakteriofagów "E. coli," mające zastosowanie w inżynierii genetycznej. Kosmidy tworzy się łącząc plazmidy z sekwencją "cos" bakteriofaga λ, przyjmują one formę konkatamerów. Dzięki temu tego rodzaju wektor zyskuje właściwości charakterystyczne zarówno dla plazmidu jak i dla faga; sekwencja "cos" gwarantuje cząsteczce rozpoznanie jej jako „genom λ” przez białka pakujące DNA do cząstek faga λ. Cząstki zawierające kosmidowy DNA nie umożliwiają syntezy nowych cząstek faga, natomiast replikują się jako plazmidy, nie niszcząc komórek gospodarza. DNA do sklonowania uzyskuje się z kolonii zainfekowanych bakterii. Replikacja kosmidów jest bardziej czasochłonna niż replikacja plazmidów (ze względu na duże rozmiary wprowadzonego obcego DNA), a liczba kopii kosmidów jest niższa niż plazmidów w danej komórce. Dzięki kosmidom możliwe jest klonowanie długich fragmentów DNA (do około 45 kb), na co nie pozwala użycie plazmidów. Opracowano także wektory PAC, będące bardziej rozbudowaną wersją kosmidów, dzięki czemu pojemność wektora wzrasta.

</doc>
<doc id="174667" url="https://pl.wikipedia.org/wiki?curid=174667" title="Antagonista (farmakologia)">
Antagonista (farmakologia)

Antagonista (z gr. "antagōnisma", czyli „opozycja”) – w farmakologii termin o dwóch znaczeniach:
Antagonisty to leki mające powinowactwo do receptora, ale niemające aktywności wewnętrznej. Mogą osłabiać lub znosić działanie agonisty. Wyróżnia się antagonizm konkurencyjny (kompetycyjny), niekonkurencyjny (niekompetycyjny) i czynnościowy, a także chemiczny, funkcjonalny, receptorowy oraz dyspozycyjny.
Antagonizm międzylekowy powoduje hamowanie lub wzajemne znoszenie działania danych leków.

</doc>
<doc id="174669" url="https://pl.wikipedia.org/wiki?curid=174669" title="Vaqif Sadıqov">
Vaqif Sadıqov

Vaqif Sadıqov, ros. Вагиф Ага-Али-Оглы Садыхов, "Wagif Aga-Ali-Oglu Sadygow" (ur. 1 kwietnia 1959, Azerbejdżańska SRR) – azerski piłkarz występujący na pozycji napastnika, a wcześniej pomocnika, trener piłkarski.
Kariera piłkarska.
Kariera klubowa.
W 1977 rozpoczął karierę piłkarską w zespole Araz Nachiczewan. Potem występował w klubach Neftçi PFK, Nistru Kiszyniów, Göyäzän Qazax i Xəzər Sumgait. W 1991 zakończył karierę piłkarską.
Kariera trenerska.
Po zakończeniu kariery piłkarza rozpoczął prace szkoleniową. Najpierw trenował kluby Nicat Baku i Neftçi PFK. W latach 1994-1995 prowadził młodzieżową reprezentację Azerbejdżanu. Potem trenował Fərid Baku, po czym w 1997 objął stanowisko głównego trenera kadry narodowej Azerbejdżanu. W 1999 wrócił do pracy szkoleniowej w klubach ANS-Pivani Baku i Şəfa Baku. W 2002 ponownie prowadził narodową reprezentację Azerbejdżanu, a potem wyjechał do Iranu, gdzie szkolił Mashinsazi Tabriz. Od 2004 pracował z azerską młodzieżówką. W 2005 r. po raz trzeci prowadził kadrę narodową Azerbejdżanu. Zastąpił on na tym stanowisku Carlosa Alberto, który został zwolniony po skandalicznym zachowaniu w meczu z Polską (4 czerwca 2005) i słabych wynikach drużyny.

</doc>
<doc id="174677" url="https://pl.wikipedia.org/wiki?curid=174677" title="Parytet siły nabywczej">
Parytet siły nabywczej

Parytet siły nabywczej, PSN, PPP (od ang. "purchasing power parity") – kurs walutowy wyliczony w oparciu o porównanie cen sztywno ustalonego koszyka towarów i usług w różnych krajach w tym samym czasie, wyrażonych w walutach tych krajów.
Parytet siły nabywczej pozwala na rozwiązanie problemu dokonywania międzynarodowych porównań PKB. Zasadniczą kwestią jest zebranie danych o cenach z zagregowanej listy towarów i usług, która zawiera produkty porównywalne i reprezentatywne dla analizowanych krajów. Parytet siły nabywczej jest lepszym wskaźnikiem od finansowego (giełdowo-bankowego) kursu walutowego, gdyż uwzględnia siłę nabywczą ludności.

</doc>
<doc id="174681" url="https://pl.wikipedia.org/wiki?curid=174681" title="Sejm (Łotwa)">
Sejm (Łotwa)

Sejm (łot. "Saeima") – jednoizbowy parlament Republiki Łotewskiej. Po raz pierwszy zebrał się w 1922.
Ogólna charakterystyka.
Sejm składa się ze stu członków wybieranych z list partyjnych w głosowaniu powszechnym w wyborach bezpośrednich, równych i tajnych. W wyborach obowiązuje pięcioprocentowy próg zaporowy w skali kraju dla poszczególnych ugrupowań politycznych. Głosy na mandaty przelicza się w sposób proporcjonalny. Wybrany może zostać każdy obywatel, który ukończył 21 lat. Kadencja Sejmu trwa cztery lata. Ostatnie wybory odbyły się 6 października 2018.
Rada Ludowa i Zgromadzenie Konstytucyjne.
Pierwszą władzą na Łotwie po proklamowaniu niepodległości 18 listopada 1918 była Łotewska Rada Narodowa ("Latvijas Tautas padome", LTP). Funkcjonowała ona do 30 kwietnia 1920. Był to organ powstały w wyniku porozumienia ważniejszych łotewskich partii politycznych i to one właśnie miały wpływ na skład Rady. Ze względu na skomplikowaną sytuacją polityczną kraju pierwsze wolne wybory mogły się odbyć dopiero 17 i 18 kwietnia 1920. Wyborcy ustalili wtedy skład Zgromadzenia Konstytucyjnego. Znalazło się w nim 150 osób, w tym 5 kobiet. Ustaliło ono tekst łotewskiej konstytucji (Satversme). Przyjęło również szereg ważnych praw, między innymi dotyczących reformy rolnej oraz zasad wyborów do przyszłego parlamentu nazwanego Sejmem (Saeima).
Wybory z 1922 roku.
Zgromadzenie Konstytucyjne funkcjonowało do dnia pierwszych wyborów do Sejmu, które odbyły się 7 i 8 października 1922. Zgodnie z Satversme Sejm miał być wybierany na trzyletnią kadencję w wyborach powszechnych, równych, bezpośrednich, proporcjonalnych i w głosowaniu tajnym. Miał pracować do czasu pierwszej sesji kolejnego parlamentu. Do pierwszego Sejmu dostali się kandydaci z aż 46 list wyborczych. Frekwencja w głosowaniu wyniosła 82,2%. Pierwszym przewodniczącym Sejmu został Frīdrihs Vesmanis, którego 20 marca 1925 zastąpił na tym stanowisku Pauls Kalniņš (aż do 1934 był on przewodniczącym Sejmów wszystkich następnych kadencji). Sejm ten przyjął między innymi ustawy dotyczące funkcjonowania Rady Ministrów, o zgromadzeniach, stowarzyszeniach, organizacjach politycznych.
Wybory z 1925, 1928 i 1931 roku.
Wybory do drugiego Sejmu odbyły się 3 i 4 października 1925. Frekwencja w wyborach wyniosła 74,9%. W Sejmie znaleźli się przedstawiciele 48 list wyborczych. Trzeci Sejm wybrany został 6 i 7 października 1928 przy frekwencji wynoszącej 79,3%. Znaleźli się w nim przedstawiciele 54 list. Wybory do czwartego Sejmu odbyły się 3 i 4 października 1931. Funkcjonował on do czasu przewrotu 15 maja 1934.
Wybory z 1993 roku.
Odrodzenie instytucji Sejmu nastąpiło dopiero po odzyskaniu przez Łotwę niepodległości, w 1993. Wybory do piątego Sejmu odbyły się 5 i 6 czerwca. Podstawą prawną była dla nich ustawa o wyborach do piątego Sejmu, przyjęta 20 października 1992. Zgłoszono 23 listy wyborcze, przy czym ustalony został czteroprocentowy próg zaporowy, który sprawił, że w mandaty zdobyli przedstawiciele jedynie ośmiu list. Większość mandatów zdobyła wtedy liberalno-konserwatywna partia Łotewska Droga (LC). Frekwencja w wyborach wyniosła 89,9%. Pośród 100 członków nowo wybranego Sejmu było 15 kobiet. 88 parlamentarzystów było Łotyszami. Przewodniczącym Sejmu został Anatolijs Gorbunovs. Piąty Sejm przyjął między innymi kontrowersyjną ustawę o obywatelstwie, która miała na celu utrzymanie przewagi liczebnej przedstawicieli narodowości tytularnej; nie otrzymywały z automatu obywatelstwa osoby, które nie posiadały obywatelstwa przedwojennej Republiki Łotewskiej ani też nie posiadali go ich przodkowie - a więc rosyjskojęzyczna ludność, jaka napłynęła w granice Łotewskiej SRR po 1944 r. Sejm ten przyjął także porozumienie dotyczące wycofania z kraju stacjonujących tam wojsk rosyjskich.
Wybory z 1995 roku.
Wybory do szóstego Sejmu odbyły się 30 września i 1 października 1995. Zastosowano w nich tym razem pięcioprocentowy próg zaporowy. Spośród zgłoszonych dziewiętnastu list próg wyborczy przekroczyło dziewięć. Frekwencja w wyborach wyniosła 71,9% głosów. Przewodniczącą szóstego Sejmu była początkowo Ilga Kreituse. 26 września 1996 zastąpił ją na tym stanowisku Alfreds Cepanis. Szósty Sejm wprowadził do Konstytucji poprawki, zgodnie z którymi następny Sejm miał być wybierany na kadencję czteroletnią, a nie jak dotąd na trzyletnią. Wybory miały odbywać się ponadto tylko jednego dnia.
Wybory z 1998 roku.
Siódmy Sejm został po raz pierwszy w historii wybrany w głosowaniu trwającym tylko jeden dzień, 3 października 1998 i po raz pierwszy wybrany został na czteroletnią kadencję. Frekwencja wyborcza wyniosła 71,9%. Na dwadzieścia jeden zgłoszonych list wyborczych do Sejmu dostali się przedstawiciele jedynie sześciu. Pośród 100 wybranych członków było 17 kobiet. 84 parlamentarzystów było Łotyszami. Przewodniczącym siódmego Sejmu został Janis Straume. Najważniejsze ustawy przyjęte przez ten Sejm to Ustawa o zmianach w Konstytucji, Ustawa o systemie administracji państwowej, Ustawa o dokumentach elektronicznych, Kodeks handlowy.
Wybory z 2002 roku.
Ósmy Sejm łotewski wybrany został 5 października 2002. Frekwencja w głosowaniu wyniosła 71,51%. Na dwadzieścia zgłoszonych list wyborczych, mandaty w Sejmie zdobyli przedstawiciele sześciu. Wśród 100 wybranych członków było 18 kobiet. 79 parlamentarzystów było Łotyszami. Przewodniczącą parlamentu była Ingrīda Ūdre.
Wybory z 2006 roku.
Dziewiąty sejm wybrany został 7 października 2006. Frekwencja w głosowaniu wyniosła 62,23%. Spośród dziewiętnastu zgłoszonych list wyborczych, mandaty w Sejmie zdobyli przedstawiciele siedmiu. Wśród 100 wybranych członków było 19 kobiet. 78 parlamentarzystów było Łotyszami. Przewodniczącym parlamentu był początkowo Indulis Emsis, a od 24 września 2007 funkcję tę pełnił Gundars Daudze.
Referendum z 2008.
2 sierpnia 2008 na Łotwie odbyło się referendum w sprawie zmiany konstytucji i umożliwienia obywatelom rozwiązywania parlamentu w drodze referendum.

</doc>
<doc id="174683" url="https://pl.wikipedia.org/wiki?curid=174683" title="Raúl Lozano">
Raúl Lozano

Raúl Lozano (ur. 3 września 1956 w La Plata) – argentyński trener siatkarski i siatkarz, w latach 2005–2008 selekcjoner reprezentacji Polski, z którą w 2006 zdobył wicemistrzostwo świata.
Jako zawodnik Lozano grał na pozycji rozgrywającego, jednak jako trener osiągnął wiele sukcesów na skalę światową. W latach 1974–87 pracował w ojczyźnie, trenując m.in. Ferro Carril Oeste. Następnie przeniósł się do Włoch, gdzie przez kilka lat prowadził czołowe drużyny. W karierze klubowej zdobył m.in. Puchar CEV, Klubowe Mistrzostwo Świata, mistrzostwo Włoch, Superpuchar Włoch czy 3 złote medale ligi argentyńskiej. Z klubowej drogi trenerskiej Lozano zszedł również na ścieżkę kadrową. 2-krotnie prowadził reprezentację Hiszpanii (1994–1997 oraz 1999–2000), a także kadry Polski i Niemiec. Największymi sukcesami jest wicemistrzostwo świata zdobyte w 2006 z polską drużyną oraz 5. miejsce na igrzyskach olimpijskich w Pekinie.
W sezonie 2015/2016 był I trenerem zespołu Cerrad Czarnych Radom, grających w polskiej PlusLidze. Od listopada 2015 Raúl Lozano piastował stanowisko selekcjonera reprezentacji Iranu. 
Życie prywatne.
Z żoną Laurą ma syna Matiasa urodzonego 2 lutego 1996 w Barcelonie. Obok obywatelstwa argentyńskiego ma też włoskie i hiszpańskie. Ukończył studia inżynierskie oraz szkołę menedżerów w Argentynie.
Kariera trenerska.
Grał zawodowo w lidze argentyńskiej na pozycji rozgrywającego, jednak swoje największe sukcesy odniósł jako trener. Jest uznawany za jednego z najlepszych szkoleniowców świata. Karierę trenerską rozpoczął od prowadzenia drużyn młodzieżowych (Estudientes de la Plata, w latach 1974–1978, oraz w latach 1978–1981 − Gimnasia y Esprima la Plata).
Jako trener drużyn seniorskich pracuje od 1981 roku.
W Argentynie prowadził drużyny: Gimnasia &amp; Esprima la Plata (1978–1981), Obras de Sanitarias (1981–1983) i Ferro Caril Oeste Ok (1983–1987; z zespołem tym zdobył mistrzostwo Argentyny oraz Puchar Ameryki Południowej). 
W 1987 roku rozpoczął pracę w lidze włoskiej; był trenerem drużyn drugoligowych: Rex Pordenone (1987–1988) i Cedisa Salerno (1988–1989) oraz pierwszoligowych: Olio Venturi Spoleto (1990–1991) i Misura/Milan Volley (1991–1993; dwukrotne wicemistrzostwo Włoch, klubowe mistrzostwo świata, Puchar Zdobywców Pucharów).
W latach 1994–1996 był trenerem reprezentacji Hiszpanii, z którą zdobył srebrny medal na uniwersjadzie w Japonii.
W 1997 powrócił do ligi włoskiej jako trener pierwszoligowych: Lube Banca Marche Macerata (1997–1998, brązowy medal mistrzostw Włoch, trzecie miejsce w Pucharze CEV) oraz Iveco Palermo (1998–2000, dwukrotnie brązowy medal mistrzostw Włoch, Puchar CEV 2000). W latach 1999–2000 był także trenerem reprezentacji Hiszpanii, z którą zdobył V miejsce w Lidze Światowej i na Pucharze Świata (1999) oraz IX miejsce na igrzyskach olimpijskich (2000).
Od 2000 był trenerem włoskiego Sisleya Treviso (2000–2001, mistrzostwo Włoch, finał Pucharu Włoch, Superpuchar Włoch, finał Ligi Mistrzów). Pracował również jako wykładowca na kursach trenerskich.
W 2002 roku został trenerem greckiego Iraklisu Saloniki (2002–2003, wicemistrzostwo Grecji), a w 2003 ponownie Lube Banca Marche Macerata (2003–2004).
17 stycznia 2005 wygrał konkurs na stanowisko selekcjonera siatkarskiej reprezentacji Polski.
Jego osiągnięcia na tym stanowisku to:
16 września 2008 zarząd PZPS zdecydował o nieprzedłużeniu kontraktu, który wygasł 31 grudnia 2008 roku. Niedługo potem został trenerem reprezentacji Niemiec. Z tej funkcji został zwolniony ze skutkiem natychmiastowym 5 listopada 2011 z powodu podważenia zaufania między nim a drużyną.
Od 29 kwietnia 2015 roku był trenerem Cerradu Czarni Radom, siatkarzy z Mazowsza prowadził jednak tylko w sezonie 2015/2016, gdyż w listopadzie 2015 został selekcjonerem reprezentacji Iranu. Głównym kontrkandydatem Argentyńczyka o posadę szkoleniowca Irańczyków był inny selekcjoner reprezentacji Polski Andrea Anastasi. W latach 2017-2019 prowadził reprezentację Chin.
Wyróżnienia.
6 grudnia 2006 "za wybitne zasługi dla rozwoju polskiego sportu, za osiągnięcia w pracy szkoleniowej", Prezydent RP Lech Kaczyński odznaczył go Krzyżem Kawalerskim Orderu Odrodzenia Polski.

</doc>
<doc id="174684" url="https://pl.wikipedia.org/wiki?curid=174684" title="Międzynarodowy Komitet Olimpijski">
Międzynarodowy Komitet Olimpijski

Międzynarodowy Komitet Olimpijski, MKOl (; ) – międzynarodowa organizacja założona z inicjatywy barona Pierre’a de Coubertina 23 czerwca 1894 r. w Paryżu. Kieruje ruchem olimpijskim organizując co 2 lata igrzyska olimpijskie (na przemian zimowe i letnie). Komitet działa na podstawie Karty Olimpijskiej.
MKOl jest stowarzyszeniem mającym międzynarodową osobowość prawną i status organizacji pozarządowej zrzeszającą 205 narodowych federacji. Stałą siedzibą MKOl jest Lozanna w Szwajcarii. Międzynarodowy Komitet Olimpijski w roku 1913 przyjął dewizę igrzysk olimpijskich: Citius-Altius-Fortius (łac. szybciej, wyżej, silniej). Organizacja ta utrzymuje się głównie ze sprzedaży praw do transmisji telewizyjnych, np. zyski z transmisji według programu na lata 2014-2016 to ok. 4 miliardów dolarów, a sponsorzy to zaledwie 0,6-1 miliarda dolarów. Same rezerwy MKOl to ok. 558 milionów dolarów (wzrost od 31 grudnia 2001 ze 105 milionów dolarów).
Ruch Olimpijski.
MKOl kieruje ruchem olimpijskim, który oprócz niego obejmuje organizacje, sportowców i inne osoby, które zgadzają się postępować zgodnie z Kartą Olimpijską. Celem Ruchu Olimpijskiego jest wkład w budowanie pokoju i lepszego świata poprzez wychowanie młodzieży przez sport uprawiany zgodnie z ideą olimpizmu i jego wartościami. Trzy główne elementy składowe Ruchu Olimpijskiego to:
Poza tymi trzema głównymi elementami, Ruch Olimpijski obejmuje również Komitety Organizacyjne Igrzysk Olimpijskich („KOIO”), krajowe związki, kluby i osoby należące do Międzynarodowych Federacji i Narodowych Komitetów Olimpijskich jak również sędziów, trenerów oraz innych działaczy sportowych i personelu technicznego. Obejmuje również inne organizacje i instytucje uznane przez MKOl.
Członkowie MKOl.
Członkowie MKOl są wybierani przez Sesję. Ogólna liczba członków nie może przekraczać liczby 115. Wszyscy członkowie wybierani są na ośmioletnią, odnawialną kadencję. Członkowie MKOl wybrani w latach 1967-1999 pełnią tę funkcję maksymalnie do 80. roku życia, a wybrani po roku 1999 do 70. roku życia. Spośród wybranych członków znajdują się przedstawiciele następujących grup:
MKOl przyjmuje swoich nowych członków na ceremonii, podczas której deklarują wypełniać swoje obowiązki składając następujące przyrzeczenie: „Przyjmując zaszczyt członka Międzynarodowego Komitetu Olimpijskiego i deklarując, że jestem świadomy obowiązków z tego wynikających, zobowiązuję się jak najlepiej służyć Ruchowi Olimpijskiemu; zobowiązuję się szanować/zapewniać poszanowanie dla wszystkich postanowień Karty Olimpijskiej i decyzji Międzynarodowego Komitetu Olimpijskiego, które uznaję za niepodlegające żadnemu kwestionowaniu z mojej strony; zobowiązuję się postępować zgodnie z Kodeksem Etycznym; zobowiązuję się nie poddawać się jakimkolwiek formom wpływów politycznych lub komercyjnych oraz nie ulegać jakimkolwiek uprzedzeniom rasowym lub religijnymi; zobowiązuję się walczyć ze wszystkimi innymi formami dyskryminacji; zobowiązuję się w każdych okolicznościach propagować interesy Międzynarodowego Komitetu Olimpijskiego i Ruchu Olimpijskiego.”
Dotychczasowi prezydenci MKOl.
Na podstawie materiału źródłowego.
Reprezentacje.
Lista narodowych komitetów olimpijskich, zrzeszonych w MKOl

</doc>
<doc id="174698" url="https://pl.wikipedia.org/wiki?curid=174698" title="Buncrana">
Buncrana

Buncrana (irl. "Bun Cranncha") jest małym miastem w hrabstwie Donegal, w Irlandii. Znajduje się na półwyspie Inishowen, nad zatoką Lough Swilly na północy Irlandii. Fort Neds Point leży na zachód od miasta.

</doc>
<doc id="174705" url="https://pl.wikipedia.org/wiki?curid=174705" title="Fryderyk Franciszek Szopen">
Fryderyk Franciszek Szopen



</doc>
<doc id="174708" url="https://pl.wikipedia.org/wiki?curid=174708" title="Buzdygany">
Buzdygany

Buzdygany – nagroda przyznawana corocznie przez czasopismo "Polska Zbrojna" dla wyróżniających się osobowości Wojska Polskiego. Jest to 37-centymetrowa posrebrzana replika XVI-wiecznej oznaki godności rotmistrzowskiej.
II edycja Buzdygany '95.
Osoby wyróżnione:
X edycja Buzdygany '03.
Osoby nominowane do nagrody:
XI edycja Buzdygany '04.
Osoby nominowane do nagrody:
XXII edycja Buzdygany '15.
Laureaci:

</doc>
<doc id="174709" url="https://pl.wikipedia.org/wiki?curid=174709" title="Robert Hanssen">
Robert Hanssen

Robert (Philip) Hanssen (ur. 18 kwietnia 1944 w Chicago) – funkcjonariusz Federalnego Biura Śledczego (FBI), który współpracował z radzieckim wywiadem wojskowym GRU w 1979 roku, następnie z radzieckim wywiadem zagranicznym, Pierwszym Zarządem Głównym KGB (po 1991 ze Służbą Wywiadu Zagranicznego Federacji Rosyjskiej) od 1985 do lutego 2001 roku. Aresztowany 18 lutego 2001 roku, po szybkim procesie sądowym został skazany na dożywotnie więzienie.
Jego historia została zekranizowana w dwóch filmach: w 2007 roku w filmie „Ściśle tajne” (inny tytuł „Zapaść”; oryg. "Breach"), w którym w rolę Hannsena wcielił się Chris Cooper oraz w 2002 roku w filmie „As wywiadu – historia Roberta Hanssena” (oryg. "Master Spy: The Robert Hanssen Story") gdzie rolę Hannsena powierzono Williamowi Hurtowi.
Rodzina i wykształcenie.
Urodzony w Norwood Park w okolicy Chicago w 1944 roku, syn Vivian i Howarda, wysokiego rangą i wpływowego policjanta. Ojciec Roberta, Howard Hanssen, znęcał się psychicznie i fizycznie nad Robertem, rzekomo dla wyrobienia wytrzymałości dziecka. Howard Hanssen miał bardzo niskie mniemanie o synu. Gdy Robert skończył 16 lat i postanowił zrobić prawo jazdy, jego ojciec przekupił pracownika, który zajmował się jego sprawą, aby syn nie zaliczył egzaminu.
Robert studiował w Knox College w Galesburgu, gdzie na polecenie swego ojca miał zostać dentystą. Podczas studiów poznał swą przyszłą żonę Bonnie Wauck.
Małżeństwo i praca w policji.
Po ukończeniu szkoły Robert rozpoczął naukę w 1966 na uniwersytecie dentystycznym (Northwestern University), gdzie przebywał do 1968 roku. W sierpniu 1968 poślubił Bonnie Wauck i po dwóch miesiącach zrezygnował z dalszej kariery dentystycznej. Następnie przez pewien czas pracował w branży biznesowej.
W 1971 roku postanowił wstąpić do policji, ukończył akademię policyjną i rozpoczął służbę w departamencie chicagowskiej policji. Dzięki wpływom jego ojca prosto z akademii został przydzielony do specjalnego policyjnego oddziału spraw wewnętrznych "C5", zajmującego się korupcją polityczną i policyjną, składającego się z tzw. "best of the best".
Początki w FBI.
Po kilku latach pracy w specjalnym oddziale chicagowskiej policji, w styczniu 1976 roku, Robert złożył podanie o przyjęcie do FBI i rozpoczął trwający 16 tygodni trening w akademii w Quantico, przygotowujący go do pracy w Federalnym Biurze Śledczym. Po ukończeniu akademii został przydzielony do ekspozytury FBI w Indianapolis, gdzie bardzo szybko piął się po szczeblach FBI jako agent śledczy.
Kontakt z radzieckim wywiadem wojskowym GRU.
W 1978 roku został przeniesiony do ekspozytury FBI w Nowym Jorku. Wówczas Nowy Jork, obok San Francisco i Waszyngtonu, był uważany za "skupisko szpiegów". Na Manhattanie w odległości dwóch ulic od siebie mieściła się główna siedziba Organizacji Narodów Zjednoczonych (uważana przez wywiad za główny ośrodek rekrutacji agentów wśród dyplomatów), radziecka misja przy ONZ oraz centrala nowojorskiej ekspozytury FBI. Według Olega Kaługina, byłego agenta I Zarządu Głównego KGB, Rosjanie posiadali ok. 220 aktywnych agentów w całych Stanach Zjednoczonych, spośród których bardzo wielu pracowało w Nowym Jorku, m.in. w radzieckiej misji przy ONZ jako dyplomaci.
Z przeniesieniem do innego stanu wiązały się wydatki, które obciążyły kieszeń Hanssena: musiał sprowadzić żonę, kupić jednorodzinny dom w Scarsdale na przedmieściach Nowego Jorku, co wówczas było dużym wydatkiem. Zadłużony Hanssen postanowił w 1979 roku sprzedać Rosjanom informacje, do których w związku z zajmowanym stanowiskiem funkcjonariusza kontrwywiadu FBI miał nieograniczony dostęp. Wiedząc, że radziecka misja przy ONZ jest obserwowana, nie zważając na środki ostrożności, poszedł do siedziby radzieckiej firmy handlowej Amtorg (firma także była pod obserwacją FBI, lecz Hanssena nie rozpoznano kiedy wchodził i wychodził), mieszczącej się przy numerze 760 na 3. ulicy, która była uważana przez środowisko służb specjalnych operujące w Nowym Jorku za targowisko sekretów. Po wejściu do budynku przekazał kopertę, którą wcześniej przygotował i zażądał 30 tysięcy dolarów w zamian. Pieniądze kazał dostarczyć do skrzynki pocztowej, którą wcześniej założył na fałszywe nazwisko.
Spotykając się z zaskoczonymi przedstawicielami radzieckiego wywiadu wojskowego, bez wcześniejszego uprzedzenia, Hanssen nie dał im czasu na poznanie jego prawdziwej tożsamości, wylegitymowania go, zrobienia zdjęcia. Planował prawdopodobnie jedynie jeden kontakt z Rosjanami i nie chciał zostawić po sobie żadnego śladu. Podczas tego spotkania przekazał informacje dotyczące generała Dimitrija Polakowa, oficera wywiadu wojskowego GRU, który od 1961 roku współpracował z wywiadem amerykańskim pod ps. „TOPHAT”. Polakow wówczas przebywał w Indiach jako attaché wojskowy; kontrwywiad radziecki nie miał wystarczających dowodów, aby go aresztować lub nie dał wiary informacjom Hanssena. Mimo to, dla pewności, Polakow został odwołany z powrotem do Związku Radzieckiego. Aresztowany został dopiero w 1985 roku, kiedy wskazał go funkcjonariusz kontrwywiadu CIA Aldrich Ames i ponownie Hanssen.
Po powrocie do domu Hanssen został przyłapany przez swą żonę, która myślała, że mąż ukrywa list miłosny. Tłumaczył jej, że sprzedał bezwartościowe dokumenty radzieckiemu wywiadowi wojskowemu i w ten sposób wyprowadził go w pole. Bonnie zażądała, aby natychmiast poszedł do miejscowego kościoła i spotkał się z proboszczem, księdzem Robertem P. Bucciarellim. Ks. Bucciarelli po wysłuchaniu go nakazał mu zerwanie kontaktu z Rosjanami i oddanie otrzymanych pieniędzy na cele charytatywne. Nie wiadomo, czy Hanssen tak postąpił.
Drugi kontakt z KGB.
W 1983 roku Robert Hanssen wraz z rodziną przeniósł się do Waszyngtonu, gdzie został przydzielony do działu analityki spraw radzieckich w centrali FBI. Po dwóch latach był zastępcą dyrektora działu analityki w dziale kontrwywiadu. David Major, były przełożony Hanssena, powiedział, że nie było w FBI takiej osoby, która wiedziała więcej niż Hanssen o działaniach FBI przeciwko KGB i GRU. Znał on wszystkich agentów informatorów prowadzonych wówczas przez Biuro.
Hanssen ponownie się zadłużył, kupując luksusowy dom za sumę wielokrotnie przekraczającą jego możliwości. Postanowił ponownie nawiązać kontakt z wywiadem radzieckim.
Będąc doświadczonym pracownikiem FBI, wiedział, do kogo ma się zgłosić, aby natychmiast zostać wysłuchanym. Napisał list do wysokiego oficera KGB w waszyngtońskiej ambasadzie radzieckiej, Wiktora Iwanowicza Czerkaszyna. Kopertę dla bezpieczeństwa wysłał z sąsiedniego miasta do niskiej rangi Rosjanina pracującego w ambasadzie radzieckiej.
Przekazane informacje.
Robert Hanssen przekazywał wywiadowi radzieckiemu informacje, wśród których znajdowały się m.in. dane o oficerach KGB i GRU współpracujących z FBI i CIA. W wyniku jego donosu trzech z nich zostało odwołanych do Moskwy pod fałszywym pretekstem, następnie dwóch rozstrzelano, a trzeci dostał 15 lat łagru. Byli nimi po raz drugi generał Dimitrij Polakow, major Sergiej Motorin oraz Walery Martynow (w tym samym czasie wskazał ich także Aldrich Ames, funkcjonariusz CIA, który rozpoczął współpracę z KGB parę miesięcy przed Hanssenem). Razem wskazał 9 osób współpracujących z wywiadem amerykańskim. Prawdopodobnie wiedząc, że ci oficerowie KGB współpracujący z CIA lub FBI stanowią dla niego największe zagrożenie, wskazał ich w pierwszej kolejności.
W następnej kolejności dostarczył KGB ściśle tajny program wywiadowczy "COINS-II", w którym był przedstawiony budżet wywiadowczy i przewidziane operacje wywiadowcze przeciwko ZSRR i innym krajom Układu Warszawskiego na nadchodzący rok, informacje o podsłuchach stosowanych przez Agencję Bezpieczeństwa Narodowego wobec dyplomatów radzieckich w Waszyngtonie. Zawiadomił KGB, że pracownicy NSA złamali kody w radzieckich satelitach komunikacyjnych, powiadomił także o specjalnym tunelu budowanym wspólnie przez FBI i NSA pod ambasadą radziecką w Waszyngtonie, który miał być wykorzystany do podsłuchu i podglądu. Do czasu wskazania go przez Hanssena kosztował on amerykańskich podatników 500 milionów dolarów. Przekazał także informacje dotyczące planu ewakuacji prezydenta i parlamentu USA w razie wybuchu wojny nuklearnej.
Wszystkie informacje dotyczące Związku Radzieckiego w centrali FBI w Waszyngtonie przechodziły przez jego biuro, gdzie decydował, które materiały trafią do waszyngtońskiej rezydentury KGB.
Sposoby kontaktu.
Hanssen kontaktował się z przedstawicielami radzieckiego wywiadu za pomocą tzw. martwych skrzynek kontaktowych. Główna skrzynka kontaktowa, którą wykorzystywał, znajdowała się w parku ("Foxstone Park"), 5 minut od jego domu, mieszczącego się pod numerem 9414 Talisman Dr. w Vienna. Zakupił go po powrocie z Nowego Jorku do Waszyngtonu.
Materiały kompromitujące.
Podczas nawiązania kontaktu z KGB Hanssen zaznaczył, że chce utrzymać swoją tożsamość w tajemnicy i nigdy nie zamierza spotykać się osobiście. Listy do KGB podpisywał pseudonimem „Ramon Garcia”. Bardzo rzadko KGB zezwalało na takie metody. Jego oficer prowadzący, Czerkaszyn (prowadził w tym samym czasie również Aldricha Amesa), z racji zajmowanego stanowiska w hierarchii KGB i wartości Hanssena od razu zgodził się na tę propozycję, bez wcześniejszego porozumienia się z dowództwem w Jesiejeniewie.
Po pewnym czasie od rozpoczęcia współpracy Hanssena z KGB do waszyngtońskiej rezydentury KGB przyszło polecenie z centrali I Zarządu Głównego KGB, aby ustalić tożsamość „Ramona Garcii” i zacząć kompletować materiały kompromitujące go. To polecenie prawdopodobnie wydał naczelnik I Zarządu Głównego KGB, gen. armii Władimir Kriuczkow, późniejszy przewodniczący KGB.
Raport szwagra i aresztowanie A. Amesa.
W 1990 roku szwagier Hanssena, Mark Wauck, także agent FBI, odkrył w domu Hanssenów bardzo duże sumy pieniędzy, zauważył także nowe, drogie wyposażenie meblowe domu. Pod koniec 1990 roku napisał raport do szefa kontrwywiadu ekspozytury FBI w Chicago o swoich podejrzeniach wobec Roberta Hanssena. Z niewyjaśnionych powodów FBI zignorowało go.
24 lutego 1994 roku Federalne Biuro Śledcze, które od kilku miesięcy prowadziło śledztwo pod kryptonimem "Anlace", aresztowało funkcjonariusza Centralnej Agencji Wywiadowczej Aldricha Amesa, który, jak się okazało, od 1985 roku współpracował z KGB, a następnie ze Służbą Wywiadu Zagranicznego Federacji Rosyjskiej.
Śledztwo FBI.
FBI od dłuższego czasu podejrzewało, że w ich strukturach lub CIA jest człowiek współpracujący z wywiadem radzieckim. Zakładano, że po aresztowaniu Amesa problem przecieku informacji do Rosjan zniknie; mimo to z terenu i z placówek wywiadu amerykańskiego donoszono, że ściśle tajne informacje nadal przeciekają do Moskwy. Ostatecznym dowodem była sprawa amerykańskiego dyplomaty w Wiedniu, Felixa Blocha, który podejrzany o współpracę z wywiadem radzieckim, został poddany ścisłej inwigilacji. Bloch ostrzeżony przez KGB (które powiadomił Hanssen), że jest pod obserwacją agentów kontrwywiadu FBI, zawiesił swoją działalność szpiegowską.
Federalne Biuro Śledcze, pewne, że oprócz Amesa jest jeszcze ktoś, rozpoczęło dochodzenie, lecz całą uwagę śledztwa skierowano w stronę pracowników Centralnej Agencji Wywiadowczej. Wkrótce znaleziono podejrzanego. Był nim funkcjonariusz kontrwywiadu CIA Brian Kelley, były oficer US Air Force. Po kilku nieudanych akcjach prowokacyjnych 18 sierpnia 1999 roku agenci kontrwywiadu FBI pracujący przy centrali CIA otwarcie oskarżyli Kelleya o szpiegostwo na rzecz Moskwy i skompromitowanie sprawy Felixa Blocha. Po odrzuceniu zarzutów przez Kelleya zabrano mu przepustkę, która dawała mu prawo wstępu do centrali w Langley i pod strażą wyprowadzono z budynku, zwolniono z pracy i poddano ścisłej inwigilacji do czasu zakończenia śledztwa lub aresztowania.
Aresztowanie.
Pod koniec lat 90. Federalne Biuro Śledcze otrzymało zawiadomienie, że pewien wysoki oficer byłego KGB ma do sprzedania informacje na temat dawnej sprawy Felixa Blocha, m.in. tożsamość i dowody przeciwko osobie, która wówczas doniosła KGB, że jest on pod obserwacją. FBI za pozwoleniem dyrektora, którym był wówczas Louis Freeh, wypłaciło Rosjaninowi 6 milionów dolarów. W materiałach kompromitujących były m.in. kaseta z nagraniem telefonu, który Hanssen wykonał do ambasady Związku Radzieckiego w 1985 r., oferując swoje usługi, zdjęcia z ukrytego aparatu przedstawiające Hanssena podczas odbioru pieniędzy zostawionych przez oficera prowadzącego w tzw. martwej skrzynce kontaktowej oraz kawałek plastikowej torebki, w której Hanssen dostarczył tajne materiały dla KGB, z odciskami jego palców. Były to materiały, które KGB kompletowało na polecenie ówczesnego naczelnika Pierwszego Zarządu Głównego KGB gen. armii Władimira Kriuczkowa, zapewne w celu przedstawienia ich Hanssenowi, gdyby w przyszłości odmówił posłuszeństwa.
Po włączeniu taśmy magnetofonowej w piwnicach centrali FBI w Waszyngtonie agenci FBI byli zaskoczeni, że nie usłyszeli głosu Briana Kelleya, lecz jednego z nich, Roberta Hanssena.
W niedzielę 18 lutego 2001 roku Robert Hanssen wyszedł z kościoła, gdzie był na niedzielnej mszy, w której uczestniczył także dyrektor FBI Louis Freeh i skierował się w stronę Foxtone Park w celu wypełnienia skrzynki kontaktowej. Zostawił czarną torbę foliową pod drewnianym czerwonym mostkiem i skierował się do wyjścia. Wówczas z wszystkich stron został otoczony przez uzbrojonych funkcjonariuszy kontrwywiadu Federalnego Biura Śledczego.
Wyrok.
6 sierpnia 2002 roku zapadł wyrok. Robert Hanssen został uznany winnym szpiegostwa na rzecz Związku Radzieckiego i Federacji Rosyjskiej. W zamian za wyjaśnienie, co zdradził, oskarżyciel nie zażądał kary śmierci. Hanssen został skazany na dożywotnie więzienie.
Przez następne dwa lata Robert Hanssen opowiadał funkcjonariuszom FBI co przekazał KGB i SWR. Obecnie znajduje się w ściśle strzeżonym federalnym więzieniu we Florence w stanie Kolorado, gdzie spędza 23 godziny na dobę w izolatce.
Brian Kelley po aresztowaniu Hanssena został oczyszczony z zarzutów i po otrzymaniu listu z przeprosinami od George'a Teneta, ówczesnego Dyrektora Centrali Wywiadu (tym samym szefa CIA), powrócił do pracy w Agencji.

</doc>
<doc id="174711" url="https://pl.wikipedia.org/wiki?curid=174711" title="Stefan Nemania">
Stefan Nemania

Stefan Nemania (Nemanja) (serb. "Стефан Немања" ["Stefan Nemaňa"]), Symeon Serbski (cs. "Prepodobnyj Simeon car Serbskij, Mirotocziwyj"), (ur. ok. 1113 lub około 1133, zm. 13 lutego 1199 lub 1200) – wielki żupan Raszki (1170–1196), po uniezależnieniu od Bizancjum około 1190 roku nazywanej coraz powszechniej Serbią, święty Kościoła prawosławnego.
Życiorys.
Osadzony około 1168 roku przez cesarza Manuela I Komnena, jako zarządca dzielnicy położonej we wschodniej Raszce, do roku 1171 pokonał najstarszego brata i wspierających go młodszych braci i sam objął tron wielkożupański. Podjęta wówczas próba uniezależnienia się od Bizancjum zakończyła się w 1172 roku klęską i niewolą w Konstantynopolu. Przywrócony na tron wielkożupański uznał się wasalem Bizancjum. Po śmierci Manuela Komnena w 1183 ponownie podjął kroki przeciw Bizancjum, które w 1190 doprowadziły do uznania niezależności Serbii. W okresie swego panowania rozszerzył terytorium swego państwa w kierunku wybrzeża dalmatyńskiego. Prowadził szeroko zakrojoną działalność budowniczą. W 1196 roku zrzekł się władzy na rzecz syna i wstąpił do klasztoru. Zmarł w klasztorze hilandarskim na górze Atos. W Serbii jest czczony jako święty pod imieniem Symeona.
Związki rodzinne.
Syn Zawidy, księcia należącego do raszkańskiej dynastii wielkożupańskiej. Urodził się w 1113 roku w Ribnicy, w Zecie, podczas pobytu ojca na wygnaniu. Z dzielnicą tą łączyły Nemanię zawsze bardzo silne związki. W dolinie Toplicy wzniósł w późniejszym czasie 2 monastery: Bogurodzicy i św. Mikołaja. Żonaty z Anną miał z nią 3 synów i przynajmniej 3 córki:
Zdobycie tronu wielkożupańskiego.
Około 1168 roku cesarz bizantyński Manuel I Komnen zrzucił z tronu wielkożupańskiego sprawiającego kłopoty Bizancjum Desę i osadził na nim Tihomira najstarszego syna Zawidy, przydzielając również dzielnice jego młodszym braciom: Stefanowi Nemanii – wschodnie krańce Raszki I Toplicę, Ibar, Rasinę i Rekę. Nieco później cesarz dodał mu jeszcze Duboczicę leżącą koło Leskowca. Stracimir otrzymał ziemie w zachodniej Raszce, a Mirosław Polimje. Około 1170 roku Nemania zbuntował się przeciw Tihomirowi I pokonał go przy pomocy braci koło Pantina na Kosowym Polu. Tihomir zginął w czasie ucieczki z pola bitwy. Prawdopodobnie utonął w pobliskiej Sitnicy.
Po zwycięstwie nad starszym bratem Nemania objął tron w Raszce. Dwaj młodsi bracia otrzymali nowe rozleglejsze dzielnice. Stacimir ziemie nad Zachodnią Morawą z ośrodkiem w Gradcu (obecnie: Czaczak), gdzie ufundował monaster św. Bogurodzicy. Mirosław otrzymał Zahumle i tytułował się kneziem Humu. Zachował też posiadłości w Polimju, gdzie ufundował monaster w Bijelom Polu nad Limem. Po zdobyciu tronu raszkańskiego Nemania wystąpił w przymierzu z Węgrami, Wenecjanami i Niemcami przeciw Bizancjum. Tron węgierski objął jednak w tym czasie Bela III sprzymierzeniec cesarza bizantyńskiego Manuela Komnena. Osamotniony Nemania nie zdołał obronić swego państwa przed najazdem bizantyńskim i w 1172 roku znalazł się jako więzień cesarski w Konstantynopolu. Powrócił na tron w Raszce jako wasal bizantyński, którym pozostał do 1183 roku.
Ekspansja.
Klęski poniesione przez Bizancjum skłoniły go do zaatakowania w 1183 roku w przymierzu z Belą III węgierskim ziem Cesarstwa. W wyniku kampanii wojennej przyłączył do swego państwa ziemie położone wokół Niszu i Sredca. W tym samym roku podbił też resztki królestwa Zety – pas nadmorski pomiędzy Kotorem a Skadarem pozostający pod władzą bizantyńską, chociaż mający również swego zeckiego knezia. W Skadarze osadził, jako tytularnego „króla” Zety swego najstarszego syna Vukana. Podbił również nadmorskie miasta Górnej Dalmacji: Danj, Sarda, Drivast, Svač, Ulcinj, Bar i Kotor.
Wojna z Dubrownikiem.
Jednocześnie z pochodem Nemanii jego bracia Stracimir i Mirosław humski w 1184 rozpoczęli napadać na posiadłości republiki Dubrownika. Najpierw próbował Stracimir razem z flotą zająć wyspę Korčulę, ale w bitwie morskiej poniósł klęskę w wyniku czego jego flota została spalona, a on sam ledwo uszedł z życiem. W tym samym roku Mirosław na czele 13 statków napadł Dubrownik, jednak 18 sierpnia został pobity niedaleko od Poljica przy wyspie Koločep. W następnym roku – 1185, Miroslav obległ miasto, jednakże już po 7 dniach nękania mieszkańców przez machiny oblężnicze wycofał się. Dubrownik obronił się dzięki pomocy włoskich Normanów.
27 września 1186 roku Stefan Nemania wspólnie z braćmi Stracimirem i Mirosławem zawarł z miastem traktat pokojowy przyznający Dubrownikowi prawo prowadzenia swobodnego handlu „według starego zwyczaju”, w całej Serbii, a zwłaszcza na targu Drijewa położonym u ujścia Neretwy do Adriatyku, który dawał również możliwość handlu z Bośnią. Pod koniec życia podobne przywileje Nemania nadał również kupcom ze Splitu. Przyniosło to w następnych dziesięcioleciach rozkwit kolonii kupców, a następnie również rzemieślników z Dubrownika, innych miast dalmatyńskich,a nawet włoskich przy serbskich osadach targowych.
Uniezależnienie Serbii od Bizancjum.
Przed 1188 rokiem Nemania wysłał poselstwo do cesarza rzymskiego Fryderyka Barbarossy przebywającego w Norymberdze, zapraszając go na swój dwór, w czasie projektowanej przez cesarza wyprawy krzyżowej. W następnym roku podjął cesarza w Niszu. W trakcie pertraktacji, w których wziął również udział car bułgarski Asen I, władcy słowiańscy uznali się lennikami cesarskimi. W następnym roku, wykorzystując przemarsz krzyżowców przez Bałkany, i związane z tym konflikty pomiędzy krzyżowcami a Bizancjum, Nemania opanował północną i wschodnią Macedonię ze Skopjem, Pernikiem i Welbużdem (obec. Kiustendił). W 1189 roku podbił królestwo Zety i osadził na jego tronie swego syna Wukana. Po odejściu krzyżowców poniósł jednak klęskę nad Morawą. Bizantyńczycy odzyskali utracone terytoria, uznali jednak w zawartym układzie pokojowym niezależność ziem Stefana Nemanii obejmujących Raszkę, Zetę, albańskie porty Pivot i Hvosno (obec. Metonia) i Kosowe Pole. Układ przypieczętowano małżeństwem drugiego syna Nemanii Stefana z bratanicą cesarza Eudoksją oraz nadaniem synowi Nemanii tytułu sebastokratora, podkreślającego zależność Serbii od Bizancjum.
W 1190 lub 1191 roku, wykorzystując śmierć brata Stracimira, Nemania strącił z tronu humskiego, brata Mirosława I osadził na nim swego młodszego syna Rastka. W ten sposób pod koniec życia zjednoczył ziemie serbskie pod jednym berłem.
Stefan Nemania popierał na swoich ziemiach rozwój kościoła prawosławnego. Wspierał rozwój budownictwa kościelnego. Główną jego fundacją był budowany w latach 1183–1196, monaster w Studenicy (tak zwana: "zadužbina"), w którym miał być pochowany. Nemania zwalczał w swym państwie popieranych przez świeckich możnowładców bogomiłów zwanych w Serbii babunami.
Ostatnie lata.
Wiosną 1196 roku Stefan Nemania przekazał tron swemu średniemu synowi Stefanowi. Złożył w Studenicy śluby zakonne, przyjmując imię Symeon, a po upływie roku udał się na górę Athos, gdzie przebywał już jego najmłodszy syn Rastko. W czasie swego pobytu w klasztorze Stefan-Symeon posłał syna do Konstantynopola w celu uzyskania zgody cesarza Aleksego III Angelosa na założenie na górze Athos monasteru serbskiego, na ruinach monasteru Chilandar. W wydanym przez siebie dokumencie fundacyjnym (tzw. "Przywilej Chilendarski") Nemania nadawał Chilandarowi liczne ziemie, ludzi i dochody w Serbii. Zmarł 13 lutego 1200 roku. W czerwcu 1200 roku cesarz Aleksy III wystawił chrysobullę zatwierdzającą założenie monasteru serbskiego na górze Athos.Stefan Nemania jest czczony w Kościele prawosławnym pod imieniem Symeona.
Kult.
Dzień obchodów.
Cerkiew prawosławna wspomina świętego mnicha 13/26 lutego, tj. 26 lutego według kalendarza gregoriańskiego.
Ikonografia.
W ikonografii święty mnich przedstawiany jest jako stary mężczyzna w szatach i kapturze mnicha wielkiej schimy. Ma zakończoną w szpic, długą, siwą brodę. Na ikonach najczęściej prawą dłoń ma uniesioną w błogosławieństwie, w lewej trzyma krzyż lub zwój, na którym zwykle znajdują się słowa: „Dzieci moje umiłowane, razem ze mną wychwalajcie Pana”.

</doc>
<doc id="174712" url="https://pl.wikipedia.org/wiki?curid=174712" title="Lough Swilly">
Lough Swilly

Lough Swilly (irl. Loch Súilí) – zatoka podobna do fiordu, leżąca w Irlandii pomiędzy wschodnią częścią półwyspu Inishowen w hrabstwie Donegal i resztą północnego Donegalu.
Na północnych krańcach półwyspu znajdują się przylądki Inishowen Head i Dunaff Head. Miasta położone nad lough (irlandzkie pojęcie oznaczające m.in. zatokę) to Buncrana i Rathmullan. Na południowym krańcu Lough Swilly leży Letterkenny.
Zatoka była używana jako port przez Royal Navy podczas I wojny światowej. Brytyjczycy zbudowali też sporo fortów aby chronić zatokę, których ruiny można zobaczyć na przylądku Lenan Head, Dunree i Buncranie.

</doc>
<doc id="174713" url="https://pl.wikipedia.org/wiki?curid=174713" title="Jan Puzyna">
Jan Puzyna

Jan Duklan Maurycy Paweł Puzyna herbu Oginiec (ur. 13 września 1842 w Gwoźdźcu, zm. 8 września 1911 w Krakowie) – polski duchowny rzymskokatolicki, biskup pomocniczy lwowski w latach 1886–1895, biskup diecezjalny krakowski w latach 1895–1911, kardynał prezbiter od 1901. Wnuk generała Józefa Dwernickiego.
Życiorys.
Pochodził z galicyjskiej zamożniejszej linii Puzynów, która nie zabiegała o potwierdzenie tytułu książęcego w Austrii, stąd tytułował się, podobnie jak jego krewni, tytułem "kniaź na Kozielsku". Syn kniazia Romana i Hortensji z Dwernickich, córki generała Józefa Dwernickiego. W 1864 roku zdał egzamin dojrzałości w Stanisławowie. Studiował prawo na Uniwersytecie Lwowskim i w Pradze, gdzie w 1868 uzyskał doktorat. Pracował w sądownictwie galicyjskim.
W 1876 wstąpił do seminarium duchownego w Przemyślu. Po otrzymaniu święceń kapłańskich został skierowany do parafii Ducha Świętego w Przeworsku w charakterze wikariusza, gdzie przebywał w latach 1879–1880. Następnie powrócił do Przemyśla, gdzie w 1880 został mianowany kanonikiem.
26 lutego 1886 został prekonizowany biskupem pomocniczym archidiecezji lwowskiej.
W 1894 został prekonizowany biskupem diecezjalnym diecezji krakowskiej, który to urząd piastował od 1895. Ingres do katedry krakowskiej odbył 17 lutego 1895. 28 września 1901 założył nowe seminarium diecezjalne w Krakowie, a następnie zatroszczył się także o wzniesienie budynku przy ul. Podzamcze. Dokończył odnowę konserwatorską katedry wawelskiej (nie zrealizował projektu Akropolis wawelskiego Stanisława Wyspiańskiego), przerwał prace nad dekoracją skarbca katedralnego prowadzone przez Józefa Mehoffera. W 1908 koronował obraz Matki Bożej Bolesnej znajdujący się u oo. Franciszkanów. Odzyskał dla biskupstwa i odnowił kościół Benedyktynów w Tyńcu.
W 1901 odmówił zgody na katolicki pogrzeb pisarza Michała Bałuckiego, który w depresji popełnił samobójstwo. W tym samym roku, wizytując III Gimnazjum im. Króla Jana Sobieskiego w Krakowie, uznał przywitanie katechety gimnazjum, księdza Stanisława Puszeta, za niewystarczająco pokorne, i wykrzyknął: „Na kolana!”. Wydarzenie to odbiło się głośno w ówczesnej prasie, a także w literaturze pięknej (w "Wyzwoleniu" Wyspiańskiego). Wdał się w spór na temat obsady katedr Wydziału Teologicznego na Uniwersytecie Jagiellońskim. Mieszkańców Krakowa zbulwersował w 1909 odmową pochowania Juliusza Słowackiego w katedrze na Wawelu oraz odmową odprawienia mszy św. na Błoniach 15 lipca 1910 w 500. rocznicę bitwy grunwaldzkiej. Tłumaczył, że jest przeciwnikiem „patriotyzmu ulicznego”. 
15 kwietnia 1901 został mianowany kardynałem prezbiterem z kościołem tytularnym "San Vitale". Po śmierci papieża Leona XIII podczas konklawe w 1903 zgłosił w imieniu cesarza Franciszka Józefa I (któremu zawdzięczał wybór na kardynała) protest zwany ekskluzywą wobec próby wyboru na papieża kardynała Mariana Rampolli del Tindaro. Zgłoszenie protestu miało wynikać z nieprzychylnego stosunku cesarza Austro-Węgier Franciszka Józefa do Rampollego, który opowiadał się przeciwko katolickiemu pochówkowi syna cesarza – Rudolfa, zmarłego śmiercią samobójczą. Niedoszły papież wspierał także nastawione wrogo do Franciszka Józefa środowiska w Austro-Węgrzech. Protest zgłoszony przez kardynała Puzynę był ostatnią ekskluzywą w historii Kościoła. Rok później Pius X w konstytucji "Commissum Nobis" zniósł prawo ekskluzywy.
W 1902 był głównym konsekratorem arcybiskupa ormiańskokatolickiego Józefa Teodorowicza.
Został pochowany w katedrze wawelskiej w kaplicy pw. Niepokalanego Poczęcia NMP.

</doc>
<doc id="174718" url="https://pl.wikipedia.org/wiki?curid=174718" title="Jan XVII">
Jan XVII

Jan XVII (łac. "Ioannes XVII", ur. w Rzymie, zm. 6 listopada 1003 tamże) – papież w okresie od 16 maja do 6 listopada 1003.
Życiorys.
Urodził się jako "Giovanni Sicco" w Rzymie, syn Jana. Przed wstąpieniem w stan duchowny był żonaty i miał trzech synów, którzy też zostali biskupami. Na Stolicę Piotrową wstąpił dzięki poparciu Jana Krescencjusza, z którym prawdopodobnie był spokrewniony i którego ród miał wielkie wpływy w owym czasie w Rzymie.
Przyjął imię Jan XVII, choć zachowując kolejność powinien przyjąć numer XVI, gdyż poprzedni biskup Rzymu o tym imieniu był antypapieżem i jego imię nie powinno być liczone. Przez tę decyzję zaczęło się mylne liczenie papieży o tym imieniu. Pomyłka ta nigdy nie została poprawiona i jej konsekwencją jest, że nigdy nie było papieża Jana XX (po Janie XIX następny papież Jan miał numer XXI).
Z jego polecenia przybył do Polski misjonarz Benedykt wraz z współbraćmi będący wcześniej uczniem Brunona z Kwerfurtu, w celu ewangelizacji Słowian.
Zmarł 6 listopada 1003 r. w Rzymie i został pochowany w bazylice św. Piotra.

</doc>
<doc id="174719" url="https://pl.wikipedia.org/wiki?curid=174719" title="Port lotniczy Bydgoszcz-Szwederowo">
Port lotniczy Bydgoszcz-Szwederowo

Międzynarodowy Port Lotniczy im. Ignacego Jana Paderewskiego Bydgoszcz (kod IATA: BZG, kod ICAO: EPBY) (po angielsku: "Bydgoszcz I.J. Paderewski Airport") – międzynarodowy port lotniczy zlokalizowany około 3 km od centrum Bydgoszczy, znany jako "Port lotniczy Bydgoszcz".
Bydgoski port lotniczy jest 10. pod względem wielkości ruchu portem lotniczym w Polsce. Obecnie posiada 8 połączeń lotniczych: 6 stałych połączeń międzynarodowych oraz 2 połączenia krajowe (zima 2022). W 2008 roku MPL Bydgoszcz zanotował najwyższy wzrost ilości odprawionych pasażerów ze wszystkich lotnisk w Polsce wynoszący 54,07% w stosunku do roku 2007.
Właścicielami portu lotniczego są: samorząd województwa kujawsko-pomorskiego (ok. 67% udziałów), miasto Bydgoszcz (23%), Państwowe Porty Lotnicze (7%) oraz 12 innych akcjonariuszy.
Położenie.
Port lotniczy w Bydgoszczy im. I.J. Paderewskiego znajduje się w południowo-zachodniej części Bydgoszczy, w odległości 3 km od centrum miasta, częściowo w obrębie gminy Białe Błota. Od południa, wschodu i zachodu otoczone jest Puszczą Bydgoską, a od północy graniczy z bydgoskimi osiedlami: Szwederowo i Górzyskowo. Powierzchnia portu lotniczego wynosi 146 ha, a długość pasa startowego 2,5 km.
Terminal.
Terminal w Bydgoszczy ma powierzchnię ok. 7 tys. metrów kwadratowych, przepustowość 500 tys. osób rocznie. Posiada też 7 stanowisk odprawy. 3 gate’y – dwa międzynarodowe ze stanowiskami kontroli paszportowej oraz jeden do obsługi ruchu Schengen.
Historia.
Początki w okresie I wojny światowej.
Pomysł założenia lotniska w Bydgoszczy powstał w niemieckim dowództwie wojskowym w czasach, gdy dopiero próbowano wykorzystywać samoloty do celów wojskowych. Pierwsza korespondencja władz wojskowych z magistratem Bydgoszczy na temat wykupu terenów pod lotnisko datuje się na 1911 rok. W 1913 wybrano pole ćwiczeń Grenadierów Konnych (późniejsze polskie pole ułańskie – od lat 60. XX w. osiedle Błonie), położony na północ od szosy szubińskiej. Próby założenia na tym terenie lotniska oraz budowę hangaru przerwał wybuch I wojny światowej. Do planów władze niemieckie powróciły w 1916. Tym razem pod lotnisko wybrano teren po południowej stronie ul. Szubińskiej (tzw. "Müllershof" – polskie Biedaszkowo).
Magistrat wykupił na Biedaszkowie około 112 hektarów gruntu, gdzie w latach 1916–1917 urządzono pole wzlotów, zbudowano 10 stalowych, oszklonych hangarów, bocznicę kolejową połączoną z linią Bydgoszcz-Inowrocław, hamownię, koszary, warsztaty, magazyny, mieszkania dla oficerów, biura sztabu i inne pomieszczenia. Pole wzlotów dla samolotów było trawiaste i miało powierzchnię ok. 88 ha.
W roku 1917 na lotnisku stacjonował niemiecki Lotniczy Oddział Zapasowy nr 13 (niem. "Flieger Ersatz Abteilung nr 13"), który liczył 14-16 samolotów, 10 oficerów i 100 osób obsługi naziemnej. Na miejscu znajdowała się szkoła obserwatorów lotniczych. Po wybuchu powstania wielkopolskiego (grudzień 1918) dwóch pilotów Polaków (Antoni Bartkowiak i Alojzy Błażyński), którzy służyli w jednostce, dokonało ucieczki do wielkopolskich oddziałów powstańczych.
Okres międzywojenny.
W styczniu 1920 roku, po ratyfikacji traktatu wersalskiego, Bydgoszcz wróciła do Polski. Władze polskie przejęły lotnisko wraz z budynkami i infrastrukturą, natomiast sprzęt został wywieziony przez Niemców. Na lotnisko, które zaliczało się do najlepiej wyposażonych w kraju, przebazowano w 1920 jednostki z Poznania: 10 Eskadrę Wywiadowczą (12 samolotów typu "Breguet") oraz 15 Eskadrę Myśliwską (12 samolotów typu "Spad" i "Fokker"), które wysłano wkrótce na front wojny polsko-bolszewickiej. Eskadry bojowe trafiły do Bydgoszczy ponownie w 1921 (13 Eskadra Myśliwska) i w 1939 roku w przeddzień kampanii wrześniowej (46 i 49 Eskadra Towarzysząca).
Od 1921 lotnisko mieściło ośrodki szkolące kadry lotnicze – pilotów i mechaników. Pierwszą szkołą, jaką ulokowano na lotnisku bydgoskim była I Szkoła Lotników, przeniesiona w sierpniu 1920 z Dęblina. II Szkoła Lotników powstała w wyniku przeniesienia Krakowskiej Szkoły Pilotów. Pod koniec 1920 w wyniku połączenia powyższych jednostek powstała Bydgoska Szkoła Pilotów. Od 1927 funkcjonowało Centrum Wyszkolenia Podoficerów Lotnictwa, w ramach której szkolono w pilotażu podoficerów i szeregowych w Centralnej Szkole Podoficerów Pilotów Lotnictwa i podoficerów personelu technicznego w Centralnej Szkole Mechaników Lotniczych.
W latach 1930–1938 na bydgoskim lotnisku funkcjonowała Szkoła Podoficerów Lotnictwa dla Małoletnich szkoląca pilotów, mechaników lotniczych, strzelców pokładowych i radiotelegrafistów, a w latach 1933–1936 Szkoła Techniczna Podchorążych Lotnictwa. W 1934 funkcjonujące na lotnisku szkoły lotnicze skupiono w Centrum Wyszkolenia Technicznego Lotnictwa, w 1937 przekształcone w Centrum Wyszkolenia Lotnictwa Nr 2.
Wiosną 1939 do struktur Bazy Lotniczej „Bydgoszcz” przebazowano Detaszowany Dywizjon Lotniczy. W ramach Dywizjonu uruchomiono także jedyny w Polsce Wojskowy Ośrodek Spadochronowy w Bydgoszczy, w celu kształcenia żołnierzy pierwszych polskich jednostek powietrznodesantowych.
Łącznie w okresie międzywojennym wyszkolono na lotnisku bydgoskim ok. 1000 oficerów, podoficerów i szeregowych. Do bardziej znanych absolwentów szkół bydgoskich należeli:
Oprócz szkół wojskowych, w warsztatach na terenie lotniska w latach 1924–1930 szkolono uczniów pierwszej w kraju Cywilnej Szkoły Mechaników Lotniczych, której bursę w 1928 otwierał prezydent II RP Ignacy Mościcki. Od 1933 do 1963 funkcjonowała także pod Bydgoszczą Fordońska Szkoła Szybowcowa, która w okresie międzywojennym wykształciła ok. 10% pilotów szybowcowych w Polsce, a po wojnie kolejne 4211 absolwentów.
Również na w okres międzywojenny przypada początek regularnych połączeń lotniczych z Bydgoszczy do innych miast i krajów. Polskie Linie Lotnicze LOT korzystały z lotniska dzięki uprzejmości władz wojskowych, korzystając z wojskowych pomieszczeń dla potrzeb pasażerów i obsługi oraz miejsc postojowych dla samolotów. 1 czerwca 1929 o 10:00 odleciał z Bydgoszczy pierwszy rejsowy samolot do Poznania, który przyleciał wcześniej z Gdańska. Od tej pory do listopada 1929 oferowano codzienne połączenia z Poznaniem i Gdańskiem. W celu ich uruchomienia Ratusz wykupił za 160 tys. zł dwa udziały w LOT, stając się współwłaścicielem linii. Po zawieszeniu połączenia Poznań-Gdańsk władze Bydgoszczy zawarły z LOT-em porozumienie o uruchomieniu komunikacji z Warszawą. Samoloty latały co dzień, z wyjątkiem niedziel. Na bydgoskim lotnisku lądowały też samoloty, które dalej leciały do Gdańska. Również i te połączenia były deficytowe, dlatego ich częstotliwość zmieniała się w zależności od sezonu, np. zimą loty Warszawa-Bydgoszcz-Gdańsk realizowane były we wtorki, czwartki i soboty, a w przeciwną stronę w poniedziałki, środy i piątki.
Następnie Bydgoszcz stała się stacją przesiadkową na trasie Wilno-Gdańsk-Warszawa-Katowice. Z komunikacji lotniczej korzystały najczęściej osoby odbywające podróże służbowe, czyli przedstawiciele władz i wojskowi. Latano wówczas samolotami Junkers F 13 z 1919 z 4 miejscami dla pasażerów; w 1929 PLL „Lot” posiadał ich 13. Odprawa odbywała się w północno-wschodniej części pola wzlotów w murowanym wojskowym hangarze. Wcześniej pasażerowie – głównie urzędnicy i wojskowi – zbierali się w hotelu Pod Orłem, gdzie znajdowało się biuro LOT i kasa biletowa, czynna także w niedzielę. Bilet do Poznania kosztował 28 zł, do Gdańska 36 zł, a Warszawy 54 zł, przy średniej pensji wynoszącej w latach 30. XX wieku od 200 do 250 złotych. Wysokie ceny nie pokrywały jednak kosztów przelotu (od 1000 do 1500 złotych), do których LOT musiał dopłacać. Pasażerów spod hotelu dowoził na lotnisko autobus LOT-u, wjeżdżający przez bramę od strony ul. Inowrocławskiej. Planowanej na 1931 budowy cywilnego dworca lotniczego nie zrealizowano.
W 1930 utrzymywano tylko połączenie z Warszawą. Na tej linii 27 lipca 1931 roku, koło Kaszczorka pod Toruniem po awarii silnika przymusowo lądował i rozbił się pasażerski Junkers F 13 SP-MC „Cezar” (nr fabr. 627) lecący z Bydgoszczy do Warszawy; pilot i jedyny pasażer – oficer 3. Pułku Artylerii Polowej – zostali ranni. W październiku 1931 dla potrzeb połączenia z Gdańskiem uruchomiono oddział celny na bydgoskim lotnisku. Latem 1932 zawieszono nierentowne połączenie z Warszawą, a w maju 1933 z Gdańskiem. Ostatecznie połączenia pasażerskie LOT-u zawieszono 11 września 1933. Ogółem w okresie międzywojennym Port Lotniczy w Bydgoszczy obsłużył 3300 samolotów, 5495 pasażerów (z czego 1517 w 1929), 143156 kg bagażu i towaru oraz 6620 kg poczty i czasopism. Pod względem przewozów, w portach lotniczych Polski, lotnictwo bydgoskie uplasowało się za Wilnem (3,5 tys. samolotów, 14,5 tys. pasażerów) i przed Łodzią (859 samolotów i 2,0 tys. pasażerów). W tym czasie (od 1 czerwca 1929 roku do 11 września 1933 roku) Bydgoszcz utrzymywała bezpośrednio lub pośrednio połączenie lotnicze z miastami w Polsce (Warszawa, Katowice, Kraków, Lwów, Poznań, Gdańsk) i Rumunii (Bukareszt, Gałacz).
Okres II wojny światowej.
Podczas okupacji niemieckiej na bydgoskim lotnisku szkolono rekrutów Luftwaffe. W latach 1940–1941 stacjonował tu 52. Lotniczy Pułk Szkolny (niem. "Flieger-Ausbildungs-Regiment 52"), a w latach 1942–1945 Uzupełniający Dywizjon Rozpoznania Taktycznego (niem. "Ergänzungs-Nahaufklärungsgruppe"). W 1941 wybudowano betonowy pas startowy. Podczas okupacji działała w Bydgoszczy Konspiracyjna Szkoła dla Małoletnich Lotnictwa kierowana przez komendanta pilota Benedykta Dąbrowskiego. Młodzież tej szkoły zdobyła szturmem lotnisko tuż przed wkroczeniem Armii Radzieckiej do miasta. W lutym i marcu 1945 z lotniska bydgoskiego prowadziła działania bojowe nad Pomorzem 4 Pomorska Mieszana Dywizja Lotnicza oraz pułki lotnicze radzieckich 4. i 16. Armii Lotniczych.
Okres 1945–1989.
Po II wojnie światowej na lotnisku stacjonowało szereg jednostek polskiego Lotnictwa Wojskowego: 5 Pułk Lotnictwa Szturmowego (1945-1946) i 4 Pułk Lotnictwa Szturmowego (1945-1950). Po rozbudowie lotniska na początku lat 50. sformowano w Bydgoszczy 15. Dywizję Lotnictwa Bombowego (w składzie: 7 Pułk Lotnictwa Bombowo-Rozpoznawczego i 33 Pułk Lotnictwa Bombowego) oraz przebazowano 4 Pułk Lotnictwa Szturmowego (1953-1957) oraz 3 Pomorski Lotniczy Pułk Szkolno-Bojowy. Ten ostatni stacjonował tu do 1991 roku zmieniając kilkakrotnie nazwy i dysponując m.in. samolotami: Ił-2, Ił-10, MiG-15, MiG-17, Lim-6, od lat 60. – Su-7, a w latach 80. TS-11 Iskra.
Od 1957 do 2007 roku w Bydgoszczy miało siedzibę dowództwo 2. Korpusu Obrony Powietrznej wraz z 43. Eskadrą Lotniczą dla jej potrzeb łącznikowych, a w latach 1949–1991 na potrzeby dowództwa Pomorskiego Okręgu Wojskowego stacjonowała 10 Eskadra Lotnictwa Łącznikowego tzw. „saska”. W Bydgoszczy stacjonowały także: 2 Brygada Radiotechniczna (1974-2006) i 2 Węzeł Łączności (1969-2007).
W 1945 założono na terenie lotniska wojskowego w Bydgoszczy Wojskowe Zakłady Lotnicze nr 2, które swymi korzeniami sięgały Lotniczych Warsztatów Polowych z okresu międzywojennego. W zakładach przeprowadzano remonty samolotów wojskowych, z napędem tradycyjnym i odrzutowym, m.in. Su-22, MiG-29, a od 2010 roku samolotów wielozadaniowych F-16. W związku z rozwojem zakładów i jednostek wojskowych, w latach 60. lotnisko wzbogacono m.in. trzykilometrowy pas startowy oraz zaplecze koszarowe i logistyczne, a w połowie lat 70. przy lotnisku zbudowano ok. 30 schronohangarów dla ciężkich samolotów myśliwsko-bombowych Su-7.
Jedną z unikalnych jednostek lotniczych jakie powstały w Bydgoszczy w latach powojennych był Zespół Lotnictwa Sanitarnego (Lotnicze Pogotowie Ratunkowe), powstały w 1955 jeden z czterech w kraju obok Kielc, Lublina i Katowic. Placówka miała do swej dyspozycji 6 lotnisk: w Bydgoszczy, Fordonie, Toruniu, Inowrocławiu, Grudziądzu i Lisich Kątach. W Lotniczym Pogotowiu Ratunkowym w Bydgoszczy od 1 maja 1971 roku pracował Jan Wróblewski, wybitny sportowiec, dwukrotny mistrz świata w szybownictwie.
Okres powojenny charakteryzował się również rozwojem cywilnych, regularnych połączeń lotniczych z Bydgoszczy z ośrodkami w kraju i zagranicy. Regularne połączenia były okresowo zawieszane w okresach przełomów politycznych, stanu wojennego 1981-1983 i w okresie kryzysu gospodarczego w latach 80. XX w.
W kolejnych latach PLL LOT utrzymywał następujące połączenia:
W latach 1969–1981 na lotnisku funkcjonował cywilny port lotniczy PLL LOT. Najdłużej funkcjonującym i eksploatowanym połączeniem z tych lat było Bydgoszcz – Warszawa.
Okres po 1989 roku.
W latach 1991–2010 funkcje logistyczne na rzecz jednostek lotniczego garnizonu Bydgoszcz pełniła 2. Baza Lotnicza „Bydgoszcz”. Zadania transportowe, łącznikowe i ratownicze wykonywała 2 Eskadra Lotnictwa Transportowo-Łącznikowego, a w jej składzie jedyna w Polsce Lotnicza Grupa Poszukiwawczo-Ratownicza.
Reaktywowanie cywilnego portu lotniczego w Bydgoszczy nastąpiło w 1992 w efekcie dokonujących się w kraju przemian gospodarczych. W celu uruchomienia lotniska powołano wówczas Bydgoską Korporację Lotniczą Sp. z o.o., która funkcjonowała do czerwca 1995, kiedy to została przekształcona w spółkę akcyjną Port Lotniczy Bydgoszcz S.A. W 1992 reaktywowano cywilne połączenia czarterowe (Grecja), a od 1996 uruchomiono regularne loty do Warszawy i nieregularne do Szczecina. Początkowo pasażerów odprawiano w tymczasowych pomieszczeniach z kontenerów zlokalizowanych w części lotniska od strony ul. Kujawskiej. 1 maja 2004 został oddany do użytku budynek nowego terminala pasażerskiego. Zarządca portu otrzymał tytuł "Firmy roku 2003" za wkład w rozwój regionu i regionalnego transportu lotniczego. 31 stycznia 2004 została wręczona przedstawicielom zarządcy statuetka Polskiego Klubu Biznesu. Przy lotnisku nadal funkcjonowała wojskowa baza lotnicza oraz Lotnicza Grupa Poszukiwawczo-Ratownicza. Od listopada 2004 cywilny port lotniczy nosi imię Ignacego Jana Paderewskiego.
Znaczącym osiągnięciem spółki było przekształcenie lotniczego portu regionalnego w Bydgoszczy w Międzynarodowy Port Lotniczy. Od 2005 okresowo funkcjonowały międzynarodowe połączenia do Dublina, Liverpoolu, Düsseldorfu Weeze, Birmingham, East Midlands i Bristolu. 30 października 2005 uruchomiono pierwsze stałe, codzienne połączenie międzynarodowe z Londynem Stansted. Z usług portu lotniczego korzystały linie: LOT, Ryanair, Jet Air.
Bydgoskie lotnisko uzyskało koncesję Ministra Transportu i Gospodarki Morskiej oraz certyfikat "Polskie Świadectwo Kwalifikacyjne" wydany przez Główny Inspektorat Lotnictwa Cywilnego i certyfikat lotniska użytku publicznego upoważniający do zarządzania lotniskiem w rozumieniu Ustawy Prawo Lotnicze z 2002 roku.
10 marca 2008 roku nowym udziałowcem spółki Port Lotniczy Bydgoszcz SA została austriackie przedsiębiorstwo Meinl Airports International Ltd. (MAI), które zobowiązało się zainwestować 23,5 miliona euro w rozbudowę lotniska. W pierwszej fazie, MAI otrzymał pakiet akcji równy 24,9%, a docelowo objął 49% akcji. Tym samym lotnisko w Bydgoszczy zostało pierwszym i jedynym portem lotniczym w Polsce, gdzie udziały miał zagraniczny inwestor. W styczniu 2009 austriackie przedsiębiorstwo Meinl Airports International Ltd. sprzedało pakiet akcji (48,98%) Portu Lotniczego Bydgoszcz niemieckiemu przedsiębiorstwu Airport Internacional, a w 2010 większościowy pakiet akcji zakupił od niej samorząd województwa kujawsko-pomorskiego (za ok. 4 mln euro – ale nie więcej niż 16,5 mln zł). 26 października 2010 Urząd Lotnictwa Cywilnego wydał certyfikat cargo na obsługę towarów i poczty oraz na obsługę materiałów niebezpiecznych.
9 lutego 2011 odprawiony został milionowy, a 3 października 2018 trzymilionowy pasażer linii lotniczej Ryanair w bydgoskim porcie. W październiku 2012 roku oficjalnie liczba pasażerów przekroczyła 300 tys. pasażerów. Władze dotują przewoźników poprzez reklamy (w 2012 prawie 22 zł na osobę, trzyletni kontrakt to ponad 13,8 mln zł).
W listopadzie 2013 LOT zaprzestał realizacji połączenia pomiędzy Bydgoszczą a Warszawą, co oznaczało, że z lotniska odbywały się regularnie wyłącznie loty za granicę. Decyzja ta została podjęta pomimo protestów miejscowych parlamentarzystów, wskazujących na wzrost ruchu pasażerskiego na tej trasie o 27% w ciągu 2 lat. Na skutek działań Urzędu Marszałkowskiego (dotacja dla przewoźnika), kierunek ten przywrócono 14 kwietnia 2014, jednak z uwagi na niską frekwencję 13 marca 2015 nastąpiło jego zawieszenie. Kierunek warszawski został uruchomiony ponownie dopiero w 2019 roku.
Od końca marca 2015 odbywają się loty linii lotniczej Lufthansa do Frankfurtu. Początkowo 4 dni w tygodniu, od listopada 2016 rejsy odbywały się codziennie.
W sezonie letnim 2018 z lotów czarterowych skorzystało prawie 34 960 pasażerów, co oznacza wzrost o 107 proc. w stosunku do roku 2017. Był to jak do tej pory najlepszy wynik w tej kategorii w historii bydgoskiego lotniska. Realizowano wówczas loty do Antalyi, Burgas, na Korfu i Zakynthos. Rok 2018 zakończył się historycznym dla lotniska wynikiem – przekroczono liczbę 400 tysięcy odprawionych podróżnych (dokładnie 413 245).
W 2019 z lotów czarterowych skorzystało 42 514 osób, czyli o 21,6 proc. więcej niż w 2018. Największą popularnością cieszyły się rejsy do tureckiej Antalyi, następnie do Burgas w Bułgarii i na greckie wyspy Zakynthos i Kretę.
W 2019 ogłoszono przetarg na budowę nowego lądowiska Lotniczego Pogotowia Ratunkowego w miejscowości Niwy przy drodze krajowej nr 5 w rejonie węzła drogowego „Bydgoszcz Północ”, gdzie w latach 2019–2020 powstały: budynek biurowo-socjalny, pokój operacyjny, hangar na śmigłowiec, pomieszczenie warsztatowe, podziemny zbiornika paliwa lotniczego oraz miejsce postojowe dla śmigłowca ze strefą końcowego podejścia i startów. Działka pod inwestycję została zakupiona pod koniec 2017 r. za ponad 1 mln zł. W rezultacie od 25 listopada 2020 bydgoska baza Lotniczego Pogotowia Ratunkowego (jedna z 21 baz HEMS – Śmigłowcowej Służby Ratownictwa Medycznego), wykorzystująca śmigłowce typu Eurocopter EC 135, przestała użytkować lotnisko w Bydgoszczy.
Z powodu pandemii koronawirusa COVID-19, od 14 marca 2020, kiedy odleciał ostatni samolot do Londynu-Stansted, funkcjonowanie lotniska zostało zawieszone. Od 16 marca do 10 maja 2020 na lotnisku wykonano 72 starty i lądowania (wobec 603 w 2019), co oznaczało spadek operacji lotniczych o 88,1 proc. Spadek ten był niższy niż przeciętna dla trzynastu polskich lotnisk regionalnych (-92,5 proc.), na których wykonano zaledwie 2683 starty i lądowania, tj. o 33 079 mniej w porównaniu z podobnym okresem roku poprzedniego. W tym czasie odprawiono: w kwietniu – 3 pasażerów, w maju – 14, w czerwcu – 125. Regularny ruch lotniczy wznowiono 1 lipca 2020 lotem z Londynu-Stansted. W ciągu pierwszego miesiąca po wznowieniu ruchu na lotnisku odprawiono 8863 pasażerów (spadek w stosunku do 2019 o 81 proc. z poziomu 47160) i przeprowadzono 621 operacji lotniczych, w sierpniu 2020 odprawiono 18171 pasażerów (spadek o 38 procent) wykonując 1018 operacji lotniczych (spadek o 25 procent), a we wrześniu 2020 15919 pasażerów (spadek o blisko 62%) i 878 operacji lotniczych (spadek o 22%). Ogółem rok 2020 zamknięto liczbą 127 959 pasażerów, co oznacza spadek o 69,9%.
16 października 2020 na budynku terminalu odsłonięto tablicę upamiętniającą spotkanie Jana Pawła II z kilkuset tysiącami pielgrzymów na lotnisku w Bydgoszczy w czerwcu 1999 roku.
Rozprzestrzeniania się pandemii COVID-19 spowodowało zawieszenie lotów z Wielkiej Brytanii od 22 grudnia 2020, a następnie całkowite zawieszenie połączeń od 11 stycznia do 27 marca 2021 (ostatni lot do Londynu miał miejsce 10 stycznia 2021). W rezultacie w styczniu odprawiono 1710 pasażerów (spadek o blisko 95%) i wykonano 153 operacje lotnicze, w lutym 47 pasażerów i 206 operacji lotniczych, a w marcu 638 pasażerów i 296 operacji. 28 marca 2021 wznowiono loty do Warszawy.
18 czerwca 2021 uruchomione zostało bezpośrednie połączenie sezonowe linii lotniczych LOT do Krakowa. Loty były realizowane 2 razy w tygodniu do 10 września 2021.
15 lutego 2022 uruchomiono w porcie oddział celny z 17 funkcjonariuszami.
18 czerwca 2022 uruchomione zostało połączenie linii lotniczych LOT do Krakowa. Loty będą realizowane 2 razy w tygodniu – we wtorki i soboty do 29 października, natomiast od 30 października loty na tej trasie będą się odbywać w piątki i niedziele.
20 września 2022 irlandzkie linie lotnicze Ryanair ogłosiły, iż od 31 października 2022 uruchomione zostanie połączenie do Bristolu. Loty odbywają się z częstotliwością dwóch rejsów w tygodniu, w poniedziałki i piątki.
22 września 2022 węgierskie linie lotnicze Wizz Air ogłosiły uruchomienie połączenia do Londynu Luton. Loty odbywają się od 14 grudnia 2022 z częstotliwością dwóch lotów w tygodniu, w środy i niedziele.
Kierunki lotów i linie lotnicze.
Rys techniczny.
Lotnisko przygotowane jest do przyjęcia i obsługi samolotów pasażerskich, transportowych oraz wojskowych o ile wymagają rozbiegu lub dobiegu w granicach 2500 metrów. Droga startowa ma długość 2500 m, szerokość 60 m i nośność PCN 70 F/B/X/T, drogi trawiaste posiadają nośność MTOM 5700 kg.
Lotnisko ma w swoim wyposażeniu:
Inwestycje.
W 2015 roku rozpoczęto remont odnowienia pasa startowego, dróg kołowania oraz modernizację nawierzchni dróg technicznych.
Plan generalny dla Portu Lotniczego na lata 2014–2034 zakłada budowę na wydzielonym obszarze lotniska o pow. 50 ha farmy fotowoltaicznej o mocy 25 MW. W marcu 2022 ogłoszono przetarg na realizację tej inwestycji.

</doc>
<doc id="174724" url="https://pl.wikipedia.org/wiki?curid=174724" title="Dean Acheson">
Dean Acheson

Dean Gooderham Acheson (ur. 11 kwietnia 1893 w Middletown, zm. 12 października 1971 w Sandy Springs) – amerykański polityk, dyplomata i prawnik.
Życiorys.
Urodził się w Middletown (Connecticut), był synem Edwarda Campiona Achesona i Eleanor Gertrude Gooderham. Dorastał w wygodnych warunkach klasy średniej. Bogactwo rodziny matki i nominacja ojca na biskupa w 1915 r. świadczą o bezpiecznym miejscu jego rodziny w lokalnym społeczeństwie stanu Connecticut. Acheson studiował w Groton, a następnie na Uniwersytecie Yale, otrzymując tytuł licencjata w 1915 r., niewyróżniając się wśród innych studentów. W maju 1917 r. ożenił się z Alice Caroline Stanley, mieli 3 dzieci. W Harvard Law School studiował pod kierunkiem Felixa Frankfurtera, który zaszczepił w nim miłość do prawa na całe życie. Po uzyskaniu dyplomu w 1918 r. krótko służył w marynarce wojennej. W następnym roku (1919), dzięki Frankfurterowi, został radcą prawnym sędziego Sądu Najwyższego Louisa Brandeisa.
Kariera polityczna.
Był współtwórcą doktryny Trumana. W 1941 r. podjął pracę w Departamencie Stanu na stanowisku podsekretarza (1945–1947), a następnie sekretarza stanu w rządzie Trumana (1949–1953).
Do jego osiągnięć należało wprowadzenie w 1947 r. w życie planu Marshalla, silne wspieranie idei utworzenia NATO (1949). Jego książka "Present at the Creation" (1969) została uhonorowana Nagrodą Pulitzera. Miał znaczny wpływ na politykę zagraniczną USA w początkowym okresie zimnej wojny.
Jest autorem tak zwanego planu Achesona, który stanowił podstawę uchwalenia przez Zgromadzenie Ogólne ONZ rezolucji "Uniting for Peace" (Zjednoczenie dla pokoju) w 1950 r. Rezolucja ta przekazywała w ręce Zgromadzenia Ogólnego kompetencje Rady Bezpieczeństwa w przedmiocie utrzymania pokoju, gdyby ta znalazła się z przyczyn politycznych w stanie paraliżu decyzyjnego. Dotychczas ONZ skorzystała z niej 12 razy.

</doc>
<doc id="174725" url="https://pl.wikipedia.org/wiki?curid=174725" title="Lough">
Lough

Lough ("wym.:" ) – ogólna nazwa przestrzeni zalanej wodą używana głównie w Irlandii. Mogą być tak nazwane:
Nazwa ta pochodzi od irlandzkiego słowa loch ("wym.:" ) i oznacza najczęściej jezioro. Jednak nie wszystkie jeziora w Irlandii nazywane są lough. Dodatkowo mianem lough ("ang. wym.:" ) są określane niektóre obszary wodne w północnej Anglii. Słowo loch, pochodzące z języka gaelickiego szkockiego, jest też używane w języku angielskim w Wielkiej Brytanii (przeważnie w Szkocji) w znaczeniu "ang. lake". Lough Neagh w Ulsterze jest największym jeziorem na Wyspach Brytyjskich.

</doc>
<doc id="174727" url="https://pl.wikipedia.org/wiki?curid=174727" title="Służba Wniesznej Razwiedki">
Służba Wniesznej Razwiedki



</doc>
<doc id="174728" url="https://pl.wikipedia.org/wiki?curid=174728" title="Stefan Nemanja">
Stefan Nemanja



</doc>
<doc id="174731" url="https://pl.wikipedia.org/wiki?curid=174731" title="Negocjacja">
Negocjacja



</doc>
<doc id="174734" url="https://pl.wikipedia.org/wiki?curid=174734" title="Ashanti Douglas">
Ashanti Douglas

Ashanti Shequoiya Douglas (ur. 13 października 1980 w Glen Cove) – amerykańska piosenkarka, producentka muzyczna, tancerka, poetka, aktorka, autorka tekstów piosenek (m.in. dla Jennifer Lopez, Christiny Milian i Toni Braxton) oraz projektantka ubrań.
Zdobyła sławę na początku 2000. Ośmiokrotnie była nominowana do nagrody muzycznej Grammy. Otrzymała ją jednokrotnie za najlepszy album R&amp;B w 2003. Po dłuższej nieobecności ukazał się jej album "The Declaration" 2008.
Życiorys.
Mając sześć lat zaczęła śpiewać w lokalnym chórze gospel. Jej walory głosowe doceniono dość szybko. Pierwszy kontrakt płytowy podpisała w wieku lat 14, a drugi trzy lata później. Wówczas jeszcze nie odniosła wielkiego sukcesu. M.in. brała w tym czasie udział w musicalu telewizyjnym „Polly” wyprodukowanym w wytwórni The Walt Disney Company.
Jej kariera nabrała tempa po poznaniu Irvina Gottiego, szefa Murder Inc., uważanego za „guru czarnej muzyki”. Dostrzegł on najpierw jej umiejętności taneczne i aktorskie, a następnie wokalne. Gotti załatwił swojej podopiecznej gościnny udział w nagraniu „How We Roll” Big Pun'a. Następnie nagrała serię duetów, dzięki którym stała się rozpoznawalna także poza granicami USA (m.in. „Always On Time” Ja Rule'a, „What's Love” Fat Joe). Kilka razy znajdowała się na szczycie amerykańskiej listy singli.
Jej debiutancką płytę LP „Ashanti” (2002) w pierwszym tygodniu kupiło w samych Stanach Zjednoczonych pół miliona osób. Materiał wokalistka napisała w większości sama. Artystka w 2003 roku otrzymała nagrodę Grammy za najlepszy album R&amp;B i była nominowana do wyróżnienia w kategorii „najlepszy nowy artysta”.

</doc>
<doc id="174738" url="https://pl.wikipedia.org/wiki?curid=174738" title="The Assembly">
The Assembly

The Assembly – projekt stworzony przez klawiszowca grup Depeche Mode oraz Yazoo Vincenta Clarke'a oraz byłego wokalistę zespołu Undertones Feargala Sharkeya.
Zespół wydał jeden singel, "Never, Never", który w 1983 roku dotarł do czwartego miejsca brytyjskiej listy przebojów. Po rozwiązaniu projektu Clarke kontynuował współpracę m.in. z Neilem Arthurem, Mattem Johnsonem czy Paulem Quinnem by finalnie wraz z Andy Bellem założyć zespół Erasure. Sharkey natomiast rozpoczął karierę solową.
Utwór "Never, Never" pojawił się w grze w radiu Emotion 98.3.

</doc>
<doc id="174746" url="https://pl.wikipedia.org/wiki?curid=174746" title="The Clarke &amp; Ware Experiment">
The Clarke &amp; Ware Experiment

The Clarke &amp; Ware Experiment – projekt muzyczny Vincenta Clarke'a i Martyna Ware'a. Projekt utworzył Vince Clarke, który wcześniej grał w zespole Depeche Mode. Debiutancki album pt. "Pretentious", będący efektem współpracy muzyków ukazał się w 1999 roku nakładem wytwórni muzycznej Mute Records. Kolejna płyta duetu zatytułowana "Spectrum Pursuit Vehicle" ukazała w 2001 roku ponownie nakładem Mute Records. Wydawnictwo zostało sygnowane jako płyta Vincenta Clarke'a i Martyna Ware'a w przeciwieństwie do debiutu.

</doc>
<doc id="174750" url="https://pl.wikipedia.org/wiki?curid=174750" title="Cezary Zamana">
Cezary Zamana

Cezary Zamana (ur. 14 listopada 1967 w Ełku) – polski kolarz szosowy, reprezentant Polski, Mistrz Polski z 1999 oraz zwycięzca Tour de Pologne z 2003 roku.
Kariera sportowa.
Zespoły.
Karierę sportową rozpoczął w klubie LKS Prim Ełk w 1981 roku. Występował też w Krupińskim Suszec (1989). Był jednym z pierwszych polskich kolarzy, którzy po 1989 zostali zawodnikiem zagranicznych, zawodowych grup kolarskich. W 1990 ścigał się w barwach grupy Ochsner, następnie w Subaru-Montgomery (1990-1993), w której pracował Edward Borysewicz, Kelme (1994), z którą wystartował w Tour de France, Motoroli (1995), w której jeździł m.in. z Lance Armstrongiem. Od 1996 był ponownie zawodnikiem grup polskich, Mróz (1996-1999 i 2003) i Mat-Ceresit-CCC, CCC-Mat, CCC-Polsat (2000-2002), następnie belgijskiej Chocolade Jacques – Wincor Nixdorf (2004) oraz polskiej Intel-Action (2005-2006).
Sukcesy.
Mistrzostwa Polski.
Był mistrzem Polski (1999) oraz brązowym medalistą mistrzostw Polski w szosowym wyścigu indywidualnym (1998), wicemistrzem Polski w szosowym wyścigu drużynowym na 100 km (1989) i brązowym medalistą mistrzostw Polski w wyścigu parami (1989) z Andrzejem Sypytkowskim.
Mistrzostwa świata.
Wystąpił w indywidualnym wyścigu szosowym mistrzostw świata amatorów w 1989, ale go nie ukończył, a także 7 razy w indywidualnym wyścigu szosowym mistrzostw świata zawodowców (1992 – 88 m., 1993 – 25 m., 1994 – 32 m., 1996 – nie ukończył, 1997 – 95 m., 2003 – 52 m., 2004 – 52 m.). W 1999 nie wystartował pomimo zgłoszenia.
Pozostałe wyścigi.
Był zwycięzcą Tour de Pologne w 2003, w 1999 zajął w klasyfikacji końcowej wyścigu 2. miejsce, ale został zdyskwalifikowany za stosowanie środków dopingujących, w 2002 był 6. i zwyciężył w klasyfikacji górskiej, w 2000 i 2004 – 9. miejsce. Wygrywał też etapy w Tour de Pologne – 2 x w 1993, 1 x w 2002, 1 x w 2003. W 1994 wystąpił w Tour de France (100 m. w klasyfikacji końcowej), a w 1993 wygrał etap Criterium du Dauphine Libere. Był też zwycięzcą Commonwealth Bank Classic w 1998, Memoriału Henryka Łasaka (1999, 2002 i 2003), wyścigu Szlakiem Walk Majora Hubala (2000) oraz Małopolskiego Wyścigu Górskiego (2005). Startował także w Wyścigu Pokoju (1989 – 24 m., 2000 – 14 m., 2002 – 29 m., 2003 – nie ukończył, 2006 – nie ukończył)
Po zakończeniu kariery sportowej został organizatorem wyścigów Mazovia MTB Marathon.

</doc>
<doc id="174751" url="https://pl.wikipedia.org/wiki?curid=174751" title="Yazoo (zespół muzyczny)">
Yazoo (zespół muzyczny)

Yazoo (w USA znany jako Yaz) – brytyjski zespół muzyczny, utworzony w 1981 roku w Basildon, w hrabstwie Essex. Grupę stworzyli Vince Clarke (wcześniej grał w Depeche Mode) i Alison Moyet.
Po opuszczeniu Depeche Mode – Vince razem z Alison „Alf” Moyet założyli grupę Yazoo. Nazwę tę nadała grupie Alison od małej amerykańskiej bluesowej wytwórni muzycznej. W Stanach Zjednoczonych zespół początkowo występował pod swoją nazwą, lecz z powodu oskarżenia o bezprawne użycie istniejącej już wówczas nazwy Yazoo w USA (należącej wówczas do rockowego zespołu) zespół zmienił nazwę na Yaz.
Historia.
Pierwszym singlem Yazoo był utwór „Only You”, który ukazał się wiosną 1982 roku. Singel zajął 2. miejsce na UK Charts. Na stronie B znalazł się utwór „Situation”. W lipcu 1982 roku Yazoo wydał singel „Don't Go”, który trafił na 3. miejsce brytyjskiej listy przebojów. Za sprawą teledysku „Don't Go” odniósł sukces także w Stanach Zjednoczonych. Jesienią 1982 roku Yazoo wydał album "Upstairs at Eric's", który pokrył się platyną w Wielkiej Brytanii.
Wkrótce potem Yazoo rozpoczął pracę nad albumem "You and Me Both". Podczas prac nad albumem pogarszały się kontakty pomiędzy Clarkiem i Moyet. Ostatecznie Yazoo rozpadło się przed premierą drugiego albumu. Album "You and Me Both" ukazał się na rynku w lipcu 1983 roku i odniósł większy sukces niż debiutancki krążek. Płyta pokryła się srebrem. Longplay przyniósł przebój „Nobody's Diary”. W Polsce dużą popularnością cieszył się utwór „Happy People”, który jako jedyny w dorobku Yazoo, śpiewał Vince.
Po rozpadzie Yazoo Clarke utworzył The Assembly, a wkrótce potem Erasure. Moyet zaś rozpoczęła karierą solową, wydając w 1984 roku album "Alf".
W 1990 roku ukazał się zremiksowany utwór „Situation”. Pod koniec lat 90. ukazała się także kompilacja "Only Yazoo – The Best".
Zespół wznowił działalność w 2008 roku. Yazoo występowało podczas trasy koncertowej „Reconnected”, która rozpoczęła się 26 maja 2008 w Kopenhadze. Trasa objęła 24 występy w Europie i USA. We wrześniu 2010 roku ukazał się koncertowy album "Reconnected Live". W 2010 roku, podczas wizyty w Polsce, Moyet przyznała, że odrzuciła możliwość kolejnej reaktywacji grupy.
Twórczością duetu inspirowali się tacy wykonawcy jak: LCD Soundsystem, Hercules and Love Affair czy La Roux. Nagrania Yazoo trafiły do filmów: "Tango i Cash", "Dom na krańcu świata", "Napoleon wybuchowiec", "Ostatnia rodzina" oraz do seriali "Biuro", "Lucyfer", "Dawno, dawno temu" i "Dowody zbrodni".

</doc>
<doc id="174753" url="https://pl.wikipedia.org/wiki?curid=174753" title="Radosław Romanik">
Radosław Romanik

Radosław Romanik (ur. 16 stycznia 1967 w Kamiennej Górze) – polski kolarz szosowy, mistrz Polski (2001), olimpijczyk z Aten (2004).
Życiorys.
Kluby.
Karierę sportową rozpoczął w klubie Górnik Wałbrzych. Następnymi zespołami w których jeździł były Victoria Rybnik (1994-1995), Zibi Casio Częstochowa (1996), Pekaes Zepter Irena (1997-1998), Sprandi Mat Jelcz Laskowice, Mat Ceresit, CCC-Mat, CCC Polsat, Hoop-CCC Polsat (łącznie 2000-2004), DHL - Author (2005-2010), Bank BGŻ Team (2011-)
Mistrzostwa Polski.
Był mistrzem Polski w wyścigu szosowym ze startu wspólnego (2001), wicemistrzem Polski w wyścigu górskim (1992 i 2009) i brązowym medalistą w wyścigu górskim (1997 i 2010).
Pozostałe wyścigi.
Był zwycięzcą Wyścigu Pasmem Gór Świętokrzyskich (1988), Karkonosze Tour (1993-1996 (cztery razy z rzędu), 2005, 2008) Małopolskiego Wyścigu Górskiego (2002), Wyścigu Szlakiem Walk Majora Hubala (2002), Wyścigu Solidarności i Olimpijczyków (2002), Pucharu Uzdrowisk Karpackich (2005), Wyścigu dookoła Słowacji (2006). W 2005 zwyciężył w klasyfikacji końcowej kolarskiej ProLigi. Sześciokrotnie zajął pierwsze miejsce w klasyfikacji generalnej Bałtyk-Karkonosze Tour (1993, 1994, 1995, 1996, 2001, 2005).
W Wyścigu Pokoju startował 9 razy, w tym w 2001 zajął trzecie miejsce w klasyfikacji końcowej i zwyciężył w klasyfikacji górskiej (pozostałe starty – 1992 – 17 m., 1995 – 10 m., 1996 – 11 m., 1998 – 13 m., 1999 – 38 m., 2000 – 51 m., 2002 – 16 m., 2004 – 15 m. W Tour de Pologne startował 13 razy (najlepsza pozycja 10 w 2000). W 2003 zajął 33. miejsce w klasyfikacji końcowej Giro d'Italia.
Startował w mistrzostwach świata w 1995 oraz 1999 i igrzyskach olimpijskich w Atenach (2004), ale we wszystkich startach nie ukończył wyścigu szosowego ze startu wspólnego.

</doc>
<doc id="174756" url="https://pl.wikipedia.org/wiki?curid=174756" title="Yaz">
Yaz



</doc>
<doc id="174758" url="https://pl.wikipedia.org/wiki?curid=174758" title="Raków (Częstochowa)">
Raków (Częstochowa)

Raków – dzielnica Częstochowy, położona na południowy wschód od centrum miasta, na lewym brzegu Warty. Od zachodu ograniczona jest drogą krajową nr 91. Graniczy z dzielnicami Błeszno, Wrzosowiak, Ostatni Grosz oraz Zawodzie-Dąbie. Przebiega przez nią linia kolejowa Warszawa Centralna–Katowice (pierwotnie kolej warszawsko-wiedeńska) wraz ze stacją Częstochowa Raków (przez wiele lat noszącą nazwę Częstochowa Błeszno). Przeważa zabudowa wielorodzinna.
Historia.
W 1377 r. książę Władysław Opolczyk nadał braciom o imionach Jaśko i Niczko kuźnicę na terenie wsi Błeszno, nad rzeką Wartą, w miejscu dzisiejszej huty. Sam Raków pierwszy raz wzmiankowano w 1631 r. jako las należący do gruntów miejskich.
Losy dzielnicy związane są z położoną nieopodal Hutą Częstochowa. Do lokalizacji zakładu w tym miejscu przyczyniły się: zasoby rud żelaza w okolicach Częstochowy, bliskość kopalń węgla kamiennego w Zagłębiu Dąbrowskim, obfitość taniej siły roboczej, tanie grunty oraz dostęp do kolei Warszawsko-Wiedeńskiej. Grunty rakowskie pod budowę huty Bernard Hantke kupił od Grzegorza Błeszyńskiego w 1895 r., po czym zburzył istniejący w tym miejscu folwark, a mieszkańców wysiedlił na drugą, zachodnią stronę torów kolejowych.
Prace budowlane w oparciu o projekty inżynierów Józefa Chlebowskiego, Józefa Chmurskiego i Leopolda Sobańskiego rozpoczęto w 1896 roku, a zakończono w 1902 r. Osią nowego osiedla uczyniono ścieżkę łączącą Błeszno z Dąbiem (ul. Limanowskiego), a także nowo wytyczoną prostopadłą drogę (ul. Okrzei) odchodzącą od traktu łączącego Częstochowę z Siewierzem. Nazwy ulic wprowadzono prawdopodobnie po I wojnie światowej, a po przyłączeniu do Częstochowy zmieniono, by uniknąć dublowania z ulicami w centrum Częstochowy.
Osiedle robotnicze Raków zbudowane zostało na przełomie XIX i XX wieku, gdy powstała huta; przeprowadzono wówczas elektryfikację (1904 r.), wybrukowano ulice, zbudowano szkołę i kościół. W tym czasie Raków funkcjonował jako fragment wsi Huta Stara B. W roku 1920 utworzono klub piłkarski Sparta, a w 1921 Racovia (obecnie Raków Częstochowa). W 1928 licząca 7 tys. mieszkańców osada przemysłowa włączona została do miasta na wyraźne żądanie jej mieszkańców.
Włączenie do Częstochowy nastąpiło, mimo iż Raków był wówczas nie tylko przemysłowym osiedlem, ale samowystarczalnym miasteczkiem ze sklepami, szkołą, szpitalem, pocztą i parafialną kaplicą. Formalnie osiedle rakowskie należało do gminy Huta Stara, której władzom mieszkańcy Rakowa zarzucali finansowanie inwestycji na terenach wiejskich z płaconych w Rakowie podatków kosztem zaniedbywania samego Rakowa. Z drugiej strony Częstochowa również była zainteresowana przyłączeniem Rakowa. 2 czerwca 1920 r. rada miejska podjęła uchwałę w tej sprawie, domagając się przyłączenia zurbanizowanych osiedli Aniołowa, Błeszna, Boru, Dąbia, Kamienia, Ostatniego Grosza, Rakowa, Stradomia i Zacisza, jednak proces ten był przewlekany przez władze powiatu częstochowskiego. Raków i Dąbie utworzyły dzielnicę numer XI, drugą pod względem liczby zamieszkania po śródmieściu.
Gwałtowny rozrost dzielnicy nastąpił po II wojnie światowej, co było odpowiedzią na rozbudowę huty: powstały osiedla Raków I (już w 1949), Raków II i Raków III, w skład których oprócz kilkukondygnacyjnych budynków mieszkalnych weszły szkoły i przedszkola. Wytyczono wówczas socrealistyczną aleję Pokoju, którą od 1959 kursują tramwaje. Do 1971 tramwaj jeździł też ulicą Łukasińskiego. W latach 1968–2000 przy Alei Pokoju mieściło się kino Relax z 590 miejscami. W 2000 r. budynek kina przebudowano na supermarket Leader Price (obecnie Netto). Wzdłuż alei, między rzędami lip, znajduje się ścieżka rowerowa. Niegdyś pełna punktów handlowych i usługowych, aleja Pokoju obecnie podupadła.
Komunikacja.
Przez dzielnicę przebiega linia tramwajowa nr 1, znajduje się tu także pętla, na której kończy swoją trasę linia tramwajowa nr 2. W południowej części dzielnicy w 2012 roku zbudowano pętlę tramwajową dla linii nr 3. Przy pętli tramwajowej linii 2 znajduje się także pętla autobusowa dla dziennych linii 12, 32, 34 i 38 i nocnej 80. Oprócz tego przez Raków jeżdżą jeszcze linie 19, 31, 35, 36, a obrzeżem dzielnicy kursują linie 10, 20, i 24 oraz autobusy podmiejskie oprócz linii 69.

</doc>
<doc id="174759" url="https://pl.wikipedia.org/wiki?curid=174759" title="Skrajna lewica">
Skrajna lewica

Skrajna lewica – termin używany na określenie osób i ugrupowań o poglądach lewicowych, charakteryzujące się postawami bardziej lewicowymi aniżeli ruchy głównego spektrum lewicy. Czynnikiem łączącym ugrupowania skrajnej lewicy jest dążenie do wyeliminowania podziałów społecznych i egalitaryzm.
Podział skrajnej lewicy.
Do skrajnej lewicy na ogół zaliczane są poglądy zaliczane do komunizmu i niektórych odłamów anarchizmu (anarchokomunizm, anarchosyndykalizm). Określenie danego ugrupowania jako skrajnie lewicowego zależne jest także od systemu politycznego w danym państwie, np. we Francji do skrajnej lewicy zalicza się jedynie grupy, które sytuują się na lewo od Partii Socjalistycznej, takie jak trockiści, maoiści, anarchokomuniści i nowi lewicowcy. Niektórzy, m.in. politolog Serge Cosseron, ograniczają zakres terminu do lewej strony Francuskiej Partii Komunistycznej, czyli tamtejsze najbardziej radykalne grupy ruchu komunistycznego, a więc maoistów czy trockistów.
Stalinizm a skrajna lewica.
Szczególne kontrowersje budzi zaliczanie do skrajnej lewicy stalinizmu, jako że Józef Stalin był przeciwnikiem Lwa Trockiego, a jego totalitarny system sprawowania władzy i konserwatywno-nacjonalistyczne poglądy w sprawach obyczajowych są krytykowane przez zdecydowaną większość środowisk lewicowych.

</doc>
<doc id="174765" url="https://pl.wikipedia.org/wiki?curid=174765" title="Cleanroom">
Cleanroom

Cleanroom – filozofia tworzenia oprogramowania, której podstawą jest unikanie defektów oprogramowania dzięki rygorystycznemu procesowi kontroli.
Celem tego podejścia jest tworzenie oprogramowania bez żadnych defektów. Nazwa „cleanroom” wywodzi się od pomieszczeń o sterylnej atmosferze – nazywanych właśnie clean room (z ang. dosłownie: czysty pokój). Podstawą tworzenia oprogramowania metodą „cleanroom” są metody weryfikacji statystycznej programów i testy statystyczne do certyfikowania niezawodności.

</doc>
<doc id="174766" url="https://pl.wikipedia.org/wiki?curid=174766" title="Hawker Tempest">
Hawker Tempest

Hawker Tempest – brytyjski samolot myśliwski i szturmowy, zaprojektowany i zbudowany w 1942 roku w wytwórni Hawker Aircraft.
Historia powstania.
Konstruktor wytwórni Hawker Aircraft Limited inż. Sydney Camm po wprowadzeniu do produkcji seryjnej samolotu Hawker Typhoon, już od marca 1940 r. podjął dalsze prace konstrukcyjne nad tym samolotem, zwłaszcza nad poprawą jego osiągów i właściwości na dużych wysokościach. Ponieważ główną przyczyną problemów w Typhoonie był wąski i długi płat, wśród studiów pojawił się projekt nowego – o cieńszym profilu i obrysie eliptycznym, ale o profilu laminarnym. Skrzydło było też szersze, a ponieważ uzbrojenie stanowiły 4 działka Hispano-Suiza kal. 20 mm o długiej lufie umieszczone w skrzydłach, udało się je cofnąć i umieścić w płacie głębiej. Chłodnicę dla silnika Sabre IV postanowiono zamontować w krawędzi natarcia płata od strony kadłuba, likwidując tym samym charakterystyczną „brodę” z Typhoona mieszczącą tę chłodnicę. Poprawiło to też aerodynamikę i opór stawiany przez chłodnicę o ok. 2/3 oraz wymusiło przeniesienie stąd zbiorników paliwa do przedniej krawędzi skrzydła bardziej na zewnątrz. Jednocześnie zbiorniki uległy zmniejszeniu, ponieważ płat był cieńszy niż w Typhoonie; wydłużono więc o 53 cm kadłub, przesuwając silnik do przodu, i przed kabiną umieszczono kolejny zbiornik paliwa, aby nie uległ zmniejszeniu zasięg samolotu. Zastosowano też inny kształt płetwy grzbietowej i wydłużono ogon samolotu. Nowy, cieńszy płat wymagał również przeprojektowania podwozia głównego. Projekt był gotowy w październiku 1941 roku. Miesiąc później Ministerstwo Lotnictwa wydało specyfikację F10/41 i zamówiło 2 prototypy. Projekt początkowo oznaczono jako Typhoon Mark II, ale w dniu 28 lutego 1942 roku zmieniono nazwę samolotu i jako nowa konstrukcja otrzymał nazwę "Hawker Tempest".
Rozwój konstrukcji.
Samolot ten zamierzano produkować w kilku wersjach (stąd też zamówiono odpowiednio prototypy dla każdej z wersji, oprócz Mk VI, której plany powstały później):
Pierwszy prototyp (prototyp wersji Mk V) oblatano w dniu 2 września 1942 roku.
Dla przyśpieszenia prac był on przerobiony z seryjnego samolotu myśliwskiego Hawker Typhoon (z jego osłoną kabiny, drzwiami do kabiny typu samochodowego i silnikiem Sabre II oraz ogonem). Szybko jednak wymieniono osłonę kabiny na kroplową i ogon na docelowy, cieńszy, zgodny z projektem. Choć prototyp ten zachowywał się w powietrzu doskonale, wykazywał problemy ze stabilnością, co poskutkowało zmianą na cieńsze, ale o większej rozpiętości usterzenie poziome.
Jeszcze w sierpniu 1942 roku Ministerstwo lotnictwa zamówiło 400 sztuk Tempestów z silnikiem Sabre IV, ale rozwój tego silnika napotykał problemy. Pierwszy prototyp z nim oblatano dopiero 24 lutego 1943, oznaczony jako Hawker Tempest Mk I (opóźnienie nastąpiło głównie ze względu na problemy z dopracowaniem chłodnic w krawędziach natarcia skrzydła). Również on miał początkowo osłonę kabiny i ogon identyczne jak w Typhoonie. Model ten podczas prób osiągnął prędkość maksymalną 746 km/h na wysokości 7500 m. Okazało się jednocześnie, że redukcja „brody” z chłodnicami nie wpłynęła na istotną poprawę osiągów i w pozostałych wersjach zrezygnowano z tego rozwiązania. Ponieważ silnik Sabre IV był nadal niedopracowany, nie zbudowano już kolejnego egzemplarza wersji Mk I, a do produkcji seryjnej skierowano Mk V z silnikiem Sabre II.
Seryjny samolot Hawker Tempest Mk V został wyprodukowany w wytwórni Hawker w Langley i oblatany 21 czerwca 1943 roku. Charakteryzował się silnym uzbrojeniem (podobnie jak Hawker Typhoon) złożonym z 4 działek 20 mm, był za to nieco szybszy i zwrotniejszy od niego. Do sierpnia 1945 ogółem wytworzono 805 samolotów tej wersji. Pierwszych 100 egzemplarzy miało jeszcze działka o długiej lufie wystające poza krawędź skrzydła. Połączenie kadłuba z ogonem wzmocniono płytami podobnymi do łusek ryby, przez co ogona nie można było odłączyć od kadłuba, i oznaczono je jako Tempest V Series 1. Pozostałe Mk V (oznaczone Tempest V Series 2) wyposażono w niewystające poza płat działka o skróconej lufie i w dodatkowe zbiorniki z paliwem.
Wersja Mk II miała być początkowo napędzana silnikiem rzędowym Napier Sabre IVA o mocy 2250 KM. Sydney Camm uważał jednak za korzystniejsze zastosowanie silnika gwiazdowego i (wykorzystując rozwiązania z FW190 dotyczące chłodzenia instalacji olejowej oraz odprowadzania spalin), postanowiono zastosować Bristol Centaurus. 28 czerwca 1943 oblatano z tym silnikiem prototyp samolotu Hawker Tempest Mk II. Wskutek tego zmianie uległ przód kadłuba przystosowany do pomieszczenia silnika "Bristol Centaurus IV" o innym kształcie i większej średnicy od rzędowego "Napier Sabre". Próby wykazały doskonałe właściwości, jedynym poważnym problemem były wibracje, które szybko wyeliminowano stosując 6 gumowych podkładek. Ponieważ wersja ta stwarzała większe możliwości niż wersje z silnikiem Sabre, zamówiono 500 egzemplarzy, ale zakłady Gloster były wówczas (1942-1943) zaangażowane w produkcję Typhoona oraz rozwój samolotu odrzutowego Meteor, nie będąc w stanie podjąć produkcji. Wersję skierowano do produkcji seryjnej w zakładach Bristol, ale nim ją tam podjęto, z kolei przeniesiono ją do samych zakładów Hawkera. Wszystko to spowodowało opóźnienia produkcyjne. Od 4 października 1944 do 8 czerwca 1946 wykonano 450 samoloty tej wersji z silnikiem Centaurus V (w tym 136 w czystej wersji Mk II, a 316 jako Tempest FB.IIs – samolot myśliwsko-bombowy o wzmocnionej konstrukcji skrzydła). Tempest Mk II nigdy nie wziął udziału w walkach II wojny światowej.
Zrezygnowano natomiast z produkcji seryjnej samolotów Hawker Tempest Mk III i Mk IV. Obie wersje miały być napędzane silnikiem Rolls-Royce Griffon. Budowę prototypu wersji Mk IV odwołano w lutym 1943 roku; wersji Mk III zbudowano jeden prototyp. Napęd stanowił silnik Griffon 85 i próby z nim przeprowadzono w sierpniu 1944 jako „lekkiego” myśliwca. Potem zabudowano na nim silnik Napier Sabre VIII o mocy 3000 KM, z którym samolot osiągnął prędkość aż 777 km/h; dalej rozwijano go w ramach projektu Hawker Fury.
Ostatnią produkowaną seryjnie wersją była Mk VI, a pierwszy jej egzemplarz oblatano 9 maja 1944 r.; do końca 1945 zbudowano tylko 142 samoloty tej wersji (mimo zamówienia na kilkaset sztuk). Maszyna bazowała na płatowcu wersji Mk V, ale napęd stanowił silnik Sabre V o mocy 1745 kW (2,340 KM). W związku z tym przeniesiono do nasady skrzydeł przy kadłubie chwyty powietrza do chłodnic oleju oraz gaźnika, pozostawiając całe miejsce w „brodzie” pod silnikiem dla chłodnicy silnika. Wymogła to też konieczność dostosowania tej wersji do działań na Środkowym Wschodzie w temperaturach znacznie wyższych niż europejskie.
Wersje samolotu "Hawker Tempest" produkowane seryjnie:
Łącznie w latach 1943–1946 wyprodukowano 1397 samolotów "Hawker Tempest" wszystkich wersji.
Użycie w lotnictwie.
W II wojnie światowej używano tylko samolotów "Hawker Tempest Mk V". Wprowadzono je do służby w dywizjonach myśliwskich RAF 3 i 486, a od lipca 1944 roku w dywizjonie 56. W jego składzie latali bojowo polscy piloci, wykonując głównie loty szturmowe oraz zwalczając niemieckie bomby latające Fieseler Fi-103 (V-1). Na maszynie tej walczył również m.in. Pierre Clostermann, francuski as myśliwski II wojny światowej.
Pozostałe wersje seryjne samolotów – "Hawker Tempest Mk II" i "Mk VI", weszły do służby już po zakończeniu wojny. W lotnictwie brytyjskim używane były do 1951 roku. Poza nim tych używało lotnictwo Indii,a także Pakistanu (do 1953).
Opis konstrukcji.
Samolot "Hawker Tempest Mk V" był jednomiejscowym samolotem myśliwskim, dolnopłatem o konstrukcji półskorupowej metalowej. Podwozie klasyczne – wciągane w locie. Napęd: 1 silnik rzędowy, śmigło metalowe czterołopatowe

</doc>
<doc id="174770" url="https://pl.wikipedia.org/wiki?curid=174770" title="BFG">
BFG



</doc>
<doc id="174771" url="https://pl.wikipedia.org/wiki?curid=174771" title="Stefan Urosz IV Duszan">
Stefan Urosz IV Duszan

Stefan Uroš IV Dušan (serbski: Цар Стефан Душан Силни) (ur. ok. 1308, zm. 20 grudnia 1355) – król Serbii w okresie 8 września 1331 – 1346. Od roku 1346 był pierwszym carem Serbii.
Jego panowanie było okresem apogeum potęgi średniowiecznej Serbii. Serbia za jego panowania, ze stolicą w Skopju, zyskała miano Wielkiej Serbii. W wyniku wojny z Bułgarami i Bizancjum opanował Macedonię, Albanię, Epir i Tesalię oraz utworzył odrębny patriarchat serbski. Popierał rozwój handlu oraz górnictwa.
Objęcie władzy.
Wydarzenia, które doprowadziły do objęcia przez niego władzy, wiążą się z sojuszem, jaki zawarł cesarz bizantyński Andronik III Paleolog z carem bułgarskim Michałem III Szyszmanem. Sojusz miał na celu powstrzymanie dalszej ekspansji serbskiej w Macedonii. Car Michał wygnał swą pierwszą żonę Annę Nedę, siostrę Stefana Urosza III i poślubił siostrę Andronika III. Uprzedzając ruchy sił serbskich, car podjął marsz w kierunku Skopje. W decydującej rozgrywce Bizancjum nie wzięło udziału. Losy Macedonii rozstrzygnęła krwawa bitwa pod Welbużdem w północno-wschodniej Macedonii rozegrana 28 lipca 1330 roku. W połowie drogi z Sofii do Skopje armia serbska złożona głównie z ciężkozbrojnej konnicy, głównie najemnych rycerzy zachodnioeuropejskich, napadła niespodziewanie na założony pod Welbużdem obóz Bułgarów. Stefan Duszan wziął udział w bitwie i to jemu przypisuje się główną rolę w ostatecznym zwycięstwie sił serbskich. Duszan utrzymywał też później, że z jego ręki zginął dowodzący siłami bułgarskimi car Michał III Szyszman.
Zwycięski Stefan Deczański osadził na tronie swą siostrę Annę Nedę i jej małoletniego syna Iwana Stefana, nie wysuwając roszczeń terytorialnych w stosunku do Bułgarii. Zrezygnował też z kontynuowania wojny z Andronikiem III. Niezadowoleni możnowładcy wynieśli wówczas na tron władającego Zetą syna Stefana Duszana. Zdetronizowanego starego króla uwięziono na zamku Zveczan, gdzie następnie został uduszony.
Po wstąpieniu na tron 8 września 1331 roku Stefan Duszan stłumił w Zecie powstanie wojewody Bogaja, który domagał się większej nagrody za pomoc w wyniesieniu Duszana na tron. Król zawarł sojusz z nowym carem bułgarskim Iwanem Aleksandrem (1331–1371) wzmocniony małżeństwem z jego siostrą Heleną. W zamian za 500 perperów rocznie wyrzekł się też resztek Humu ze Stonem na rzecz Dubrownika.
Ekspansja na południu.
W 1334 roku zachęcony przez zbuntowanego przeciw Andronikowi III magnata Sergijana wyruszył na Macedonię. Zdobył Prilep, Ochrydę, Strumicę i Kastorię i dotarł aż po Saloniki. W tym samym roku zawarł układ pokojowy przyznający mu Macedonię Wardarską, mniej więcej wzdłuż obecnej granicy pomiędzy Macedonią a Grecją. Po śmierci Andronika III (1341) Stefan Duszan w wojnie domowej w Bizancjum pomiędzy zwolennikami małoletniego cesarza Jana V Paleologa a stronnictwem arystokratycznym, na którego czele stanął Jan Kantakuzen, poparł obóz arystokratyczny. W 1342 roku Jan Kantakuzen zbiegł do Serbii, prosząc o pomoc. Jeszcze w tym samym roku wyruszył na Seres w Macedonii Egejskiej, podczas gdy Duszan opanował Woden. Ponieważ Seres stawiło zacięty opór, Duszan zerwał sojusz z Kantakuzenem i podjął nową samodzielną wyprawę do Albanii. W 1343 roku zajął główną twierdzę Albanii północnej – Kruję, w dwa lata później opanował Berat i Walonę. Jednocześnie druga armia serbska nadal penetrowała Macedonię Egejską. W 1344 roku oddział dowodzony przez wojewodę Preljuba został rozbity przez Turków – nowych sojuszników Kantakuzena. W 1345 roku Duszan opanował Kastorię i Werroię (Ber), a następnie zmusił do kapitulacji Seres (24 IX). Swoim władcą uznali go wówczas mnisi z góry Athos.
Carstwo Stefana Duszana.
Tryumf ten skłonił króla do przyjęcia na ogólnopaństwowym saborze tytułu cara (basileusa) Serbów i Greków. Tym samym ogłosił program likwidacji cesarstwa Paleologów i zastąpienia go nowym carstwem serbsko-greckim. Na żądanie Duszana patriarcha bułgarski, arcybiskup ochrydzki i mnisi z Athosu proklamowali biskupa Joannicjusza patriarchą Serbów i Greków. 16 kwietnia 1346 roku nowy patriarcha koronował uroczyście Stefana Duszana na cara Serbów i Greków.
Powstanie nowego carstwa wymagało reformy aparatu władzy i sądownictwa. Duszan utworzył z terenów zdobytych na Bizancjum Romanię, w której rządy sprawowane miały być wedle obyczaju greckiego – dokumenty wystawiane były w języku greckim, sądy sprawowane według greckich praw. Królem Serbii został 10-letni syn Duszana Urosz. W jego imieniu rządy w królestwie sprawował ojciec. Bezpośrednio władał grecko-macedońską Romanią. Na dworze wprowadził bizantyński ceremoniał. Swoich najbliższych współpracowników i najwybitniejszych wojskowych, członków dynastii i krewnych obdarzył najwyższymi tytułami dworskimi. Przyrodni brat Duszana Symeon (Sinisza) i szwagier Jovan Asen, brat carowej Heleny oraz Jovan Oliver zostali despotami. Dejanowi mężowi Teodory siostry Duszana i Branko Mladenoviciowi przodkowi dynastii Brankowiciów przyznał tytuł sewastokratorów, a Wojhinie tytuł cezara, kiedyś najważniejszy po cesarskim.
Car przeprowadził też dzieło kodyfikacji zwyczajowego prawa serbskiego. W 1349 roku ogłosił w Skopju statut obejmujący 153 paragrafy, a dopełniony do ponad 200 paragrafów na soborze w Seres w 1354 roku. Statut rozszerzył kompetencje sądów państwowych, likwidował wiece (zgromadzenia) ludu wiejskiego, potwierdzał liczne przywileje króla i możnowładców w stosunku do ludności wiejskiej zwanej serbami. Potępiał „herezję łacińską”, a prawosławnym Serbom zakazywał związków małżeńskich z katolikami określanymi jako „półwierzący”.
Dalsze wojny.
W 1348 Duszan wznowił wojnę przeciwko Bizancjum, gdzie w 1347 roku tron cesarski przy pomocy Turków opanował Jan Kantakuzen. Stefan Duszan zdobył Epir i oddał go w zarząd przyrodniemu bratu Symeonowi. Wódz Duszana Preljub zdobył w tym czasie Tesalię, którą otrzymał od cara w zarząd wraz z tytułem cezara. W 1350 Duszan przerwał działania w Grecji i podjął wyprawę przeciw Bośni.
Granice północne nie przykuwały uwagi Duszana w tym stopniu co południowe. W 1335 odparł wyprawę króla węgierskiego Karola Roberta skierowaną na górniczy Rudnik. W traktacie pokojowym zawartym dopiero w 1346 z Ludwikiem I (1342-1382) zrzekł się pretensji do dawnych posiadłości Stefana Dragutina i Belgradu, zamku Golubca na Dunaju i banatu Maczwy. W stanie wojny z Węgrami znalazł się ponownie przed samą śmiercią na przełomie 1354 i 1355 roku. Usiłował odzyskać utracony Hum, lecz podjętą w 1350 roku wyprawę musiał przerwać, odwołany do zaatakowanej przez Greków Macedonii.
Przed śmiercią w 1355 r. usiłował opanować Saloniki i zamierzał wyruszyć na Konstantynopol. Dla swojego planu próbował zjednać nawet papieża, obiecując w zamian uznanie jego zwierzchnictwa. Główną przeszkodę w zdobywaniu obydwu miast stanowił brak floty, którą Duszan zaczął budować od 1348 roku. Zmarł 20 grudnia 1355 pod Werroią, przygotowując się do ataku na Saloniki.
Utworzone przez niego potężne państwo serbskie rozpadło się po jego śmierci na szereg księstw. Ułatwiło to penetrację Półwyspu Bałkańskiego przez Turków osmańskich.

</doc>
<doc id="174772" url="https://pl.wikipedia.org/wiki?curid=174772" title="TNO">
TNO



</doc>
<doc id="174775" url="https://pl.wikipedia.org/wiki?curid=174775" title="Channel Tunnel">
Channel Tunnel



</doc>
<doc id="174783" url="https://pl.wikipedia.org/wiki?curid=174783" title="Sylwia Nowak-Trębacka">
Sylwia Nowak-Trębacka

Sylwia Nowak-Trębacka (ur. 28 kwietnia 1976 w Łodzi) – polska łyżwiarka figurowa startująca w parach tanecznych z Sebastianem Kolasińskim. Uczestniczka igrzysk olimpijskich (1998, 2002), mistrzyni świata juniorów (1994), medalistka zawodów Grand Prix i dziewięciokrotna mistrzyni Polski. Po zakończeniu kariery amatorskiej w 2003 r. została trenerką par tanecznych w klubie łyżwiarskim MKS Axel Toruń.
Biografia.
Treningi łyżwiarskie rozpoczęła w roku 1980. Wraz z Kolasińskim wielokrotnie zdobywała tytuł Mistrzów Polski (od 1995 do 2003). 
W startach międzynarodowych, na imprezach rangi mistrzowskiej (Mistrzostwa Europy i Świata) plasowali się zazwyczaj pod koniec pierwszej lub na początku drugiej dziesiątki. Odnieśli duże sukcesy na mistrzostwach świata juniorów, zdobywając srebro w 1993 i złoto w 1994.
Na igrzyskach olimpijskich w Nagano 1998 para Nowak - Kolasiński zajęła 12 miejsce, a na igrzyskach olimpijskich w Salt Lake City 2002 13 miejsce.
Wycofali się z amatorskiego uprawiania sportu w 2003. Początkowo sporadycznie występowali wspólnie w pokazach i pomagali w treningach młodym łyżwiarzom. Obecnie, Nowak jest pełnoetatowym pracownikiem klubu "MKS Axel Toruń", gdzie pracuje jako trener, a wśród jej wychowanków jest duet Natalia Kaliszek i Maksym Spodyriew.
Życie prywatne.
Absolwentka Wydziału Fizjoterapii Uniwersytetu Medycznego w Łodzi. Mężem Sylwii jest były tancerz na lodzie, Marcin Trębacki, z którym ma syna Maksymiliana (ur. 2003), który trenuje skoki na trampolinie oraz córkę Sonię, trenującą piłkę nożną. 

</doc>
<doc id="174785" url="https://pl.wikipedia.org/wiki?curid=174785" title="Sebastian Kolasiński">
Sebastian Kolasiński

Sebastian Kolasiński (ur. 16 lutego 1975 w Łodzi) – polski łyżwiarz figurowy, startujący w parach tanecznych z Sylwią Nowak. Uczestnik igrzysk olimpijskich (1998, 2002), mistrz (1994) i wicemistrz (1993) świata juniorów, medalista zawodów Grand Prix i dziewięciokrotny mistrz Polski (1994–1998, 2000–2003).
Życiorys.
Para Nowak/Kolasiński regularnie zdobywała tytuły Mistrzów Polski. Na najważniejszych zawodach międzynarodowych plasowała się w końcówce pierwszej dziesiątki. Jednym z największych osiągnięć był tytuł Mistrzów Świata Juniorów w roku 1994 i wicemistrzów w 1993. Na igrzyskach olimpijskich w Nagano 1998 zajęli 12 miejsce, a na igrzyskach olimpijskich w Salt Lake City 2002 – 13.
Duet wycofał się z amatorskiego uprawiania łyżwiarstwa po sezonie 2002/2003. Występowali w pokazach i pomagali w treningach młodym łyżwiarzom. Sebastian zajmował się głównie choreografią.
Życie prywatne.
Po Igrzyskach Olimpijskich 2002 roku, ożenił się ze snowboardzistką Jagną Marczułajtis, z którą ma córkę Jagodę (ur. 2002). Związek rozpadł się w 2005 roku. Wkrótce ożenił się po raz drugi.
Po zakończeniu kariery łyżwiarskiej Kolasiński został policjantem w Łodzi. Dodatkowo zajmuje się lekcjami jazdy na łyżwach i układaniem choreografii. Tworzył między innymi układy na potrzeby polskiej edycji programu "Gwiazdy tańczą na lodzie".

</doc>
<doc id="174787" url="https://pl.wikipedia.org/wiki?curid=174787" title="Klatka Faradaya">
Klatka Faradaya

Klatka Faradaya – metalowy ekran mający chronić przed polem elektrostatycznym, wymyślony i skonstruowany w 1836 roku przez angielskiego fizyka Michaela Faradaya w celu demonstracji jednego z podstawowych praw elektrostatyki.
Zasada działania.
Ponieważ potencjał elektryczny na powierzchni idealnego przewodnika musi być w każdym punkcie taki sam, nie następuje wnikanie pola elektrycznego do wnętrza metalu, a tym samym pole elektryczne nie przenika przez metal. Dzięki temu we wnętrzu klatki, niezależnie od tego jak silnie jest ona naładowana, nie ma pola elektrycznego. W praktyce metale mają dostatecznie dużą przewodność elektryczną, aby płynące w nich prądy natychmiast kompensowały wymuszane różnice potencjału.
Zasadę działania przedstawia poniższy schemat:
Dla pola elektrostatycznego oraz o powolnych zmianach klatka może być wykonana z metalowej siatki. Przez oka siatki nie przenikają fale o długości znacznie większej niż rozmiar otworów. Metal nie pochłania fal o długości porównywalnej z odległością między atomami metalu (zob. częstość plazmowa).
Poglądy.
Funkcjonuje pogląd mówiący, że "dzięki temu efektowi samoloty są odporne na uderzenia piorunów – korpus samolotu ulega naładowaniu, jednak ludzie i elektronika pokładowa nie odczuwają tego". Zdanie to jest prawdziwe tylko do pewnego stopnia. Podczas uderzenia pioruna bardzo duże prądy o dużej częstotliwości, przepływające przez kadłub samolotu, indukują pola elektryczne i magnetyczne wewnątrz kadłuba (podobnie piorun po uderzeniu w drzewo nie płynie całym jego przekrojem jednakowo, lecz w kanale o średnicy kilku centymetrów, powodując rozerwanie drzewa w tym obszarze).
O ile pasażerowie wewnątrz samolotu są względnie bezpieczni wobec samego indukowanego pola, o tyle delikatna elektronika, hydraulika i awionika samolotu mogą poważnie ucierpieć wskutek uderzenia pioruna. Historia awiacji zna liczne przypadki wypadków lotniczych, które spowodowane były w sposób bezpośredni lub pośredni uderzeniem pioruna w kadłub przelatującego samolotu. Uderzenie pioruna w skrzydło może również spowodować wybuch zbiorników z paliwem, rozerwanie skrzydła i w ten sposób doprowadzić do katastrofy samolotu (tak było w przypadku lotu Pan Am 214).
Pogląd, że "samochód jest przykładem klatki Faradaya", też jest prawdziwy w pewnym przybliżeniu – samochód byłby idealną klatką Faradaya, gdyby nie miał okien. Dla elektrostatyki samochód osobowy może być z dobrym przybliżeniem traktowany jak klatka Faradaya, ale nie jest dla fal radiowych krótszych od wielkości okien i dlatego antena radiowych fal średnich i długich musi być wyniesiona poza samochód, natomiast fal ultrakrótkich powinna, ale nie musi; fale używane przez telefon komórkowy są osłabiane w znacznie mniejszym stopniu.

</doc>
<doc id="174793" url="https://pl.wikipedia.org/wiki?curid=174793" title="Flashmob">
Flashmob



</doc>
<doc id="174794" url="https://pl.wikipedia.org/wiki?curid=174794" title="Negocjator">
Negocjator



</doc>
<doc id="174797" url="https://pl.wikipedia.org/wiki?curid=174797" title="Ashanti">
Ashanti



</doc>
<doc id="174799" url="https://pl.wikipedia.org/wiki?curid=174799" title="Eugenia (cesarzowa francuska)">
Eugenia (cesarzowa francuska)

Cesarzowa Eugenia (Impératrice Eugénie) (pełne nazwisko panieńskie: Eugenia Maria Ignacia Augustina Palafox de Guzmán Portocarrero y Kirkpatrick de Closeburn), dziewiąta hrabina Teba, markiza Moya, zwana najczęściej Eugenia de Montijo (ur. 5 maja 1826 w Grenadzie, zm. 11 lipca 1920 w Madrycie) – arystokratka hiszpańsko-szkocka, ostatnia monarchini francuska (1853-1871), żona Napoleona III, regentka Francji w latach 1859, 1865 i 1870.
Młodość.
Rodzina.
"Más pesa el rey que la sangre" ("król jest ważniejszy niż krew") – miał według legendy powiedzieć w roku 1291 Alonso Pérez de Guzmán, gubernator oblężonej przez Maurów twierdzy Tarifa, gdy wróg zagroził straceniem jego wziętego do niewoli syna, żądając w zamian za jego życie kapitulacji twierdzy” – tymi słowami rozpoczynają się wydane pośmiertnie w roku 1926 wspomnienia cesarzowej. Do różnych gałęzi rodu Guzmanów należą rodziny najwyższej arystokracji hiszpańskiej, książęta Medina Coeli, Medina Sidonia, Las Torres i Olivares oraz hrabiowie de Montijo. Gałąź Eugenii pochodziła po kądzieli od króla Leonu i Kastylii Alfonsa X Mądrego. Jedna z krewnych z gałęzi Medina Sidonia, Doña Luiza Francisca de Guzmán, była w XVII wieku królową Portugalii jako małżonka Jana IV. Rodzina Portocarrero de Montijo pochodziła pierwotnie z Genui, należał do niej pierwszy doża Republiki Genueńskiej, Szymon I Boccanera (1339-1344), którego syn Szymon II Boccanera piastował ten sam urząd w latach 1356-1363.
Eugenia urodziła się jako druga córka Dona Cypriana Palafox de Guzmán y Portocarrero, młodszego syna granda Hiszpanii hrabiego de Teba, i Marii Manueli Kirkpatrick, córki konsula USA w Maladze Williama Kirkpatricka of Closeburn, szlacheckiego pochodzenia szkockiego, hurtownika winami hiszpańskimi. Ojciec Cyprian (1785-1839), drugi i niezbyt bogaty syn możnego ziemianina, zwolennik Bonaparte'ów, m.in. oficer armii króla Józefa Bonaparte, służył w roku 1814 w armii napoleońskiej jako pułkownik artylerii i brał udział w obronie Paryża. Po powrocie do Hiszpanii został aresztowany i uwięziony na rozkaz króla Ferdynanda VII. Jak córka go określa we wspomnieniach, "„był człowiekiem o liberalnych poglądach, energicznym i interesującym się kulturą, zawsze gotowym pomagać innym”". Na skutek odniesionych obrażeń w wojnach napoleońskich stracił lewą rękę i oko. Po klęsce Napoleona żył na wygnaniu. Powrócił do Hiszpanii po amnestii dla bonapartystów ogłoszonej przez króla Ferdynanda VII. Zamieszkał w Maladze pod kontrolą policji, ponieważ monarcha mu nie ufał i miał zakaz pojawiania się w Madrycie. W 1817 r. poznał żonę. 15 grudnia tego samego roku para wzięła ślub. Jako małżeństwo zamieszkali w Granadzie przy ulicy Gracia. Don Cipriano nie stłumił w sobie napoleońskich ideałów. Był buntownikiem i mnóstwo czasu spędzał w więzieniach m.in. w Santiago de Compostela. Doña Manuela musiała więc żyć w samotności, wobec czego krążyło o niej mnóstwo plotek przypisujących jej liczne romanse. Miała także liczne długi. W 1825 r., po powrocie Don Cipriano do domu urodziła się im pierwsza córka Maria Francisca, zwana Pacą (29 stycznia 1825 – 16 września 1860).
Dzieciństwo.
Przyszła cesarzowa Eugenia, według wspomnień matki, przyszła na świat w Granadzie 5 maja 1826 r. podczas trzęsienia ziemi. Jednak prawda była inna. Wstrząsy nawiedziły Granadę 10 dni później. Była ładną dziewczynką o kasztanowych włosach, jasnej karnacji i fiołkowych oczach. Charakter odziedziczyła po ojcu. Jeździła wraz z nim konno, spała pod gołym niebem, odwiedzała cygańską dzielnicę Albaicín i oglądała korridę. Bliskie były jej też ideały bonapartystów.
W 1830 r., za zgodą króla Hiszpanii, rodzina przeniosła się do Madrytu, gdzie zamieszkali przy ulicy de Sordo. Tam, choć żyli stosunkowo biednie, otaczali się wąskim gronem znajomych. Tak poznali romantycznego pisarza Prospera Mérimée, zwanego przez Eugenię "Don Prospero", który do końca życia został jej powiernikiem. Cztery lata później, po śmierci ojca Cyprian otrzymał w sekundogeniturze część posiadłości rodzinnych i tytuł hrabiego de Montijo oraz księcia ("duque") de Peñeranda, a w 1834, po śmierci bezdzietnego starszego brata, Dona Eugeniusza, resztę tytułów i majątków rodzinnych. Wśród ich posiadłości można wymienić wspaniały pałac de Ariza, nazywany pałacem de Montijo i wiejską rezydencję na przedmieściach Madrytu w Carabanchel.
W 1833 r. zmarł król Ferdynand VII i rozpoczęła się I wojna karlistowska, mająca wyłonić spadkobiercę tronu hiszpańskiego. W tej sytuacji Cyprian wysłał rodzinę do Paryża. Tam zamieszkali w skromnym apartamencie przy Polach Elizejskich. Eugenia i jej starsza siostra Paca rozpoczęły edukację w renomowanej szkole sióstr z Sacré-Cœur, gdzie zostały wychowane w duchu surowego, graniczącego z bigoterią katolicyzmu. Na początku miały trudności w nowej szkole (rówieśnicy przedrzeźniali hiszpański akcent sióstr) i dodatkowo miały słabe oceny. Potem, Eugenia wraz z rodziną przeprowadziła się do apartamentu przy de la Ville-l’Evêque, mieszczącego się niedaleko Pałacu Elizejskiego. Tam ponownie odnowili kontakt z "Don Prosperem". Do kręgu znajomych dołączył również Stendhal, zwany przez Eugenię „monsieur Beyle” (prawdziwe nazwisko Stendhala). Opowiadał on o wojnach napoleońskich. Dziewczynki oczekiwały spotkań z nim z utęsknieniem. Sam Stendhal nie zapomniał o Eugenii i poświęcił siostrom de Montijo rozdział w "Pustelni parmeńskiej". Napisał go po hiszpańsku i zadedykował: "Dla Was, Paco i Eugenio, 15 grudnia 1838 r.".
Po przyjeździe Cypriana do Paryża rodzice dziewczynek nie mogli znaleźć wspólnego języka za sprawą nadmiernych wydatków Manueli. Ojciec przepisał Eugenię do gimnazjum o mniejszym rygorze, prowadzonego przez jego dawnego kolegę z armii, Józefa Bonapartego. Tam mogła oddawać się ulubionej jeździe konnej, szermierce i pływaniu. Niestety pobyt ojca w Paryżu był krótki, bo potem uczestniczył on w wojnie karlistowskiej w Hiszpanii. Eugenia bardzo źle znosiła rozłąkę z ojcem. Ponownie wróciła do dawnej szkoły. Nie chodziła do niej długo, gdyż Manuela wraz z córkami wyjechała do Anglii. Tam zapisała córki do kolegium Clifton obok Bristolu. Eugenia nie czuła się szczęśliwą w nowej szkole. Zaprzyjaźniła się z hinduską księżniczką, z którą planowała uciec do Indii. Próba ucieczki zakończyła się fiaskiem. Po tym wydarzeniu, rodzina znów wróciła do Francji i do starej szkoły. Dziewczynki znalazły się pod opieką Angielki, pani Flowers. Uczyła ona je dyscypliny i angielskiego. Eugenia miała wtedy 12 lat i była zbuntowaną nastolatką. Lubiła chodzić do teatru i chciała zostać aktorką. Jak potem wspominała: "Gdy miałam dwanaście lat, chciałam być aktorką. Nie miałam szczęścia, zostałam cesarzową". W 1839 r. umiera Don Cyprian. Odszedł w obecności żony. Córki dojechały parę dni potem, za co Eugenia była zła na matkę.
Matka, Doña Manuela, miała wielkie plany co do przyszłości córek, a konkurentów nie brakło: obie panny były bardzo piękne, Paca bardziej hiszpańska z wielkimi czarnymi oczami i oliwkową cerą, Eugenia bardziej szkocka, wysokiego jak na owe czasy wzrostu, z niebieskimi oczami, rudawymi włosami (w Anglii z tego powodu była przezywana " Marchewką") i wspaniałą figurą. Oprócz wszystkiego obie panny były teraz bardzo posażne, gdyż po śmierci bezdzietnego stryja hrabiego de Teba i ojca odziedziczyły wszystkie dobra rodowe: Paca jako najstarsza 2/3, a Eugenia 1/3. Najbardziej wchodzącym w rachubę zalotnikiem był Jakub Ludwik Fitz-James, 15. książę Alba i 8. książę Berwick (3 czerwca 1821 – 10 lipca 1881), Stuart, potomek króla Anglii i Szkocji Jakuba II, posiadający dwanaście tytułów granda Hiszpanii i niezmierną fortunę. Cała socjeta madrycka czekała z napięciem, którą z hrabianek Alba wybierze, a kawaler po wielomiesięcznym wahaniu zaczął zalecać się płomiennie do Eugenii. Niestety Paca zakochała się bez pamięci w Albie i groziła samobójstwem, w razie gdyby siostra go poślubiła, kiedy więc Alba poprosił Eugenię o jej rękę, ta (wobec mężczyzn dość obojętna) ubłagała go, by oświadczył się Pace. Ślub miał miejsce 14 lutego 1844 i Eugenia przez miłość do siostry straciła możliwość zostania pierwszą damą Hiszpanii i szansę noszenia tytułów: 8. "księżna" Berwick, 15. "księżna" Alba de Tormes, "księżna" de Liria, "markiza" del Carpio de Coria, de Eliche, de la Mota, de San Leonardo, de Tarazona, de Sarriá, de Villanueva del Rio, de la Algaba, de Barcarrota, de Valderrábano, de Villanuova del Fresne, "hrabina" de Andrade, de Ayala, de Fuentes de Valdepero, de Gelves, de Lemos, de Lerin, de Monterrey, de Osorno i de Villalva (plus kilkanaście tytułów baronowskich i rycerskich). Jednak czuła się nieszczęśliwa i miała złamane serce, bo próbowała popełnić samobójstwo przez połknięcie pudełka zapałek. Chciała też zostać zakonnicą, co jednak nie doszło do skutku. Eugenia zapadła na nieżyt nosa i pojechała wraz z matką do uzdrowiska Eaux-Bonnes we francuskich Pirenejach.
Po powrocie zakochała się z wzajemnością w bogatym księciu Sesto i markizie Alcañices Pepie Alcañicesie. Arystokrata nie poprosił nigdy o jej rękę. Po obaleniu króla Ludwika Filipa ambasadorem II Republiki Francuskiej w Madrycie został mianowany kuzyn prezydenta Francji Ludwika Napoleona Bonapartego, książę Napoleon Józef Bonaparte, który uzyskał potem niepochlebny przydomek "Plonplon". Plonplon, częsty i mile widziany gość w pałacu Montijo, zapałał miłością do Eugenii i poprosił o jej rękę, ale wierny Mérimée doniósł damom Montijo, że prezydent Bonaparte – kawaler szukający żony – najprawdopodobniej w niedługim czasie ogłosi się cesarzem Francuzów, a zatem Eugenia dała kosza Plonplonowi, a Doña Manuela, od młodości zagorzała bonapartystka, przeniosła się z obiema córkami w r. 1850 do Paryża, gdzie wynajęła wytworny apartament przy Place Vendôme. Wkrótce panie de Montijo otrzymały zaproszenie na przyjęcie u księżniczki Matyldy, siostry stryjecznej księcia-prezydenta. Miały długo pozostać w kręgach towarzyskich obracających się wokół Bonapartów, gdyż mimo swego pochodzenia z wysokiej szlachty hiszpańskiej były tylko w połowie tolerowane przez starą arystokrację mieszkającą (do dziś) w dzielnicy Faubourg Saint-Germain – nie trzymały się konwenansów panujących w tej klasie społecznej. W tym czasie wiele podróżowały.
Zaręczyny i ślub.
Jeszcze przed ogłoszeniem się cesarzem Napoleon III musiał zadbać o przyszłość swej dynastii, gdyż – po wyłączeniu linii Lucjana Bonapartego z praw do następstwa tronu przez Napoleona I – jedynym dziedzicem ewentualnego tronu był nielubiany przez kuzyna i poza tym reprezentujący poglądy bardzo lewicowe Plonplon, syn byłego króla Westfalii Hieronima. Córki panujących Habsburgów, Romanowów czy Burbonów nie wchodziły w rachubę, gdyż dynastia Bonapartów nadal była przez stare dwory europejskie uznawana tylko połowicznie. Napoleon zaczął się więc starać o rękę najpiękniejszej wówczas księżniczki Europy, Karoli von Holstein-Gottorp, zwanej księżniczką Waza, wnuczki zdetronizowanego króla Szwecji Gustawa IV Adolfa, ale wszelkim planom matrymonialnym sprzeciwił się jej ojciec Gustaw Vasa, były następca tronu Szwecji, nie widząc dla ukochanej córki przyszłości w niespokojnej politycznie Francji (powiedział jej: "Jeśli za niego wyjdziesz, za 20 lat znajdziesz się na bruku, pozbawiona wszystkiego"). Był wówczas rok 1850, ks. Gustaw słusznie przepowiedział przyszłość i wydał Karolę czym prędzej za Alberta, przyszłego króla Saksonii. Następną kandydatką z rodów suwerennych była Adelajda von Hohenlohe, krewna królowej Wiktorii, ale i tu zaloty cesarza Francuzów odrzucono. Trzeba się było zatem rozejrzeć za kandydatką z rodów niekoronowanych.
Księżniczka Matylda, zapraszając panie de Montijo na przyjęcie, miała ukryte zamiary: po pierwsze, będąc sama niegdyś zaręczona z Napoleonem III, nie chciała widzieć innej kobiety na tronie francuskim; po drugie uważała sukcesję za zapewnioną przez swego brata Plonplona, a więc wykoncypowała sobie, że podsunie Eugenię Napoleonowi jako kandydatkę na główną metresę (miał ich krocie, w tej chwili aktualna była bogata Amerykanka Miss Howard, która pożyczyła mu kilkanaście milionów na kampanię prezydencką r. 1848) lub na małżonkę morganatyczną. Przeliczyła się totalnie – droga do łoża dumnej arystokratki i pobożnej katoliczki Eugenii mogła prowadzić tylko od ołtarza. Dała to do zrozumienia w rozmowie z przyszłym cesarzem, mówiąc, że droga do jej pokoju wiedzie przez ołtarz i ślub. Już w czasie przyjęcia u Matyldy Napoleon, który na własne życzenie siedział obok Eugenii, zakochał się w pięknej Hiszpance, ale droga do oświadczyn była jeszcze daleka. W chwili poznania Napoleona III Eugenia miała 26 lat. Panie de Montijo były wprawdzie odtąd regularnie zapraszane na "soirées" do rezydencji prezydenckiej, Pałacu Elizejskiego, czy do Compiègne na polowania, ale Eugenii zawsze towarzyszyła, jako przyzwoitka, matka Doña Manuela, która nigdy nie zostawiała pary samej. Eugenia uczestniczyła w wielu balach i przyjęciach organizowanych przez księżnę Matyldę oraz była zapraszana na liczne polowania. Ani na krok nie odstępował jej przyszły cesarz.
W roku 1852 Napoleon, po zwycięskim wyniku plebiscytu w sprawie transformacji II Republiki w dziedziczne cesarstwo (poparcie 92% społeczeństwa), wjechał 2 grudnia triumfalnie do Paryża, gdzie odebrał paradę wojskową, której z okien pałacu Tuilerie przyglądała się Eugenia z rodziną i przyjaciółmi. Przez cały grudzień trwały zaciekłe dyskusje z krewnymi z rodu Bonapartych – tylko król Hieronim zachowywał się neutralnie, ale jego dzieci Plonplon i Matylda były gwałtownie przeciwne planom kuzyna. Na balu noworocznym roku 1853 w odrestaurowanych Tuileriach, swej nowej rezydencji, Napoleon poprosił Eugenię o jej rękę i dwa dni później wysłał formalny list z oświadczynami do matki Eugenii. Eugenia nie była akceptowana przez lud, który nazywał ją pogardliwie "Hiszpanką", awanturnicą i ladacznicą. Także księżna Matylda widziała w niej tylko kandydatkę na kochankę cesarza. Jednak gdy dostała list od ciotecznego brata, że ten chce ożenić się z Eugenią, zaakceptowała jego decyzję i przysięgła go wspierać. Także mało arystokratyczne pochodzenie Eugenii i mały majątek stały na przeszkodzie do zawarcia małżeństwa.
Ślub cywilny miał miejsce w sobotę 29 stycznia w Salonie Marszałków, w Tuileriach, a kościelny dzień później w katedrze Notre-Dame. Celebrantem był arcybiskup Paryża, Sibour. Na uroczystość został również zaproszony papież, Pius IX. Nie przybył on jednak do Paryża usprawiedliwiając się zaawansowanym wiekiem i złym stanem zdrowia. Eugenia została cesarzową. W podarunku ślubnym od męża otrzymała w roku 1854 wzniesiony w stylu Ludwika XIII pałacyk "Villa Eugénie" w Biarritz.
Cesarzowa Francuzów.
Wczesne lata.
Para nowożeńców spędziła miesiąc miodowy w Saint-Cloud. Postanowili także, że ich rezydencją będzie Tuileries. Zaraz po ślubie dowiedziała się, że jest w ciąży, jednak straciła dziecko po upadku z konia. Cesarz przekazał jej na własność Villeneuve-l’Étang, gdzie na wzór Marii Antoniny urządziła gospodarstwo. W arkana polityki została wprowadzona przez męża podczas wojny krymskiej. Czytała raporty państwowe i brała udział w naradach u boku cesarza.
Bojkotowany dotychczas przez dwory europejskie Napoleon III uzyskał szanse akceptacji, gdy rozpoczęła się wojna krymska. Szczególnie Anglii zależało na osłabieniu pozycji Rosji i sojuszu francuskim, a więc w kwietniu 1855 królowa Wiktoria wystosowała oficjalne zaproszenie do francuskiej pary cesarskiej na odwiedzenie dworu angielskiego. Początkowo bardzo chłodno nastawiona do „uzurpatora” Napoleona, bardzo szybko uległa jego ogromnemu urokowi osobistemu i zachwyciła się nieśmiałą Eugenią, a posiadający wielkie wpływy jej książę-małżonek Albert Sachsen-Coburg-Gotha odkrył w cesarzu interesującego i pełnego idei partnera rozmów. Panowie udawali się na dyskusje militarne z ministrami i generałami, a panie wymieniały poufne zwierzenia o życiu małżeńskim i sytuacji kobiet. Eugenia otrzymała od Wiktorii, matki dziewięciorga dzieci, dokładne rady jak zajść najłatwiej w ciążę i jak, m.in. przez unikanie zbyt gorących kąpieli zachować płód. Wizyta w Anglii zakończyła się pełnym sukcesem politycznym i towarzyskim francuskiej pary cesarskiej: Napoleon otrzymał Order Podwiązki, najwyższe odznaczenie brytyjskie, żaden dwór europejski nie mógł już po akceptacji przez najstarszą monarchię kontynentu i światowe mocarstwo odmówić uznania II Cesarstwu francuskiemu, zaś Wiktoria i Eugenia pozostały przyjaciółkami do końca życia.
Parę miesięcy później w tym samym roku 1855 stwierdzono u Eugenii ciążę. Według przesądów korsykańskich panujących w rodzie Bonapartów dziecko urodzone na przedwiośniu przed datą 20 marca było skazane na nieszczęście, a więc dawano Eugenii preparaty z opium, by opóźnić poród. Poza tym dziecko leżało w macicy w niewłaściwej pozycji i obawiano się komplikacji. Eugenia bardzo bała się o to dziecko, gdyż w Paryżu trwała właśnie Wystawa Światowa, a na cesarza dokonano zamachu, z którego ledwo uszedł z życiem. Potem przyjechała z rewizytą królowa Wiktoria. Cesarzowa następnie odpoczywała w swojej willi w Biarritz. Poród zaczął się 15 marca i trwał prawie dobę. W końcu o trzeciej nad ranem 16 marca 1856 parze cesarskiej urodził się syn Napoleon Eugeniusz Bonaparte. Narodziny następcy tronu były ciężkie, a jego przyjście na świat wymagało użycia kleszczy, które złamały Eugenii miednicę. 14 lipca odbył się chrzest dziedzica, którego rodzice nazywali pieszczotliwie Loulou. Na tym wydarzeniu nie był obecny jedynie Plonplon. Po ciężkim porodzie lekarze stwierdzili, że Eugenia nie będzie mogła mieć więcej dzieci. Wpłynęło to bardzo negatywnie na pożycie małżeńskie pary cesarskiej, gdyż Eugenia, nie widząca nic ciekawego w miłości fizycznej, bojąc się nowej ciąży najczęściej odmawiała Napoleonowi łoża, co wpędziło go w ramiona innych kobiet, m.in. Anny Marii Walewskiej, żony Aleksandra Walewskiego. Z czasem małżonkowie zaprzestali zupełnie współżycia seksualnego, Eugenia przy każdej nowej kochance męża wpadała w gniew zazdrości.
Działalność polityczna.
Pierwsza regencja.
W miarę jak pogarszało się zdrowie Napoleona III, który cierpiał na ciężką kamicę nerkową, cesarz coraz bardziej był skłonny dopuszczać swą żonę do otwartego udziału we władzy. Gdy wyjechał (wbrew jej radom, wiedziała, że był strategiem jedynie na papierze) na wojnę z Austrią roku 1859, mianował ją regentką Cesarstwa. Eugenia z wielką obowiązkowością ujęła ster państwa: co drugi dzień uczestniczyła w posiedzeniach rządu i okazywała żywe zainteresowanie wszystkim sprawami; jeśli czegoś nie rozumiała, prosiła odnośnego ministra o wyjaśnienia po posiedzeniu. Codziennie studiowała raporty przysyłane przez prefektów różnych departamentów Francji, noty dyplomatyczne ambasadorów i komunikaty wojskowe o postępach armii. Na początku 1860 r. odbyła wraz z mężem objazd nowo pozyskanych prowincji: Sabudii i Nicei. Trasa obejmowała tereny od doliny Rodanu po Algierię. 16 września 1860 r. na gruźlicę zmarła jej siostra, Paca. Zajęła się wychowywaniem jedynego syna siostry, Carlosa. O dwójkę pozostałych dzieci dbała z daleka. Od tej pory zaczęła interesować się spirytyzmem. Jesienią tego samego roku udała się incognito w podróż do Szkocji, ponieważ Paryż napawał ją smutkiem. Zasługą jej i Walewskiego było szybkie zawarcie pokoju z Austrią w obliczu mobilizacji Prus. Obciążeniem dla polityki francuskiej było natomiast uparte dążenie Eugenii do zachowania Państwa Kościelnego pod świecką władzą papieża (choć na poczàtku popierała myśl zjednoczenia Włoch). Zniechęciło to do Francji Włochy, które uważały Rzym za swą historyczną stolicę i nie udzieliły później w roku 1870 militarnego poparcia II Cesarstwu. Od czasów swej pierwszej regencji Eugenia uczestniczyła czynnie we wszystkich sprawach polityki zagranicznej. Motorem jej działań była nieufność do Rosji, strach przed Prusami i wstręt do nowo zjednoczonych Włoch, które chciały odebrać papieżowi jego stolicę. Trudno jednak oskarżać Eugenię o skrajny klerykalizm, gdyż słusznie uważała, że obrona Państwa Kościelnego wzmocni poparcie francuskich katolików dla II Cesarstwa. Chciała wzmocnić sojusz z Anglią i zawrzeć nowy z Habsburgami. Aktywność Eugenii wywoływała gwałtowny opór nie tylko republikanów i liberałów, ale i cesarskich kuzynów Matyldy i Plonplona, którzy oskarżali ją o popieranie autokracji i antydemokratyzm, co rzeczywiście odpowiadało prawdzie, gdyż Eugenia, dawniej, w młodości liberałka, teraz jednak przede wszystkim arystokratka z krwi i kości nie ufała demokracji i nie uważała przedstawicieli „ludu” za predestynowanych do sprawowania władzy czy partycypacji w niej.
Interwencja w Meksyku.
Do wielkich błędów Eugenii należało przekonanie Napoleona o konieczności interwencji francuskiej w Meksyku i osadzenie tam na tronie Maksymiliana Habsburga, brata cesarza Franciszka Józefa. Pomysł o stworzeniu silnego państwa w Ameryce Północnej narodził się w głowie Napoleona III jeszcze podczas przymusowego więzienia w Ham. Cesarzowa zaciekawiła się tą koncepcją po rozmowie z Jose Hidalgo. By sfinansować pobyt wojsk francuskich w Ameryce, państwo musiało zaciągnąć wielkie długi w prywatnych bankach, co zachwiało gospodarką. Francuzi ginęli za morzem za sprawę, która ich nie dotyczyła. Gloria II Cesarstwa zaczęła blednąć a Napoleon III tracić swój prestiż. Francja stała sama wobec wrogich Prus, bez poparcia Anglii, Austrii, Italii czy Rosji. Eugenia zaczęła w tych czasach wywierać nacisk na Napoleona, by abdykował na rzecz syna i jej samej jako regentki, ale cesarz widział jasno, że cesarstwo z małoletnim jako głową państwa nie ma szans przeżycia i odmówił.
Druga regencja.
W 1865 podczas wizyty cesarza w Algierii, Eugenia znów objęła regencję. Pod nieobecność męża przeprowadziła kilka reform. Starała się złagodzić więzienny rygor, zwłaszcza dla najmłodszych więźniów. Pragnęła uruchomić program publicznego szkolnictwa wyższego dla kobiet. Aby przekonać społeczeństwo do zmian Eugenia zapisała swoje siostrzenice na Sorbonę. Przyczyniła się do rozbudowy sieci szkół we Francji. Przyznawała stypendia dla ubogich dzieci w szkołach i warsztatach rzemieślniczych. Bardzo chciała aby kobiety dostały prawo wyborcze. Promowała literaturę i sztukę. Przyznała Legię Honorową malarce, Rosie Benhoeur. Była ona pierwszą kobietą udekorowaną tym odznaczeniem. W 1867 r. zorganizowano w Paryżu Wystawę Światową, która okazała się wielkim sukcesem organizacyjnym. W 1869 r. brała udział w otwarciu Kanału Sueskiego. Dziełem Eugenii było zawarcie pokoju z Włochami i Austrią W 1870 r. parlament zakończył jej regencję. Mogła zająć się działalnością dobroczynną i wychowaniem syna oraz siostrzenic. Cesarz Napoleon III sporządził akt abdykacji, który zakładał przekazanie władzy synowi w chwili ukończenia 18 lat, a w razie potrzeby sprawowanie regencji przez Eugenię.
Wojna z Prusami.
W lipcu 1870 roku, gdy wybuchł kryzys francusko-pruski, Napoleon III, wówczas już bardzo chory (na froncie pod Sedanem obwożono go bryczką, bo nie mógł już siedzieć na koniu) chciał za wszelką cenę, nawet oddania Strasburga Prusom, zachować pokój, ale miał przeciw sobie zgodną opinię narodu francuskiego, generalicji i prasy (także republikańskiej), wierzących w zwycięstwo. Również Eugenia uważała, że wobec poparcia udzielonego „liberalnemu cesarstwu” (referendum maj 1870, 7 300 000 głosów za – głównie z prowincji – ale jednak 1 570 000 przeciw, głównie z wielkich miast z Paryżem na czele) przez naród, monarchia napoleońska nie mogła sobie pozwolić na postępowanie wbrew jego patriotycznemu zrywowi. 15 lipca Napoleon (który wbrew radom Eugenii i księżniczki Matyldy objął naczelne dowództwo) i syn udali się na front, a cesarzowa Eugenia objęła po raz ostatni ster regencji. Mylnie przypisuje się jej słowa: "To jest moja wojna", gdyż zostały sfałszowane przez Thiersa.
Tym razem Napoleon popełnił duży błąd. Zamiast Eugenii jako regent w czasie wojny byłby właściwszy Plonplon, na pozór energiczniejszy i posiadający autorytet, a przede wszystkim "mężczyzna", według ówczesnych pojęć bardziej się nadający do rządzenia. Napoleon mimo swego przywiązania nie ufał jednak kuzynowi, obawiał się nawet, że Plonplon zdetronizuje jego i syna, aby samemu objąć tron. Eugenia została wprawdzie regentką, ale nowa liberalna konstytucja cesarstwa nie dawała jej tak daleko idących pełnomocnictw, jak w roku 1859. W pierwszych tygodniach regencji rząd nie zapraszał jej nawet na swe posiedzenia, zawiadamiając ją tylko o powziętych uchwałach. Eugenia próbowała uzyskać co najmniej moralne poparcie Rosji dla Francji i przekonać Austrię do czynnego poparcia Francji (za co obiecywała jej większą część Śląska), ale ani jedno, ani drugie przedsięwzięcie się nie udało – wszyscy się bali militarnej potęgi Prus. Włochy nie chciały wystąpić zbrojnie bez udziału Austrii, zaś Eugenia nadal nie chciała się zgodzić na przekazanie Rzymu dynastii sabaudzkiej, która wiedziała, że w przypadku klęski Napoleona III miasto siłą rzeczy przypadnie Królestwu Italii. Armia francuska była w kiepskiej sytuacji. Brakowało żołnierzy i narastały kłótnie wśród generalicji. W Paryżu Rada i cesarzowa zbierali się dwa razy dziennie. Postanowiono wzmocnić obronę Paryża. Zabezpieczono dzieła Luwru, a klejnoty koronne ukryto w sekretnym miejscu. Do Paryża spędzono woły i owce, aby można było wyżywić ludność. Przygotowywano się na oblężenie miasta.
6 sierpnia w Paryżu zaczęły się zamieszki na wieść o klęsce pod Wissembourgiem. Eugenia przebywała wówczas w Saint-Cloud i udała się natychmiast do Tuilerii. Po zwołaniu posiedzenia rządu zmusiła go do potwierdzenia jej zarządzeń w sprawach obrony państwa: obligacje państwowe na sumę 500 mln franków i zamrożenie kursu waluty miały ustabilizować finanse, zmobilizowana Gwardia Narodowa (270 000) bronić stolicy w razie oblężenia, wszystkie forty w okolicy miasta otrzymały dodatkowe armaty (1800), wszystkie mosty naokoło Paryża zostały wysadzone w powietrze, do miasta spędzono 3500 wołów i 280 000 owiec, które miały zapewnić wyżywienie ludności. Wszystkie zbiory obrazów i mebli z Tuilerii, Luwru i innych muzeów zostały zdeponowane w Brest.
Tron cesarski był zagrożony i jedynym politycznym rozwiązaniem stało się zdobycie poparcia Thiersa, do którego Eugenia wysłała Prospera Mériméego z prośbą o poparcie rządu i jej jako regentki. Thiers, z przekonania republikanin, odmówił jednak wszelkiego zaangażowania w sprawie. 3 września 1870 nadszedł z Sedanu telegram Napoleona III donoszący, że armia skapitulowała, a on sam dostał się do niewoli.
Ucieczka.
Eugenia i jej zwolennicy zrozumieli, że nastał koniec II Cesarstwa, gdyż zamieszki w Paryżu przybrały na sile, rozwścieczony tłum demonstrował już na "Place de la Concorde", paręset metrów od Tuilerii. O 3.30 rano 4 września dowódca paryskiej policji doniósł do Tuilerii, że tłum obalił kratę ogrodową i zbliża się do pałacu. Eugenia, która już dwa dni wcześniej wydała polecenie, by rozdzielonego z ojcem syna wysłać do Belgii, zdecydowała się po perswazji przyjaciół, że opuszczając stolicę nadal będzie w nieobecności cesarza legalną głową państwa, podczas gdy pozostając postrada życie lub będzie zdetronizowana. Biżuterię oddała księżnej von Metternich (odzyskała ją potem w londyńskim banku i starannie posegregowała dokumenty). Część złożono w bezpiecznym miejscu, a część spalono. Przebrana w czarną suknię i woalkę, przedostała się z paroma przyjaciółmi przez galerie łączące oba pałace do Luwru, koło którego czekała bryczka ambasadora Austrii, księcia Metternicha. Dotarła do przyjaciela, dentysty Evansa, który pomógł jej przedostać się na północ. Po różnych perypetiach Eugenia dotarła 24 godziny później do Deauville, później do Trouville, skąd jacht angielskiego arystokraty Burgoyne'a przewiózł ją nocą do angielskiego portu Ryde. Zdołała zabrać za sobą najcenniejszy klejnot, a mianowicie złotą różę podarowaną przez papieża z okazji chrztu syna, do której czuła wielki sentyment, bowiem przekazała ją lokalnemu opactwa dopiero pół roku przed swoją śmiercią.
Działalność dobroczynna.
Członkowie Rady Miejskiej Paryża przeznaczyli sumę 600 000 franków na zakup kolii brylantowej jako daru miasta dla nowej cesarzowej, ale Eugenia w liście do Rady zrezygnowała z przyjęcia podarunku i poprosiła o przeznaczenie tej sumy na pomoc ubogim i bezdomnym. Posag, który jej wypłacił małżonek, zużyła w całości na zapewnienie opieki nad nieuleczalnie chorymi i ubogimi matkami. Zachowała natomiast relikwię, zwaną „Talizmanem Karola Wielkiego”. Był to wisior z szafirów i pereł, w którym znajdowała się drzazga drewna z Krzyża Świętego, przesłana cesarzowi przez kalifa Haruna ar-Raszida wraz z kluczami do Bazyliki Grobu Świętego. Karol Wielki nosił klejnot jako zapinkę do pasa i został z nim pochowany. Cesarz Otton III w obecności Bolesława Chrobrego kazał otworzyć kryptę i usunął z niej niektóre przedmioty, m.in. talizman, który odtąd był wystawiony na głównym ołtarzu katedry w Akwizgranie, i włócznię św. Maurycego, którą później podarował Bolesławowi Chrobremu. W roku 1804 kapituła katedralna darowała talizman cesarzowej Józefinie, która nosiła go na sobie w czasie koronacji cesarskiej. Po niej odziedziczyli go Hortensja de Beauharnais i później Napoleon III. Eugenia prawie do końca życia nie rozstawała się z talizmanem i na krótko przed śmiercią podarowała go katedrze w Reims.
Eugenia nie chciała tylko pięknie wyglądać i wydawać okazałe przyjęcia. Już od pierwszych dni chciała służyć ludziom. Podczas panowania poświęcała zawsze dwie godziny dziennie na odwiedzanie szpitali, domów starców, przytułków dla ubogich i żłobków. Robiła to w przebraniu i sprawdzała, czy przeznaczane na pomoc pieniądze prywatne i państwowe są zużywane zgodnie z celem. Organizowała zbiórki pieniędzy, czyniła darowizny, współpracowała z przytułkami i hospicjami. Z jej inicjatywy powstała szkoła kształcąca osierocone dzieci i pociechy tych rodziców, których nie było stać na sfinansowanie edukacji. Po narodzinach syna ufundowała sierociniec jego imienia. Zakładała także liczne żłobki. Przekształciła więzienia dla dzieci w wiejskie zakłady poprawcze. W latach swojej regencji ułaskawiła wielu więźniów. Rozdawała darmowe posiłki. Zakładała szkoły zawodowe dla dziewcząt. Podczas epidemii cholery odwiedzała szpitale, nie bojąc się zakażenia. Popierała badania naukowe. Pomagała finansowo w badaniach Pasteura. Sam naukowiec miał siedzibę obok cesarskiego Saint-Cloud.
Na wygnaniu.
Do śmierci syna (1879).
Dotarła do Hastings. Zamieszkała w hotelu. Już dwa dni po przybyciu połączyła się z synem i wznowiła korespondencję z mężem przebywającym w niewoli w pałacu Wilhelmshöle na przedmieściach Kassel. W pierwszym tygodniu pobytu w Anglii Eugenia otrzymała od zamożnego Anglika Nathanaela Strode'a, wielbiciela legendy napoleońskiej, propozycję zamieszkania w jego domu "Camden House" (dziś: siedziba klubu golfowego) w miejscowości Chislehurst w hrabstwie Kent (obecnie w Londynie, dystrykt Bromley) w odległości 20 minut pociągiem od Londynu. Dość przestronny, umeblowany dom podobał się cesarzowej (nie musiała płacić dzierżawy, co było ważne, gdyż w tych pierwszych miesiącach finanse wygnanych Bonapartów nie wyglądały najlepiej) i co najważniejsze, był jak na owe czasy łatwo dostępny dla gości z Francji, których nie brakowało.
Najpierw zaczęły przybywać delegacje prominentów reżymu napoleońskiego, namawiając cesarzową do użycia, za zgodą Prus, armii marszałka Bazaine'a, otoczonej w Metzu w celu stłumienia rewolucji w Paryżu. Wysłańcy Bazaine'a uzyskali nawet z Wersalu zgodę Bismarcka, który wcale nie był chętny negocjować z republikanami Thiersem czy Gambettą i uważał Eugenię za legalną regentkę cesarstwa, ale nie precyzował jeszcze swych roszczeń terytorialnych wobec Francji (20 lat później oświadczył, że zaraz po Sedanie zadowoliłby się Strasburgiem, kawałkiem Alzacji i dwoma mld franków odszkodowania, gdyby zawarł pokój z rządem cesarskim, a nie republikańskim). Król pruski Wilhelm I odpowiedział na list Eugenii, błagający o rezygnację z aneksji ziem francuskich. Stwierdził w nim, że on osobiście ich nie żąda, ale Bismarck chce mieć „wał ochronny” wobec agresywnej Francji (list Wilhelma, przekazany 49 lat później przez cesarzową francuskiemu premierowi Clemenceau, spowodował, że Konferencja Wersalska zwróciła Alzację i Lotaryngię Francji bez uprzedniego plebiscytu ludności – która, przynajmniej na wsi – do dziś posługuje się dialektem niemieckim). W tak napiętej sytuacji Eugenia pojechała w październiku do Kassel, by zobaczyć się z internowanym mężem i spytać go o zdanie. Dla Napoleona wszelkie układy z Bismarckiem były nie do pomyślenia i uważał poza tym, że haniebny pokój zawarty przez Thiersa i Gambettę, a nie przez rząd cesarski, da Bonapartym lepszą szansę restauracji monarchii, a zatem Eugenia odpowiedziała odmownie Bazaine'owi, który uznał wobec tego rząd III Republiki.
20 marca 1871 r. Napoleon, wypuszczony z niewoli pruskiej, przybył do Chislehurst. Syn zaczął uczęszczać do King’s College w Londynie, dokąd dojeżdżał pociągiem, a w wieku 16 lat wstąpił do szkoły kadetów "Royal Artillery School" w Woolwich. Szanse restauracji cesarstwa nie wyglądały źle – bonapartyści zdobyli wiele miejsc w parlamencie, armia w swej większości nadal była wierna Napoleonowi, a wszystkie kadry urzędnicze II Cesarstwa były nadal czynne w administracji. Napoleon III powziął już zamiar triumfalnego powrotu w stylu ucieczki z Elby stryja, Napoleona I. Jednak wszystkim planom położyła kres jego ostatnia choroba i śmierć na kamicę nerkową 9 stycznia 1873 roku. Od chwili jego śmierci Eugenia nosiła tylko czarne, żałobne suknie (nadal projektowane przez atelier Wortha) i nigdy już nie założyła klejnotów. Po zgonie cesarza nadzieje bonapartystów skupiły się na synu, obwołanym Napoleonem IV. Żądny sławy wojennej młodzieniec udał się jednak z ekspedycją brytyjską do Południowej Afryki i zginął tam 1 czerwca 1879 r. w walce z wojownikami zuluskimi. Eugenia dowiedziała się o śmierci syna trzy tygodnie później.
Ostatnie 41 lat.
Po zgonie syna Eugenia na parę lat odizolowała się od świata, żyjąc w apatii. Kolejnym ciosem była choroba jej matki, hrabiny de Montijo. Eugenia wystosowała do Republiki Francuskiej prośbę o przejazd przez jej terytorium. Spóźniła się jednak, Doña Manuela zmarła dzień przed przybyciem córki do Carabanchel. Często przebywała w towarzystwie królowej Wiktorii w ojczyźnie matczynych przodków, Szkocji, którą kochała i gdzie Wiktoria oddała jej do dyspozycji zamek "Abergeldie Castle" położony parę kilometrów od Balmoral.
W roku 1880 cesarzowa pojechała do Afryki Południowej i spędziła 12 godzin medytując i modląc się na miejscu śmierci syna. Chciała dokładnie zobaczyć miejsce, gdzie zginął jej syn i poznać szczegóły tego wydarzenia. Wtedy też postanowiła opuścić Chislehurst, sprzedała swą willę w Biarritz i zakupiła w 1885 r. pałacyk "Farnborough Hill" z wielkim parkiem w miejscowości Farnborough w hrabstwie Hampshire. Pałacyk miał 23 pokoje, Eugenia dobudowała jeszcze jedno skrzydło z 18 komnatami, gdzie urządziła muzeum napoleońskie. W parku wzniosła opactwo "St.Michael's Abbey", przeznaczone dla benedyktynów, w którego krypcie spoczywa obok męża i syna. Była bardzo bogata – po śmierci matki (1881) odziedziczyła jej część dóbr rodziny de Montijo, po synu spadek po księżnej Baciocchi, po mężu zamek Arenenberg w Szwajcarii i ok. 2 mln franków.
Od roku 1886 zaczęła coraz częściej powracać do Francji. W roku 1888 zakupiła parcelę na "Cap Martin" koło Cannes i wybudowała tam willę „Cyrnos” (grecka nazwa Korsyki), gdzie odtąd spędzała sezon zimowy. Kupiła luksusowy jacht Thistle, którym krążyła po Morzu Śródziemnym i po fiordach norweskich. Zwiedziła kraje basenu Morza Śródziemnego, Egipt i nawet Cejlon. Była jedną z pierwszych głów koronowanych swego pokolenia, która posiadała samochód i chętnie go używała. Z trudem dała się odwieść od wypróbowania samolotu.
W czasie I wojny światowej urządziła w Farnborough Hill szpital dla rannych oficerów angielskich, zostawiając na własne potrzeby tylko dwa pokoje, za co król Jerzy V nadał jej w 1918 roku Wielki Krzyż Orderu Imperium Brytyjskiego.
W lipcu 1920 roku Eugenia udała się w ostatnią podróż swego życia. Odwiedziła Paryż, jak zwykle zatrzymując się w "Hôtel Continental" przy Place de la Concorde, skąd z okien widziała ogrody Tuilerii. Z Paryża udała się do Marsylii, dalej parowcem (jacht przekazała w 1914 roku flocie brytyjskiej) do Gibraltaru i stamtąd do Madrytu, by odwiedzić wnuka siostry, księcia Alba, w którego "Palacio de Liria" zamieszkała. Ślepa na jedno oko, od dłuższego czasu już cierpiąca na kamicę nerkową, uległa chorobie w niedzielę 11 lipca 1920 roku w wieku lat 94. Rząd francuski odmówił urządzenia byłej cesarzowej uroczystości pogrzebowych. Natomiast król Anglii, Jerzy V, kazał okryć jej trumnę flagą brytyjską przed pochowaniem jej we Farnborough.
W testamencie Eugenia zapisała dobra hiszpańskie drugiemu wnukowi swej siostry, hrabiemu de Montijo-Peñeranda, Farnborough Hill ze wszystkimi meblami i kolekcjami księciu Wiktorowi Bonaparte, willę Cyrnos jego siostrze, Letycji z Bonapartów, wdowie po Amadeuszu ks. Aosty. Środki pieniężne podzieliła na równi między księciem Alba, księciem Wiktorem i Letycją Aosta. 100 000 franków przekazała na odbudowę katedry w Reims, wielu przyjaciół i służących otrzymało dożywotnie pensje. Zamek Arenenberg podarowała szwajcarskiemu kantonowi Thurgau. Jeden z obrazów pędzla Greuze’a z jej kolekcji otrzymał sir John Burgoyne, który w 1870 roku przewiózł ją swym jachtem z Trouville do Anglii.
Królowa mody.
Zakochana w XVIII wieku i postaci królowej Marii Antoniny Eugenia zaczęła lansować krynolinę, w odmienionym nieco kształcie, krótszą, nie dotykającą ziemi. Na "soirées" pojawiała się w projektowanych przez Charlesa Wortha, który dzięki jej poparciu zdobył sławę światową jako twórca "haute couture", wspaniałych toalet z jedwabiu, atłasu i koronek, z dużym dekoltem, który ukazywał jej piękne ramiona i część wspaniale zaokrąglonego biustu. I suknie, i treny były ozdobione sztucznymi kwiatami, rozetkami i szklanymi perłami. Eugenia była przy tym oszczędna – wszystkie jej stroje były przerabiane w szwalni Tuilerii i niepoznane noszone ponownie. Nie pozostawiła po sobie w pałacu 700 sukien i 500 par butów, jak poprzedniczki Józefina czy Maria Ludwika. Jedynie swe atłasowe buciki zakładała zawsze tylko jeden raz, po czym darowywała je zakonnicom w sierocińcach – miała tak małą stopę, że jej buty nadawały się tylko dla dzieci.
Moda lansowana przez nią święciła triumfy na całym świecie – nawet córki urzędników, czy zamożniejszych rzemieślników musiały obowiązkowo posiadać krynolinę. Wylansowała także słomkowe kapelusze z szerokim rondem, diadem z drogocennych kamieni i kolor malwy. Obrysowywała sobie oczy kohlem, stosowała odżywkę do rzęs, a usta malowała na karminowo. Natomiast Pierre’a Guerlaina mianowała swoim perfumiarzem. Stworzył on perfumy na bazie: cytryny, bergamotki, lawendy, pomarańczy i werbeny. Do dziś perfumy te są sprzedawane jako "Eau de Cologne Impériale". Zarzucano jej, że wyłącznie skupia się na modzie, jednak ona ciężko pracowała, studiując dokumenty o stanie państwa: "Ludzie, osądzając mnie po pozorach, uważali, że zajmują mnie eleganckie stroje, światowe życie i fatałaszki; zarzucano mi, że jestem lekkomyślna, rozrzutna, powierzchowna i nie wiadomo co jeszcze. Ale ci, którzy prowadzili przeciw mnie tę złośliwą kampanię, byliby zdumieni, gdyby zobaczyli zeszyty, w których codziennie podsumowywałam moje lektury".
Była niezwykle piękną kobietą. Tak opisuje ją George Sand, po spotkaniu w 1853 r.: "Średniego wzrostu, cudownie proporcjonalna, Eugenia ma dłonie i stopy jak dziesięcioletnie dziecko. Głowę dumnie uniesioną na olśniewająco białej szyi i pięknie ukształtowanych ramionach, wieńczy ją masa kręconych włosów, których kolor, ni rudy, ni złoty, ni kasztanowy wydaje się sumą tych trzech barw, co niektórzy przypisują sztuce. Jej cyzelowane rysy mają doskonałość greckiej rzeźby. Ale największe piękno tkwi w jej ciemnoniebieskich oczach, osłoniętych czarnymi brwiami."
Eugenia, wprawdzie arystokratka, ale nie wychowana na żadnym dworze królewskim, zauważyła, że nie umie się poruszać jak monarchini i stosować odpowiednią gestykulację, więc zaczęła pobierać lekcje u sławnej aktorki dramatycznej Rachel Félix. Nauczyła się od niej bardzo wiele – jeszcze 40 lat później, na wygnaniu w angielskim Farnborough, gdy goście dyskutowali „Fedrę” Racine'a potrafiła deklamować fragmenty dramatu.
Upamiętnienie.
Farnborough Hill, potężnie rozbudowany, jest od roku 1926 do dziś (2007) siedzibą ekskluzywnej katolickiej szkoły prywatnej dla 500 dziewcząt od 13 do 18 lat, która przyjmuje także uczennice innych wyznań chrześcijańskich, zaś w willi Cyrnos mieści się luksusowy hotel.
Odkryta w 1857 roku planetoida została na jej cześć nazwana (45) Eugenia. Jej satelita odkryty w roku 1999 nazywa się "Petit-Prince" na cześć jej syna Napoleona IV i ze względu na analogie jego życiorysu z postacią głównego bohatera powieści Antoine’a de Saint-Exupéry’ego pt. "Mały Książę". Imieniem Eugenii nazwano także kilka rodzajów ekskluzywnych perfum (np."Jasmine Impératrice Eugénie"), stworzonych dla niej niegdyś przez paryskich mistrzów i cieszących się do dziś powodzeniem.
Linki zewnętrzne.
Szkoła Farnborough Hill, UK

</doc>
<doc id="174800" url="https://pl.wikipedia.org/wiki?curid=174800" title="Układ współrzędnych walcowych">
Układ współrzędnych walcowych

Walcowy układ współrzędnych (cylindryczny układ współrzędnych) – układ współrzędnych w trójwymiarowej przestrzeni euklidesowej. Posługiwanie się układem cylindrycznym jest korzystne gdy trajektoria ruchu ma osiową (cylindryczną) symetrię.
Układ cylindryczny tworzony jest przez trzy wersory formula_1 formula_2 formula_3 które zmieniają swoją orientację w przestrzeni w zależności od ruchu punktu formula_4. Każdy punkt formula_4 przestrzeni zapisuje się w postaci trzech tzw. współrzędnych cylindrycznych formula_6 gdzie poszczególne składowe wyrażają się następująco:
Można wyprowadzić wzór: formula_14.
Określenie prędkości następuje poprzez obliczenie pochodnej formula_15 formula_16 (gdzie formula_17 oznacza pierwszą pochodną względem czasu). Wersor formula_12 nie zmienia swojej orientacji i dlatego formula_19 co pozwala na pominięcie go w powyższym równaniu. Wersor formula_20 należy wyrazić poprzez niezmienne w czasie wersory formula_21 i formula_22 układu nieruchomego.
Zatem:
Stąd prędkość:
a jej długość:
Przyspieszenie:
Przykład zastosowania.
Za pomocą współrzędnych cylindrycznych można bardzo łatwo opisać na przykład jednostajny ruch po okręgu:
oraz:

</doc>
<doc id="174801" url="https://pl.wikipedia.org/wiki?curid=174801" title="CBS">
CBS

CBS, Columbia Broadcasting System – stacja radiowa i telewizyjna w Stanach Zjednoczonych.
Historia.
CBS był jednym z trzech komercyjnych kanałów telewizyjnych dominujących w USA przed powstaniem telewizji kablowej. W epoce radia rozwinął się na tyle, by wykupić jednego ze swoich założycieli, Columbia Records, którego sprzedał wiele lat później firmie Sony.
25 września 1928 roku William S. Paley nabył "United Independent Broadcasters Inc.", czyli sieć szesnastu niezależnych stacji radiowych: WOR New Jersey, WEAN Providence, WNAC Boston, WFBL Syracuse, WMAK Buffalo-Lockport, WCAU Philadelphia, WJAS Pittsburgh, WADC Akron, WAIU Columbia, WKRC Cincinati, WGHP Detroit, WMAQ Chicago, KMOX St. Louis, WCAO Baltimore, KOIL Council Bluffs i WOWO Fort Wayne. Paley był producentem cygar La Palina i kupno stacji radiowych traktował jako sposób na reklamę swojego produktu w nowym, szybko rozwijającym się medium. Nowy właściciel zmienił ich nazwę na "Columbia Broadcast System" i stał się prezydentem przedsiębiorstwa.
15 grudnia 1928 roku Paley dokupił do swojej sieci stację WCBS z Nowego Jorku, uzyskując pokrycie sygnałem całego Wschodniego Wybrzeża USA. Planował konkurowanie z nadającą w całym kraju stacją NBC, jednak współpraca z West Coast American Broadcasting Company z Seattle okazała się porażką. Dopiero w 1929, dzięki umowie z Donem Lee, właścicielem regionalnych stacji na zachodzie USA, powstała stacja Columbia-Don Lee Network a CBS uzyskało status ogólnokrajowy.
Od 21 lipca 1931 roku laboratoria CBS prowadziły testy transmisji telewizyjnych. 1 lipca 1941 roku zaczęła oficjalnie nadawać stacja W2XAB. W 1951 roku zmieniono jej nazwę na WCBS i rozpoczęto nadawanie w kolorze.
W 1985 roku stację nieskutecznie próbował przejąć Ted Turner, właściciel powstającego wówczas CNN. W roku 2000 CBS zostało kupione przez Viacom Inc.
Od 3 grudnia 2012 kanały CBS są emitowane w Polsce.
Seriale obecnie emitowane.
Opery mydlane dawniej emitowane.
Guiding Light (1952-2009, w radiu 1937-1956)
As the World Turns (1956-2010)
Love of Life (1951-1980)
The Secret Storm (1954-1974)
The Brighter Day (1954–1962, w radiu 1948-1956)
Search for Tomorrow (1951-1986, NBC 1982–1986)
The Edge of Night (1956-1984, ABC 1975-1984)
The Brighter Day (1954–1962, w radiu 1948-1956)
Love Is a Many Splendored Thing (1967-1973)
Where the Heart Is (1969–1973)
Capitol (1982-1987)

</doc>
<doc id="174802" url="https://pl.wikipedia.org/wiki?curid=174802" title="Kapliczka">
Kapliczka

Kapliczka – niewielka budowla kultowa, wznoszona przy drogach lub rozdrożach w celach wotywnych, dziękczynnych, obrzędowych itp., w najprostszej formie drewniana skrzynka z obrazem lub rzeźbą – w wersji chrześcijańskiej świątkiem Jezusa, Matki Bożej lub świętego, w wersji rodzimowierczej bóstwa lub przodków – zawieszona na drzewie lub słupie. W formie rozbudowanej niewielka forma architektoniczna drewniana lub murowana, czasami mała kaplica.
Geneza kapliczki.
Dokładnie nie wiadomo, kiedy zaczęto budować kapliczki. Geneza tych obiektów kultu jest bowiem bardzo stara i niezbyt jasna, posiadająca przynajmniej kilka sugerowanych źródeł.
W okresie późniejszym, kapliczki ustawiano na skrzyżowaniach dróg, w miejscach objawień religijnych lub ważnych dla społeczności lokalnej wydarzeń, w miejscach po zniszczonych świątyniach. Są nieodłącznym elementem krajobrazu polskiego. Występują też w innych krajach, nie tylko europejskich, zwłaszcza z dużą liczbą ludności katolickiej. Tradycja budowania kapliczek jest nadal żywa, ciągle wznoszone są obiekty tego typu.
Wpływ na środowisko.
Drzewo z zawieszoną kapliczką uważane było za poświęcone i nie mogło być ścięte. Opowiadano historie o nieszczęściach spotykających tych, którzy na takie drzewo podnosili siekierę. W związku z powyższym drzewa te dorastały do sędziwego wieku i przypuszczać można, że wiele obecnych pomników przyrody posiadało kiedyś zawieszoną na sobie kapliczkę.

</doc>
<doc id="174807" url="https://pl.wikipedia.org/wiki?curid=174807" title="Grötzingen (Karlsruhe)">
Grötzingen (Karlsruhe)

Grötzingen – wschodnia dzielnica niemieckiego miasta Karlsruhe, położona w dolinie rzeki Pfinz u podnóża Schwarzwaldu. Do 1 stycznia 1974 stanowiła samodzielną miejscowość. Powierzchnia dzielnicy wynosi 1 133,58 km², w 2003 r. liczba mieszkańców wynosiła 9275 osób.
Pierwsze osady na tym terenie powstały w IV i VII wieku odpowiednio na północnym i południowym brzegu rzeki. W 991 r. miejscowość została po raz pierwszy wzmiankowana jako "Grezingen" w księgach klasztoru Weißenburg. W XII w. Grötzingen należał do rodu Staufów, wówczas założono jego terenie kolejną miejscowość, Durlach. W XIII w. po raz pierwszy wzmiankowany był zamek, zapewne na obecnym Turmbergu. Gotycki kościół ze słynnym spiralnie skręconym hełmem wieżowym po raz pierwszy wzmiankowany był w roku 1255. Naprzeciw kościoła powstał w 1564 przez przebudowę starszego obiektu renesansowy pałacyk Augustenburg, własność margrabini Augusty-Marii z Baden-Durlach.
Miejscowość tradycyjnie dzieli się na Dzielnice Starokościelną, Górną, Środkową i Dolną. Ratusz z 1584 w Dzielnicy Środkowej otrzymał obecny kształt w 1688 r. W XVI i XVII w. Grötzingen ucierpiało przez zarazę, a następnie częściowo spłonęło podczas wojny trzydziestoletniej i palatynackiej wojny sukcesyjnej.
Grötzingen było sławne jako malownicze miasteczko o zabytkowej architekturze, badeńska siedziba wielu malarzy, którzy osiedlali się tam od 1888 r. (Friedrich Kallmorgen, August Fikentscher). Do dziś w dzielnicy działa wielu artystów malarzy i rzeźbiarzy oraz działają galerie.
W latach 70. XIX w. przeprowadzono przez miasto dwutorową linię kolejową Karlsruhe-Pforzheim-Mühlacker, która rozcięła miejscowość wzdłuż dzielnic, lecz zapewniła jednocześnie wygodny dojazd do stolicy Badenii, Karlsruhe. W czasie II wojny światowej miejscowość silnie ucierpiała, gdyż jego szachulcowa zabudowa była łatwopalna. Po wojnie w ramach odbudowy zdecydowano się uregulować i skanalizować często wylewającą rzekę Pfinz, a w miejscu jej zakola utworzono obszerny plac. Rozwinęła się część willowa, około 1970 r. wzniesiono jednak dwie grupy 12-kondygnacyjnych punktowców. Malowniczy klimat miejscowości został bezpowrotnie utracony.
1 stycznia 1974 r. miejscowość została przyłączona do Karlsruhe, stając się jedną z najbardziej na wschód wysuniętych jego dzielnic.
Ze względu na duże obciążenie przelotowej trasy z Karlsruhe do Bretten i Pforzheim poszerzono ją w latach 60. i 70. XX w., burząc kilka zabytkowych budynków z XVI-XIX w., część zaś przenosząc w okolice ratusza. Rozcięcie miejscowości przez drogę i kolej na trzy podłużne części stało się jednak na tyle uciążliwe, że w końcu lat 90. i na początku XXI w. zbudowano tunel drogowy dla przelotowej trasy oraz dwie kładki piesze nad torami i jeden wiadukt pieszo-drogowy.
Z centrum Karlsruhe miejscowość łączą dwie linie tramwaju dwusystemowego: S4 (od 1994) i S5 (od 1997), zaś z dzielnicą Durlach linie autobusowe 21 i 22.
Najważniejszymi zabytkami są:

</doc>
<doc id="174810" url="https://pl.wikipedia.org/wiki?curid=174810" title="Jar">
Jar



</doc>
<doc id="174819" url="https://pl.wikipedia.org/wiki?curid=174819" title="Jatrogenia">
Jatrogenia

Jatrogenia (gr. ἰατρός "iatros - lekarz," γένεσις "genesis - pochodzenie, geneza") – "jatrogenne" skutki/przyczyny/następstwa to negatywne następstwa fizyczne lub psychiczne spowodowane przez działania/zaniechania personelu medycznego.
Działania personelu medycznego wywierają wpływ (zarówno pozytywny, jak i negatywny) na stan psychiczny (jatropsychogenia) lub fizyczny (jatrosomatopatia) pacjenta. Zachowania niewłaściwe mogą wywoływać u pacjenta zaburzenia lękowe, depresyjne, powodować dodatkowe schorzenia czy dolegliwości. Błędy jatrogenne bywają między innymi związana z niedostarczeniem pacjentowi potrzebnych informacji, niewłaściwym ich przekazaniem, z nieprawidłową postawą wobec chorego, brakiem u personelu medycznego wiedzy, empatii lub umiejętności psychologicznych w kontakcie z chorym.

</doc>
<doc id="174821" url="https://pl.wikipedia.org/wiki?curid=174821" title="Hasmonea Lwów">
Hasmonea Lwów

Hasmonea Lwów – żydowski klub piłkarski, założony we Lwowie w 1908 przez społeczność pochodzenia żydowskiego, rozwiązany w 1939. Jego nazwa pochodziła od Hasmoneuszy (starożytnej dynastii rządzącej w Judei). W okresie międzywojennym jedna z czterech pierwszoligowych drużyn (obok Pogoni, Czarnych i Lechii) z tego miasta. Klub przez dwa sezony grał w polskiej I lidze: w 1927 zajmując 11. miejsce, a w 1928 – 13. miejsce (co oznaczało spadek). 
Hasmonea jest często określana jako najlepszy, a z pewnością największy żydowski klub sportowy w historii polskiego futbolu.
Historia.
Klub powstał z inicjatywy kilkunastu członków ŻTGS Dror (żydowskiej organizacji w założeniach podobnej do Sokoła) w czerwcu 1908 roku jako "Klub Sportowy Hasmonea", a pierwszym prezesem obrano Adolfa Kohna. Początkowo działalność klubu ograniczała się do organizowania okazjonalnych meczów i spotkań mających na celu zacieśnienie związków w społeczności żydowskiej miasta. Klub sukcesywnie kontynuował nabór nowych zawodników oraz podnosił ich sprawność, siedzibą rozrastającego się klubu obrano "błony janowskie". W 1910 austriacki związek piłkarski (Lwów należał wtedy do Austro-Węgier) zakwalifikował Hasmonejczyków do drugiej klasy piłkarskiej cesarstwa, a w trzy lata później klubu liczył cztery drużyny piłki nożnej oraz ponad pięćdziesięciu lekkoatletów.
Dużą rolę w promowaniu piłki nożnej wśród społeczności wyznania mojżeszowego miało święto "Lag-baomer", którego pierwsza edycja we Lwowie odbyła się w 1913 na wypożyczonym stadionie Pogoni Lwów. Na oczach kilkutysięcznej widowni odbywały się defilady sportowców oraz mecz piłkarski pomiędzy Hasmonejczykami a Makkabi Kraków. Druga edycja tego żydowskiego święta sportu odbyła się w 1914.
Po I wojnie światowej klub reaktywowano w 1919 jako "Żydowski Klub Sportowy", do przedwojennej nazwy powrócono na walnym zebraniu 19 lutego 1922. Równocześnie coraz poważniej brano pod uwagę budowę własnego stadionu, gdyż wojsko nie zgodziło się na ponowne objęcie błoni janowskich. Wybór padł na Krzywczyce, gdzie wydzierżawiono (wiosną 1920 roku) ziemię za rogatką Łyczakowską. Oddanie nowego stadionu do użytku znacznie opóźnił wybuch wojny polsko-bolszewickiej w tym samym roku. Prace dokończono latem 1923 roku, a oficjalne otwarcie nastąpiło 7 lipca, któremu towarzyszyło gościnne spotkanie z węgierskim Vivo SC Budapeszt. Poza nowym obiektem sportowym klub wzbogacił się o kilku wartościowych piłkarzy jak Szymon Birnbach, Fluhr i Zucker z Pogoni Lwów czy Zygmunt Steuermann z Korony Sambor. Po czasie powstają także nowe sekcje: tenisa stołowego i hokejowa.
W 1923 Hasmonea przystąpiła do rozgrywek drugiej edycji lwowskiej klasy A ostatecznie zajmując czwarte miejsce na sześć drużyn. Klub dysponował sporym jak na owe czasy budżetem i dlatego postanowiono zatrudnić nowego trenera. W lutym 1924 Maurycy Szlesser, wiceprezes Hasmonei, udał się w tym celu do Wiednia, gdzie zatrudnił Friedricha „Konusa” Kerra, gracza WAC i Hakoah Wiedeń, siedmiokrotnego reprezentanta Austrii w latach 1916–1918. Pod jego wodzą klub rozegrał kilka spotkań z zagranicznym klubami, a także ze stołecznymi Polonią (1:2) i Legią (4:1) w Warszawie. Po zwolnieniu w 1925 Friedrich Kerr rozpętał aferę pisząc list do gazety "„Nowy wiek”" oskarżający Hasmoneę, Pogoń, Czarnych i Spartę o zawodowstwo, zdarzenie to pośrednio przyczyniło się do powstania Ligi Polskiej w 1927 roku. Tuż po odejściu Kerra klub zdobył puchar lwowskiego Okręgowego Związku Piłki Nożnej, a 30 września 1925 roku Hasmonejczycy przyczyniła się do złagodzenia stosunków polsko-ukraińskich rozgrywając, po jedenastoletniej przerwie, pierwszy oficjalny mecz drużyny polskiej z ukraińską (Ukraina Lwów) wygrywając 4:1. W 1926 PZPN ukarał dziewięciu zawodników Hasmonei za rzekome zawodowstwo, trzech z nich zrezygnowało i odeszło z klubu. W tym samym roku również trzech zawodników (Zygmunt Steuermann, Izydor Redler, Ludwik Schneider) „biało-niebieskich” zadebiutowało w reprezentacji Polski w meczu z Turcją, a Steuermann strzelił 3 bramki.
Sezon 1927.
W 1927 roku Hasmonea zadebiutowała jako jeden z założycieli w rozgrywkach Ligi Polskiej. Wynik pierwszego meczu (1:7 z Pogonią Lwów) został unieważniony z powodu niedopięcia formalności. Podobne kontrowersje wzbudził mecz z Wartą Poznań wygrany przez lwowian 7:5, na który nie dotarł sędzia, którego zastąpił miejscowy lwowianin. Ostatecznie Warta zrzekła się wszelkich pretensji dopiero w kwietniu 1928 roku.
Sezon 1928.
Kolejny sezon był w wykonaniu Hasmonejczyków jeszcze słabszy niż poprzedni. Znów Hasmonea popadła w konflikt z PZPN. Ogniwem tego stało się „lekceważenie zobowiązań pieniężnych” wobec PZPN. Nie bez znaczenia okazała się także decyzja gminy żydowskiej o zakazie uprawiania sportu w trakcie meczu derbowego z Czarnymi Lwów 23 września. Piłkarze Hasmonei w pierwszej minucie tego spotkania opuścili boisko, a mecz został sklasyfikowany jako walkower z korzyścią dla Czarnych. Konflikt z PZPN rozpoczął się w końcówce sezonu, wszystkie spotkania Hasmonei zostały uznane za walkower dla przeciwników.
Następne lata.
Po degradacji do klasy A zarząd postanowił przeorganizować działalność klubu. Po pierwsze zrezygnowano z poświęcania sekcji piłkarskiej największej uwagi. Od 1929 roku na powrót wskrzeszono święto "Lag-baomer". Dwukrotnie zmieniano siedzibę, spłacono długi narosłe w trakcie ligowych występów. W 1930 roku Hasmonea wstąpiła do Wszechświatowego Związku Makkabi. Coraz lepiej miała się sekcja popularnego ping-ponga, która w 1932 zajęła 3. miejsce, a rok później zdobyła drużynowe mistrzostwo Polski. Najlepszym zawodnikiem tenisa stołowego w Hasmonei był Alojzy „Alex” Ehrlich, ćwierćfinalista mistrzostw świata w 1933, brązowy medalista z 1935 oraz srebrny z 1936, 1937 i 1939.
W 1932 po umyślnym podpaleniu spłonął stadion klubowy. Z tego powodu obchody dwudziestopięciolecia istnienia odbyły się na stadionie Czarnych, a wkrótce ŻKS opuścili niektórzy działacze oraz piłkarze jak: Steuermann, Izydor Redler, Ludwik Schneider Przybyli na ich miejsce młodzi zawodnicy mieli już grać na nowym stadionie, którego budowa trwała na "terenach pilichowskich", nie została jednak ukończona aż do wybuchu II wojny światowej.
Zawodnicy.
Ponadto w barwach klubu występował tenisista stołowy Alojzy Ehrlich.

</doc>
<doc id="174823" url="https://pl.wikipedia.org/wiki?curid=174823" title="Kingsajz">
Kingsajz

Kingsajz – polska komedia fantasy z 1987 roku, wyreżyserowana przez Juliusza Machulskiego.
Scenariusz filmowy reżyser opracował wespół z Jolantą Hartwig-Sosnowską. Tytuł filmu (ang. "king size", „królewski rozmiar”) nawiązuje do pojawiającego się w filmie napoju dającego krasnoludkom wymiary zwyczajnego człowieka, czyli dla nich właśnie „królewski rozmiar”.
Filmowa Szuflandia mieściła się w willi Edwarda Hetschela przy ul. Wólczańskiej 17 w Łodzi.
Fabuła.
W Szuflandii (nieznanej nikomu krainie znajdującej się w podziemiach Instytutu Badań Czwartorzędu) panuje nadszyszkownik Kilkujadek. Kilkujadek wraz ze swoją zaufaną świtą kontroluje mieszkańców Szuflandii, by przypadkiem nie wykryli sekretu kingsajzu – eliksiru, który pozwala krasnoludkom zyskać rozmiary człowieka i zamieszkać w krainie ludzi, gdzie istnieje wolność, kobiety i inne atrakcje. Alchemik Adaś – dysydent – samodzielnie uzyskuje kingsajz. Poznanie formuły pozwoliłoby innym uciekinierom pozostawanie w Kingsajzie bez konieczności picia Polo Cockty, która jest tymczasowym substytutem eliksiru. Tymczasem słudzy Kilkujadka śledzą Adasia. Nadszyszkownik wysyła swoich ludzi, by sprowadzili alchemika z powrotem. Na pomoc wyrusza przyjaciel Adasia Olo oraz piękna projektantka mody Ala (będąca córką krasnoludka). Po wielu przygodach Olo z Adasiem wracają do kingsajzu, a ojciec Ali (będący wcześniej królikiem) wraca do ludzkiej postaci.
Scenografia.
Sceny z występowaniem krasnoludków wykreowano w oparciu o utworzone w skali 20:1 rekwizyty. Wykorzystano ponad 200 makro obiektów, wśród których znalazła się m.in. wyprodukowana przez sandomierską hutę szkła szklanka wysokości blisko 2 metrów. W realizacji tych scen nawiązano współpracę z czechosłowackim studiem Barrandov.
Plan filmowy.
21 sierpnia 2021 przed budynkiem filmowej Szuflandii w Łodzi, odsłonięto pomnik krasnala Ola (w rolę którego wcielił się Jacek Chmielnik). Autorami rzeźby są łódzcy rzeźbiarze, Magdalena Walczak i Marcin Mielczarek. W uroczystości brali udział Katarzyna Figura oraz Grzegorz Heromiński.

</doc>
<doc id="174830" url="https://pl.wikipedia.org/wiki?curid=174830" title="Narew Ostrołęka">
Narew Ostrołęka

Narew Ostrołęka – klub piłkarski działający od 27 lipca 1962 roku w Ostrołęce.
Klub znany jest m.in. z tego, iż trenerem drużyny i dyrektorem sportowym klubu od 2005 do 3 lipca 2006 r. był dawny selekcjoner reprezentacji Polski Wojciech Łazarek. Do najbardziej znanych wychowanków klubu należą: Łukasz Grzeszczyk, Piotr Gurzęda, Mariusz Marczak..
Historia.
Klub powstał w wyniku połączenia trzech istniejących wcześniej klubów – Turbiny, Celulozy i Narwi. 31 lipca 2003 Narew połączyła się z klubami LKS Osiedle Stacja i PUMKS 2000. Od sezonu 2004/05 klub występował pod nazwą sponsora – ASPN War-Pol Narew Ostrołęka. 14 grudnia 2007 doszło do połączenia zarządów ASPN Narew i MKS Narew, w wyniku czego klub funkcjonuje pod oficjalną nazwą MKS Narew Ostrołęka. Od sezonu 2008/09 występowała w nowej III lidze polskiej. W sezonie 2011/2012 Narew zajęła ostatnie miejsce w tabeli i spadła do IV ligi.
Upadek i odbudowa klubu.
Jesienią 2015 roku klub MKS Narew Ostrołęka wycofał wszystkie swoje drużyny z rozgrywek z powodu problemów organizacyjno-finansowych, w tym drużynę seniorów z rozgrywek o mistrzostwo IV ligi.
8 września 2016 roku odbyło się spotkanie założycielskie nowego stowarzyszenia - klubu MZKS Narew 1962 Ostrołęka, formalnie nie będące kontynuacją działalności poprzedniego klubu, ale kultywujące nazwę i tradycję Narwi Ostrołęka (skrót "MZKS" się nie rozwija, jest nawiązaniem do historycznej nazwy klubu). Pierwszym trenerem zespołu został Rafał Kosek (18 października 2016). Już 19 listopada 2016 roku przeprowadzono pierwszy trening nowej Narwi, na którym stawiło się 49 zawodników.
Sezon 2017/18 - powrót na piłkarską mapę Polski i pierwszy awans.
26 sierpnia 2017 r. Narew rozegrała swój inauguracyjny mecz w B klasie jako MZKS Narew 1962 Ostrołęka. Spotkanie zakończyło się zarówno sportowym, jak i organizacyjnym sukcesem; przy obecności ok. 700 widzów na stadionie przy ulicy Partyzantów w Wojciechowicach Niebiesko-Czerwoni pokonali GKS Andrzejewo 4:0. Natomiast 27 maja 2018 r. Narew wygrała w Lelisie z GLKS-em 5:3, czym zapewniła sobie awans do A klasy. Tenże awans został przypieczętowany zwycięstwem nad WKS Mystkówiec Stary 11:1 na głównym stadionie MOSiR przy ulicy Witosa.
Sezon 2018/19 - drugi awans z rzędu.
W kolejnym sezonie Narew na początku odnosiła zdecydowane zwycięstwa (m.in. 5:0 ze Świtem Baranowo w Baranowie, 3:0 z Bartnikiem Myszyniec u siebie), a także cenne zwycięstwo 3:2 z Błękitnymi Raciąż u siebie, które dało wówczas drużynie pozycję lidera. Jednak seria wyjazdowych meczów bez zwycięstwa (1:2 z Pełtą Karniewo, 0:0 z Rzekunianką, 0:3 z Konopianką Konopki w Morawach oraz 0:2 z GKS-em Pokrzywnica) sprawiła, że szkoleniowiec Niebiesko-Czerwonych Rafał Kosek został zwolniony na dwie kolejki przed końcem rundy jesiennej. Zastąpił go (tymczasowo) Marian Szarama, jednak za jego kadencji Narwianie nie zdobyli nawet jednego punktu.
Do rundy wiosennej Niebiesko-Czerwoni przystąpili pod wodzą Dariusza Narolewskiego. Wprawdzie wyniki ośmiu rozegranych sparingów nie napawały optymizmem (2 zwycięstwa, 1 remis i 5 porażek; bilans bramkowy 13-24), ale w meczach o punkty Narwianie zagrali wręcz koncertowo: odnieśli 11 zwycięstw (w tym 8 z rzędu!), raz zremisowali (z Konopianką u siebie) i raz przegrali (z Koroną Karolinowo na wyjeździe), a ich bilans bramkowy wyniósł 41-15. Ostatecznie Narew zajęła drugie miejsce w tabeli (za GKS-em Pokrzywnica, z taką samą ilością punktów, ale z gorszym bilansem bezpośrednich meczów), które zapewniło kolejny awans w ligowej hierarchii do ciechanowsko-ostrołęckiej klasy okręgowej.
Sezon 2019/20 - walka o awans w dobie pandemii.
Narew przystępowała do rozgrywek w klasie okręgowej jako beniaminek, ale wzmocnienia transferowe (m.in. powrót Mariusza Marczaka czy Przemysława Olesińskiego do zespołu) pozwalały myśleć o czymś więcej niż tylko utrzymanie. W ogólnym rozrachunku Narew skończyła rundę jesienną na pierwszym miejscu, z dorobkiem 39 punktów. Bilans drużyny: 12 zwycięstw (w tym rekordowe w historii drużyny seniorów z Soną Nowe Miasto (15:1)), 3 remisy, 0 porażek. Gra ofensywna drużyny była bardzo dobra (62 bramki strzelone - najwięcej w lidze), jednak gra w defensywie pozostawiała wiele do życzenia, gdyż Narew niemal w każdym meczu traciła co najmniej jedną bramkę, a tylko trzykrotnie w lidze zachowywała czyste konto (z MKS-em Ciechanów (1:0), Wkrą Bieżuń (0:0) i GKS-em Strzegowo (4:0)).
W tym samym czasie Narew dotarła do ćwierćfinału Pucharu Polski w okręgu ciechanowsko-ostrołęckim, pokonując kolejno FC 2012 Różan (2:0), KS Wąsewo (3:2) i Rzekuniankę (4:1). Tam odpadli z późniejszym finalistą - Żbikiem Nasielsk (1:4).
Podczas przerwy zimowej doszło do zmian w sztabie trenerskim drużyny. Nowym trenerem przygotowania fizycznego został Michał Lelujka, a nowym trenerem bramkarzy - Piotr Wiski. Największe zmiany nastąpiły jednak w późniejszym czasie: na mocy porozumienia z Koroną oraz Ostrołęcką Akademią Piłki Nożnej ustalono, że Narew pozostanie jedyną drużyną reprezentującą miasto na poziomie seniorskim, natomiast Korona, podobnie jak APN, będzie koncentrować się wyłącznie na szkoleniu młodzieży, a jej drużyna seniorów została wycofana z rozgrywek IV ligi.
Narew zimą rozegrała wszystkie 12 sparingów, głównie z rywalami z wyższych lig (tj. KS Wasilków, Nadnarwianka Pułtusk, Makowianka Maków Mazowiecki czy ŁKS 1926 Łomża). Odniosła 5 zwycięstw, 2 remisy i 5 porażek, z bilansem bramkowym 33:24. Niebiesko-Czerwoni wstępnie nie rozegrali żadnego spotkania w rundzie wiosennej, gdyż ze względów bezpieczeństwa (ryzyko zakażenia CoViD-19) rozgrywki w niższych ligach zostały zawieszone najpierw do końca marca, potem do 26 kwietnia, następnie decyzja miała być podjęta najpóźniej 11 maja, a w końcu 7 maja na zebraniu przedstawicieli Wojewódzkich Związków Piłki Nożnej postanowiono, że rozgrywki w IV ligach i niżej w sezonie 2019/20 zostaną zakończone, układ końcowych tabel pozostaje taki, jak po zakończeniu rundy jesiennej, a drużyny zajmujące miejsca zapewniające awans awansują klasę wyżej (bez spadków niżej). Jednakże, 26 maja Mazowiecki Związek Piłki Nożnej postanowił, że cztery czołowe drużyny w poszczególnych grupach IV lig i klas okręgowych (poza Narwią jeszcze KS CK, Żbik i Mławianka) mają rozegrać zaległe mecze rewanżowe między sobą w celu wyłonienia na podstawie ich wyników mistrzów i wicemistrzów tych grup, a spotkania mają być rozegrane odpowiednio 10, 13 i 17 czerwca. 4 czerwca decyzja została podtrzymana.
Błędy w grze obronnej, brak skuteczności, a także zbytnia nerwowość w grze, przez którą piłkarze Narwi dostawali czerwone kartki w każdym meczu w tzw. fazie "Final Four" sprawiła, że drużynie nie udało się awansować. Po remisie w Nasielsku (2:2) oraz porażkach w Troszynie (0:4) i w Mławie (2:4) Niebiesko-Czerwoni zajęli ostatecznie trzecie miejsce, ustępując troszyńskiemu KS-owi oraz Mławiance, a wyprzedzając Żbika.
Po sezonie podziękowano za współpracę trenerowi Narolewskiemu, a jego następcą został Andrzej Sieradzki. Działalność rozpoczęły też rezerwy klubu, prowadzone przez Mariusza Sadłowskiego.
Sezon 2020/21 - wyczekiwany awans seniorów w dobie pandemii.
Kolejny sezon był trudny dla Narwi ze względu na obostrzenia sanitarne i mniejsze wsparcie kibiców (zwłaszcza jesienią i przez większą część rundy wiosennej, kiedy to spotkania były nawet odwoływane). Niemniej, zespołowi przyświecał jeden cel: bezpośredni awans do IV ligi. Podobny cel miał też Żbik, który przez cały sezon korespondencyjnie rywalizował z Niebiesko-Czerwonymi o pozycję lidera ligi. Narwi zdarzały się straty punktów (jak z Konopianką jesienią czy Błękitnymi wiosną), a nawet porażki (z Koroną Szydłowo, MKS-em Ciechanów i Ostrovią), jednak podobna dyspozycja konkurenta sprawiła, że walka o bezpośredni awans toczyła się aż do ostatniej kolejki. W ostatnim meczu sezonu Narew wygrała z Iskrą Krasne 3:0. Zespół z Nasielska również wygrał, ale przy jednakowej liczbie punktów (75) liczył się bilans bezpośrednich starć, a w nich lepsza była Duma Kurpi (5:0 u siebie i 1:0 na wyjeździe). Powrót do IV ligi, tak wyczekiwany przez wielu kibiców, obserwatorów i włodarzy klubu stał się faktem.
Tymczasem w B klasie rezerwy klubu mierzyły się przez większość meczów jak równy z równym. Ostatecznie w większości młodzi podopieczni trenera Mariusza Sadłowskiego zakończyli sezon na trzecim miejscu, ustępując drużynom z Ołdak i Różana, z bilansem 10 zwycięstw, remisu i 5 porażek.
Sezon 2021/22 - utrzymanie i pożegnanie; awans rezerw.
Mimo że Narew przystępowała do sezonu IV ligi mazowieckiej północnej jako beniaminek, miała jeden cel: zajęcie jak najwyższego miejsca w tabeli, gwarantującego utrzymanie na następny sezon w zreformowanej IV lidze, w której obie grupy połączą się w jedną. Podczas sezonu zdarzały się wysokie porażki: z Hutnikiem (1:4 u siebie i 0:3 na wyjeździe), KS-em CK Troszyn na wyjeździe (0:4) i rezerwami Wisły w Płocku (aż 0:8); kompromitujące wpadki: 1:4 z Drukarzem w stolicy, 2:3 z MKS-em w Przasnyszu czy 2:3 z Sokołem u siebie, ale też niespodzianki z faworytami w Ostrołęce: remis 4:4 z Ząbkovią oraz zwycięstwa z Mławianką 2:0 i 1:0 z rezerwami Wisły. W starciu z bezpośrednimi rywalami Narew spisywała się jednak przeważnie znakomicie, zwłaszcza pod koniec rundy wiosennej, a utrzymanie zapewniła sobie po pewnym zwycięstwie na wyjeździe z Unią 6:0. Mimo to, podczas poniedziałkowego treningu, trener Andrzej Sieradzki poinformował swoich podopiecznych, że z powodów rodzinnych ostatni mecz ligowy ze Stoczniowcem u siebie będzie jego ostatnim na ławce trenerskiej Dumy Kurpi. W starciu z zespołem z Płocka pożegnano też wieloletniego gracza i kapitana Niebiesko-Czerwonych, Piotra Strzeżysza, który podjął decyzję o zakończeniu kariery piłkarskiej. Ostatecznie Narew zajęła siódme miejsce w tabeli z 17 zwycięstwami, 6 remisami, 11 porażkami, zdobywając łącznie 57 punktów i bilans bramkowy 77-65.
Druga drużyna Narwi też miała swój cel: awans o klasę wyżej, co miała ułatwić reorganizacja rozgrywek. Cel ten udało się osiągnąć, mimo że GKS Łyse był zdecydowanie najlepszy w tym sezonie. jednak drugie miejsce, które rezerwy zajęły, też dawało bezpośredni awans. Ten został zapewniony po zwycięstwie w Lelisie z GLKS-em.
24 czerwca 2022 poinformowano, że nowym trenerem pierwszej drużyny Narwi został Marek Marciniak.
Sezon 2022/23 - #NowyRozdział i #NowyPoczątek.
Zespół Narwi z trenerem Markiem Marciniakiem na czele nie wszedł najlepiej w sezon, a jego gra wcale nie napawała optymizmem, wynikiem czego były porażki z Mazovią na wyjeździe (2:5) i z Mazurem u siebie (3:4). Jednak przegrana w Przasnyszu z MKS-em w słabym stylu 0:3 przelała czarę goryczy, przez co klub następnego dnia po meczu poinformował o zakończeniu współpracy z trenerem Marciniakiem.
Tego samego dnia poinformowano o zatrudnieniu Tomasza Staniórskiego na stanowisko trenera pierwszej drużyny. Na efekty jego pracy nie trzeba było długo czekać; w meczu u siebie z faworyzowaną Ząbkovią Niebiesko-Czerwoni wygrali 1:0. Z czasem tzw. "efekt nowej miotły" przestał działać, a po remisie w Raszynie z miejscowym KS-em (2:2) Narew poniosła pięć ligowych porażek z rzędu (i jedną pucharową ze Żbikiem), przez co spadła nawet do strefy spadkowej. Ten nieszczęsny impas udało się przełamać w ostatnim meczu rundy jesiennej z ostatnią w tabeli Escolą poprzez zwycięstwo 3:0, dzięki czemu zespołowi udało się uciec nad kreskę, kończąc rundę jesienną na 15. miejscu.
Z ostatnim dniem 2022 roku Kamil Drężek zakończył swoją kadencję jako prezes Narwi (pozostał jednak w klubie jako członek zarządu), a na jego następcę został wybrany 9 stycznia 2023 r. dotychczasowy wiceprezes, Tomasz Mrozek. Jego zastępcą zaś został Rafał Dzierzgowski.
Partnerzy klubu.
Partnerzy strategiczni - Miasto Ostrołęka, Ostrołęckie Towarzystwo Budownictwa Społecznego
Partner społeczny - Klub Kibica Narwianie
Partnerzy medialni - Radio Oko, eostroleka.pl
Oficjalni partnerzy:
Pozostali partnerzy:
Partner logistyczny - ESKAPADA
Kibice.
Narew jest jedynym klubem w mieście, podczas meczów którego jest prowadzony zorganizowany doping (zarówno w domu, jak i na wyjeździe). Spotkania Niebiesko-Czerwonych cieszą się ogromnym zainteresowaniem, bez względu na klasę rozgrywkową oraz miejsce rozgrywki. Obecnie za doping i oprawy meczowe odpowiada grupa najzagorzalszych kibiców ukrywających się pod pseudonimem "Aliens".
Obecnie sympatycy Dumy Kurpi przyjaźnią się z kibicami Hutnika Warszawa i Legii Warszawa, natomiast głównym lokalnym rywalem Narwi był inny klub z Ostrołęki - Korona, do momentu wycofania drużyny seniorów z rozgrywek. Do głównych rywali zalicza się też inne kluby z powiatu ostrołęckiego, tj. Bartnik Myszyniec czy KS CK Troszyn.

</doc>
<doc id="174834" url="https://pl.wikipedia.org/wiki?curid=174834" title="Despotat Epiru">
Despotat Epiru

Despotat Epiru – jedno z państw greckich powstałych obok Cesarstwa Nicejskiego i Cesarstwa Trapezuntu po rozbiciu Cesarstwa Bizantyjskiego przez IV krucjatę w 1204 r. Znajdowało się ono na terenie Epiru, w północno-zachodniej Grecji. Pierwszym władcą i założycielem despotatu był kuzyn bizantyjskiego cesarza Aleksego III Angelosa, Michał Angelos.
W 1224 Teodor Dukas Komnen, nowy władca despotatu podbił królestwo Tesaloniki a następnie przyjął tytuł cesarza, który jednak nie został uznany przez innych władców greckich.
W 1337 despotat został ponownie przyłączony do odnowionego Cesarstwa Bizantyjskiego.
Despoci Epiru.
Dynastia Orsini.
Panowanie Bizancjum (1337-1348), a następnie Serbii (1348-1356)

</doc>
<doc id="174835" url="https://pl.wikipedia.org/wiki?curid=174835" title="Wiersz poleceń">
Wiersz poleceń

Wiersz poleceń () – interfejs programu komputerowego w powłoce systemu, umożliwiający interaktywny dostęp do funkcji lub usług systemu operacyjnego. Program, który obsługuje interfejs, nazywany jest "command-line interpreter" lub "command-line processor". Można otworzyć go przez wpisanie w funkcji "uruchom" polecenia "cmd" (Windows XP) lub wprowadzenie w funkcji "wyszukaj programy i pliki" nazwy "cmd.exe" (Windows 7).
Obecnie wielu użytkowników polega na graficznych interfejsach użytkownika i interakcjach opartych na menu. Jednak niektóre zadania programistyczne i konserwacyjne mogą nie mieć graficznego interfejsu użytkownika i mogą korzystać jedynie z wiersza poleceń.
Zasada działania.
Kontrola komputera poprzez wiersz poleceń sprowadza się do wydawania poleceń ze ściśle określonego zestawu i określonej składni. Polecenia najczęściej wpisywane są z klawiatury lub zapisane są w skryptach.
Programy komputerowe umożliwiające tego rodzaju pracę nazywane są często interpreterami. Przykładami są tutaj rozmaite programy powłoki systemów UNIX, Linux i DOS, jak i program gnuplot służący do tworzenia wykresów funkcji. Również zaawansowany program wspomagania projektowania AutoCAD oferuje pracę w trybie wiersza poleceń.
Polecenia dla komputera wydawane w wierszu poleceń mają z reguły następującą postać:
 zrób_coś w_sposób w_stosunku_do_czegoś
lub
 zrób_coś w_sposób &lt; plik_wejściowy &gt; plik_wyjściowy
choć oczywiście nie są to jedyne formy.
"zrób_coś" jest nazwą polecenia i na ogół ma formę czasownika lub skrótu od czasownika. Przykładem są tu polecenia "mv" (), "cp" () systemu UNIX i "copy" oraz "move" systemu DOS.
"w_sposób" to człon określający, jak dane polecenie ma być wykonane – na przykład, czy system ma informować o ewentualnych błędach wykonania polecenia czy nie. Człon ten realizowany jest jako tak zwane "opcje" polecenia.
Znaki '&lt;' w drugim przykładzie to znak przekierowania, informujący system operacyjny (dokładniej, jego powłokę), że dane dla polecenia mają być pobierane z innego miejsca niż domyślne (tu z pliku_wejściowego). Podobnie, znak '&gt;' informuje system operacyjny, że wyniki polecenia mają być skierowane w inne miejsce niż domyślne (konkretnie: do pliku_wyjściowego). Symbole te, wraz z dodatkowym znakiem '|', są w systemie UNIX częścią potężnego mechanizmu filtrów i potoków.

</doc>
<doc id="174840" url="https://pl.wikipedia.org/wiki?curid=174840" title="Ewangelikaliści">
Ewangelikaliści



</doc>
<doc id="174843" url="https://pl.wikipedia.org/wiki?curid=174843" title="Robert Grzegorczyk">
Robert Grzegorczyk

Robert Grzegorczyk (ur. 19 lutego 1973 w Gdańsku) – polski łyżwiarz figurowy, startujący w kategorii solistów. 
Życiorys.
W wieku 7 lat rozpoczął treningi w Gdańsku. W wieku 14 lat przeniósł się do Łodzi, gdzie zajęło się nim małżeństwo Mirosława i Włodzimierz Brajczewscy.
Charakteryzował się ładną i elegancką jazdą. Elementy techniczne wykonywał jednak dość niepewnie i z asekuracją, co sprawiało, że na najważniejszych imprezach zajmował miejsca w okolicach 20. Jako jedyny polski łyżwiarz figurowy wykonywał salto w tył na lodzie. W ciągu swojej kariery sportowej zdobył aż 8 tytułów Mistrza Polski. Był 11 na Mistrzostwach Europy w Pradze 1999. Po Mistrzostwach Europy w Bratysławie w 2001 zakończył karierę łyżwiarską.
Pracuje z młodymi łyżwiarzami w Skandynawii, w szwedzkim Trelleborgu. W roku 2004 zawodniczka, którą trenował zajęła trzecie miejsce na "Mistrzostwach Szwecji" w kategorii seniorów. 
Życie prywatne.
Absolwent Akademii Wychowania Fizycznego w Warszawie. W roku 2005 urodził mu się syn Maksymilian oraz w 2007 roku córka Wiktoria.

</doc>
<doc id="174844" url="https://pl.wikipedia.org/wiki?curid=174844" title="Rozpraszanie Rayleigha">
Rozpraszanie Rayleigha

Rozpraszanie Rayleigha – model rozpraszania fal elektromagnetycznych, opracowany przez Lorda Rayleigha (rozpraszanie światła na cząsteczkach o rozmiarach mniejszych od długości fali świetlnej).
Występuje przy rozchodzeniu się światła w przejrzystych ciałach stałych i cieczach, ale najbardziej efektownie objawia się w gazach. Rozpraszanie Rayleigha na cząsteczkach atmosfery jest przyczyną błękitnego koloru nieba.
Rozpraszanie pojedynczej cząstki.
Długo sądzono, że za błękitną barwę nieba odpowiedzialne są zanieczyszczenia obecne w powietrzu. Dopiero Rayleigh wykazał, że jest ona związana z rozpraszaniem przez cząsteczki azotu i tlenu. Rayleigh przyjął, zgodnie z założeniami fizyki klasycznej, że rozpraszanie następuje w wyniku pobudzenia do drgań w rozpraszającym ciele cząstki obdarzonej ładunkiem elektrycznym. Drgająca cząstka (zazwyczaj elektron) zachowuje się tak jak dipol (antena dipolowa) wypromieniowując energię pobudzenia jako falę elektromagnetyczną o tej samej częstotliwości jaka ją pobudziła, zależnie od kierunku względem dipola, najwięcej w kierunku prostopadłym do dipola, a wcale w kierunku wzdłuż dipola. Dla dipola znacznie krótszego od długości fali jego promieniowanie jest proporcjonalne do czwartej potęgi jego długości.
Intensywność formula_1 światła docierającego do obserwatora w wyniku rozproszenia przez jedną małą kulistą cząstkę, dla niespolaryzowanego światła o długości fali formula_2 i intensywności światła padającego formula_3 określa:
gdzie:
Ze wzoru tego wynika, że:
Polaryzacja światła rozproszonego.
W powyższym wzorze fragment formula_9 wynika z różnego rozproszenia światła o różnych polaryzacjach. Składnik pierwszy (1) określa rozproszenie światła o polaryzacji prostopadłej do płaszczyzny wyznaczonej przez punkty źródło światła – rozpraszająca cząstka – obserwator, określa on że rozpraszanie tej składowej nie zależy od kąta rozproszenia. Składnik formula_10 określa rozproszenie światła o polaryzacji równoległej do płaszczyzny padania – rozproszenia, składnik ten zależy od kąta rozproszenia i jest równy zero dla kąta prostego. Oznacza, to że światło rozproszone pod kątem prostym jest spolaryzowane liniowo. Zjawisko to odpowiada za częściową polaryzację błękitu nieba.
Rozpraszanie od wielu cząstek.
Intensywność rozpraszania od wielu cząstek we wszystkich kierunkach zależy od rozmiaru cząsteczek, długości fali światła. W szczególności, w przypadku rozpraszania Rayleigha, współczynnik rozpraszania i natężenie rozpraszanego światła są odwrotnie proporcjonalne do czwartej potęgi długości fali światła (zależność znana jako prawo Rayleigha).
Współczynnik rozpraszania Rayleigha formula_11 wyraża się wzorem:
gdzie:
Silna zależność intensywności rozpraszania od długości fali formula_17 oznacza, że światło niebieskie jest rozpraszane znacznie silniej niż czerwone. Przy przejściu promienia przez atmosferę będzie to oznaczać, że fotony niebieskie są rozpraszane silniej niż fotony o większej długości fali. W rezultacie rozproszone światło niebieskie dociera do nas ze wszystkich stron nieba, podczas gdy inne długości fal rozchodzą się prosto od Słońca, rozpraszane w znacznie mniejszym stopniu.
Rozpraszanie światła na cząsteczkach o rozmiarach porównywalnych lub większych od długości fali świetlnej opisuje rozwiązanie Mie.

</doc>
<doc id="174845" url="https://pl.wikipedia.org/wiki?curid=174845" title="Niekłań Mały">
Niekłań Mały

Niekłań Mały – wieś w Polsce położona w województwie świętokrzyskim, w powiecie koneckim, w gminie Stąporków.
Prywatna wieś szlachecka, położona była w drugiej połowie XVI wieku w powiecie opoczyńskim województwa sandomierskiego. W latach 1975–1998 miejscowość administracyjnie należała do województwa kieleckiego.
Wieś leży nad rzeką Czarną. Jest często uznawana za część Niekłania Wielkiego.
Przez wieś przechodzi czarny szlak turystyczny z rezerwatu przyrody Skałki Piekło do Wólki Plebańskiej.
W drugiej połowie lat siedemdziesiątych XVI wieku wieś była własnością Jakuba Chlewickiego.
Wierni kościoła rzymskokatolickiego należą do parafii św. Wawrzyńca w Niekłaniu Wielkim.

</doc>
<doc id="174851" url="https://pl.wikipedia.org/wiki?curid=174851" title="Aikido Kobayashi">
Aikido Kobayashi

Aikido Kobayashi (Kobayashi Ryu Aikido, Kokusai Aikidō Kenshūkai Kobayashi Hirokazu Ha, 国際合気道研修会小林裕和派) – jeden ze (szkół) japońskiej sztuki walki aikido. Propagowana przez mistrza Hirokazu Kobayashiego, bezpośredniego ucznia Morihei Ueshiby. Jego nauczanie w Europie bardzo się rozwinęło, a w Polsce propagowali je dwaj jego bezpośredni uczniowie – i Giampietro Savegnago (1953-2013). Pierwszym uczniem mistrza Savegnago był Jacek Wysocki, natomiast pierwszym uczniem mistrza Cognarda był Robert Gembal.
W Polsce ten styl reprezentują szkoły: Jacka Wysockiego shihana, Roberta Gembala shihana – Aikido Foundation, Patrica Matoiana shihana – Polska Akademia Aikido – który jest shihanem z Francji, sprawującym nadzór nad grupą polską. Aikido Foundation, Polska Akademia Aikido są organizacjami należącymi do Kokusai Aikido Kenshukai Kobayashi Hirokazu Ryu Ha – międzynarodowej organizacji, na której czele stoi Cognard hanshi, natomiast Polska Unia Aikido to organizacja którą prowadzi Jacek Wysocki – uczeń Giampietro Savegnago oraz Polskie Centrum Sztuk Walki zrzeszające: Pomorskie Centrum Sztuk Walki, Białostockie Stowarzyszenie Aikido Kobayashi, Polski Klub Aikido Taiso oraz Warszawskiego Centrum Aikido, którego dyrektorem technicznym jest Shihan Etienne Leman 7dan.

</doc>
<doc id="174852" url="https://pl.wikipedia.org/wiki?curid=174852" title="Migowo">
Migowo

Migowo (kaszb. "Mëgòwò", niem. "Müggau", dziś także "Migowo Lęborskie") – osiedle bloków mieszkalnych w Gdańsku, w dzielnicy Piecki-Migowo.
Migowo stanowi zachodnią i centralno-południową część dzielnicy. Osiedle rozciąga się po obu stronach głównej jego ulicy – dwupasmowej ul. Bulońskiej. Granice Migowa wyznaczają ul. F. Rakoczego, granica dzielnicy oraz niezagospodarowany pas terenu oddzielający Migowo od osiedli Słoneczniki oraz Trzy Dęby.
Na terenie Migowa przy ul. Myśliwskiej znajduje się zabytkowy park dawnego Dworu Migowo.
Historia.
Migowo w różnych okresach historii i w zależności pod kogo podlegała wieś pojawia się pod kilkoma nazwami „Emugow”, „Müggau”, „Mygowo”, „Migowo”, przy czym sama nazwa "Müggau" jest kalką językową pierwotnie oznaczającą "Komarowo".
Pierwsze wzmianki o wsi pochodzą z 1379 roku i dotyczą nadania jej „Klausowi Kluckowowi”. Wieś wtedy liczona jest na 20 łanów chełmińskich obecnie około 320 ha. W czasach Państwa krzyżackiego oprócz czynszu pieniężnego wieś dostarczała również dwie kury rocznie. Wraz z „Przywilejami elbląskimi” z 1454 roku w trakcie Wojny trzynastoletniej wieś zostaje nadana Gdańskowi. Wieś "Mygowo" należąca do Gdańskiej Wyżyny terytorium miasta Gdańska położona była w drugiej połowie XVI wieku w województwie pomorskim. 
W XVII w za sprawą gdańskiego mieszczanina Henrich-a Kortzfleisch powstaje we wsi przedsiębiorstwo oczyszczania wosku.
W 1707 roku w ramach tzw. III wojny północnej w okolicach wsi biwakowały oddziały rosyjskie, które spustoszyły wieś i częściowo ją spaliły.
W 1922 roku następuje parcelacja majątku. W tym okresie pojawia się polski egzonim "Mygowo".
Po II wojnie światowej nazwa wsi zostaje zmieniona z "Müggau" na "Migowo".
Migowo zostało przyłączone w granice administracyjne miasta 1 kwietnia 1942, a następnie w 1954. Osiedle należy do okręgu historycznego Wrzeszcz.

</doc>
<doc id="174855" url="https://pl.wikipedia.org/wiki?curid=174855" title="Piecki">
Piecki



</doc>
<doc id="174857" url="https://pl.wikipedia.org/wiki?curid=174857" title="Niż Polski">
Niż Polski

Niż Polski – polska część prowincji Niziny Środkowoeuropejskiej; pas nizin między Morzem Bałtyckim na północy a Sudetami i pasem wyżyn na południu. 
Określenie Niż Polski lub Polska niżowa jest stosowane w publikacjach biologicznych odnoszących się do terenów położonych poza pasmami Sudetów i Karpat. W podziale geobotanicznym Polski według Władysława Szafera i Bogumiła Pawłowskiego Polska podzielona jest na dwie główne prowincje – obejmującą „działy niżowe” Prowincję Środkowoeuropejską Niżowo-Wyżynną i Prowincję Środkowoeuropejską Górską. W podziale Jana Marka Matuszkiewicza obszary górskie to dwie prowincje (sudecka i karpacka), podczas gdy pozostały obszar Polski to rozległa Prowincja Środkowoeuropejska. Wyróżnianie Polski niżowej 
i przeciwstawianie jej obszarom górskim wynika z odrębności środowiska przyrodniczego i przez to jest użyteczne w biogeografii. Flora Polski niżowej obejmuje ok. 2 tysiące gatunków roślin, podczas gdy w powierzchniowo znacznie mniejszych górach występuje 500 gatunków niewystępujących na niżu. 

</doc>
<doc id="174858" url="https://pl.wikipedia.org/wiki?curid=174858" title="Współrzędne walcowe">
Współrzędne walcowe



</doc>
<doc id="174859" url="https://pl.wikipedia.org/wiki?curid=174859" title="Uśmiech">
Uśmiech

Uśmiech – wyraz twarzy, grymas powstający przez napięcie mięśni po obu stronach ust, oraz (w pełniejszym uśmiechu) napięcie mięśni wokół oczu. Jest wspólnym dla wszystkich ludzi wyrazem takich emocji jak szczęście i rozbawienie, choć badania kultur pokazują, że sposób jego użycia jest bardzo różny w różnych kulturach.
U zwierząt, odsłonięcie zębów w sposób przypominający ludzki uśmiech, jest często wyrazem groźby albo poddania. U szympansów może być oznaką strachu. Badaniem uśmiechu zajmuje się gelotologia, psychologia i lingwistyka.
Dołeczki.
Dołeczki na policzkach, widoczne gdy ludzie się uśmiechają, zależą od struktury mięśni jarzmowych i kości jarzmowej i są genetycznie dziedziczone jako cecha dominująca.
Typy uśmiechów.
Francuski lekarz Guillaume Duchenne w XIX wieku jako pierwszy opisał dwa różne typy uśmiechów. Uśmiech Duchenne'a wymaga napięcia zarówno mięśni jarzmowych (podnoszących kąciki ust) jak i mięśni okrężnych oka (podnoszących policzki i tworzących zmarszczki wokół oczu). Drugi typ uśmiechu wymaga użycia jedynie mięśni jarzmowych. Obecnie jest on czasem nazywany uśmiechem Pan Am, od nazwy linii lotniczych Pan American World Airways, których stewardesy były znane z uśmiechu tego typu. Uśmiech Duchenne'a jest uważany za bardziej szczery i zdradzający prawdziwe emocje, ponieważ większość ludzi nie potrafi świadomie kontrolować wystarczająco dobrze mięśni okrężnych oka.
Profesor Paula Niedenthal, psycholog społeczna (Uniwersytet Michigan) wyróżniła 3 rodzaje uśmiechów:

</doc>
<doc id="174860" url="https://pl.wikipedia.org/wiki?curid=174860" title="Brzoza czarna">
Brzoza czarna

Brzoza czarna – nazwa stosowana w odniesieniu do:

</doc>
<doc id="174861" url="https://pl.wikipedia.org/wiki?curid=174861" title="Dysydent (religia)">
Dysydent (religia)

Dysydent ( – niezgadzający się) – pojęcie utożsamiane z innowiercą, osoba wyznania chrześcijańskiego, innego od dominującego w danym miejscu i czasie.
Określenie dysydent powstało w 1573 w Polsce w czasie konfederacji warszawskiej i oznaczało początkowo zwolennika reformacji. W Rzeczypospolitej XVI–XVIII wieku dysydentami nazywano niekatolików, głównie protestantów, gdyż wyznawców prawosławia nazywano dyzunitami. 
Termin dysydenci (dyssenterzy) obejmuje w Anglii wszystkie wyznania protestanckie, które nie należą do kościoła anglikańskiego (Kościoła Anglii), natomiast w Szkocji do kościoła narodowego (Kościoła Szkocji) – np. baptystów, kongregacjonistów i prezbiterian.

</doc>
<doc id="174862" url="https://pl.wikipedia.org/wiki?curid=174862" title="Tovarna avtomobilov Maribor">
Tovarna avtomobilov Maribor

TAM ("Tovarna avtomobilov Maribor") – jugosłowiańskie, a następnie słoweńskie przedsiębiorstwo motoryzacyjne, które od 1947 roku produkuje autobusy i ciężarówki.
Historia.
Gdy Słowenia jako część Królestwa Jugosławii dostała się pod okupację III Rzeszy, w 1942 roku w Mariborze powstała fabryka silników do samolotów Messerschmitt, jednak została ona zniszczona przez samoloty aliantów.
Po II wojnie światowej zostały odbudowane hale dawnej fabryki silników samolotowych, które służyły do produkcji różnych urządzeń przemysłowych. Ważną rolę odgrywała m.in. produkcja podzespołów samochodowych. Toteż wkrótce fabryka otrzymała nową nazwę Maribor Tezno Tovarna Avtomobilov. 31 grudnia 1946 r. Josip Broz Tito podpisał dekret o zmianie profilu produkcyjnego fabryki z silników lotniczych na fabrykę samochodów, która od tej pory nosiła nazwę Tovarna avtomobilov Maribor. Produkcja samochodów ruszyła w 1947 roku. Pierwszym produktem były ciężarówki Pionir o ładowności 3 ton, na licencji czechosłowackiego przedsiębiorstwa Praga. Do 1962 roku w Mariborze powstało ponad 17 tysięcy tych pojazdów. W 1961 roku zachodnioniemieckie przedsiębiorstwo KHD sprzedało licencję TAM-owi, po podpisaniu której ruszyła produkcja TAM-a 4500 o ładowności 4,5 tony. Konstrukcja TAM-a 4500 posłużyła później jako baza do produkcji autobusów TAM A3000. Uruchomiona została także produkcja 2-tonowego TAM-a 2000. W tym samym roku fabryka zmieniła nazwę na Tovarna avtomobilov in motorjev – Maribor. TAM jako zakład bazowy skupiał ponad 30 niezależnych przedsiębiorstw motoryzacyjnych zatrudniających łącznie 25 tysięcy pracowników. W samym Mariborze liczba personelu wynosiła 7500 osób. Rocznie przedsiębiorstwo produkowało 10 tysięcy ciężarówek. W ramach kooperacyjnych wspólnie z przedsiębiorstwem Itas wytwarzane były naczepy, a kooperacja z Vozila Gorica owocowała ciągnikami siodłowymi. TAM rozpoczęła także eksport do Europy Zachodniej.
Z początkiem lat 70. nastąpiła zmiana profilu produkcyjnego. TAM 75 zastąpił model 2000, TAM 130 i 170 zastąpił model 4500. KHD stał się częścią nowego koncernu Iveco-FIAT. W 1981 roku na targach w Belgradzie TAM pokazał własne konstrukcje – modele 130, 190 i 260 z odchylaną do przodu kabiną. Kooperacja z KHD ograniczyła się do montażu silników. Nowe modele weszły na rynek w 1983 roku. Opracowana została także wersja militarna – TAM 110T 4x4 i 150T 6x6. Poza rozwijającą się produkcją autobusów, TAM zaczął montować pojazdy specjalne. Produkował chłodnie, cysterny, transportery drewna, mieszarki betonu, dźwigi, wozy strażackie i inne. Nadal została utrzymana współpraca z KHD.
W 1991 roku Słowenia po wojnie dziesięciodniowej odłączyła się od Jugosławii, co spowodowało niestabilność przedsiębiorstwa TAM, w którym stopniowo następowała wyprzedaż majątku. Utworzono drobne spółki. W tym samym roku czwartą część udziałów wykupiło Iveco. W 1996 r. TAM zbankrutował. Rząd słoweński dla ratowania TAM-a utworzył nową grupę przedsiębiorstw samochodowych, 14 producentów komponentów samochodowych weszło w jej skład. W kwietniu 2001 roku powstał nowy twór – Tovarna vozil Maribor d.o.o., mający ścisły kontakt z Iveco. Sektor autobusów nadzorował Neoplan. Natomiast współpraca z Magirus-Deutz zaowocowała ciężarówkami nowej generacji. W ramach współpracy z Neoplanem w 2004 roku uruchomiono licencyjną produkcję autobusów lotniskowych dla sieci tego producenta. W ramach tej współpracy w sieci przedsiębiorstwa Neoplan wiosną 2009 r. zaczęto oferować autobus turystyczny klasy midi Marbus ViveTH. W 2008 roku przedsiębiorstwo TVM ogłosiło, że umowa z Neoplanem wygasła i rozpoczęła sprzedaż autobusów lotniskowych na własną rękę. W marcu 2009 r. zdobyła duży kontrakt w jednym z państw arabskich. Miały one być wyprodukowane na bazie modelu Neoplan N9122L Apronliner. W czerwcu 2009 roku przedsiębiorstwo VISEON Bus GmbH, wydzielone z marki Neoplan, wniosło sprawę do słoweńskiego sądu o ochronę dóbr intelektualnych. Jednocześnie koncern MAN, który posiada 20% akcji spółki VISEON wstrzymał dostawy podzespołów do przedsiębiorstwa TVM, zrezygnowano również ze sprzedaży autobusów tej marki w sieci Neoplana. W 2011 roku przedsiębiorstwo ogłosiło bankructwo, a w 2013 roku powróciło jako TAM Durabus.

</doc>
<doc id="174863" url="https://pl.wikipedia.org/wiki?curid=174863" title="Ida">
Ida

Gminy w USA:

</doc>
<doc id="174867" url="https://pl.wikipedia.org/wiki?curid=174867" title="Deficyt">
Deficyt



</doc>
<doc id="174868" url="https://pl.wikipedia.org/wiki?curid=174868" title="(5535) Annefrank">
(5535) Annefrank

(5535) Annefrank – planetoida z pasa głównego.
Odkrycie.
Planetoida została odkryta 23 marca 1942 roku w Landessternwarte Heidelberg-Königstuhl w Heidelbergu przez Karla Wilhelma Reinmutha. Później została nazwana dla upamiętnienia słynnej autorki pamiętnika, Anny Frank (1929-1945), która zginęła podczas Holocaustu.
Orbita.
Orbita (5535) Annefrank nachylona jest do płaszczyzny ekliptyki pod kątem 4,24°. Na jeden obieg wokół Słońca ciało to potrzebuje 3 lata i 106 dni, krążąc w średniej odległości 2,21 j.a. od Słońca. Średnia prędkość orbitalna tej planetoidy to ok. 19,45 km/s.
Należy ona do rodziny planetoidy Augusta.
Właściwości fizyczne.
Annefrank ma nieregularny kształt, jej rozmiary to 6,6 × 5,0 × 3,4 km. Jej albedo to 0,31, a jasność absolutna 13,7m.
2 listopada 2002 roku sonda kosmiczna Stardust przeleciała w odległości 3079 km od tej planetoidy, wykonując kilkadziesiąt zdjęć tego obiektu. Widać na nich nieregularny kształt planetoidy i sporo niewielkich kraterów.

</doc>
<doc id="174870" url="https://pl.wikipedia.org/wiki?curid=174870" title="Aeroklub Lubelski">
Aeroklub Lubelski

Aeroklub Lubelski – stowarzyszenie skupiające miłośników lotnictwa sportowego i rekreacyjnego. Siedziba aeroklubu znajduje się na lotnisku Lublin-Radawiec w Radawcu (gmina Konopnica).
Historia.
Aeroklub Lubelski powstał początkowo jako Koło Miłośników Lotnictwa (KML), które zostało powołane 15 sierpnia 1927 roku dzięki zainteresowaniu i inicjatywie pracowników Zakładów Mechanicznych Emil Plage i Teofil Laśkiewicz w Lublinie. Wśród założycieli Koła były znane postacie, m.in. Antoni Mroczkowski, as myśliwski z I wojny światowej i Jerzy Dąbrowski – późniejszy konstruktor samolotu PZL P-37 "Łoś".
Pierwszych lotów członkowie KML dokonywali na samolotach własnej konstrukcji. W dniu 13 kwietnia 1929 r. Koło zostało przekształcone w Lubelski Klub Lotniczy (LKL) z dwoma sekcjami: konstrukcyjną i lotniczo-treningową. Pierwsze lotnisko Klubu znajdowało się niemal w centrum Lublina – tam, gdzie jest obecnie osiedle Bronowice.
W roku 1931 z inicjatywy Lubelskiego Klubu Lotniczego i Klubu Lotniczego Podlaskiej Wytwórni Samolotów odbyły się pierwsze Lubelskie Zimowe Zawody Samolotowe – jedyne na świecie zimowe zawody samolotowe.
Przedwojenny Lubelski Klub Lotniczy prowadził swą działalność w wielu sekcjach zainteresowań, a lubelscy lotnicy znani byli zarówno w kraju, jak i za granicą. Do nich zaliczają się:
Działalność Aeroklubu doprowadziła do wyszkolenia sporej grupy pilotów wysokiej klasy. Walczyli Oni w dywizjonach bombowych i myśliwskich na wszystkich frontach II wojny światowej.
Po II wojnie działalność aeroklubu reaktywowano w sierpniu 1946 r. na lotnisku w Świdniku k. Lublina. W 1953 roku Aeroklub Lubelski został przeniesiony na zachód od Lublina do miejscowości Radawiec Duży, gdzie funkcjonuje do dzisiaj.
Aeroklub prowadził z sukcesami działalność w sekcjach: modelarskiej, spadochronowej, szybowcowej i samolotowej. W latach pięćdziesiątych instruktorem samolotowym klubu był ostatni dowódca Dywizjonu 303 Witold Łokuciewski.
Piloci wyszkoleni w klubie byli mistrzami polski i nieraz ustanawiali rekordy. Tu zaczęła latać najwybitniejsza polska pilotka szybowcowa, siedemnastokrotna rekordzistka świata Pelagia Majewska. Pierwsze kroki w Aeroklubie Lubelskim stawiał również Dowódca Sił Powietrznych gen. broni. pil. dr hab. Ryszard Olszewski oraz były szef sztabu Wojsk Lotniczych gen. dyw. pil. Henryk Pietrzak.
Teraźniejszość.
Aeroklub Lubelski pełni przede wszystkim funkcję organizacji propagującej i rozwijającej lotnictwo polskie, głównie w zakresie szkolenia, rekreacji i uprawiania sportów lotniczych. Dodatkowo prowadzona jest obsługa techniczna statków powietrznych, a w ramach działalności gospodarczej świadczone są również komercyjne usługi lotnicze dla innych firm i instytucji państwowych.
Na terenie lotniska działają także inne organizacje, takie jak:
W aeroklubie działają sekcje:
a także Klub Seniorów Lotnictwa.

</doc>
<doc id="174871" url="https://pl.wikipedia.org/wiki?curid=174871" title="Polo Cockta">
Polo Cockta

Polo Cockta (wym. jako jeden wyraz "polokokta") – napój bezalkoholowy produkowany w Polsce od lat 60. do początku lat 90. XX wieku przez wytwórnie wód gazowanych (WWG) należące do spółdzielni Społem. Napój miał być konkurencją dla napoju Coca-Cola.
Na etykiecie Polo Cockty można było przeczytać: "Napój gazowany słodzony z dodatkiem naturalnych substancji smakowo-aromatycznych. Barwiony. Zawiera kofeinę". Produkujące napój Spółdzielnie Spożywcze Społem nie trzymały się jednej receptury. Polo Cocktę sprzedawano w różnych butelkach (na jednych napisy wykonywano metodą sitodruku, inne miały naklejki jak z oranżady).
Napój Polo Cockta był ważnym elementem fabuły filmu "Kingsajz" (1987, reż. Juliusz Machulski), umożliwiającym powiększonym do ludzkich rozmiarów krasnoludkom, tzw. polokoktowcom, pozostanie w stanie powiększonym (czyli w Kingsajzie).
Marka wróciła na polski rynek za sprawą firmy Zbyszko Company Sp. z o.o. z Radomia, która na fali popularności produktów stylizowanych na epokę PRL, wykupiła licencję na używanie nazwy. Sprzedawana Polo Cockta nie odniosła sukcesu na rynku, przez co firma Zbyszko zastąpiła ją marką PoloCola.
W październiku 2015 roku Polo Cockta ponownie zaczęła być produkowana, jest dostępna głównie w sklepach sieci Biedronka.

</doc>
<doc id="174874" url="https://pl.wikipedia.org/wiki?curid=174874" title="Polo-Cockta">
Polo-Cockta



</doc>
<doc id="174875" url="https://pl.wikipedia.org/wiki?curid=174875" title="Polo-Cocta">
Polo-Cocta



</doc>
<doc id="174876" url="https://pl.wikipedia.org/wiki?curid=174876" title="Polo Cocta">
Polo Cocta



</doc>
<doc id="174877" url="https://pl.wikipedia.org/wiki?curid=174877" title="WSK PZL Świdnik">
WSK PZL Świdnik



</doc>
<doc id="174879" url="https://pl.wikipedia.org/wiki?curid=174879" title="Ryan Sullivan">
Ryan Sullivan

Ryan Geoffrey Sullivan (ur. 20 stycznia 1975 w Melbourne) – australijski żużlowiec.
Życie prywatne.
Z żoną Pauliną (z d. Ryczek), którą poślubił 28 października 2011 r. w Toruniu, ma dwóch synów: Kobego i Liama. Z poprzedniego związku ma także syna Calluma.
Kariera sportowa.
Brązowy medalista IMŚ z 2002 roku, w Grand Prix startował jako stały uczestnik w latach 1998–2005. W 1995 został II wicemistrzem świata juniorów, a w 1996 sięgnął po srebrny krążek w tej kategorii.
Zawodnik ten jest drugim najskuteczniejszym obcokrajowcem w historii w rozgrywkach w najwyższej lidze polskiej sezonu zasadniczego. Razem z punktami bonusowymi (ale bez bonusów za tzw. jokera) zgromadził 2623 pkt.
Pierwotnie w marcu 2013 ogłosił zakończenie kariery sportowej, a w lipcu 2013 na krótko wznowił ją.
Starty w lidze.
Liga brytyjska
Liga polska
Liga szwedzka
Liga rosyjska
Osiągnięcia.
Indywidualne Mistrzostwa Świata
"do uzupełnienia"
Indywidualne Mistrzostwa Świata Juniorów
Drużynowe Mistrzostwa Polski
Drużynowe Mistrzostwa Świata
Drużynowy Puchar Świata
Indywidualne Mistrzostwa Australii
Młodzieżowe Indywidualne Mistrzostwa Australii

</doc>
<doc id="174882" url="https://pl.wikipedia.org/wiki?curid=174882" title="Wytwórnia Sprzętu Komunikacyjnego „PZL-Świdnik”">
Wytwórnia Sprzętu Komunikacyjnego „PZL-Świdnik”

Wytwórnia Sprzętu Komunikacyjnego „PZL-Świdnik” SA (dawniej WSK Świdnik) – przedsiębiorstwo zajmujące się produkcją samolotów i śmigłowców założone w Świdniku w 1951 roku, należące do Leonardo Helicopters.
Historia.
Tradycja zakładu sięgają czasów przed II wojną światową, gdy w Lublinie i Białej Podlaskiej działały wytwórnie samolotów. Po wojnie władze PRL podjęły decyzję o odbudowie istniejącego pod Lublinem lotniska i o budowie tam państwowego przedsiębiorstwa produkcji sprzętu lotniczego, nazwanego: Wytwórnia Sprzętu Komunikacyjnego w Świdniku (WSK-Świdnik), w 1957 przemianowanego na WSK "PZL-Świdnik", w nawiązaniu do tradycji przedwojennych. W latach 1950-1953 stanęły już pierwsze obiekty nowej fabryki. Początkowo zakład produkował samoloty MiG-15 na licencji ZSRR (jako Lim-1 i Lim-2), później tylko niektóre części do nich. W połowie lat 50. XX wieku władze zdecydowały, że zakład zajmie się głównie produkcją śmigłowców. Najpierw były to radzieckie Mi-1 oraz jego modyfikacja opracowana w WSK Świdnik – SM-2.
W roku 1964 rozpoczęto produkcję śmigłowców Mi-2, wyprodukowano ogółem ponad 5000 tych śmigłowców. Seryjnie śmigłowce Mi-2 produkowane były jedynie przez zakłady w Świdniku. Stały się one wówczas jednym z największych europejskich producentów śmigłowców. Kilka lat później, w roku 1978 w PZL Świdnik opracowano zmodernizowaną wersję śmigłowca oznaczoną jako PZL Kania.
W latach 70. w zakładzie produkowano także szybowce SZD-30 Pirat. W połowie lat 70. rozpoczęto także projektowanie śmigłowca własnej produkcji PZL W-3 Sokół.
W międzyczasie zakład produkował również motocykle WSK i części do aerobusu Ił-86 (od roku 1976).
W lipcu 1980 roku w świdnickiej WSK wybuchły strajki, do których przyłączyli się pracownicy wszystkich większych zakładów Lublina i pobliskich miejscowości. Wydarzenia te określa się mianem Lubelskiego Lipca i traktuje się je jako preludium przed strajkami sierpniowymi na Wybrzeżu.
Dyrektorem naczelnym WSK PZL-Świdnik był m.in. płk. inż. Bronisław Orda.
Leżąca obok fabryki miejscowość Świdnik dzięki zakładowi rozrosła się i otrzymała prawa miejskie.
Protesty pracowników WSK PZL-Świdnik w lipcu 1980 zainicjowały falę strajków i protestów pracowniczych, które w dniach 8-24 lipca 1980 objęły ponad 150 zakładów pracy na Lubelszczyźnie. Rozpoczęty na Wydziale Obróbki Mechanicznej 8 lipca 1980 roku protest zakończył się 11 lipca podpisaniem pierwszego porozumienia między pracownikami reprezentowanymi przez "komitet postojowy" a władzą, jakie zawarto w lecie 1980 roku. Protesty określane mianem Lubelskiego Lipca 1980 otworzyły drogę do lepiej przygotowanych i przeprowadzonych strajków sierpniowych na Wybrzeżu. 
Obecnie w Świdnickich zakładach produkowane są śmigłowce PZL W-3 Sokół i PZL SW-4, podzespoły, poszycia i inne elementy takich samolotów jak Pilatus PC-12 czy Airbus A320/A340 oraz śmigłowców: Agusta A109, A119 i A139. Ponadto zakład utrzymuje wsparcie techniczne śmigłowców: PZL Mi-2, Mi-2 plus oraz PZL Kania.
Zakład leży tuż obok fabrycznego lotniska trawiastego oraz otworzonego w roku 2012 Portu Lotniczego Lublin. Nowe lotnisko wiąże się także z rozbudową infrastruktury i miasta Świdnik oraz przyciągnięciem nowych inwestorów na Lubelszczyznę.
31 lipca 2009 roku włosko-brytyjska spółka AgustaWestland i czeska spółka Aero Vodochody złożyły do Agencji Rozwoju Przemysłu oferty cenowe na zakup 87,6% udziałów w PZL-Świdnik. Zwycięzcą okazało się przedsiębiorstwo AgustaWestland. 29 stycznia 2010 roku Agencja Rozwoju Przemysłu S.A. podpisała z włosko-brytyjskim producentem śmigłowców umowę sprzedaży 87,62 proc. akcji Wytwórni Sprzętu Komunikacyjnego PZL-Świdnik S.A. Wartość transakcji wyniosła 339 mln zł.

</doc>
<doc id="174883" url="https://pl.wikipedia.org/wiki?curid=174883" title="Awionetka">
Awionetka

Awionetka – potoczne, określenie małego samolotu turystycznego, sportowego lub dyspozycyjnego, stosowane obecnie na ogół przez ludzi niezwiązanych z lotnictwem, spotykane zwłaszcza w mediach. Przed II wojną światową było używane bardziej oficjalnie i powszechnie, obecnie jest już rzadsze. Termin awionetka nie ma dokładnie sprecyzowanego zakresu – nazywane są tak głównie małe 2–4 miejscowe, jednosilnikowe, rzadziej dwusilnikowe samoloty, napędzane silnikami tłokowymi o małej lub średniej mocy. Małe samoloty, odpowiadające temu określeniu, są oficjalnie klasyfikowane przez polskie prawo jako samoloty lekkie (o masie startowej nie większej niż 5700 kg) lub samoloty bardzo lekkie (o masie startowej nie większej niż 750 kg). Jednakże, termin awionetka najczęściej jest stosowany do samolotów bardzo lekkich i lekkich o masie startowej nie przekraczającej ok. 1000 kg (np. Cessna 152), rzadziej do samolotów ultralekkich, natomiast w zasadzie nie jest stosowany do większych samolotów lekkich, o masie startowej przekraczającej ok. 2300 kg (dla porównania Piper PA-34 Seneca – 2154 kg).
Samoloty te są wykorzystywane do szkolenia, latania rekreacyjnego lub turystycznego, świadczenia usług taksówki powietrznej, czy holu szybowców. 
Nazwa jest spolszczeniem francuskiego słowa "avionnette" (samolocik, od "avion" – samolot).
Samoloty nazywane awionetkami są wykorzystywane w ramach lotnictwa ogólnego (ang.: "general aviation").

</doc>
<doc id="174889" url="https://pl.wikipedia.org/wiki?curid=174889" title="Fabryka Samochodów Ciężarowych w Lublinie">
Fabryka Samochodów Ciężarowych w Lublinie

Fabryka Samochodów Honker – polski producent samochodów, kontynuator tradycji Lubelskiej Fabryki Samochodów Ciężarowych (nazwa nadana 1 stycznia 1951 roku), jednego z największych zakładów przemysłowych Lubelszczyzny i (pod względem ilości i wartości produkcji) czołowych producentów branży samochodowej w Polsce II połowy XX wieku.
Historia i opis fabryki.
Początki.
Decyzję o powstaniu lubelskiej fabryki podjęto na kongresie Zjednoczeniowym PPS i PPR w 1948 r. Pomysł utworzenia w tym miejscu (północno-wschodnia część Lublina) fabryki samochodów pojawił się już przed wojną, we wrześniu 1938 roku, gdy w dzielnicy Tatary rozpoczęto budowę hali produkcyjnej warszawskiej firmy Lilpop, Rau i Loewenstein, która zamierzała tu produkować podzespoły do samochodów osobowych i ciężarowych – na licencji amerykańskiego Chevroleta. Planowano rozpoczęcie produkcji silników, mostów napędowych przednich i tylnych, układów kierowniczych, a także sprzęgieł i skrzyni przekładniowych. Silniki miały być wytwarzane w liczbie do 10 tys. sztuk rocznie, a ich produkcja przeznaczona na potrzeby krajowe. Wskutek wybuchu II wojny światowej inwestycja została przerwana.
Do realizacji wcześniejszych założeń powrócono po 1945 roku, kiedy to ocalała część zakładów w Lublinie stała się podstawą dla tworzonej „Fabryki Samochodów Ciężarowych”.
Powstanie lubelskiej fabryki na wiele lat znacząco wpłynęło na kształtowanie się nowego, rodzącego się po wojnie miasta. FSC wywarła bezpośredni wpływ na rozwój otaczających ją dzielnic mieszkalnych – Tatar oraz Bronowic. Nowe trakcje komunikacyjne były wytyczane z myślą o zakładzie produkcyjnym.
Pierwsze prace nad FSC rozpoczęły się w grudniu 1950 roku. Inżynierowie z ZSRR sprawowali nadzór nad całością prac budowlanych i montażowych, zaś pierwsi pracownicy lubelskiej FSC przeszli szkolenie w radzieckich zakładach GAZ. Z ZSRR zaczęła też nadchodzić dokumentacja techniczna i oprzyrządowanie. Jednym z pierwszych obiektów oddanych do użytku był wydział montażu głównego razem ze spawalnią i lakiernią.
Zgodnie z ówczesną polityką, zakład uruchomił produkcję 7 listopada 1951, czyli w 34. rocznicę rewolucji październikowej. Z taśm zjechały, już wówczas przestarzałe, GAZy 51 z plakietką FSC i nazwą „FSC Lublin-51” (równocześnie w Warszawie rozpoczęto produkcję M-20 Pobiedy). Lubelskie ciężarówki miały 2,5 T ładowności, silnik benzynowy i drewnianą kabinę kierowcy.
W roku 1951 wyprodukowano 88 samochodów Lublin 51. W roku następnym zwiększono produkcję do 2200 sztuk. Projekt wstępny przewidywał wzrost produkcji do 12 tys. aut rocznie. Ogółem z linii montażowej w Lublinie zjechało 17 500 polskich GAZów 51. Produkcję licencyjną zakończono w 1958 roku. Kierownictwo starało się wprowadzać coraz więcej podzespołów krajowej produkcji. Od 22 lipca 1952 roku całość elementów drewnianych (kabina) pochodziła już z lubelskich zakładów.
Po pierwszych ciężkich latach FSC zaczęło się rozwijać. W kwietniu 1954 roku uruchomiono wydział normalizacji i zaczęto produkcję. Dwa lata później w roku 1956 oddano do użytku kuźnię, a w 1959 rozpoczęła się produkcja w wydziale kół i resorów. W wyniku ciągłego rozwoju fabryki, majątek trwały w roku 1973 szacowano na 3 mld zł. W późniejszym czasie produkcja felg dla innych zakładów stała się specjalnością fabryki.
Po nieudanym wprowadzeniu na rynek polski Lublina-51, w roku 1959 rozpoczęto produkcję sztandarowego modelu w ponad 50-letniej historii FSC – Żuka. Lubelski Żuk był w całości wytworem polskiej myśli technicznej. Głównymi autorami nowego produktu FSC byli inżynierowie Stanisław Tański i Roman Skwarek. Skonstruowany przez przyzakładowe biuro konstrukcyjne i przy wykorzystaniu silnika i zespołów napędowych z Warszawy ruszył na podbój polskich dróg. W roku 1959 wyprodukowano 1084 Żuki, a w roku 1973 już 16,2 tys. sztuk. Tym samym udział lubelskiej FSC w rynku krajowym wzrósł z 30,2% w roku 1965 do 44,5% w 1973 r.
Lubelskie Żuki były eksportowane do wielu państw świata, w tym m.in. do Egiptu, gdzie montowano je w fabryce ELTRAMCO pod nazwą ELTRAMCO Ramzes od 1970 roku do lat 90., z części dostarczanych z Polski.
W latach 1963–1971 w Fabryce montowano licencyjny transporter opancerzony SKOT, który produkowano na potrzeby Sił Zbrojnych PRL i Czechosłowackiej Armii Ludowej. Łącznie zmontowano ok. 4500 pojazdów różnych wersji. Połowę wykonanych przez fabrykę pojazdów otrzymało Ludowe Wojsko Polskie.
Oprócz samochodów w FSC powstawało wiele komponentów dla wytwórni krajowych; kół, resorów, odlewów z żeliwa, odkuwek, wyrobów śrubowych, mostów napędowych etc. Do głównych odbiorców dostaw kooperacyjnych należały fabryki w Warszawie, Starachowicach, Bielsku–Białej. Szczyt liczby zatrudnionych FSC uzyskała w latach 70 XX w. Znaczna część pracowników wykształciła się w przyfabrycznym "Zespole Szkół Zawodowych", w skład którego wchodziło "Technikum Mechaniczne", "Zasadnicza Szkoła Zawodowa" i "Średnie Studium Zawodowe". Fabryka stale się rozrastała, czego efektem było wchłonięcie w roku 1973 Zakładów Samochodów Rolniczych z Poznania-Antoninka (woj. wielkopolskie) i praw do produkcji samochodu rolniczo-terenowego FSR Tarpan.
"FSC w Lublinie im. Bolesława Bieruta" była wielokrotnie odznaczana wyróżnieniami państwowymi i odznaczeniami. Pięciokrotnie "Sztandarem Prezesa Rady Ministrów", "Orderem Sztandaru Pracy I klasy" 20 lutego 1975 roku przez I Sekr. KC PZPR Edwarda Gierka.
Z końcem lat 80. zatrudnienie w fabryce zaczęło spadać, a związane to było m.in. z przemianami ustrojowymi i gospodarczymi w Polsce oraz z coraz bardziej przestarzałą konstrukcją Żuka. Trwały także prace nad następcą samochodu.
Historia najnowsza.
W 1991 roku zmieniono nazwę zakładu z Fabryka Samochodów Ciężarowych na Fabryka Samochodów w Lublinie i od tej pory samochody produkowane przez lubelską fabrykę (Żuk, a później Lublin) występowały pod marką FS. W 1993 roku rozpoczęła się produkcja samochodów dostawczych Lublin 33 oraz w ramach spółki joint-venture przedsiębiorstwo podjęło montaż samochodu osobowego Peugeot 405. W kolejnych latach zmontowano: 1993 – 1100 szt., 1994 – 1679 szt., 1995 – 1023 sztuki.
14 marca 1995 roku podpisano wstępne porozumienie z koreańskim koncernem Daewoo o powołaniu spółki na bazie lubelskiej Fabryki Samochodów. Umowę z azjatyckim partnerem parafowano 27 czerwca, natomiast działalność nowego podmiotu „Daewoo Motor Polska” została rozpoczęta 31 października 1995 roku. Udziałowcem większościowym została strona koreańska, włączając lubelski zakład w struktury koncernu Daewoo. W standardzie SKD montowano tu m.in. modele Nexia (listopad 1995 – kwiecień 1998), Musso (wrzesień 1998 – 2001) i Korando (koniec 1998–2000).
W latach 1998–2001 50% akcji brytyjskiej spółki LDV należało do "Daewoo Motor Polska". Wspólnie z brytyjskim biurem projektowym (ex IAD) rozpoczęto prace nad następcą Lublina 3, w wyniku której powstał prototyp "LD 100", do którego prawa i oprzyrządowanie zakupiła później spółka LDV, nadając mu nazwę LDV Maxus.
Po upadku Daewoo na polskim rynku w 2001 roku fabrykę przejęła od syndyka w dzierżawę spółka Andoria S.A. Projekt gotowego do produkcji Maxusa trzeba było sprzedać (nabywcą okazało się brytyjskie przedsiębiorstwo LDV), aby spłacić długi. W 2003 roku Andoria przekazała produkcję przedsiębiorstwu „Intrall Polska Sp. z o.o.”, należącemu do brytyjsko-rosyjskiego koncernu Intrall.
W 2007 roku w dawnej FS w Lublinie zatrudnionych było blisko 500 osób. Produkowano wówczas model Intrall Lublin 3Mi – wcześniej były wytwarzane Lubliny II i 3. Mocno zaawansowane były prace nad następcą Lublina o nazwie Lubo. 15 października 2007 roku sąd rejonowy ogłosił upadłość przedsiębiorstwa "Intrall Polska". W połowie kwietnia 2008 roku rozpoczęto starania o produkcję Honkera oraz Lublina.
W styczniu 2009 roku do przetargu zgłosiły się warszawskie przedsiębiorstwo „Igma – pojazdy specjalne i opancerzone” oraz DZT Tymińscy. Negocjacje trwały kilka miesięcy, w tym czasie z rozmów wycofała się Igma. Ostatecznie w maju 2009 roku spółka DZT Tymińscy zakupiła od syndyka masy upadłościowej Daewoo Motor Polska prawa do produkcji samochodów Honker i Lublin oraz niezbędne do produkcji samochodów oddziały dawnych zakładów DMP.
Produkcji zmodernizowanego dostawczego Lublina o nazwie Pasagon przedsiębiorstwo DZT Tymińscy podjęło się w roku 2011, po przejęciu linii produkcyjnych dawnej DMP. Nowy samochód dostępny jest w wersjach furgon, podwozie, skrzyniowy i kombi, został w nim ponadto gruntownie zmieniony przód, są wygodniejsze fotele oraz przekonstruowano jego ramę. Posiada także zmodernizowany silnik Andorii, spełniający normy Euro IV. Docelowo producent zamierza produkować 10 tysięcy samochodów rocznie, także na eksport, a zatrudnienie w fabryce wyniesie 350 osób.
W 2009 roku przedsiębiorstwo DZT Tymińscy wygrało także przetarg w sprawie przejęcia majątku spółki. Zapłaciła ona za mienie po Daewoo 43 mln zł, a wraz z prawem do samochodu spółka zakupiła również m.in. montażownię, lakiernię, spawalnię, tłocznię i ośrodek badawczo-rozwojowy. W ogłoszeniu o przetargu na zakup praw do produkcji Honkera i majątku po DMP postawiono przyszłemu nabywcy kilka warunków, m.in.: kontynuowanie produkcji Honkera na terenie Polski, w oparciu o przedsiębiorców krajowych; kontynuowanie produkcji samochodów w zakładzie w Lublinie; przejęcie pracowników związanych z produkcją samochodów; realizację umów na dostawy oraz umów gwarancyjnych zawartych z odbiorcami przez dotychczasowego producenta; zapewnienie dostaw części zamiennych i zespołów w ilościach zamawianych przez odbiorców w okresie 10 lat eksploatacji pojazdów; przejęcie materiałów i półfabrykatów do produkcji Honkera i narzędzi do produkcji samochodów. Zakład przygotowuje również specjalistyczny samochód dla kopalni rudy miedzi (KGHM).
Ponadto od 2011 do 2014 roku Ursus S.A. montował w Lublinie (na terenie byłej FSC) chińskie pick-upy marki ZX Grand Tiger.
Od 2012 r. w dawnej FSC w Lublinie produkowane są Honker 4 X 4 i Honker Cargo. Pojazdy te produkuje Fabryka Samochodów Honker Sp. z o.o., będąca własnością DZT Tymińscy SJ.
Zatrudnienie.
Zatrudnienie w lubelskiej fabryce. Prognoza zakładała nawet 20 tys. osób.
Pojazdy.
Do samochodów, które zostały stworzone i były produkowane w lubelskiej fabryce należą:

</doc>
<doc id="174891" url="https://pl.wikipedia.org/wiki?curid=174891" title="Intrall">
Intrall

International Truck Alliance (Intrall) – rosyjsko-brytyjski koncern samochodowy z siedzibą w Londynie w Wielkiej Brytanii.
Historia i opis firmy.
Pod koniec 2003 roku firma Intrall przejęła od Skarbu Państwa fabrykę Daewoo Motor Poland w Lublinie, działającą następnie od stycznia 2004 do 2007 roku pod nazwą Intrall Polska. Przejęła ona produkcję modeli Lublin i Honker od 2005 roku sprzedawanych pod marką Intrall. Planując rozwój produkcji samochodów użytkowych w 2006 roku firma przejęła prawa do produkcji modeli ciężarówek czeskiej marki Praga. Opracowano konstrukcję i w dużym stopniu przygotowano produkcję modelu dostawczego Intrall Lubo. Firma opracowała i wdrożyła produkcję modelu Honker Skorpion dla polskiego kontyngentu wojskowego w Iraku.
Intrall był właścicielem marek samochodów Lublin, Honker oraz Praga. Kłopoty z wdrożeniem do produkcji pojazdów z silnikami spełniającymi normę Euro 4 spowodowały wstrzymanie produkcji wiosną 2007 roku. Kolejnym źródłem problemów firmy Intrall Polska był wymóg Ministerstwa Obrony Narodowej, by firma jako dostawca pojazdów dla wojska była w ponad 50% własnością akcjonariuszy krajowych. 15 października 2007 roku Sąd Rejonowy w Lublinie ogłosił upadłość spółki Intrall Polska. Zadłużenie przekracza 23 mln zł, a wartość majątku firmy oszacowano na 26 mln zł. Sąd uznał, że dłużnik jest niewypłacalny; od maja 2007 roku zaprzestał prowadzenia działalności i realizowania swoich zobowiązań, nie uzyskując żadnych przychodów. Blisko 300 pracowników spółki otrzymało wypowiedzenia umów o pracę. W 2008 roku firma DZT Tymińscy kupiła majątek produkcyjny oraz prawa do produkcji Honkera, którego produkcja ruszyła w 2009 roku.

</doc>
<doc id="174894" url="https://pl.wikipedia.org/wiki?curid=174894" title="Stylicho">
Stylicho

Stylicho (; ur. ok. 359, zm. 22 sierpnia 408) – wódz ("magister militum") i patrycjusz rzymski. Z pochodzenia był Wandalem. We wczesnej młodości wstąpił do armii rzymskiej, w której doszedł do najwyższego stanowiska za panowania Teodozjusza I. Mąż siostrzenicy Teodozjusza I (Sereny), ojciec Euchariusza i opiekun następcy Teodozjusza, Honoriusza.
Najprawdopodobniej jego ojciec był Wandalem, a matka Rzymianką.
W roku 384 brał udział w poselstwie do Persów.
W roku 391 został mianowany "magister militum".
W następnych latach prowadził zwycięskie walki z Bastarnami.
W roku 394 walczył z cesarzem-uzurpatorem Eugeniuszem, który został pokonany w bitwie nad rzeką Frigidus, zaś Stylichon został głównodowodzącym wszystkich wojsk cesarskich na Zachodzie.
W roku 395 cesarz Teodozjusz I powierzył mu opiekę nad swymi małoletnimi synami – Arkadiuszem i Honoriuszem.
W 396 roku Stylicho wyprawił się w dół Renu, aż do ujścia rzeki do morza, zawierając po drodze sojusze z miejscowymi plemionami. Po zakończeniu misji dyplomatycznej, Stylicho udał się do Grecji, gdzie od Arkadiusza dostał zadanie powstrzymania wizygockiej inwazji na tereny greckie. Stylicho wyruszył więc pod Polenti, gdzie odbyła się główna bitwa. Udało mu się okrążyć obóz króla Wizygotów, jednak z niewiadomych przyczyn dał Alarykowi I możliwość wyjścia z oblężenia. Prawdopodobnie Stylichonowi brakowało już sił. Klaudian tłumaczył w swoim panegiryku Stylichona, na którego spadły wówczas zarzuty, że za wolno podjął się tej walki. I słusznie, gdyż Italia nie była jeszcze wtedy dostatecznie przygotowana do walki z Gotami. W 403 r. w bitwie pod Weroną zwyciężył wojska Alaryka.
Stylicho jest odpowiedzialny za spalenie ksiąg sybilijskich, które były ważne dla pogan, wyznających dawną wiarę. W 408 r. Stylicho postanowił rozprawić się z brytyjskim uzurpatorem. Jednak do walki nie doszło, a sam Stylicho został obarczony winą za powolne chylenie się cesarstwa ku upadkowi. Doszło do zamachów, w których życie straciło wielu przyjaciół Stylichona. Wieści mówiły nawet o śmierci samego cesarza Honoriusza. Jak się potem okazało, Honoriusz nie zginął i dołączył do oponentów Stylichona. W jego obozie doszło do rozłamu i przy Stylichonie pozostała jedynie część jego przyjaciół. I to tylko po to, aby wkrótce go zdradzić. Próbował ukryć się na terenie kościoła w Rawennie, ale podstępem wywabiony stracił życie 22 sierpnia 408 r. W Italii na wieść o klęsce Stylichona doszło do mordów na Germanach.
Klaudian w swoich panegirykach na cesarza Honoriusza bardzo wychwalał Stylichona. Porównywał go nawet do bogów. Powiększał jego zasługi. Uważał, że Stylicho przewyższał innych wodzów, gdyż zwycięstwo nad Alarykiem było odniesione większym trudem niż tamte poprzednie. Alaryk był bowiem silniejszy niż poprzedni, z którymi się zmagano.

</doc>
<doc id="174897" url="https://pl.wikipedia.org/wiki?curid=174897" title="Alojzy Orszulik">
Alojzy Orszulik

Alojzy Orszulik (ur. 21 czerwca 1928 w Baranowicach Śląskich, zm. 21 lutego 2019 w Łowiczu) – polski duchowny rzymskokatolicki, pallotyn, biskup pomocniczy siedlecki w latach 1989–1992, biskup diecezjalny łowicki w latach 1992–2004, od 2004 biskup senior diecezji łowickiej. Kawaler Orderu Orła Białego.
Życiorys.
Urodził się 21 czerwca 1928 w Baranowicach Śląskich w rodzinie rolniczej. Przed wybuchem II wojny światowej rozpoczął naukę w szkole podstawowej, kończąc do 1939 cztery klasy. Podczas okupacji pracował fizycznie jako stolarz, w zawodzie tym pozostał przez następne 3 lata po wojnie. Był członkiem stowarzyszenia Sodalicji Mariańskiej. W latach 1948–1951 kształcił się w Niższym Seminarium Duchownym Księży Pallotynów w Chełmnie, uzyskując świadectwo dojrzałości. W 1951 rozpoczął nowicjat w zgromadzeniu pallotynów w Ząbkowicach Śląskich. Studia filozoficzno-teologiczne odbył w latach 1952–1957 w Wyższym Seminarium Duchownym Księży Pallotynów w Ołtarzewie. Śluby wieczyste złożył 8 września 1956, zaś święceń prezbiteratu udzielił mu 22 czerwca 1957 w Ołtarzewie kardynał Stefan Wyszyński, prymas Polski. Od 1958 kontynuował studia na Wydziale Prawa Kanonicznego Katolickiego Uniwersytetu Lubelskiego, gdzie uzyskał kolejno magisterium i licencjat z prawa kanonicznego.
W latach 1961–1989 prowadził wykłady z prawa kanonicznego w Wyższym Seminarium Duchownym Księży Pallotynów w Ołtarzewie. W latach 1963–1966 był asystentem w Katedrze Prawa Rzymskiego na Akademii Teologii Katolickiej w Warszawie.
Od 1962 pracował w Sekretariacie Episkopatu Polski, w latach 1962–1968 na stanowisku referenta, a od 1968 do 1993 jako kierownik Biura Prasowego. W latach 1971–1973 prowadził rozmowy z przedstawicielami władz państwowych na temat ustawy o uwłaszczeniu Kościoła na Ziemiach Zachodnich i Północnych. Odtąd uczestniczył w rozmowach z władzami dotyczącymi stosunków między państwem i Kościołem. W listopadzie 1980 został członkiem-sekretarzem Komisji Wspólnej Przedstawicieli Episkopatu Polski i Rządu PRL. W związku z pełnieniem tej funkcji uczestniczył w przygotowaniach papieskich pielgrzymek do Polski. W latach 1981–1983 i 1987–1989 należał do zespołu legislacyjnego, który opracowywał projekt ustawy o stosunku państwa do Kościoła katolickiego. W Konferencji Episkopatu Polski został w 1983 sekretarzem pomocniczym, a w 1984 wiceprzewodniczącym Komisji ds. Środków Społecznego Przekazu, był ponadto członkiem Komisji ds. Wydawnictw Kościelnych i asystentem kościelnym w Kościelnym Komitecie Rolniczym i Fundacji Wspomagającej Zaopatrzenie Wsi w Wodę. W 1987 wszedł w skład Komisji Mieszanej Stolicy Apostolskiej i Episkopatu Polski ds. nawiązania stosunków dyplomatycznych między Watykanem i Polską. Brał udział w rozmowach w Magdalence i w obradach Okrągłego Stołu. Z nominacji papieża Pawła VI od 1974 do 1994 był konsultorem Papieskiej Rady ds. Środków Społecznego Przekazu.
8 września 1989 papież Jan Paweł II mianował go biskupem pomocniczym diecezji siedleckiej ze stolicą tytularną Vissalsa. Święcenia biskupie otrzymał 8 grudnia 1989 w katedrze Niepokalanego Poczęcia Najświętszej Maryi Panny w Siedlcach. Udzielił mu ich kardynał Józef Glemp, prymas Polski, któremu towarzyszyli arcybiskup Bronisław Dąbrowski, biskup pomocniczy warszawski, i Jan Mazur, biskup diecezjalny siedlecki. Jako dewizę biskupią przyjął słowa „"Christo in aliis servire"” ("Służyć Chrystusowi w drugich"). W latach 1989–1992 sprawował urząd wikariusza generalnego diecezji. Przyczynił się do utworzenia w diecezji Katolickiego Radia Podlasie.
25 marca 1992 został przeniesiony na urząd biskupa diecezjalnego nowo ustanowionej diecezji łowickiej. Tego samego dnia objął ją kanonicznie, zaś 12 kwietnia 1992 odbył ingres do katedry Wniebowzięcia Najświętszej Maryi Panny i św. Mikołaja w Łowiczu. W trakcie rządów w diecezji erygował Wyższe Seminarium Duchowne w Łowiczu (1992) i Kolegium Katechetyczne w Łowiczu, reaktywował kapitułę archikolegiacką w Łęczycy (1994), powołał diecezjalną Caritas (1992), a także założył diecezjalne Radio Victoria (1995). W 1999 podejmował w Łowiczu papieża Jana Pawła II. W 2003 nie zawiesił w wykonywaniu funkcji kapłańskich wikariusza z Witoni, który przez sąd pierwszej instancji został skazany na karę pozbawienia wolności i otrzymał zakaz wykonywania zawodu nauczyciela za molestowanie seksualne nieletnich. 27 marca 2004 Jan Paweł II przyjął jego rezygnację z obowiązków biskupa diecezjalnego diecezji łowickiej.
W latach 1989–1994 był zastępcą sekretarza Episkopatu Polski. W Konferencji Episkopatu Polski do 1994 był wiceprzewodniczącym, a w 1994 został przewodniczącym Komisji ds. Środków Społecznego Przekazu. Brał udział w pracach Komisji Prawnej, a także Komisji Wspólnej Episkopatu Polski i Rządu. W latach 1990–1993 jako delegat Stolicy Apostolskiej negocjował konkordat z polskim rządem. W 2004 był współkonsekratorem podczas sakry biskupa diecezjalnego łowickiego Andrzeja Dziuby.
Zasiadał w Kapitule Nagrody im. ks. bp. Romana Andrzejewskiego jako jej honorowy przewodniczący.
Zmarł 21 lutego 2019 w Łowiczu. 1 marca 2019 został pochowany w krypcie biskupów łowickich w podziemiach łowickiej katedry.
Odznaczenia i wyróżnienia.
Postanowieniem prezydenta RP Bronisława Komorowskiego z 4 listopada 2010 został odznaczony Orderem Orła Białego.
Nadano mu honorowe obywatelstwo gminy Wiskitki (1996) oraz miast: Łęczycy (2002), Łowicza (2003) i Głowna (2011).
Otrzymał komandorię Missio Reconciliationis, Nagrodę im. ks. bp. Romana Andrzejewskiego za rok 2008 i tytuł honorowego członka Łowickiego Towarzystwa Przyjaciół Nauk.

</doc>
<doc id="174900" url="https://pl.wikipedia.org/wiki?curid=174900" title="Ciemnienie enzymatyczne">
Ciemnienie enzymatyczne

Ciemnienie enzymatyczne – naturalne ciemnienie żywności spowodowane aktywnością enzymów oksydazowych takich jak:
"mechanizm reakcji:"
"przeciwdziałanie:"
"mechanizm reakcji:"
"mechanizm reakcji:"
Zobacz też: Ciemnienie nieenzymatyczne

</doc>
<doc id="174901" url="https://pl.wikipedia.org/wiki?curid=174901" title="Naturalne ciemnienie żywności">
Naturalne ciemnienie żywności



</doc>
<doc id="174903" url="https://pl.wikipedia.org/wiki?curid=174903" title="Ciemnienie nieenzymatyczne">
Ciemnienie nieenzymatyczne

Ciemnienie nieenzymatyczne - ciemnienie żywności spowodowane oddziaływaniami czynników zewnętrznych takich jak: temperatura, pH, tlen, metale katalizujące (Fe i Cu).
Wyróżnia się następujące procesy ciemnienia:
Substraty:
Zobacz też: ciemnienie enzymatyczne

</doc>
<doc id="174904" url="https://pl.wikipedia.org/wiki?curid=174904" title="Antenor z Aten">
Antenor z Aten

Antenor – rzeźbiarz ateński działający ok. 540–500 p.n.e., jeden z wybitniejszych twórców okresu późnoarchaicznego. Jego ojcem był prawdopodobnie malarz Eumaros. 
Antenorowi przypisuje się nowatorskie rozwiązania artystyczne, np. oderwanie rzeźby reliefowej od tła, co wzmocniło wrażenie trójwymiarowości. Prawdopodobnie wykonał dekoracje świątyni Apollina w Delfach (520–510 p.n.e.), jako pierwszy użył tam marmuru do dekoracji tympanonu. 
Sławę współczesnych przyniosły mu rzeźby tyranobójców: Harmodiosa i Aristogejtona (ok. 506 p.n.e.), pierwszego pomnika historycznego w Atenach. Rzeźby, prawdopodobnie marmurowe, stanęły na agorze. W 480 roku p.n.e., po zdobyciu Aten, Kserkses I wywiózł pomnik do Suzy. Został on zwrócony miastu po prawie 150 latach przez Aleksandra Wielkiego. Na agorze stanęli "Tyranobójcy" autorstwa Kritiosa i Nesiotesa, uczniów Antenora, wykonani z brązu na przełomie 477/476 p.n.e. Prawdopodobnie twórcy wzorowali się na wywiezionym pomniku. Wersja uczniów jest znana dzięki rzymskiej kopii znajdującej się w Muzeum Narodowym w Neapolu. 
Oryginalnym dziełem Antenora, które dotrwało do naszych czasów, jest kora (wolno stojąca figura kobiety) powstała prawdopodobnie pomiędzy 530 a 520 rokiem p.n.e., ustawiona w przyczółku świątyni Ateny na Akropolu. Ponadnaturalnej wysokości figura, której duże fragmenty, na podstawie których zrekonstruowano całość, odnaleziono w 1886 roku. Znajdująca się obecnie w Muzeum Akropolu kora Antenora, jest uważana za jeden z piękniejszych przykładów późnoarchaicznej rzeźby greckiej.

</doc>
<doc id="174905" url="https://pl.wikipedia.org/wiki?curid=174905" title="Pałac w Antoninie">
Pałac w Antoninie

Pałac myśliwski książąt Radziwiłłów w Antoninie – pałac myśliwski zbudowany w latach 1822–1824 przez Karla Friedricha Schinkla dla księcia Antoniego Radziwiłła.
Pałac jest drewniany, oszalowany, na podmurówce, zbudowany na planie krzyża greckiego – korpus główny o kształcie oktagonalnym, do którego dobudowano cztery niższe skrzydła. Elewacja pomalowana jest na kolor tzw. żółci cesarskiej (niem. " Kaisergelb"). Całe wnętrze korpusu głównego zajmuje wielka, trójkondygnacyjna sala o ozdobnym stropie, wsparta na filarze mieszczącym przewody kominowe z kominków, przyozdobiona trofeami myśliwskimi. Dawniej odbywały się w niej koncerty. Jedno ze skrzydeł mieści klatkę schodową wiodącą na wewnętrzne balkony, prowadzące do pokoi mieszkalnych w pozostałych trzech skrzydłach.
Gościem Antoniego Radziwiłła w Antoninie był Fryderyk Chopin (dwukrotnie, w 1827 i 1829). Na elewacji pałacu znajduje się tablica upamiętniająca te wizyty, a przy wejściu na teren pałacowy umiejscowiony jest pomnik kompozytora. W latach 1939–1944 pałac był własnością Adolfa Hitlera po podarowaniu go w 1939 roku przez ówczesnego właściciela, księcia Michała Radziwiłła
Pałac remontowany w latach 1975–1978 staraniem Jerzego Waldorffa, obecnie hotel i restauracja. Nagrodzony za renowację nagrodą "Europa Nostra’ 94".
Wokół rozległy park w stylu angielskim ze stawem i pomnikowymi drzewami. Na środku stawu, na wysepce, znajduje się wykonany z białego marmuru nagrobek córek Antoniego Radziwiłła – Fryderyki Heleny i Luizy.
W pobliżu także zabytkowe zabudowania utrzymane w stylu tyrolskim.
Miejsce koncertów Międzynarodowego Festiwalu „Chopin w barwach jesieni”.

</doc>
<doc id="174906" url="https://pl.wikipedia.org/wiki?curid=174906" title="Pałac myśliwski książąt Radziwiłłów">
Pałac myśliwski książąt Radziwiłłów



</doc>
<doc id="174907" url="https://pl.wikipedia.org/wiki?curid=174907" title="Sejan">
Sejan

Lucius Aelius Seianus (ur. 20 p.n.e., zm. 18 października 31 n.e.) – żołnierz, przyjaciel i zaufany cesarza Tyberiusza, prefekt gwardii pretoriańskiej.
Sejan był synem Lucjusza Sejusza Strabona, ekwity, który został prefektem pretorianów za Augusta. Po adopcji do bardziej prestiżowego rodu ("gens") Eliuszów ("Aelii") nazwano go Eliuszem Sejanem. Po przejęciu władzy przez Tyberiusza został przez niego mianowany prefektem pretorii (wspólnie z ojcem), a po uzyskaniu przez tego ostatniego namiestnictwa Egiptu w 15 n.e. został samodzielnym dowódcą gwardii pretoriańskiej. Rozpoczął w ten sposób zdobywanie coraz większej władzy. Mając całkowite zaufanie cesarza, wykorzystał je do pozbycia się członków rodziny cesarskiej. Ofiarą jego intryg padli synowie Germanika i Agrypiny Starszej: Neron i Druzus. Przez wiele lat był kochankiem Julii Liwilli i miał jakoby do spółki z nią otruć jej męża Druzusa, syna cesarza. Uważano powszechnie też, że to on był faktycznym ojcem Gemellusa.
Przeprowadził konsolidację oddziałów gwardii pretoriańskiej, stacjonujących odtąd w jednym obozie i będących podstawą władzy w Rzymie.
Chcąc zostać członkiem rodziny cesarskiej, bezskutecznie próbował w 25 uzyskać zgodę Tyberiusza na małżeństwo z Liwillą, wdową po Druzusie. Jego faktyczną władzę zwiększyło wycofanie się Tyberiusza na Capri w 27 n.e.
Cesarz nie interesował się sprawami państwowymi, zostawiając całkowitą swobodę Sejanowi. Jego władza była w praktyce nieograniczona, a ambicje coraz większe. Sejan usuwał niewygodnych senatorów drogą sfingowanych oskarżeń i procesów pokazowych.
W 31 wspólnie z Tyberiuszem sprawował konsulat, zyskał też ostatecznie zgodę na małżeństwo z Liwillą. Uważając swoją pozycję za niezagrożoną, przygotowywał zamach stanu, pragnąc zdobyć niepodzielną władzę dla siebie. Ostrzeżony na czas przez Antonię Młodszą, Tyberiusz przy pomocy Makrona doprowadził do aresztowania Sejana. Po zgładzeniu Sejana Makron zastąpił go na stanowisku prefekta pretorianów.
Upadek Sejana oznaczał także koniec dla wielu jego przyjaciół i zwolenników; zabito jego troje dzieci, a jego była żona, Apikata, popełniła samobójstwo.

</doc>
<doc id="174909" url="https://pl.wikipedia.org/wiki?curid=174909" title="Teleskop kosmiczny Chandra">
Teleskop kosmiczny Chandra

Teleskop kosmiczny Chandra (ang. "Chandra X-ray Observatory", CXO) – teleskop kosmiczny pracujący w zakresie promieni rentgenowskich, wyniesiony na orbitę przez prom kosmiczny Columbia 23 lipca 1999 roku podczas misji STS-93.
Nosi on imię hinduskiego fizyka pracującego w USA Subrahmanyana Chandrasekhara, który jako pierwszy obliczył maksymalną masę białego karła (Granica Chandrasekhara). W sanskrycie słowo "ćandra" oznacza „Księżyc” lub „jasny”.
Teleskop Chandra jest trzecim z kosmicznych obserwatoriów wystrzelonych przez agencje NASA oraz ESA. Pierwszym był pracujący w zakresie światła Hubble, potem wyniesiono wykrywającego promieniowanie gamma Comptona. Po teleskopie Chandra został umieszczony w kosmosie jeszcze jeden teleskop prowadzący obserwacje w zakresie podczerwieni – Kosmiczny Teleskop Spitzera. Przez pewien czas Chandra był określany skrótem AXAF (ang. "Advanced X-ray Astronomical Facility").
Prowadzenie obserwacji w zakresie promieni rentgenowskich utrudnia pochłaniająca je atmosfera Ziemi. Teleskopy kosmiczne pozwalają na pokonanie tego ograniczenia, co pozwala na obserwacje białych karłów, gwiazd neutronowych oraz czarnych dziur.

</doc>
<doc id="174910" url="https://pl.wikipedia.org/wiki?curid=174910" title="Archikatedra św. Jana Chrzciciela we Wrocławiu">
Archikatedra św. Jana Chrzciciela we Wrocławiu

Archikatedra św. Jana Chrzciciela we Wrocławiu (, "Kathedrale St. Johannes des Täufers") – rzymskokatolicki gotycki kościół parafialny, a także katedralny biskupów wrocławskich zlokalizowany na wrocławskim Ostrowie Tumskim przy placu Katedralnym.
Obecna, czwarta katedra pochodzi zasadniczo z okresu gotyku, z XIII–XIV w. Poprzedzały ją jednak 3 inne kościoły znajdujące się w tym samym miejscu. Obecny kształt jest efektem barokowych uzupełnień oraz współczesnych restauracji po zniszczeniach wojennych. Uchodzi za pierwszą w pełni gotycką świątynię na ziemiach polskich.
Historia.
Pierwszy kościół.
Zdaniem Edmunda Małachowicza pierwszy z przedromańskich kościołów wrocławskich miał szerokość nawy ok. 6,5 m i długość łącznie z absydą ok. 13 m. Domniemany obiekt był uchwycony jedynie na podstawie badań georadarowych i dlatego zarówno datowanie, jak i kształt tej budowli są przedmiotem naukowej dyskusji. Drugim chronologicznie kościołem we Wrocławiu miał być jednonawowy kościół z transeptem. Jego rekonstruowane wymiary to ok. 25 m długości. Rekonstrukcja planu kościoła budzi wątpliwości ze względu na charakter odkrytych fragmentów w postaci zaledwie dwóch strzępiów murów (z prawej części prezbiterium i prawej części transeptu domniemanego kościoła), które nie zachowują lica z obu stron, oraz trzy fragmenty negatywów po wybranych fundamentach. W związku z tym podawane są w wątpliwość zbyt daleko idące hipotezy dotyczące kształtu tego kościoła, jego ewentualnego fundatora oraz datowanie.
I katedra Chrobrego.
Po 1000 w związku z założeniem biskupstwa i w czasie wzmożonej aktywności budowlanej obiektów sakralnych w Europie po roku jubileuszowym "pierwszy kościół" zastąpiono większą budowlą przedromańską w formie trójnawowej bazyliki filarowej ze sklepioną kryptą o czterech filarach i wieżami w części wschodniej. Za jej fundatora uznaje się księcia Bolesława Chrobrego, dzięki jego staraniom erygowano diecezję wrocławską. Długość katedry wynosiła 33,5 m przy szerokości 18 m. Na podstawie wydobytych detali (m.in. baza półkolumny) wiadomo, że posiadała dekorację rzeźbiarską. Odnaleziony w rejonie katedry fragment wydatnej belki pochodzący prawdopodobnie z więźby dachowej tej katedry datuje się na rok 1004. Ta pierwsza katedra została ograbiona i uległa zniszczeniu w czasie "reakcji pogańskiej" i najazdu czeskiego księcia Brzetysława I w latach 1038–1039, a na jej miejscu powstała świątynia pogańska. Biskupi wrocławscy przebywali w tym czasie wedle przekazów w Smogorzowie i Ryczynie.
II katedra Odnowiciela.
W końcu XI w. z inicjatywy księcia Polski Kazimierza Odnowiciela zbudowano nową katedrę. Świątynia nieco przesunięta wobec poprzedniej katedry, była utrzymana w formach wczesnoromańskich, trójnawowa z krótkim transeptem, posiadała jednonawowe prezbiterium zamknięte apsydą, pod którym mieściła się trójnawowa sklepiona krypta. Zapewne druga katedra była bezwieżowa, a jej wnętrze przestropowane. Do dziś z tej katedry zachowały się tylko nieliczne detale kamienne (np. baza przyścienna), gdyż dużą część budulca wykorzystano przy budowie kolejnej katedry.
III katedra walterowska.
Budowę okazalszej, romańskiej już katedry dla biskupstwa wrocławskiego podjął na wrocławskim Ostrowie Tumskim w 1158 biskup Walter z Malonne z wykorzystaniem znacznej części murów poprzedniego kościoła. Wyolbrzymiająca zasługi Waltera wzmianka o zastąpieniu przez niego katedry drewnianej murowaną stała się podstawą do późniejszych domniemywań na temat pierwszej, drewnianej katedry. Dwuwieżową, trójnawową bazylikę z transeptem ukończono w 1180, a poświęcił ją biskup Żyrosław II. Rzut katedry Walterowskiej i jej formę przestrzenną można zrekonstruować nie tylko na podstawie wyników wykopalisk, lecz również z pierwszego znanego źródła ikonograficznego na temat wrocławskiej katedry, a mianowicie pieczęci biskupa Żyrosława. Katedra Walterowska stanowiła przekształcenie katedry Odnowiciela, znacznie pogrubiono mury i przesklepiono nawy, zaś od zachodu wzniesiono nowe wieże. Elewacje wykonane były z wielkoformatowych bloków z białego wapienia i urozmaicone licznym detalem z czerwonego piaskowca. Widoczne są analogie do ówczesnej katedry w Płocku, wzniesionej przez Aleksandra z Malonne, brata wrocławskiego biskupa. Długość katedry wynosiła wówczas 48,5 m, zaś szerokość 24,5 m. Z budowli tego okresu w Muzeum Archidiecezjalnym przechowywane się liczne fragmenty, a pod posadzką prezbiterium zachowały się pozostałości krypty.
IV katedra.
Korpus gotycki.
W następnych dziesięcioleciach nastąpiła realizowana w kilku etapach gotycka przebudowa. W latach 1244–1272 biskup Tomasz I rozbudował katedrę od wschodu o prosto zamknięty ceglany chór z obejściem w stylu wczesnego gotyku katedralnego, nad narożami obejścia ulokowano dwie niewielkie wieże, które pozostały nieukończone do dziś. Elewacja wschodnia otrzymała wielkie okno przeźroczowe, ponadto w szczycie ulokowano okno poddasza. Prezbiterium nakryto sklepieniami sześciodzielnymi.
Około roku 1315 biskup Henryk z Wierzbna zaczął od strony wież budować nową gotycką nawę. Budowę kontynuował biskup Nanker i ukończył około 1349 roku biskup Przecław z Pogorzeli, budując od zachodu nawę główną i od południowego wschodu zakrystię w stylu gotyku redukcyjnego. Nowe nawy zaczęto budować od zachodu, otaczając murami stare nawy romańskie, popełniono jednak błąd i oś nawy głównej przesunięta jest od osi prezbiterium o kilkanaście centymetrów, co jest widoczne do dziś w postaci uskoku w południowej zewnętrznej ścianie katedry. Kolejnym etapem była ulokowana za obejściem kaplica Mariacka, zwana też małym chórem, dzieło mistrza Pieszki z lat 1354–1368. Z kolei kaplice boczne i górne kondygnacje wieży północno-zachodniej wraz z hełmem powstały w XV wieku. Wieżę południowo-zachodnią zbudowano tylko do wysokości czterech kondygnacji. Ostatnie przęsło nawy głównej katedry, powstałe w miejscu dawnego romańskiego transeptu, jest dwukrotnie szersze. Przęsło to nakryto asymetrycznym sklepieniem złożonym z trzech trójpromieni, na wzór podobnego przęsła ołtarzowego z katedry w Krakowie. W 1517 roku biskup Jan Turzo ufundował nowy portal zakrystii, uważany za pierwsze dzieło renesansu na Śląsku.
Przebudowy renesansowe i barokowe.
19 czerwca 1540 pożar strawił dach, dzwony i hełm wieży północnej. Odbudowano go 16 lat później, ale już w stylu renesansowym; identyczny hełm uzyskała podwyższona w latach 1568–1580, lecz zbudowana w uproszczonych formach wieża południowa. Poważną zmianą w architekturze katedry była likwidacja uszkodzonej w pożarze ozdobnej balustrady osłaniającej rynnę dachową i podwyższenie o około metr murów prezbiterium, przez co zrównały się wysokością z nawą. We wnętrzu chóru wykonano w tynku nową renesansową dekorację. W 1633 podczas walk wojsk cesarskich ze Szwedami i wojskami sasko-brandenburskimi spłonęła wieża południowa, południowa część katedry i dach zakrystii. Zniszczenia jednak odbudowano, w 1672 dobudowano barokową kaplicę Najświętszego Sakramentu, a w latach 1680–1700 kaplicę św. Elżbiety, którą ufundował ordynariusz wrocławski kardynał Fryderyk Hessen (potomek świętej). W następnym okresie biskup Franciszek Ludwik Neuburg ufundował (1716-24 według proj. Fischera von Erlach) kaplicę elektorską Bożego Ciała, a w 1749 dziekan kapituły Krzysztof Runnerch kaplicę zmarłych.
Restauracje okresu klasycyzmu i historyzmu.
Kolejny pożar 9 czerwca 1759 zniszczył hełmy wież wraz z dzwonami, dach nad nawami, zakrystię, mały chór i organy. Zniszczenia stopniowo odbudowywano przez następne 150 lat, wieże otrzymały proste daszki namiotowe, zaś zawalony szczyt zachodni zastąpiono skromniejszym o formach klasycystycznych. W wieku XIX Karl Lüdecke dokonał przebudowy wnętrza katedry i elewacji zachodniej z przedsionkiem w stylu neogotyckim.
Dalsze prace prowadzone były w początku XX w. pod kierownictwem Hugona Hartunga, m.in. uzupełniono zniszczoną w pożarze z 1759 kamieniarkę wieży północno-zachodniej, a skromniejszą do tej pory wieżę południowo-zachodnią ozdobiono w podobny sposób. W latach 1912 i 1922 wzniesiono nowe hełmy, z czego późniejszy z nich, południowy, projektu Josepha Ebersa, otrzymał formy silnie uproszczone.
Biskupstwo wrocławskie w 1930 roku zostało podniesione do rangi arcybiskupstwa i metropolii, a katedra stała się archikatedrą. Ponowna renowacja w latach 30. prowadzona przez Günthera Grundmanna doprowadziła do skucia polichromii i likwidacji neogotyckiego gzymsu w chórze.
Zniszczenia i odbudowa powojenna.
Piętnaście lat później, podczas oblężenia przez Armię Czerwoną twierdzy Wrocław, uległo zniszczeniu aż 70% katedry. Zrujnowane zostały hełmy, dachy, sklepienia głównej nawy, spłonęły organy i część malowideł. Zniszczeniu uległy również stalle i częściowo renesansowy, srebrny ołtarz główny autorstwa Paula Nitscha (ocalały z niego wszystkie figury świętych i Chrystusa na krzyżu, medaliony, a także część malowideł, od 1945 r. przechowywane są w skarbcu katedralnym). Część zachowanego wyposażenia wywieziono. Wstępna odbudowa pod kierownictwem architekta Marcina Bukowskiego trwała do 1951 r., kiedy 29 lipca prymas Polski Stefan Wyszyński dokonał ponownego poświęcenia archikatedry.
W następnych latach trwał proces odbudowywania archikatedry i uzupełniania jej wyposażenia. Do świątyni przeniesiono późnogotycki pentaptyk z Lubina, który stał się ołtarzem głównym, stalle z katedry św. Wincentego, ocalałą część organów z Hali Stulecia (obecnie organy katedralne mają 151 głosów i są największe w Polsce) i obraz Matki Bożej (tzw. Madonna Sobieska) z Międzylesia. Od 1968 r. prowadzono drugi etap konserwacji architektury zewnętrznej, rekonstrukcję pokrycia dachów, kaplic, dokończenie konserwacji wnętrza. Przebudowano też szczyt zachodni, opierając się na poczynionych w toku prac konserwatorskich odkryciach, jak również odsłonięto zamurowane wschodnie okno dachowe. Przez wszystkie te lata obie wieże katedry zwieńczone były płaskimi, pozbawionymi hełmów dachami, częściowo porośniętymi darnią. Dopiero w 1985 roku kardynał Henryk Gulbinowicz zgodził się zaakceptować projekt nowych hełmów, zaproponowany przez architekta prof. Edmunda Małachowicza. Projekt ten uzyskał formalną akceptację służb miejskich trzy lata później i dopiero wówczas proboszcz katedry, ksiądz infułat Adam Drwięga mógł zlecić ich wykonanie. 14 sierpnia 1991 r. ustawiono oba siedemnastotonowe hełmy na wieżach katedry. Każdy z nich ma 37 m i od tej pory obie wieże mają po ok. 97 m wys. W wieży północno-zachodniej wbudowano windę umożliwiającą wjazd na galeryjkę widokową wokół hełmu.
Podczas pielgrzymki papieża Jana Pawła II do Polski 31 maja 1997 r. odbyła się we wrocławskiej archikatedrze uroczystość koronacji obrazu „Matki Bożej Sobieskiej”, przywiezionego tu w latach 50.
Architektura i wyposażenie katedry.
Obecna katedra jest trójnawową gotycką orientowaną bazyliką z otoczonym obejściem (ambitem) i czworobocznie zakończonym chórem o długości 98 m i szerokości 44,5 m. Zarówno zachodnia, jak i wschodnia elewacja flankowane są wieżami, z czego wschodnie od późnego średniowiecza pozostają nieukończone.
Katedra posiada trzy wejścia: główne, od zachodu, prowadzące przez domek portalowy oraz dwa boczne, od północy i południa.
Prezbiterium i ambit.
Architektura sześcioprzęsłowego chóru nawiązuje do gotyku katedralnego i posiada silnie wertykalną artykulację wnętrza. Konsole, na których opierają się zawieszone służki, mają nowoczesną silnie uproszczoną postać i pochodzą z lat 30. XX w. Chór sklepiony jest trzema sklepieniami sześciodzielnymi, zaś obejście sklepieniami krzyżowo-żebrowymi. Marmurowa posadzka chóru uniesiona jest o trzy stopnie w stosunku do nawy, wschodnie, mieszczące ołtarz przęsło o dalsze cztery. Ołtarz „Zaśnięcia Panny Marii” umieszczony po II wojnie światowej we wrocławskiej katedrze jest późnogotyckim pentaptykiem z 1522 i pochodzi z lubińskiego kościoła Matki Boskiej. Obecnie w kolegiacie Świętego Krzyża i św. Bartłomieja. Od XVI w. głównym ołtarzem był manierystyczny ołtarz figuratywny ufundowany przez biskupa Jerina. Od grudnia 2019 znowu jest ołtarzem głównym. Barokowe stalle z lat 1662–1665 autorstwa Franza Motsa i Franza Zellera pochodzą z kościoła św. Wincentego. Wysokie i ciężkie stalle z licznymi płaskorzeźbionymi przedstawieniami prawie całkowicie zasłaniają otwarte w kierunku ambitu arkady. W oknach znajdują się powojenne witraże projektu polskich plastyków, m.in. Zygmunta Acedańskiego, Ireny Nowakowskiej-Acedańskiej, Stanisława Pękalskiego, Antoniego Michalaka.
Pod arkadami dzielącymi ambit od chóru zbudowano dostępne z ambitu konfesjonały, dostawione do tylnych ścian stalli. Obejście posiada bogatą dekorację kamieniarską kapiteli i zworników z przedstawieniami figuralnymi i herbami. Ponadto zwraca uwagę portal łączący południową część ambitu z zakrystią, stanowiący jedno z pierwszych dzieł renesansu na Śląsku, po zniszczeniach wojennych zrekonstruowany z wykorzystaniem dużej części oryginalnych fragmentów. Ambit odgrodzony jest od naw bocznych kratą i tylko w ograniczonym stopniu dostępny dla zwiedzających.
Nawy.
Nawa główna oddzielona jest od prezbiterium wyraźnie zaznaczonym łukiem tęczowym. Jej architektura zrywa zdecydowanie z formami prezbiterium, przyjmując bardziej statyczną estetykę ceglanego gotyku redukcyjnego. Posiada 6 przęseł (oraz jedno przęsło między wieżami zachodnimi), z czego położone najdalej na wschód ma podwójną szerokość i jest zapewne reminiscencją wcześniejszego romańskiego transeptu. Nie jest jasne, czy pierwotne plany gotyckiej rozbudowy przewidywały budowę transeptu. Przerwany raptownie rytm służek prezbiterium świadczy raczej o pierwotnym planie kontynuacji jego form w kierunku zachodnim. Między wschodnimi bardzo masywnymi filarami omawianego przęsła znajdowało się w późnym średniowieczu trójprzęsłowe lektorium, być może dwukondygnacyjne, które oddzielało nawę od prezbiterium. Lektorium to wyburzono w końcu XVI w. lub w 1605. W północnej ścianie katedry wyeksponowano w toku prac konserwatorskich dawne wejście na galerię lub górną kondygnację lektorium.
Elewacja wewnętrzna nawy głównej podzielona jest na dwie kondygnacje stanowiącym silny akcent horyzontalny szerokim gzymsem opartym na konsolach, niektórzy badacze dopatrują się w nim galeryjki posiadającej pierwotnie balustradę, co przez innych jest ze względu na jego zbyt małą do tego celu szerokość kwestionowane. Okna nawy są większe niż w prezbiterium, jednak po północnej stronie duża ich część zasłonięta jest przez dach "chóru cesarskiego". W nawie głównej nie ma służek, zaś obecne powojenne sklepienie powtarza bezżebrową formę renesansowego sklepienia krzyżowego (określanego też jako kolebkowe z lunetami) z 1540, zbudowanego w miejsce wcześniejszych sklepień gotyckich i opartego na ich profilach przyściennych. W położonym najdalej na zachód przęśle znajduje się empora organowa, zbudowana po wojnie w miejscu wcześniejszej.
Dachy katedry.
Nawa główna i prezbiterium posiadają jednolity, wspólny dach dwuspadowy. Współczesna więźba dachowa korpusu katedry zbudowana została w latach 1947–1948 w konstrukcji stalowej, w miejsce zniszczonej dwukondygnacyjnej więźby o leżących słupach w dolnej i wieszarze w górnej kondygnacji. Początkowo w toku odbudowy pokryto dach z braku innego materiału dachówką korytkową. Obecnie dach jest pokryty blachą miedzianą pochodzącą z renowacji z końca lat 60. Poddasze posiada po trzy lukarny na każdą z połaci oraz wielkie okno w szczycie wschodnim, zrekonstruowane w toku prac z lat 1971–1972.
Nawy boczne i chór cesarski kryte są dachami jednospadowymi, również pokrytymi miedzią, zaś wschodnie wieże stromymi dachami czterospadowymi z krótką kalenicą.
Kaplice.
Katedra otoczona jest wieńcem kaplic pochodzących w większej części z okresu gotyku. Posiada ponadto cztery różnej wielkości kaplice barokowe. Elewacje wszystkich barokowych kaplic poddano w 1997, przed kongresem eucharystycznym w 1997 i obchodami roku jubileuszowego 2000 renowacji, nadając im intensywne barwy, zbliżone do tych, jakie posiadały pierwotnie.
Warto wyróżnić następujące wielkie kaplice archikatedry;
Dzwony.
Katedra posiada 4 staliwne dzwony. Przed 1951 rokiem wisiały na dzwonnicy dawnego kościoła św. Trójcy w Lubaniu– tzw. Wieży Trynitarskiej, która jest pozostałością tej świątyni. Znajdują się w południowej wieży katedry. Największy z dzwonów umieszczony został samotnie na trzeciej kondygnacji. Inskrypcja na jego płaszczu tego dzwonu jest następująca: PSALM 130 v 1 - „Z głębokości wołam do Ciebie, Panie” - za Biblią Tysiąclecia. W dolnej partii płaszcza dzwon nosi ślad kul z broni maszynowej, pochodzący z okresu bitwy o Lubań.
Pozostałe trzy dzwony zawisły na czwartej kondygnacji. Najmniejszy z nich nosi nazwę MATTHEUS 7 v 7 „Proście a będzie wam dane, szukajcie a znajdziecie, kołaczcie a otworzą wam”. Środkowy, jako największy z nich, posiada napis: PSALM 103 v 1 „Błogosław duszo moja Pana”. Skrajny zaś, PSALM 90 v 17 „a dobroć Pana Boga naszego, niech będzie z nami. I wspieraj pracę rąk naszych, wspieraj dzieło rąk naszych”. Na głowie każdego nich widnieje napis LAUBAN 1921 i przytoczony powyżej cytat biblijny.
Dzwony napędzane są mechanicznie, w 2018 roku otrzymały nowe napędy. O godzinie 12:00 chwilę po kurancie rozlega się dźwięk najmniejszego z dzwonów. Wszystkie odzywają się odświętnie oraz na pogrzeby.
Muzyka w katedrze.
Organy.
Obecne organy katedry to instrument pierwotnie wybudowany w 1913 r. w Hali Stulecia. Zaprojektowano go w duchu epoki, czyli jako instrument symfoniczny, mający swym brzmieniem, masą dźwięku i bogactwem barw być odpowiednikiem wielkiej orkiestry symfonicznej. Projekt dyspozycji, czyli zestawu głosów, wykonał prof. Karl Straube z Lipska. Budowę zlecono przedsiębiorstwu Wilhelm Sauer, Inh. Paul Walcker z Frankfurtu nad Odrą. Organy, o numerze opusowym 1160, otrzymały 200 rejestrów (187 głosów realnych, 13 transmisji) rozdzielonych na 5 manuałów i pedał. Były to wówczas największe organy na świecie.
W roku 1937, w związku z Ogólnoniemieckim Festiwalem Śpiewaczym, organy zostały przebudowane przez przedsiębiorstwo „Wilhelm Sauer, Inh. Dr. Oscar Walcker” i rozbudowane do 222 rejestrów według dyspozycji napisanej przez Gerharda Zeggerta, organisty kościoła miejskiego św. Marii Magdaleny. W takim stanie organy trwały do 1945 roku.
W czasie wojny Hala nie ucierpiała prawie w ogóle. Budynku w żaden sposób nie zabezpieczono i każdy kto chciał, mógł do niego wejść. Organy ulegały dewastacji dokonywanej przez różne osoby, między innymi żołnierzy sowieckich. Prawdopodobnie do Hali wybierali się na szaber organmistrzowie, budowniczowie organów, zniknęło wtedy bowiem 50 cennych głosów językowych. Do uratowania instrumentu i jego demontażu z Hali najmocniej przyczynił się Władysław Oćwieja, późniejszy organista katedralny, oraz ks. inf. Kazimierz Lagosz, administrator archidiecezji. Instrument, z myślą o katedrze, przeniesiono prawdopodobnie do prokatedry, czyli kościoła św. Doroty, Stanisława i Wacława. W 1951 roku powołano komisję, która miała sprawować pieczę nad budową organów katedralnych. W jej skład wchodzili: ks. dr hab. H. Feicht – rektor Akademii Muzycznej we Wrocławiu, ks. Leon Pęcherek – referent ds. muzycznych oraz Władysław Oćwieja. Budowę organów powierzono przedsiębiorstwu Biernackich z Krakowa. Prospekt w duchu modernizmu zaprojektował ówczesny konserwator zabytków Aleksander Krzywobłocki. Pierwszy etap instalacji zakończono 29 lipca 1951 roku i uruchomiono wtedy 50 głosów. Natomiast poświęcenie organów odbyło się 28 września 1952 roku i wówczas instrument miał już 142 głosy. Biernacki włączył także w katedralny instrument części z organów Sauera luterańskiego kościoła Pamięci Króla Gustava Adolfa.
Niedługo po poświęceniu, w 1956 roku, podjęto decyzję o przebudowie instrumentu – nowym organistą katedralnym został tymczasem prof. Romuald Sroczyński. Prace znów powierzono Biernackim z Krakowa. Organy przebudowano, przeintonowano i powiększono o 10 całkowicie nowych francuskich głosów językowych zakupionych w przedsiębiorstwie E. G. Leau z Paryża.
Instrument liczy 151 głosów (124 na emporze, 27 na poddaszu w prezbiterium). W roku 1989 odbył się remont prowadzony przez przedsiębiorstwo braci Broszków i był to ostatni poważny remont tych organów.
Upamiętnienia.
Na murach katedry umieszczono m.in. epitafium bp. Karola Milika, tablice upamiętniające Fryderyka Chopina, NSZZ „Solidarność”. Ponadto, z inicjatywy przesiedlonych na Dolny Śląsk Polaków z Kresów Wschodnich, w kościele ustanowiono tablice upamiętniające żołnierzy Okręgu Lwów Armii Krajowej i Okręgu Wilno Armii Krajowej, a także ofiary Mordu w Czarnym Lesie z 1941.
Inne katedry we Wrocławiu.
Poza rzymskokatolicką archikatedrą św. Jana Chrzciciela we Wrocławiu znajdują się jeszcze cztery katedry należące do innych wyznań. Są to:

</doc>
<doc id="174911" url="https://pl.wikipedia.org/wiki?curid=174911" title="Baselard">
Baselard

Baselard, basilard – rodzaj średniowiecznego puginału zazwyczaj wykonanego w całości z jednego kawałka stali. 
Charakteryzował się rękojeścią w kształcie litery I o grubym jelcu i głowicy. Obosieczna głownia (niemal tak szeroka u nasady jak u cinquedy) zwężała się symetrycznie ku końcowi.

</doc>
<doc id="174914" url="https://pl.wikipedia.org/wiki?curid=174914" title="Dirk (broń)">
Dirk (broń)

Dirk – szkocki długi sztylet o długości ostrza od sześciu do dwunastu cali (ok. 15 do 30 cm). Samo słowo "dirk" (w XVII wieku "dork") wywodzi się najprawdopodobniej z niderlandzkiego, szwedzkiego i duńskiego słowa "dolk", lub niemieckiego "dolch", to zaś zostało zapożyczone z języków zachodniosłowiańskich, m.in. polskiego - "tulich". Głownia sztyletu była najczęściej jedno lub 3/4 sieczna, płaska, czasem z 2-3 zbroczami sięgającymi połowy długości. Wykonywano je często ze złamanych rapierów, mieczy i innej długiej broni. Rękojeść bez jelca, z dzwonowatym lub nerkowatym, okutym metalem (często mosiądzem) zgrubieniem przy ostrzu, baryłkowata pośrodku, zwężona ku drugiemu końcowi, na którym często była ozdabiana osadzonym w srebrze morionem. Wykonywana była najczęściej z twardego drewna, często korzeni jałowca, lub z kości, zwykle zdobiona celtyckim ornamentem plecionkowym, lub nabijana metalowymi ćwiekami. Pochwa zwykle drewniana pokrywana była skórą ciemno barwioną. Charakterystyczne było osadzanie w tej samej pochwie, w małych kieszonkach dodatkowego, użytkowego noża, albo noża i widelca. Rękojeści tych dodatków były zwykle podobne do rękojeści sztyletu. Dirk był noszony zwykle jawnie, z przodu, centralnie na pasie, a w przypadku noszenia pełnego stroju góralskiego z torbą myśliwską sporran, u boku.
Drugi sławny sztylet góralski - Sgian Dubh ("czarny nóż"), o połowę lub więcej mniejszy od dirka, podobnie zdobiony, noszony był ukryty, zwykle za wysoką wełnianą skarpetą stosowaną do stroju narodowego.
Sztylet pełnił ważną rolę w życiu członków klanu. Wielu górali nie mogło sobie pozwolić na kupno miecza czy później szkockiego rapiera, sztylet stanowił więc podstawową, najdostępniejszą broń. Angielscy okupanci po powstaniu 1745 r. zakazali posiadania broni białej i palnej, masowo rekwirowali miecze, rapiery i pałasze, sztylety najczęściej uniknęły konfiskat i stały się podstawową bronią górali.
Szczególne znaczenie dla członków klanów miały przysięgi składane na sztylet.
Dirk występuje też często w herbach szkockich rodów i godłach klanów, m.in.w tarczy herbowej: MacBain of Kinchyle, Macfie of Collonsay, 
MacKay, MacPherson of Cluny, Shaw of Rothemurchus, Farquharson of Invercauld, i jako klejnot herbowy: Bain of Tulloch, Chasteris of Amisfield, Dalzell, Erskine, Kirkpatrick, MacAlister of the Loup, MacLellan, MacKay, MacDowall, Shaw.
Oba sztylety, lub ich atrapy, do dnia dzisiejszego stanowią część tradycyjnego szkockiego ubrania.

</doc>
<doc id="174915" url="https://pl.wikipedia.org/wiki?curid=174915" title="Navaja">
Navaja

Navaja (czyt. "nawaha") – tradycyjny, składany nóż hiszpański, którego początki datuje się na przełom XVI/XVII wieku. Navaja nie jest nożem, który posiada jeden, wyjątkowy kształt, chociaż zdecydowanie większość dawnych hiszpańskich navajas (do końca XIX wieku) charakteryzowała wygięta rękojeść i spore rozmiary (najczęściej od 18 - 24 cm w stanie złożonym).
Navajas miały szerokie zastosowanie, były to zarówno praktyczne narzędzia codziennego użytku jak i broń prostych ludzi. Dawniej słowem "navaja" określano wyłącznie noże składane posiadające jedną głownię i jedną krawędź tnącą. Obecnie "navaja" to po prostu nóż składany.
Istnieje wiele typów tych noży produkowanych aktualnie w kilku regionach Hiszpanii, od Asturii po Andaluzję, choć zdecydowanie głównym miejscem ich wytwarzania jest region Kastylia La Mancza, a w nim dwa miasta: Albacete i Santa Cruz de Mudela. Rzemieślników (nożowników) produkujących navajas nazywa się cuchillero lub artesano.
Był popularną bronią plebejską, chętnie używaną przez Cyganów. Jej powstanie wiąże się ze średniowiecznymi ograniczeniami nakładanymi na plebs - władcy Katalonii zakazywali między innymi posiadania długiej broni nieskładanej, co zaowocowało powiększaniem popularnych składanych noży do rozmiarów umożliwiających użycie w walce. Z czasem stała się symbolem i elementem narodowego stroju.

</doc>
<doc id="174916" url="https://pl.wikipedia.org/wiki?curid=174916" title="Bhudż">
Bhudż

Bhudż (dewanagari भुज, "bhuj", "kutti", "nóż słoniowy") – rodzaj hinduskiego sztyletu z północnych Indii. Jednosieczny tasak, długość od 17 do 25 cm.

</doc>
<doc id="174920" url="https://pl.wikipedia.org/wiki?curid=174920" title="Festiwal Artystyczny Młodzieży Akademickiej">
Festiwal Artystyczny Młodzieży Akademickiej

Festiwal Artystyczny Młodzieży Akademickiej (FAMA) – coroczna, sierpniowa impreza odbywająca się od 1966 w Świnoujściu. Trwa czternaście dni, podczas których uczestnicy festiwalu mogą doskonalić swoje umiejętności (pod okiem profesjonalistów) na warsztatach teatru ulicznego, piosenki, aktorstwa, kabaretu, muzyki. Urozmaiceniem są różnorodne happeningi, kabarety oraz inne imprezy plenerowe, w których występują, występowały znane grupy, takie jak: 
Zakończenie pracy zwieńczone jest zawsze koncertem bądź spektaklem. Wszelkie wydarzenia w tej imprezie są inicjowane przez uczestników. Znane osoby debiutujące na FAMIE bądź będące jej laureatami to: 
Ogólnopolską FAMĘ poprzedzają przeglądy na szczeblu regionalnym, w których udział brać mogą studenci, osoby związane ze studenckim ruchem artystycznym oraz młodzi twórcy, którzy reprezentują różne rodzaje aktywności artystycznej. Organizatorem Festiwalu jest ABKiSz Alma-Art.

</doc>
<doc id="174923" url="https://pl.wikipedia.org/wiki?curid=174923" title="FAMA">
FAMA



</doc>
<doc id="174928" url="https://pl.wikipedia.org/wiki?curid=174928" title="Teleskop kosmiczny Comptona">
Teleskop kosmiczny Comptona

Teleskop kosmiczny Comptona (, CGRO) – teleskop kosmiczny wyniesiony na orbitę 5 kwietnia 1991 na pokładzie promu Atlantis w misji STS-37. Teleskop prowadził obserwacje w zakresie promieniowania gamma. Nosił imię Arthura Comptona, amerykańskiego fizyka, który odkrył nazwany jego imieniem efekt, polegający na rozpraszaniu promieniowania gamma na swobodnych lub słabo związanych w atomach elektronach.
Przez 9 lat teleskop kosmiczny Comptona obserwował źródła promieniowania gamma w odległej przestrzeni. Kiedy awarii uległ jeden z jego żyroskopów, NASA podjęła decyzję o zniszczeniu teleskopu. 4 czerwca 2000 uruchomiono silniki hamujące, powodując spadanie satelity, który w końcu częściowo spłonął w atmosferze, a jego resztki spadły do Pacyfiku.
Teleskop Comptona był wyposażony w zestaw czterech instrumentów pokrywających sześć zakresów promieniowania gamma o energii fotonów od 20 keV do 30 GeV.Detektory na pokładzie satelity:
Jednym z największych odkryć dokonanych z użyciem teleskopu Comptona było wykrycie w roku 1994 rozbłysków promieniowania gamma na powierzchni naszej planety. Dalsze badania wykazały, że ich źródłem są wyładowania atmosferyczne.

</doc>
<doc id="174929" url="https://pl.wikipedia.org/wiki?curid=174929" title="Kosmiczny teleskop Comptona">
Kosmiczny teleskop Comptona



</doc>
<doc id="174930" url="https://pl.wikipedia.org/wiki?curid=174930" title="Roger Scruton">
Roger Scruton

Roger Vernon Scruton (ur. 27 lutego 1944 w Buslingthorpe, zm. 12 stycznia 2020) – brytyjski filozof, pisarz i kompozytor. Autor ponad trzydziestu książek z dziedziny filozofii, krytyki literackiej, eseistyki politycznej i kulturalnej oraz powieści tłumaczonych na wiele języków.
Życiorys.
Ukończył Jesus College Uniwersytetu w Cambridge oraz Birkbeck College w Londynie. Był profesorem i wykładowcą filozofii, autorem wielu prac z zakresu historii filozofii, filozofii polityki i estetyki oraz znanym pisarzem, krytykiem, eseistą, publicystą, a także redaktorem naczelnym "The Salisbury Review". 
Konserwatysta – założyciel Conservative Philosophy Group. Jedna z maksym R. Scrutona (1995) brzmi następująco: "Ilekroć zezwalasz, by przestępstwo nie zostało właściwie ukarane, stajesz po stronie zła".
Czynnie angażował się w antykomunistyczną działalność i pomoc w krajach zniewolonych (przebywał w czechosłowackim więzieniu, był wydalony z tego kraju w latach 80. XX wieku). Był wykładowcą filozofii estetyki (Birkbeck College, Boston University, St Andrew’s w Szkocji). Wypowiadał się na tematy związane z polityką, kulturą, środowiskiem, cenił dobro tradycji – był znawcą wina i żarliwym obrońcą obyczajów takich jak m.in. polowania z nagonką. Mieszkał na farmie na wsi w południowej Anglii, z żoną i dwójką dzieci, w otoczeniu swoich koni, bez telewizora, między innymi uprawiając ogród i piekąc własnoręcznie chleb.
W 2002 Scruton został skrytykowany za pisanie artykułów na temat palenia, bez deklarowania, że otrzymywał w tym czasie regularne płatności od firmy Japan Tobacco International (JTI) (wcześniej R.J. Reynolds). W 1999 Scrouton z żoną pracując dla Horshells Farm Enterprises rozpoczęli pisanie kwartalnika "The Risk of Freedom Briefing" (1999–2007), o ryzyku kontroli państwowej.
Publikowane dyskusje na temat narkotyków, alkoholu i tytoniu były sponsorowane przez przedsiębiorstwo JTI i kolportowane w środowisku dziennikarskim. Scruton napisał kilka artykułów w obronie palenia, w tym jeden dla "The Times", trzy dla "The Wall Street Journal", jeden dla "City Journal" oraz 65-stronowy pamflet dla Institute of Economic Affairs, "WHO, What, and Why: Trans-national Government, Legitimacy and the World Health Organisation" (2000). Ten ostatni krytykował kampanię WHO przeciw paleniu, argumentując to tym, że organizacje międzynarodowe nie powinny wpływać na krajowe regulacje, ponieważ nie są odpowiedzialne wobec elektoratu.
"The Guardian" poinformował w 2002, że Scruton pisał na tematy, w kwestii których nie zgłosił tego, że otrzymywał 54.000 £ rocznie z JTI. Płatności wyszły na jaw w październiku 2001, kiedy email Scrutonów wyciekł do gazety. Podpisany przez żonę Scrutona, email prosił firmę o zwiększenie sponsoringu z 4500 do 5500 funtów brytyjskich w zamian za to, że Scruton postara się pisać artykuł co dwa miesiące w "The Wall Street Journal", "Times", "Telegraph", "Spectator", "Financial Times", "Economist", "Independent" lub "New Statesman". Scruton stwierdził, że email został skradziony, stwierdził, jakoby nie ukrywał swojego związku z przedsiębiorstwem JTI. W odpowiedzi na artykuł "The Guardian", gazeta "The Financial Times" zerwała kontrakt ze Scrutonem, "The Wall Street Journal" zawiesił z nim działalność, Institute for Economic Affairs zapowiedział wprowadzenie deklaracji autorskich. Chatto &amp; Windus wycofał się z negocjacji w kwestii nowej książki, a Birkbeck usunął z listy wykładowców.
W 2019 otrzymał z rąk polskiego ministra kultury i dziedzictwa narodowego Piotra Glińskiego Doroczną Nagrodę MKiDN w kategorii Architektura.
Publikacje w języku polskim.
Filozofia i polityka:
Beletrystyka:

</doc>
<doc id="174933" url="https://pl.wikipedia.org/wiki?curid=174933" title="Atlantis (wahadłowiec)">
Atlantis (wahadłowiec)

Atlantis – czwarty wahadłowiec NASA, który odbył lot kosmiczny. Był on jednym z pięciu zbudowanych w USA orbiterów wielorazowego użytku przeznaczonych do transportu ludzi oraz sprzętu na orbitę oraz z powrotem.
Dzięki wcześniejszym doświadczeniom prace przy budowie promu trwały o połowę krócej niż w przypadku wahadłowca Columbia. Był to między innymi rezultat zastosowania w górnych partiach orbitera nowej osłony termicznej, w formie elementów materiału izolacyjnego o dużej powierzchni, którymi zastąpiono wykorzystywane wcześniej małe płytki, które wymagały żmudnego procesu montażowego.
Nazwa.
Prom kosmiczny Atlantis został nazwany na cześć pierwszego amerykańskiego oceanograficznego okrętu badawczego, dwumasztowego żaglowca RV Atlantis pracującego w ramach Instytutu Oceanograficznego Woodsa Hole'a Woods Hole Oceanographic Institution w Massachusetts. W latach 1930–1966 Atlantis był wykorzystywany do różnorodnych badań; pływający nim naukowcy tworzyli między innymi mapy dna morskiego za pomocą pierwszych echosond.
Ważniejsze daty.
Po opuszczeniu hali montażowej orbiter miał masę 68 092 kg i był lżejszy o 3500 kg od Columbii. Prom został dostarczony do KSC 9 kwietnia 1985 roku i przez siedem miesięcy był przygotowywany do pierwszej misji.
Udoskonalenia.
Do roku 2005 Atlantis przeszedł dwa remonty. Najbardziej znaczące zmiany to:
Misje.
Pierwsze misje nie miały wiele wspólnego z badaniami naukowymi. Pierwszy start promu Atlantis miał miejsce 3 października 1985 roku. Wahadłowiec dostarczył na orbitę objęty tajemnicą ładunek Departamentu Obrony (U.S. Departament of Defence, DOD). Była to jedna z pięciu tajnych misji związanych z programem wojen gwiezdnych. W roku 1989 Atlantis wyniósł na swoim pokładzie sondy kosmiczne Magellan oraz Galileo, a także w roku 1991 Teleskop kosmiczny Comptona, (CGRO) a w roku 2008 laboratorium kosmiczne Columbus – Moduł ISS skonstruowany przez ESA. W 2009 wykonał ostatnią misję serwisową do Teleskopu Hubble’a (STS-125), a w 2011 ostatni lot w programie wahadłowców (STS-135).Od misji STS-71 wahadłowiec rozpoczął loty do stacji orbitalnej Mir. Dostarczanie i odbieranie astronautów ze stacji było pierwszym amerykańskim doświadczeniem. Podczas misji STS-79 prom odebrał z Mira astronautkę Shannon Lucid, po jej rekordowym, 188-dniowym pobycie w kosmosie. Następnie Atlantis brał udział w budowie ISS i dostarczył wiele jej istotnych elementów. 
Prom kosmiczny Atlantis wykonał 33 misje, spędził w przestrzeni 306 dni, zaliczył 4848 orbit, przeleciał łącznie 203 mln km, liczba astronautów na pokładzie: 191, liczba misji do stacji orbitalnej Mir: 7, liczba misji do ISS: 12.

</doc>
<doc id="174934" url="https://pl.wikipedia.org/wiki?curid=174934" title="Magellan (sonda kosmiczna)">
Magellan (sonda kosmiczna)

Sonda Magellan – bezzałogowa sonda kosmiczna amerykańskiej agencji kosmicznej NASA, stworzona do badania planety Wenus. Głównym celem misji było dokładne zbadanie planety przy pomocy radaru z syntetyczną aperturą, co pozwoliło na wykonanie map powierzchni Wenus niewidocznej w świetle widzialnym z powodu bardzo gęstej warstwy chmur. Sonda wykonała także mapy pola grawitacyjnego Wenus oraz pomiary wysokości obiektów za pomocą altimetru radarowego.
Początkowo sonda miała nazywać się Venus Radar Mapper. Później nazwano ją na cześć portugalskiego podróżnika Ferdynanda Magellana, który w XVI wieku jako pierwszy przepłynął przez Cieśninę Magellana na Ocean Spokojny.
Całkowity koszt misji wyniósł 680 milionów dolarów, z czego budowa pojazdu pochłonęła 287 mln, system radarowy 120 mln, zaś koszt wystrzelenia i obsługi misji przez pierwsze 30 dni – 49 mln dolarów.
Przebieg misji.
Magellan został wyniesiony na niską orbitę okołoziemską 4 maja 1989 roku, na pokładzie wahadłowca Atlantis w misji STS-30. 5 maja, po pięciu orbitach Ziemi, na wysokości 296 km, sonda opuściła ładownię wahadłowca. Na trajektorię międzyplanetarną została skierowana przez dodatkowy człon napędowy na paliwo stałe ("Inertial Upper Stage"). 10 sierpnia 1990 roku, po 15 miesiącach podróży, sonda weszła na eliptyczną, prawie polarną orbitę wokół Wenus, o perycentrum 294 km. Przez pierwsze tygodnie pobytu na orbicie trwała faza testów. Misja okołowenusjańska została podzielona na cykle trwające po 243 dni (tyle trwał przelot sondy nad całą powierzchnią Wenus), pierwszy z nich rozpoczął się 15 września 1990. W trakcie misji sonda zmapowała 98% powierzchni Wenus z rozdzielczością dziesięciokrotnie wyższą niż wcześniejsze radzieckie sondy Wenera 15 i 16 oraz wykonała mapy pola grawitacyjnego 95% powierzchni planety. We wrześniu 1994 przeprowadzono eksperyment "Windmill" (pol. wiatrak), podczas którego zmieniano kąt nachylenia paneli baterii słonecznych i badano wpływ oporu atmosferycznego na ruch sondy, co pozwoliło na obliczenie gęstości atmosfery na różnych wysokościach.
11 października 1994 roku sonda została skierowana w atmosferę planety, gdzie częściowo spłonęła 13 lub 14 października. Przypuszcza się, że niektóre jej fragmenty mogły opaść na powierzchnię. Ostatni sygnał z sondy odebrano 12 października o 10:02 UTC.
Konstrukcja.
Kadłub Magellana, długi na 4,6 m, zakończony został anteną paraboliczną wysokiego zysku o średnicy 3,7 metra. Służyła ona do komunikacji z Ziemią oraz jako antena radaru. Całkowita wysokość statku wynosiła 6,4 m. Sondę wyposażono w dwa kwadratowe panele baterii słonecznych, których rozpiętość wynosiła 9,2 m. Dostarczały one 1200 W mocy na początku, a 1029 W pod koniec misji. Energię gromadziły akumulatory niklowo-kadmowe o pojemności 30 Ah każdy. Wraz z członem napędowym i paliwem Magellan ważył podczas startu 3460 kilogramów. Sama sonda bez paliwa ważyła 1035 kg. Magellan był stabilizowany trójosiowo przy użyciu trzech kół reakcyjnych.
Pojazd został zbudowany częściowo przy użyciu zapasowych komponentów pozostałych po poprzednich misjach NASA. Główna antena pojazdu, jak również stelaż oraz silniki manewrowe, zostały zbudowane jako zapasowe dla misji Voyager. System komputerowy został zaczerpnięty z sondy Galileo. Antena średniej mocy pochodziła z projektu Mariner 9. Cały projekt pojazdu opierał się natomiast na konstrukcji satelity Lacrosse.

</doc>
<doc id="174935" url="https://pl.wikipedia.org/wiki?curid=174935" title="Agnieszka Drotkiewicz">
Agnieszka Drotkiewicz

Agnieszka Drotkiewicz (ur. 14 września 1981 w Warszawie) – polska autorka powieści, opowiadań i rozmów publikowanych w prasie i w książkach.
Życiorys.
Ukończyła stosunki międzykulturowe w Instytucie Orientalistycznym Uniwersytetu Warszawskiego oraz kulturoznawstwo na Wydziale Polonistyki Uniwersytetu warszawskiego. Była kuratorką i prowadzącą spotkania literackie „Daleko od Wichrowych Wzgórz” w sezonie 2009/2010 w Teatrze Dramatycznym w Warszawie i cyklu spotkań o literaturze niemieckiej „Lesen znaczy czytać” w Goethe-Institut w Warszawie. W latach 2012–2013 prowadziła zajęcia z literatury na Gender Studies ISNS na Uniwersytecie Warszawskim.
Stale współpracuje z czasopismem „Przekrój”. Publikowała w: „Lampie”, „Wysokich Obcasach”, „Wysokich Obcasach Extra”, „Nowych Książkach”, „Ruchu Muzycznym”, „Zeszytach Literackich”, „dwutygodnik.com”.
Charakterystyka twórczości.
Fabuła jej pierwszej książki z 2004 "Paris London Dachau" umiejscowiona jest w Warszawie przeżartej konsumpcjonizmem. Autorka posługuje się techniką kolażu.
Agata Pyzik na łamach „dwutygodnika.com”., tak scharakteryzowała twórczość Drotkiewicz debiutującej w wydawnictwie Lampa i Iskra Boża założonej przez Pawła Dunin-Wąsowicza:"Debiut Drotkiewicz może dziś wprawiać w lekkie zakłopotanie, sprawiać wrażenie butikowo-fajnego. Trzeba jednak przyznać, że perfekcyjnie odkrywa sposób bycia, żargon i zwyczaje godowe subkultury snobujących się, przeintelektualizowanych studentów kierunków humanistycznych. "Paris, London, Dachau" lekko na wyrost można by nazwać "Życiem towarzyskim i uczuciowym" hipsterów połowy lat dwutysięcznych. Jest też uroczą, chwilami przejmującą kroniką kobiecego dojrzewania, głodu emancypacji, feminizmu, uniezależniania się od mężczyzn""."

</doc>
<doc id="174937" url="https://pl.wikipedia.org/wiki?curid=174937" title="Mirosław Nahacz">
Mirosław Nahacz

Mirosław Nahacz (ur. 9 września 1984 w Gorlicach, zm. 21 lipca 2007 w Warszawie) – polski pisarz, scenarzysta.
Studiował kulturoznawstwo na Uniwersytecie Warszawskim. Jako pisarz debiutował powieścią "Osiem cztery" w 2003. W tym też roku odebrał Nagrodę Fundacji Literackiej Natalii Gall i Ryszarda Pollaka. W kolejnych latach pisał felietony do miesięcznika „Filipinka” oraz współpracował z miesięcznikiem „Lampa”. Był także jednym z autorów scenariusza serialu "Egzamin z życia", emitowanego przez TVP2. Ostatnią napisaną przez niego książką – której wydania odmówiono w wydawnictwie Czarne – były "Niezwykłe przygody Roberta Robura". Powieść ukazała się w 2009 nakładem wydawnictwa Prószyński i S-ka.
Wieczorem 24 lipca 2007 został znaleziony martwy w piwnicy domu przy Hożej 39, w którym wynajmował mieszkanie. Kilka dni wcześniej, 21 lipca 2007 w wieku 23 lat popełnił samobójstwo. Uroczystości pogrzebowe odbyły się 28 lipca 2007 w cerkwi prawosławnej w Leszczynach koło Gorlic, po czym został on pochowany na przycerkiewnym cmentarzu.
10 czerwca 2016 w warszawskim Teatrze Rozmaitości premierę miał spektakl "Robert Robur" (reż.: Krzysztof Garbaczewski) będący adaptacją ostatniej powieści Nahacza.

</doc>
<doc id="174938" url="https://pl.wikipedia.org/wiki?curid=174938" title="Pseudoefedryna">
Pseudoefedryna

Pseudoefedryna – organiczny związek chemiczny, pochodna fenyloetyloaminy, syntetyczny analog występującej naturalnie efedryny. Jest substancją sympatykomimetyczną, powszechnie stosowaną w zapaleniach górnych dróg oddechowych w lekach bez recepty w postaci chlorowodorku lub siarczanu. Może być wyłącznym składnikiem terapeutycznym leku albo połączona z lekami przeciwhistaminowymi i przeciwbólowymi.
Struktura chemiczna.
Strukturalnie jest to drugorzędowa amina alifatyczna. Cząsteczka pseudoefedryny zawiera trzy grupy funkcyjne: aminową, hydroksylową oraz fenylową. Pseudoefedryna występuje w postaci dwóch enancjomerów o konfiguracji 1"S",2"S" i 1"R",2"R", pozostałe dwa diastereoizomery (1"R",2"S" i 1"S",2"R") znane są jako efedryna – alkaloid roślinny. Podobną strukturę do pseudoefedryny ma adrenalina, która zawiera o jedną grupę metylową mniej, ma natomiast dwie grupy hydroksylowe w pierścieniu aromatycznym.
Działanie i zastosowanie.
Pseudoefedryna jest sympatykomimetykiem, obwodowo działa podobnie do adrenaliny, ośrodkowo o wiele słabiej stymulująco od efedryny i amfetaminy. Wypiera noradrenalinę do synapsy, a następnie oddziałuje na receptory adrenergiczne. Jest stosowana w leczeniu zapaleń górnych dróg oddechowych (zapalenie błony śluzowej nosa, zapalenie zatok) oraz w zapaleniu oskrzeli. Pseudoefedryna jest dobrym i skutecznym lekiem stosowanym w przeziębieniach (przeciwbólowy i łagodzący objawy). W preparatach występuje pojedynczo lub w połączeniu z innymi lekami, na przykład przeciwbólowymi (paracetamol, ibuprofen), przeciwhistaminowymi (cetyryzyna) i przeciwkaszlowymi (dekstrometorfan). Wchodzi w interakcje z innymi sympatykomimetykami, nasilając ich działanie oraz z trójpierścieniowymi lekami antydepresyjnymi i inhibitorami MAO, potęgującymi jej działanie.
Do działań niepożądanych zalicza się pobudzenie, bóle głowy, nudności, drgawki, tachykardię, podwyższone ciśnienie tętnicze, udar mózgu.
Preparaty w Polsce.
W Polsce preparaty zawierające pseudoefedrynę są dostępne w większości bez recepty. Przeznaczone są do przyjmowania doustnego. Mają formę tabletek, kapsułek, syropów oraz proszków lub granulatów do sporządzania zawiesiny.
Wykorzystanie pozamedyczne.
Pseudoefedryna jest prekursorem do produkcji metamfetaminy. Jest też stosowana do wyrobu metylokatynonu (efedronu) – aminoketonu o silnym działaniu stymulującym na ośrodkowy układ nerwowy, powodującemu uwalnianie katecholamin: dopaminy i noradrenaliny. Ze względu na łatwą dostępność w Polsce i możliwość przewozu przez granicę, preparaty zakupione w Polsce są wykorzystywane w tym celu w innych krajach. Od 2015 r. znowelizowana Ustawa o przeciwdziałaniu narkomanii pozwala na sprzedaż leków zawierających pseudoefedrynę tylko osobom pełnoletnim i w ilości nie większej niż jedno opakowanie.

</doc>
<doc id="174939" url="https://pl.wikipedia.org/wiki?curid=174939" title="Sonda Galileo">
Sonda Galileo



</doc>
<doc id="174941" url="https://pl.wikipedia.org/wiki?curid=174941" title="Systemy pisma CJK">
Systemy pisma CJK

Systemy pisma CJK – używane w informatyce określenie systemów pisma wywodzących się z pisma chińskiego (języki chińskie – tradycyjne i uproszczone pismo chińskie, japoński – pismo japońskie) oraz pisma koreańskiego.
Skrót CJK pochodzi od pierwszych liter nazw pism:
Cechy tych systemów w porównaniu do pisma łacińskiego:

</doc>
<doc id="174942" url="https://pl.wikipedia.org/wiki?curid=174942" title="Pismo koreańskie">
Pismo koreańskie



</doc>
<doc id="174943" url="https://pl.wikipedia.org/wiki?curid=174943" title="Pismo chińskie uproszczone">
Pismo chińskie uproszczone



</doc>
<doc id="174944" url="https://pl.wikipedia.org/wiki?curid=174944" title="Pismo chińskie tradycyjne">
Pismo chińskie tradycyjne



</doc>
<doc id="174946" url="https://pl.wikipedia.org/wiki?curid=174946" title="Doorway page">
Doorway page

Doorway page - strona internetowa utworzona dla podbicia rankingu w wyszukiwarkach internetowych za pomocą pewnych popularnych fraz, jednak przekierowująca do innego miejsca.
Inne używane nazwy tego typu stron to: "bridge pages", "portal pages", "zebra pages", "jump pages", "gateway pages", "entry pages" itd.
Kliknięcie na adresie takiej strony, znalezionej w wyszukiwarce, zazwyczaj automatycznie przekierowuje za pomocą polecenia META Refresh do innej strony. Ponieważ niektóre wyszukiwarki "karnie" wykluczają stronę z indeksu za stosowanie META Refresh, autor takiej strony może zrezygnować z tego mechanizmu, wstawiając jedynie odsyłacz zachęcający do przejścia do innego miejsca.

</doc>
<doc id="174947" url="https://pl.wikipedia.org/wiki?curid=174947" title="SERP">
SERP

SERP (Search Engine Results Page) – strona internetowa wyświetlająca listę adresów znalezionych za pomocą wyszukiwarki internetowej; obejmuje ona strony znalezione automatycznie przez wyszukiwarkę i adresy wprowadzone do indeksu ręcznie oraz adresy pochodzące z bazy adresów opłacanych przez ogłoszeniodawców. Najczęściej układ wyników wyszukiwania na początku i końcu strony wyświetla wyniki płatne, a pomiędzy nimi organiczne.
Poszczególne adresy wyświetlane w wynikach wyszukiwania składają się z co najmniej trzech kluczowych elementów – Meta Title, Meta Description oraz adresu strony. Dodatkowe, nieobowiązkowe elementy wyników wyszukiwania to zdjęcia, ilustracje, miniatury, odnośniki do YouTube, Map Google. W SERP można odnaleźć także fragmenty Wikipedii, linki do aukcji, wizytówki firm, wyróżnione odpowiedzi, wiadomości, wyszukiwarki wewnętrzne serwisów zewnętrznych wraz z listą odnośników do poszczególnych podstron, usługi Google.
Organiczne wyniki wyszukiwania są wyświetlane w pewnej kolejności, jako pierwsze od góry strony podawane są te, które uznane są przez wyszukiwarkę za najbardziej odpowiednie dla zapytania. Wyświetlanie płatnych wyników wyszukiwania w wyszukiwarce Google również zależy od algorytmu, który podczas aukcji Google Ads wybiera najlepsze dla zapytania reklamy i ustala odpowiednią kolejność ich prezentacji.

</doc>
<doc id="174948" url="https://pl.wikipedia.org/wiki?curid=174948" title="Kamera filmowa">
Kamera filmowa

Humor
Historia.
Pierwszą na świecie kamerę opatentował w Anglii Francuz Louis Le Prince w 1888. Pierwszą ręczną kamerę filmową, która była równocześnie pierwszą na świecie kamerą o napędzie automatycznym, skonstruował w 1908 roku polski wynalazca oraz konstruktor Kazimierz Prószyński. Jego wynalazek nosił nazwę aeroskop i stosowany był przez profesjonalnych reporterów w latach 1911–1935.
Sposób działania.
Profesjonalne kamery potrafią filmować z różnymi prędkościami (np. od 1 do 170 klatek na sekundę), zarówno "w przód", jak i "w tył". Filmowanie z inną, niż standardowe 24 klatki na sekundę, prędkością pozwala sterować dynamiką obrazu. Daje to znakomite efekty, zwłaszcza w filmach akcji (tego typu efekty wykorzystywał Sławomir Idziak przy kręceniu zdjęć do "Helikoptera w ogniu").
Nośniki zapisu.
Obecnie, w profesjonalnych produkcjach stosuje się zazwyczaj kamery filmowe wykorzystujące taśmy filmowe 35 mm. Kamer filmowych nie należy mylić z mniej skomplikowanymi kamerami telewizyjnymi, używanymi między innymi do nagrywania materiałów dla wiadomości telewizyjnych. Cechą charakterystyczną profesjonalnych kamer jest, czasem dość dużych rozmiarów, zasobnik na taśmę filmową.
Użytkowanie.
Ze względu na olbrzymie koszty zakupu kamery, producenci często decydują się na używanie wypożyczonej kamery. Dzienne koszty wynajmu przedstawionej na zdjęciu kamery Arriflex 435ES wraz z zestawem akcesoriów sięgają około dziesięciu tysięcy dolarów amerykańskich. Natomiast koszty zakupu nowej kamery (bez obiektywu i innych akcesoriów; dane na rok 2013) – od 120 tysięcy do 480 tysięcy euro i więcej.

</doc>
<doc id="174949" url="https://pl.wikipedia.org/wiki?curid=174949" title="Kamera">
Kamera

a także:

</doc>
<doc id="174950" url="https://pl.wikipedia.org/wiki?curid=174950" title="Game maker">
Game maker



</doc>
<doc id="174965" url="https://pl.wikipedia.org/wiki?curid=174965" title="Folder">
Folder



</doc>
<doc id="174968" url="https://pl.wikipedia.org/wiki?curid=174968" title="Pasjoniści">
Pasjoniści

 Zgromadzenie Męki Pańskiej (CP), popularnie zwane pasjonistami, zostało założone w 1720 we Włoszech przez św. Pawła od Krzyża (Paweł Danei, 1694-1775), a zatwierdzone w 1741 przez papieża Benedykta XIV. Zgromadzenie Męki Pańskiej dał Kościołowi 2 biskupów.
Historia.
Założycielem zgromadzenia pasjonistów był św. Paweł od Krzyża. W odpowiedzi na wezwanie papieża Klemensa XI do wyprawy krzyżowej przeciw Turcji zaciągnął się do wojska w 1715. 20 lutego 1716 podczas adoracji Najświętszego Sakramentu zdał sobie sprawę, że walka nie jest jego powołaniem. Po powrocie do domu zaczął dojrzewać duchowo i dnia 22 listopada 1720 uzyskał zgodę od biskupa Francesco Alborio di Gattinara na przyjęcie przez niego czarnego habitu pokutnego; to wydarzenie jest uważane za początek istnienia Zgromadzenia Męki Pańskiej. W tym samym roku napisał regułę zgromadzenia, o zatwierdzenie której starał się rok później u papieża, lecz nie otrzymał audiencji. W 1727 po przybyciu do Rzymu otrzymał, wraz z bratem Janem Chrzcicielem Danei, święcenia kapłańskie z rąk papieża Benedykta XIII. Rok później udał się do "Monte Argentario" (pustelnia św. Antoniego), gdzie 11 lipca wraz z sześcioma współbraćmi złożyli publicznie śluby zakonne ubóstwa, czystości i posłuszeństwa oraz dodali ślub czwarty: "szerzenia nabożeństwa i kultu Męki naszego Pana Jezusa Chrystusa". W 1737 nastąpiło uroczyste otwarcie pierwszego klasztoru na Monte Argentario pw. Ofiarowania NMP. Mimo że wcześniejsze próby zatwierdzenia zakonu i jego reguły nie powiodły się, to jednak św. Paweł podejmował dalsze próby; ostatecznie papież Benedykt XIV 15 maja 1741 zatwierdził Zgromadzenie Męki Pańskiej, a jego następca – Klemens XIII – bullą "Supremi Apostolatus" zatwierdził zgromadzenie na prawach papieskich (1769). W 1771 w Tarquini został założony klasztor mniszek pasjonistek. Ostatecznie prawomocność zgromadzenia potwierdził papież Pius VI bullą "Praeclara virtutum exempla" z 1775. 18 października tego samego roku zmarł założyciel zgromadzenia św. Paweł od Krzyża.
Pasjoniści w Polsce Pasjoniści w Polsce pojawili się w 1923 dzięki papieżowi Piusowi XI który, jako były nuncjusz apostolski w Polsce, bardzo naciskał na przełożonego generalnego pasjonistów, aby ten rozwinął misję pasjonistów na Polskę. Biskup płocki Antoni Nowowiejski sprowadził pasjonistów do Przasnysza. Tam 17 czerwca 1923 pasjoniści oficjalnie przejęli zrujnowany dawny klasztor bernardynów. W okresie międzywojennym zgromadzenie rozwijało się bardzo prężnie, lecz II wojna światowa zatrzymała jego rozwój. W 1942 siedmiu zakonników przasnyskiego klasztoru zostało wywiezionych do niemieckiego obozu koncentracyjnego Soldau (KL) w Działdowie, gdzie ich zamordowano. Po wojnie zgromadzenie pasjonistów w Polsce zaczęło się odradzać. W 1958 erygowano w Polsce samodzielną prowincję zgromadzenia pw. Wniebowzięcia Najświętszej Maryi Panny. Od tego momentu do 1994 Przasnysz był siedzibą polskiej prowincji zgromadzenia. Polskim kandydatem na ołtarze jest sługa boży o. Bernard Kryszkiewicz (wicepostulatorem jego procesu beatyfikacyjnego był o. Dominik Buszta CP)..
Obecnie zgromadzenie pasjonistów w Polsce liczy 39 zakonników pracujących w 8 klasztorach oraz na Ukrainie (Smotrycz na Podolu).
Cel.
Misje, kaznodziejstwo i szerzenie kultu Męki Pańskiej (Passio)
Duchowość.
Zakonnicy żyją w braterskiej wspólnocie, "rozważając w sercu" Mękę Chrystusa, którą Założyciel nazywał "największym i niepojętym dziełem Boskiej Miłości", i zobowiązują się specjalnym ślubem do głoszenia światu hańby i chwały krzyża – "najlepszego lekarstwa na zło, pleniące się na świecie".
Śluby.
Poza ślubami: ubóstwa, czystości i posłuszeństwa, pasjoniści składają dodatkowo ślub apostolstwa.
Habit.
Pasjoniści noszą czarny habit przepasany skórzanym pasem w tym samym kolorze, a na piersi znak męki: serce, z którego wyrasta krzyż z umieszczonym wewnątrz niego napisem: "Iesu XPI Passio" (Męka Jezusa Chrystusa).

</doc>
<doc id="174970" url="https://pl.wikipedia.org/wiki?curid=174970" title="Bashar al-Assad">
Bashar al-Assad



</doc>
<doc id="174972" url="https://pl.wikipedia.org/wiki?curid=174972" title="Akademia Kultury Społecznej i Medialnej w Toruniu">
Akademia Kultury Społecznej i Medialnej w Toruniu

Akademia Kultury Społecznej i Medialnej w Toruniu – niepubliczna szkoła wyższa założona w Toruniu w 2001 roku i należąca do Fundacji Lux Veritatis. Do wykazu niepaństwowych uczelni zawodowych MEN została wpisana pod nr 75.
Lokalizacja.
Rektorat znajduje się w północnej części dzielnicy Bielany, przy ul. św. Józefa 23/35, natomiast kampus zlokalizowany jest w zachodniej części miasta, na Starotoruńskim Przedmieściu, przy ul. Droga Starotoruńska.
Historia.
Uczelnia została założona 14 sierpnia 2001 roku jako niepaństwowa wyższa szkoła zawodowa. Założycielem uczelni był o. dr Tadeusz Rydzyk. Autorką nazwy uczelni, koncepcji i programów kształcenia oraz organizacji studiów jest dr Joanna Grabińska (pierwsza prorektor). Misją uczelni jest „służba człowiekowi”, a dewizą „Fides, Ratio et Patria” (Wiara, rozum i ojczyzna). Działalność dydaktyczna rozpoczęła w roku akademickim 2001/2002 i prowadzona jest na Wydziale Nauk o Kulturze Społecznej i Medialnej.
Uczelnia wielokrotnie otrzymała dofinansowanie ze środków publicznych, np. w 2018 roku studia podyplomowe „Polityka gospodarcza, finanse i bankowość” uzyskały dofinansowanie Narodowego Banku Polskiego w wysokości 246 tys. 290 zł. Warunkiem przyjęcia na studia jest otrzymanie rekomendacji od przedstawiciela władzy kościelnej.
W październiku 2021 roku Uczelnia otrzymała tytuł akademii.
Kierunki nauczania.
Uczelnia daje możliwość podjęcia nauki na czterech kierunkach w systemie stacjonarnym i niestacjonarnym:
Szkoła prowadzi również studia podyplomowe takie jak:
Rada naukowa.
Rada Naukowa stanowi organ doradczy, zajmuje stanowisko w sprawach programowych i ważnych kwestiach dotyczących funkcjonowania uczelni. Należą do niej:
Do października 2006 roku rektorem WSKSiM był Tadeusz Rydzyk. Zrezygnował z funkcji, gdyż nowe "Prawo o szkolnictwie wyższym" mówi, że funkcję tę może pełnić osoba posiadająca co najmniej stopień naukowy doktora, którym o. Rydzyk wówczas się jeszcze nie legitymował.

</doc>
<doc id="174975" url="https://pl.wikipedia.org/wiki?curid=174975" title="Fiołek trójbarwny">
Fiołek trójbarwny

Fiołek trójbarwny ("Viola tricolor" L.) – gatunek rośliny należący do rodziny fiołkowatych ("Violaceae" Batsch.). Nazwy ludowe: bratki polne. Występuje w stanie dzikim w Europie i Azji (Zachodnia Syberia, Turcja, Iran). W Polsce pospolity.
Biologia i ekologia.
Roślina jednoroczna lub dwuletnia, owadopylna, kwitnie od czerwca do września. Nasiona rozsiewane są przez mrówki (myrmekochoria). Siedlisko: pola, przydroża, łąki, wzgórza, ogrody (chwast). Preferuje stanowiska suche o glebach piaszczystych, często ubogich. Gatunek kwasolubny, roślina wskaźnikowa gleb kwaśnych.
Zastosowanie.
Przeciwwskazania: W wielopłytkowości (trombocytosis), zakrzepicy pourazowej (thrombosis posttraumatica) oraz zaawansowanej miażdżycy w wieku starszym wskazana jest ostrożność ze względu na przedłużanie przez rutynę działania adrenaliny na naczynia i możliwość niebezpieczeństwa agregacji trombocytów.
Filatelistyka.
Poczta Polska wyemitowała 5 września 1967 r. znaczek pocztowy przedstawiający fiołek trójbarwny o nominale 90 gr, w serii "Kwiaty polne". Autorem projektu znaczka był Tadeusz Michaluk. Znaczek pozostawał w obiegu do 31 grudnia 1994 r. Fiołek trójbarwny pojawił się też na pierwszym znaczku tej serii o nominale 20 gr, w bukiecie kwiatów polnych.

</doc>
<doc id="174977" url="https://pl.wikipedia.org/wiki?curid=174977" title="Klub Poszukiwaczy Sprzeczności">
Klub Poszukiwaczy Sprzeczności

Klub Poszukiwaczy Sprzeczności (Międzyszkolny/Młodzieżowy Klub Dyskusyjny) – nieformalny klub dyskusyjny członków warszawskiej organizacji Związku Młodzieży Socjalistycznej, założony w 1962 przez Adama Michnika, związany z Klubem Krzywego Koła.
W 1962 roku 15-letni wówczas Adam Michnik został zaproszony na jedno ze spotkań Klubu Krzywego Koła. Zafascynowany panującą tam atmosferą postanowił założyć podobny klub dla młodzieży licealnej. Dzięki poparciu Adama Schaffa klub został formalnie zorganizowany pod patronatem Związku Młodzieży Socjalistycznej.
Pierwsze spotkania odbywały się w salach Wydziału Filozofii Uniwersytetu Warszawskiego, jednak zbyt duża liczba osób zainteresowanych uczestnictwem w klubie sprawiła, że przeniósł się on do Staromiejskiego Domu Kultury (wcześniej nieformalna siedziba Klubu Krzywego Koła). Klub skupiał w dużej mierze uczniów pochodzących z rodzin wysoko postawionych działaczy partyjnych i państwowych. Pewna część bywalców znała się jeszcze wcześniej z okresu, kiedy należeli do kręgu drużyn walterowskich, kierowanych przez Jacka Kuronia.
Członkowie nowego klubu sami nazywali go Młodzieżowym Klubem Dyskusyjnym, nazywano go też „klubem Michnika”. Nazwę wymyślił Stanisław Manturzewski na użytek audycji telewizyjnej. Klub skupiał w dużej mierze uczniów pochodzących z rodzin inteligenckich uczęszczających do renomowanych śródmiejskich czy żoliborskich liceów.
Do KPS należeli m.in. Jan Lityński, Jan Gross, Aleksander Perski, Włodzimierz Kofman, Andrzej Titkow, Marek Borowski. W spotkaniach brali udział m.in. Zygmunt Bauman, Włodzimierz Brus, Bronisław Baczko, Janusz Kuczyński, Witold Dąbrowski, Karol Modzelewski, Janusz Zabłocki, ks. Bronisław Dembowski.
Klub był jednak przede wszystkim grupą towarzyską i przyjacielską. Zawiązywane wówczas znajomości i przyjaźnie przetrwały.
Poglądy reprezentowane w klubie są określane jako jednoznacznie lewicowe, ale dalekie od doktrynerstwa.
W 1963 roku podczas XIII Plenum KC PZPR Klub został skrytykowany przez Gomułkę, wymieniając wprost z nazwiska Michnika, a następnie rozwiązany przez władze.

</doc>
<doc id="174981" url="https://pl.wikipedia.org/wiki?curid=174981" title="Galicyzm">
Galicyzm

Galicyzm – wyraz lub zwrot zapożyczony z języka francuskiego.
Okres pojawienia się wyrazów francuskich w polszczyźnie to XVII i XVIII wiek – związane jest to uniwersalnością języka francuskiego oraz z licznymi koneksjami ówczesnej Polski z Francją. Galicyzmy były używane przede wszystkim wśród warstw wyższych: arystokracji i szlachty: nie tylko wplatano słowa i wyrażenia w zdanie, prowadzono nawet całe rozmowy w języku francuskim.
Ze względu na docelową grupę społeczną nowe wyrazy dotyczyły głównie życia dworskiego, tańców i rozrywek np.: "amant, awangarda, batalia, fryzjer, gorset, kokietka, mariaż" czy "peruka". Inne francuskie wyrazy, które zadomowiły się w polszczyźnie to np. "rendez-vous", "par excellence", "vis-à-vis", "à propos", "déjà vu", "adres", "biżuteria" czy "parasol".
Słownik wyrazów obcych PWN z 1995 roku zawiera 5900 zapożyczeń z języka francuskiego, natomiast Wielki słownik wyrazów obcych z 2003 roku 5889 zapożyczeń, tj. około dwukrotnie więcej niż anglicyzmów bądź germanizmów.
Historia.
Galicyzmy pojawiły się w języku polskim w XVII w. wraz z modą na francuszczyznę przywiezioną z Francji przez królową Marię Ludwikę żonę polskiego króla Władysława IV, która po jego śmierci poślubiła kolejnego polskiego władcę króla Jana Kazimierza. Sprowadzała ona do Polski francuskich duchownych i uczonych, a noszenie się i mówienie po francusku stało się obowiązującą modą. Kolejny polski król Jan III Sobieski też miał żonę Francuzkę Marię Kazimierę d’Arquien znaną jako królowa Marysieńka. Propagowała ona literaturę francuską, a bajki La Fontaine’a zaczęły być powszechnie znane. W XVIII w. król Stanisław Leszczyński był frankofilem, chwalił i popierał wszystko, co francuskie, a swoją córkę Marię Karolinę Leszczyńską wydał za króla Francji Ludwika XV; była ona królową Francji przez ponad 40 lat. Za panowania ostatniego polskiego króla Stanisława Augusta Poniatowskiego, znanego mecenasa sztuki, francuszczyzna powszechnie panowała na polskich dworach. Z początkiem XIX w. zwycięski marsz Napoleona Bonaparte na wschód przyniósł Polsce małą niepodległość w postaci Księstwa Warszawskiego i znowu wszystko, co francuskie było modne. W czasach romantyzmu i wielkiej emigracji, kiedy Mickiewicz, Słowacki i Chopin przebywali w Paryżu wszyscy Polacy kochali Francję. Po odzyskaniu niepodległości, w latach międzywojennych (1918–1939) w kręgach arystokracji na co dzień używano zwrotów francuskich. Nawet w latach powojennych, po roku 1945, w kręgach przedwojennej inteligencji rozmowy były okraszone wtrąceniami francuskimi. Później, w czasach propagandy socjalistycznej i pojawienia się nowomowy wyrażenia zaczerpnięte z języków obcych, oprócz rosyjskiego, były faux pas. Po upadku komunizmu, czyli po roku 1989, powrócono w języku polskim ku zwrotowi na zachód, ale już powszechnie obowiązującą stała się angielszczyzna. Dzisiaj wyrazy i wyrażenia "logować się", "bukować", "być kul" i "ok" są powszechnie znane, ale nie każdy rozumie, co oznaczają: "rendez-vous", "par excellence", "vis-à-"vis.

</doc>
<doc id="174983" url="https://pl.wikipedia.org/wiki?curid=174983" title="Księstwo Achai">
Księstwo Achai

Księstwo Achai, znane również jako Księstwo Morei – jedno z państw feudalnych założonych na ziemiach Cesarstwa Bizantyjskiego w wyniku następstw IV krucjaty w 1204 r. Księstwo Achai istniało w latach 1205–1432. Przez długi czas było jednym z najsilniejszych państw łacińskich w Grecji i słynęło z wysoko rozwiniętej kultury rycerskiej. W 1432 ziemie księstwa powróciły do Cesarstwa Bizantyjskiego.
Tło historyczne.
Wojskom IV wyprawy krzyżowej udało się zdobyć Konstantynopol, co w praktyce położyło kres integralności terytorialnej Cesarstwa Bizantyjskiego. Łacinnicy, znani na Wschodzie jako Frankowie (stąd okres ich rządów w Grecji jest znany jako Frangokratia), uważali się za kontynuatorów państwowości rzymskiej i wybrali własnego cesarza, dając w ten sposób początek tak zwanemu Cesarstwu Łacińskiemu. Początkowo łacinnicy kontrolowali tylko stolicę i okoliczne tereny. Większość z zajmowanych przez Bizancjum ziem znajdowało się teraz pod władzą lokalnych możnych, zwanych archontami. W wielu innych miejscach panował chaos i administracja lokalna w zasadzie przestała istnieć.
Początki księstwa Achai są powiązane z wyprawą Bonifacego z Monferratu, który po przegranej walce o koronę Cesarstwa Łacińskiego, rozpoczął proces podbijania ziem do których prawa otrzymał w wyniku ugody z Wenecjanami i Baldwinem Flandryjskim. Peloponez, podobnie jak środkowa Grecja, były wówczas zdominowane przez jednego z lokalnych możnych, Leona Sgurosa. W wyniku wyprawy łacinników, państewko Leona załamało się, a Morea stała się areną walk między greckimi możnymi.
Podbój.
Pod koniec roku 1204 na teren półwyspu przybył Gotfryd Villehardouin, bratanek słynnego kronikarza IV wyprawy krzyżowej, o tym samym imieniu i nazwisku. Gotfryd chciał wziąć udział w krucjacie, ale jego hufiec nie ruszył z głównymi siłami, tylko drogą morską od razu przeprawił się do Syrii. Na wieść o poczynaniach krzyżowców postanowił przyłączyć się do łacinników w Grecji. Zła pogoda uniemożliwiła mu jednak dotarcie do cesarskiej stolicy i zmusiła do postoju w Methoni w Messeni. W grudniu 1204 roku lokalny archont zaproponował mu sojusz, chciał skorzystać z łacińskiej pomocy w walkach ze swoimi rywalami.
Gotfryd szybko jednak zorientował się, że Grecy są mocno osłabieni i zaczął podporządkowywać sobie ziemie Peloponezu. Brakowało mu jednak wojsk i w tym celu udał się z wizytą do obozu Bonifacego, który w tym czasie oblegał Nauplion. Tam, król Tessaloniki, zaoferował Villehardouinowi ziemię i przywileje w zamian za złożenie hołdu. Gotfryd spotkał jednak Wilhelma z Champlite, członka rodziny której Villehardouinowie byli wasalami. Namówił on Wilhelma do wspólnej ekspedycji, opowiadając mu o bogactwach Peloponezu, który określił mianem Morei.
Wilhelm uległ namowom i Bonifacy zgodził się na ekspedycję. Wojska Wilhelma i Gotfryda bardzo szybko podporządkowywały sobie kolejne greckie miasta. Patras zostało zdobyte przy pierwszym szturmie. Andrawida, stolica Elis, skapitulowała bez walki. Poddała się też Mesarea i Arkadia, choć ta ostatnia przez jakiś czas stawiała opór. Krzyżowcy bez walki zajęli Modon, a twierdza w Koron poddała się po krótkim oblężeniu. Szybkie sukcesy krzyżowców przeraziły Michała Angelosa, która w czasie wyprawy zbiegł z obozu Bonifacego do Epiru i ogłosił się tam niezależnym władcą. Jego wojska przeprawiły się przez cieśninę koryncką i zaatakowały łacinników w Messeni. Tak zwana bitwa w Gaju Oliwnym zakończyła się porażką Greków. Łacinnicy spotkali się z oporem w Lakonii, Nikli, Weligosti i ze strony słowiańskich Melingów. Nie były to jednak skoordynowane działania, zdolne do wyparcia najeźdźców. Krótko po bitwie w Gaju Oliwnym, pod kontrolą Greków znajdowały się tylko Nauplion, Korynt, Lakonia, Monemwasia, Nikli, Weligosti, Leonidio Tsakonów i Tajgetos należący do Melingów. Wilhelm z Champlite mógł zatem tytułować się księciem Morei. Villehardouin otrzymał w dziedziczne posiadane Messenię i Kalamatę. W 1206 roku Wenecjanie zajęli Modon oraz Koron, który należał do Villehardouina. Jako rekompensatę Gotfryd otrzymał Arkadię.
Organizacja państwa.
Wilhelm z Champlite w zasadzie tylko założył księstwo Achajskie. Krótko po podboju dowiedział się o śmierci Ludwika, jego starszego brata, w związku z czym powrócił do Francji, aby objąć swoje burgundzkie dziedzictwo. Przed opuszczeniem Grecji zwołał jednak radę, która miała zająć się zorganizowaniem porządku prawnego i dokonać nowego podziału zdobytych ziem. W jej skład weszli dwaj biskupi łacińscy, dwaj rycerze i czterech lub pięciu, lokalnych, greckich dostojników. Komisji przewodził Vilehardouin. Komisja dokonała podziału ziem, który następnie Wilhelm zatwierdził. Po mianowaniu swojego bratanka Hugh bailifem, w 1209 roku książę powrócił na Zachód. Zmarł jednak w drodze, w czasie pobytu w Apulii a jego bratanek umarł wkrótce potem. Vilehardouin sam ogłosił się bailifem i został faktycznym władcą księstwa.
Pierwszą decyzją Villehardouina było zwołanie parlamentu, czyli posiedzenia możnych, w Andrawidzie. Zapadła tam decyzja o stworzeniu komisji, która dokonała spisu majątków i dóbr na terenie księstwa. Z achajskiego odpowiednika Domesday Book wynika, że księstwo zostało podzielone na dwanaście baronii. Rządzący nimi baronowie zasiadali, obok innych posiadaczy ziemskich (kleru i możnych greckich) w Wysokim Sądzie, który nie tylko rozstrzygał spory prawa feudalnego, ale pełnił także rolę doradczą. Wiemy również, że każdy baron wzniósł swoją twierdzę, prawdopodobnie z obawy przed podbitymi Grekami. Świadczy o tym choćby nazwa jednego z najważniejszych zamków- "Matagrifon", dosłownie "Zabij Greka" (łacinnicy często określali Greków mianem "Grifon"), co wskazuje że nowi władcy liczyli się z możliwością rebelii. Rody założycielskie nie przetrwały zbyt długo, wiemy, że już w 1278 roku zaledwie jeden ród przybył do Morei razem z Champlite i Gotfrydem.
Oprócz dwunastu świeckich, dziedzicznych baronii, funkcjonowało jeszcze siedem dużych kościelnych posiadłości ziemskich, przypisanych do urzędów arcybiskupich i niektórych biskupstw. Organizacja kościoła łacińskiego w księstwie Morei pokrywała się z siecią biskupstw greckich. Na czele kościoła stał arcybiskup Patras, noszący tytuł "primusa" Achai. Podlegało mu sześciu sufraganów w Modon, Koron, Olenie, Weligosti, Amyklai i Lakonii. Arcybiskup posiadał osiem lenn rycerskich, biskupi po cztery. Po cztery lenna przyznano także trzem zakonom rycerskim: Krzyżakom, Joannitom i Templariuszom. Biskupi mieli ponadto prawo do zasiadania w Wysokim Sądzie, pod warunkiem że rozpatrywana przezeń sprawa nie dotyczyła morderstwa. Biskup Oleny, rezydujący w Andrawidzie, stolicy księstwa, często korzystał z tego prawa.
Po podziale ziemskim Villehardouin zabrał się za uregulowanie sprawy służby wojskowej. Wszyscy wasale byli zobowiązani do służenia pod bronią przez cztery miesiące w roku. Kolejne cztery miesiące w roku musieli służyć w garnizonach. Pozostałe cztery miesiące mogli spędzać w domu, tam jednak także musieli pozostawać w gotowości na każde wezwanie księcia. Po przekroczeniu sześćdziesiątego roku życia, rycerz był zwolniony ze służby, musiał go jednak zastąpić syn albo inny męski przedstawiciel rodziny. Ci spośród rycerzy którzy posiadali cztery lenna, musieli ponadto wystawić jeszcze jednego rycerza i dwunastu giermków. Ci którzy mieli więcej niż cztery lenna, za każde dodatkowe musieli wystawić dwóch konnych giermków albo jednego rycerza. Każdy rycerz i giermek musiał ponadto posiadać przynajmniej jednego służącego, którego musiał sam utrzymywać. Społeczeństwo łacińskie w Grecji było więc mocno zmilitaryzowane co częściowo tłumaczy łatwość z jaką w większości przypadków narzucali władzę podbitym Grekom.
Oprócz Wysokiego Sądu w księstwie Morei istniał także sąd mieszczański w którym zasiadali przedstawiciele mieszczaństwa. Przewodził mu, nominowany przez księcia urzędnik z tytułem Wicehrabiego. Kronika Morei wspomina o kilkunastu posiedzeniach takiego sądu. Wydaje się, że każda z większych, wymienionych wcześniej dwunastu baronii również posiadała własny sąd, który rozstrzygał w sprawach lokalnych. Z czasem, w księstwie Morei pojawiły się typowe dla łacinników tytuły dworskie. I tak na dworze znajdował się dziedziczny marszałek, kanclerz (który zasiadał w Wysokim Sądzie podczas nieobecności księcia, mógł również z jego upoważnienia podpisywać traktaty i inne oficjalne dokumenty), szambelan, wielki konstabl, skarbnik oraz inspektor (sprawdzał zaopatrzenie i stan garnizonów).
Najwięcej o organizacji samego społeczeństwa w księstwie Achai mówi Księga Zwyczajów Cesarstwa Romanii, kodyfikacja asyz, dokonana najprawdopodobniej w pierwszej połowie XIV wieku. Na jej podstawie możemy stwierdzić, że społeczeństwo w księstwie Morei dzieliło się na sześć kategorii- książę, dwunastu baronów, znaczniejsi i pomniejsi wasale (wśród których znajdowali się także Grecy), wolni ludzie oraz ludność służebna. Po objęciu władzy, książę musiał przysięgać na ewangelie że będzie przestrzegał wszystkich praw i zwyczajów cesarstwa Romanii. Po zaprzysiężeniu dwunastu baronów i ważniejsi wasale składali mu bezpośrednio hołd. Książę dzierżył władzę zwierzchnią, ale nawet on nie mógł ukarać żadnego ze swych wasali bez zgody Wysokiego Sądu. Prawo do wznoszenia zamków na terenie księstwa było zarezerwowane dla księcia i dwunastu baronów. Żaden z wasali nie mógł opuszczać księstwa bez powiadomienia władcy, jeśli tego nie zrobił ryzykował utratę posiadłości. Książę nigdy nie odmawiał prawa do wyjazdu jeśli dotyczył on spraw dziedziczenia lub pielgrzymki, ale wówczas wasal musiał powrócić do Morei przed upływem dwóch lat i dwóch dni. Na księciu spoczywał również obowiązek pomocy wasalowi gdyby ten utracił swoje posiadłości. Książę nie mógł również nakładać nowych podatków na rycerstwo, wolnych ludzi ani ludność służebną należącą do któregoś z wasali. Opodatkowywany musiał wyrazić zgodę na zapłacenie nowego podatku. Poddani księcia mieli prawo oskarżyć go przed Wysokim Sądem a ten (zdarzało się to w praktyce) rozpoczynał wówczas sprawę przeciwko władcy. Pokazuje to że książęta Achai nie byli autokratami a raczej "primus inter pares".
Poza księstwem Naksos w okresie panowania dynastii Crispo, w żadnym państwie łacińskim w Grecji nie obowiązywało dziedziczenie na zasadach prawa salickiego. Tymczasem wielu łacińskich książąt i ważniejszych baronów, umierało bez męskich potomków a władza przechodziła w ręce ich córek. William Miller zauważa, że "rzadko kiedy w historii udział kobiet w rządzeniu był tak znaczący". Fakt ten jest o tyle ciekawszy, że społeczeństwa łacińskie w Grecji były mocno zmilitaryzowane. Doprowadzało to jednak do wielu sporów dotyczących mariaży i dziedziczenia. W przypadku wygaśnięcia męskiej linii rodu, prawo chroniło księcia przed przejściem lenna w ręce któregoś z jego rywali bądź nieprzyjaciół. Ponadto żaden z lenników księcia nie mógł odsprzedać bądź oddać swoich ziem bez zgody suzerena. W razie śmierci dotychczasowego pana, dziedzic miał dwa lata i dwa dni aby pojawić się i objąć należne mu władztwo. Wszyscy wolni ludzie w księstwie Achai mogli czynić zapisy testamentowe, ale żaden z rycerzy nie mógł przekazać swoich ziem kościołowi, zakonom ani ludziom których książę uważała za swych nieprzyjaciół.
Niektórzy Grecy również należeli do wyższych warstw społecznych, ale była to bardzo nieliczna grupka. Źródła wspominają o greckich feudałach, wiemy na przykład że archontowie Elis i Arkadii zawarli z Wilhelmem z Champlite specjalny układ na mocy którego zachowali wszystkie swoje przywileje i ziemie wraz ze służbą. Bardzo podobne ugody zawarli mieszkańcy Koron, Kalmaty, Arkadii, Niklii i Lakonii. Miażdżąca większość Greków należała jednak do najniższej grupy społecznej, czyli była ludnością służebną. Ich prawa i swobody były bardzo mocno ograniczone. Nie mogli oni na przykład zawierać małżeństw bez zgody pana. Jeśli zmarli nie pozostawiając żadnego syna- cały ich majątek przepadał na rzecz władcy a córki czy wdowa zostawały z niczym. Pan miał ponadto prawo do dysponowania majątkiem swoich poddanych za życia z tym jednak zastrzeżeniem że musiał im pozostawić tyle aby mogli przeżyć. Panowie mogli też "wymieniać" się poddanymi. Zeznania ludności służebnej nie mogły służyć za dowód w sądzie przeciwko rycerstwu. Uzyskanie pełnej wolności osobistej było możliwe tylko dwiema drogami- albo przez specjalny akt wystawiony przez księcia albo przez małżeństwo z wolnym mężczyzną (opcja ta była więc możliwa tylko dla niewolnych kobiet). Źródła wskazują jednak że panowie łacińscy nie byli zbyt surowi dla swoich greckich poddanych, nie naruszali ich własności i przyznali im też kilka praw jak na przykład prawo do wypasu zwierząt czy używania pańskich lasów.
Kościół.
Zwierzchnikiem wszystkich kościołów na łacińskim Wschodzie miał być patriarcha Konstantynopola który był Wenecjaninem i w związku z tym na stanowiska arcybiskupie powoływał innych Wenecjan. Duchowni łacińscy w księstwie Achai byli zaś w przeważającej mierze Francuzami i sami chcieli obsadzać wyższe stanowiska. Doprowadziło to do poważnego sporu, który zakończył dopiero papież Honoriusz III, przyznając kościołowi achajskiemu niezależność od Konstantynopola. Wówczas jednak pojawiły się problemy innego typu. Wielu duchownych nie przejmowało się zbytnio swoim powołaniem i prowadziło bardzo świecki styl życia. Wielu było też takich którzy pojawili się w swojej diecezji tylko po nominację a później wracali do Francji, pobierając tylko pensję z Grecji. Nie brakowało również takich duchownych którzy wydawali majątek kościoła na prywatne potrzeby. Poza tym dochodziło do częstych sporów ze świeckimi baronami. Arcybiskup Patras chciał na przykład wybudować swój własny zamek za co Aleman, miejscowy baron, aresztował go, jego sekretarza pozbawił nosa a kościół świętego Teodora obrał na swoją siedzibę i zamienił w twierdzę. Villehardouin nie był w tym względzie lepszy od swoich baronów- nie płacił dziesięciny, mimo że zobowiązał się do tego, składając przysięgę przed bitwą w Gaju Oliwnym. Ponadto nie zezwalał na istnienie sądów dla duchownych i kler był sądzony przed świeckimi trybunałami. Nie wspierał również kościoła łacińskiego w próbach pozyskania wiernych wśród Greków.
Gotfryd I.
Po uporządkowaniu spraw wewnętrznych Villehardouin zaczął przyłączać do swojego państwa tereny pozostające pod kontrolą Greków. Jako pierwsze zaatakowano Weligosti i Nikli, rozdzielone już pomiędzy baronów, ale jeszcze nie opanowane. Pierwsze miasto zostało bardzo szybko zdobyte, ale drugie stawiało zacięty opór. Miasto ostatecznie udało się zdobyć dzięki zaangażowaniu greckich możnych, poddanych Villehardouina, którzy namówili swoich rodaków do kapitulacji. Aby odstraszyć Tzakonów, łacinnicy wysłali przeciwko nim kilka ekspedycji. Wojska Villehardouina dotarły aż do Monemwasi. Ta twierdza, razem z Koryntem, Argos i Nauplią była sporym problemem dla księstwa Achai. Miały one bowiem duże znaczenie strategiczne a ciągle pozostawały poza kontrolą łacinników. Villehardouin wiedział, że dla Greków o wiele ważniejsze od politycznej niezależności jest możliwość kultywowania własnej wersji chrześcijaństwa i zachowanie dotychczasowych praw i zwyczajów. Aby nakłonić miejscowych możnych do współpracy, Geoffrey oficjalnie potwierdził wszystkie przywileje i jako że nie był religijnym fanatykiem, tolerował działalność kościoła greckiego i nie mieszał się w jego sprawy dopóki ten nie wtrącał się do polityki. Geoffrey wziął również udział w zjeździe w Ravennice, na którym uznał się za wasala cesarza łacińskiego i otrzymał tytuł seneszala Cesarstwa Łacińskiego.
Następnym palącym problemem była kwestia stosunków z Wenecją. Sporo terenów zajętych przez Villehardouina na Peloponezie została przyznana Wenecji w myśl traktatu rozbiorowego. Wenecjanie obsadzili tylko Modon i Koroni, ale mogli w każdej chwili zacząć zgłaszać pretensje do pozostałych terenów. Książę Achai spotkał się z weneckim gubernatorem Peloponezu na wyspie Sapienza. Zawarli tam porozumienie, na mocy którego Villehardouin zrzekał się roszczeń do Modonu i Koroni. Miejscowe biskupstwa miały jednak podlegać arcybiskupowi achajskiemu. Ponadto księstwo zobowiązywało się do udzielania gościny wszystkim obywatelom weneckim oraz zezwalało na powstanie faktorii kupieckich wraz z kościołem, magazynem i własnym sądem. Wenecjanie zaś przyznali Villehardouinowi i jego potomkom status obywateli Republiki oraz uznawali go za pana całej Morei. Sojusz z Wenecją opłacił się Geoffreyowi bardzo szybko. Robert z Champlitte, kuzyn Wilhelma, który ruszył na wschód aby objąć po nim władzę w Achai, został przez Wenecjan przetrzymany tak, by minął czas (jeden rok i jeden dzień) przewidziany na zgłoszenie roszczeń po zmarłym krewniaku. Villehardouin mógł w końcu ogłosić się księciem.
W 1210 roku łacinnikom z księstwa Achai, dzięki wsparciu greckich archontów i Ottona de la Roche, udało się w końcu zdobyć Akrokorynt. Nauplion skapitulowała krótko potem, choć Grecy wynegocjowali tam korzystne dla siebie warunki i udało im się utrzymać część ziem jako wasale Villehardouina. W 1212 roku padło Argos. Książęta Achai pan Aten i Teb podzielili między siebie skarby jakie zdobyli w Koryncie i Argos, także majątki kościelne co wywołało oburzenie w Rzymie. Za pomoc zbrojną, de la Roche otrzymał Argos i Nauplion jako lenna. Jedyną liczącą się twierdzą pozostająca w rękach Greków była Monemwasia. Po zakończeniu podbojów Villehardouin mógł wcielić w życie plan podziału ziem między wasali i dokończyć organizowanie kościoła.
Gotfryd II.
W 1229 roku zmarł Gotfryd Villehardouin a władzę objął jego syn i imiennik. Najbardziej palącym problemem nowego władcy był konflikt z duchowieństwem łacińskim. Sprawę udało się rozwiązać dzięki mediacji papieża Honoriusza III. W wyniku negocjacji podpisano konkordat, który jasno określał wzajemne obowiązki kościoła i władzy świeckiej. Przy okazji ustalono również oficjalny status kościoła greckiego. Księstwo Morei było silnym i bogatym państwem o czym świadczą choćby sumy jakie przeznaczył Gotfryd II na pomoc zagrożonemu cesarzowi łacińskiemu. Gdy w 1235 roku Konstantynopol został najechany przez połączone siły bułgarsko- nicejskie to właśnie oddziały księstwa Morei odegrały kluczową rolę w uratowaniu oblężonego miasta. W zamian za odsiecz, cesarz łaciński oddał Gotfrydowi zwierzchność nad księstwem Archipelagu, Euboią (która tak naprawdę była rządzona przez Wenecjan, ale w teorii podlegała Konstantynopolowi) i markizatem Bodonitzy. Księstwo Morei stało się najsilniejszym państwem łacińskim w Grecji i to do Gotfryda o pomoc zwracali się cesarze łacińscy gdy ich stolica była zagrożona. Zwierzchność Villehardouina uznawał także Mateusz, hrabia Kefalonii i Zante, oraz, przez pewien czas, Michał II z Epiru.
Wilhelm I.
W 1246 roku zmarł Gotfryd II, a księciem Achai został jego brat Wilhelm. W czasie swoich ponad trzydziestoletnich rządów
władca ten odegrał bardzo istotną rolę w historii Grecji, mając znaczący wpływ na niemal wszystkie ważniejsze wydarzenia. Był on pierwszym przedstawicielem swojej dynastii urodzonym w Grecji i władającym płynnie greką. Przez kronikarzy chwalony był za rycerskość i odwagę. Jego pierwszym posunięciem jako księcia była próba podporządkowania sobie Monemwasi, która nadal pozostawała w rękach greckich, co więcej, drogą morską utrzymywała nieustającą łączność z Cesarstwem Nicejskim. Wilhelm zapewnił sobie kontyngenty od wszystkich swoich wasali, w tym od księcia Aten, triarchów Negroponte i władców Cyklad. W przeciwieństwie do swoich poprzedników wiedział, że Gibraltaru Grecji nie da się zdobyć bez pomocy floty. W tym celu zawarł porozumienie z Wenecją, która użyczyła mu swoich okrętów. Mimo to oblężenie trwało aż trzy lata i nie zakończyło się zwycięstwem żadnej ze stron a obopólną ugodą- Grecy rządzący Monemwasią w zamian za uznanie władzy Wilhelma, mogli zachować wszystkie swoje prawa, dobytek i przywileje a na dodatek nie byli zobowiązani do służby wojskowej poza morzem, gdzie jednak musieli otrzymywać zapłatę.
Wilhelmowi udało się również podporządkować sobie niepokornych Tzakonów, którzy od czasów łacińskiego podboju pozostawali w zasadzie niezależni i cały czas swoimi łupieżczymi rajdami dawali się we znaki nowym władcom Peloponezu. Ostatnim, niezależnym elementem w księstwie Morei byli Słowianie z Tajgetu i górale z Mainy. Aby ich sobie podporządkować, Wilhelm stworzył cały system fortyfikacji okalający zamieszkałe przez nich tereny. Słowiańscy górale, odcięci od świata zewnętrznego uznali władzę księcia Morei i obiecali służbę w jego armii w zamian za zwolnienie ze wszystkich innych obowiązków feudalnych. Mimo ustaleń, górale nadal co jakiś czas urządzali łupieżcze wyprawy na okoliczne tereny. Miejscowy łaciński biskup otrzymał nawet od papieża zgodę na przebywanie we Włoszech z obawy przed najazdami.
Za rządów Wilhelma księstwo Morei przeżywało swój rozkwit i stało się sławne w całym łacińskim świecie jako ośrodek kultury rycerskiej. Odbywało się w nim wiele turniejów a jego szlachetnie urodzeni mieszkańcy słynęli z umiejętności bojowych i rycerskiego obycia. Według źródeł książę Achai dysponował około tysiącem rycerzy. Oprócz wasali, na dworze Wilhelma znajdowało się wielu rycerzy francuskich, którzy zwabieni romantyczną legendą państwa krzyżowców przybywali na wschód, mając nadzieję na zdobycie sławy i zasłużenie się w walkach o wiarę. Rozkwitał również handel a Andrawida była często odwiedzana przez kupców z Florencji i Sieny. Wilhelm zaczął bić własną monetę, dając tym samym wyraz swojej zamożności i niezależności.
Wojna o sukcesję eubejską.
W 1255 roku zmarła żona Wilhelma, która była jednym z triarchów Negroponte. Wilhelm uznał, że jako mąż dziedziczy tytuł po swojej żonie i zgłosił swoje roszczenia. Książę Morei był de iure suzerenem wyspy. Jednak jego plany zostania jednym z triarchów i osobistego przejęcia posiadłości zmarłej żony nie podobały się ani pozostałym triarchom ani Wenecji która de facto kontrolowała wyspę. Gugielmo de Verona, mąż siostrzenicy Wilhelma, razem z drugim triarchą, Narzotto dalle Carceri zawiązali sojusz i na spornej baronii obsadzili Grapellę, siostrzeńca Gugielmo. Poparła ich Wenecja, która ogłosiła, że w razie konfliktu weźmie stronę triarchów.
Książę Achai zajął północną baronię, należącą do zmarłej żony i wykorzystał ją jako swoją bazę wypadową. Jego siły były na tyle znaczne że zbuntowani triarchowie nie podjęli walki. Wilhelm postawił ich przed sądem feudalnym, jako swoich wasali. Zostali oni aresztowani i uwięzieni. Ich rodziny i stronnicy zwrócili się wówczas do Wenecji z prośbą o interwencję. Wenecki baliw poprosił Republikę o interwencję, ale w międzyczasie wojska księstwa Achai zajęły już Chalkis. Weneckie oddziały przysłane na wyspę odbiły miasto, ale jeszcze dwukrotnie zmieniło ono właściciela, zanim ostatecznie opanowali je Wenecjanie. W międzyczasie konflikt zdążył rozprzestrzenić się na niemal całą łacińską Grecję. Inni władcy łacińscy obawiali się rosnącej siły księstwa Morei i nie bali się, że jeśli Wilhelmowi uda się pokonać Wenecjan, stanie się dominującą siłą w regionie i narzuci swoją władzę również im. Po stronie buntowników opowiedzieli się zatem Wilhelm de la Roche, baron Weligosti i Damali (nominalny wasal księstwa Achai); Guy I de la Roche, książę Aten (który jako baron Naupli i Argos również był wasalem Wilhelma Villehardouina); Tomasz II ze Stromoncourt, senior Salony; Ubertino Pallavicini, markiz Bodonitzy; Geoffroy de Bruyeres, baron Karytainy.
Zaniepokojony konfliktem papież Aleksander IV, który obawiał się, że wojna doprowadzi do wzmocnienia Greków, zaapelował do Wilhelma II o uwolnienie więzionych baronów, co też książę Achai uczynił. Mimo że większość panów łacińskich wystąpiła przeciwko niemu, nie był on osamotniony. Po jego stronie opowiedzieli się bowiem Genueńczycy, którzy dostrzegli w konflikcie szansę na osłabienie pozycji Wenecjan w handlu na Morzu Śródziemnym. Genueńska flota regularnie wspierała lądowe siły księstwa Achai, znacznie zwiększając ich mobilność i skuteczność. Wilhelm II prowadził działania wojenne w sposób zdecydowany, nie dawał swoim przeciwnikom chwili wytchnienia i atakował zarówno Wenecjan jak i ich sojuszników. W 1258 roku najechał księstwo Aten z zamiarem całkowitego podporządkowania sobie Guya de la Roche. Wojska achajskie spotkały się z siłami koalicji w okolicach przełęczy nieopodal góry Karydi. Walki zakończyły się druzgocącą porażką Ateńczyków a ich książę został zmuszony do ucieczki i pozostawienia znacznej części swoich sił.
Guy zbiegł do Teb a Wilhelm na czele wojsk podążył jego śladem, chcąc ostatecznie pokonać rywali. Arcybiskup Teb wystosował jednak apel do księcia Aten o wstrzymanie działań wojennych i wezwanie to bardzo chętnie podchwycili rycerze Wilhelma. Greccy łacinnicy byli bowiem często ze sobą skoligaceni a zatem w tej wojnie zmuszeni byli do walki przeciwko swoim krewnym i powinowatym. Guy zaproponował pokój i obiecał stawić się przed sądem baronów achajskich. Wilhelmowi, wobec sprzeciwu wielu rycerzy z jego armii, nie pozostawało nic innego jak przystać na te warunki. Sąd nad Guyem odbył się w Nikli, gdzie jednak baronowie mający wydać wyrok orzekli że nie jako że nie są wasalami księcia Aten nie mogą go sądzić. Zaproponowali żeby wyrok wydał Ludwik IX, król Francji, mający bardzo duże poważanie wśród greckich łacinników. Wilhelm nie miał innego wyjścia jak tylko przyjąć orzeczenie sądu. Guy udał się zatem w długą i kosztowną podróż do Francji gdzie stanął przed obliczem Ludwika i został osądzony przez parlament w Paryżu. Zebrani tam możni orzekli że konieczność przebycia drogi dzielącej Grecję i Paryż jest wystarczającą karą za występki Guya. Przy okazji król Ludwik potwierdził tytuł książęcy władcy Aten i Teb. Sąd baronów achajskich obszedł się również bardzo łagodnie z Geoffroyem de Bruyeres. Rycerz ten był bezpośrednim wasalem księcia Achai i jako buntownik musiał liczyć się z bardzo ciężkimi karami. Zebrani baronowie zmusili jednak Wilhelma do pozostawienia de Bruyeresa jako barona Karytainy.
Po rozbiciu koalicji łacińskich władców, mimo braku nabytków terytorialnych, Wilhelm odniósł kolejny sukces. Udało mu się bowiem pokonać Wenecjan i zająć Orei. Doża wenecki upoważnił nawet baliwa w Negroponte do zawarcia pokoju z księciem Morei. Tymczasem jednak w wyniku innych wydarzeń sytuacja uległa bardzo gwałtownej zmianie, a triumfujący Wilhelm znalazł się w bardzo ciężkim położeniu.
Upadek Cesarstwa Łacińskiego.
W 1259 roku Wilhelm na czele rycerstwa łacińskiego z Grecji wziął udział w walkach przeciwko wojskom nicejskim, chcąc zatrzymać postępy tego rosnącego w siłę państwa, którego ostatecznym celem było odzyskanie Konstantynopola i ziem europejskich i odbudowa Cesarstwa. Doszło do bitwy pod Pelagonią która zakończyła się druzgocącą klęską przeciwników Nicei. Miała ona bardzo daleko idące skutki dla księstwa Achai. Książę Wilhelm dostał się do niewoli i został wysłany do Lampsakos gdzie stanął przed obliczem cesarza. Ten zaproponował mu uwolnienie w zamian za zrzeczenie się księstwa Achai, obiecywał także pieniądze na zakup rozległych posiadłości w Zachodniej Europie. Wilhelm II odmówił, tłumacząc że nie jest władcą absolutnym i nie może zrzec się ziem w imieniu swoich wasali. Razem z towarzyszącymi mu rycerzami został wtrącony do więzienia. Tron achajski był pusty a księstwo cały czas znajdowało się w stanie konfliktu z Wenecją. Ci spośród baronów którzy nie zginęli w bitwie pod Pelagonią i nie dostali się do niewoli, zwrócili się z prośbą do księcia Aten o zostanie regentem w czasie nieobecności Wilhelma. Guy de la Roche nadal przebywał we Francji i był świeżo po procesie przed parlamentem paryskim. Pozałatwiał wszystkie niecierpiące zwłoki sprawy i powrócił na Peloponez.
Jego pierwszą decyzją jako regenta było uwolnienie więzionych jeńców z wojny o sukcesję eubejską. Zaczął również bić własną monetę jako książę Aten i zarządca Achai. Jego rządy zadowalały baronów Morei i sytuacja wewnętrzna obydwu państw zaczęła się poprawiać, ale w 1261 roku łacinnicy otrzymali kolejny, bardzo mocny cios. Konstantynopol został zdobyty przez wojska Cesarstwa Nicejskiego, co oznaczało kres istnienia Cesarstwa Łacińskiego. Ostatni łaciński władca Konstantynopola, Baldwin II, został zmuszony do ucieczki. Przebywał on jeszcze jakiś czas na wschodzie, próbując nakłonić pozostałych łacinników do działań przeciwko odrodzonemu Bizancjum. Po bezowocnych staraniach, Baldwin powrócił do Europy.
Nowy Konstantyn, jak oficjalna propaganda nazywała Michała VIII, po odzyskaniu ziem cesarstwa w Tracji, Macedonii i Tessali, chciał również odbić południową część Grecji. Po trzech latach więżenia Wilhelma, udało mu się w końcu nakłonić władcę Achai do zrzeczenia się trzech strategicznie ważnych twierdz w Morei- Monemwasi, Mainy i Mistry. Ponadto Wilhelm uznawał Michała VIII swoim suzerenem i składał mu hołd. Sąd baronów Achai zgodził się na te warunki mimo sprzeciwów Guya de la Roche i w zamian za ich spełnienie Villehardouin został uwolniony i powrócił do Morei. Po odzyskaniu władzy książęcej natychmiast zawarł pokój z Wenecją i triarchami, na jego mocy pozostawał zwierzchnikiem wyspy, ale nie przejmował na własność baronii Orei. Wojna o sukcesję eubejską dobiegła końca a jej wszystkie strony ostatecznie doszły do porozumienia. Taki obrót spraw był koniecznością dla łacinników- teraz ich głównym powodem do obaw była rosnąca siła odrodzonego Cesarstwa Bizantyjskiego, które dążyło do odzyskania bezpośredniej władzy nad wszystkimi utraconymi terenami. Trzy twierdze w Morei, które w myśl ugody odstąpił Wilhelm, zostały obsadzone bardzo silnymi załogami. Cesarz obiecywał wszystkim Grekom zamieszkującym Peloponez pomoc i jego propaganda buntowała ich przeciwko łacinnikom. Jedność księstwa została zatem zniszczona a Bizancjum bardzo szybko podjęło próbę opanowania Morei.
Walki z Bizancjum.
Krótko po powrocie Wilhelma z niewoli i przekazaniu części terytorium księstwa Bizantyjczykom, doszło do walk między łacinnikami a Grekami. Bezpośrednią przyczyną była prowokacja ze strony Villehardouina, który objeżdżał całe swoje państwo na czele silnego oddziału, odwiedzając wszystkie ważniejsze ośrodki podległe jego władzy. Jego regiment odwiedził także okolicę Mistry, co Grecy uznali za znakomity pretekst do rozszerzenia swojej władzy na Peloponezie. Bizantyjski namiestnik zawarł sojusz z Melingami i zaczął atakować łacińskie posiadłości. Wraz z wybuchem walk, Wilhelm otrzymał wsparcie finansowe od papieża Urbana IV, który zwolnił go również od obietnic danych Michałowi VIII. W odpowiedzi cesarz bizantyjski wysłał na Peloponez silną armię, dowodzoną przez jego brata, Konstantyna. Bizantyjska flota zaczęła również nękać wyspy rządzone przez łacinników na morzu Egejskim, których Wilhelm był suzerenem. Po stronie Greków stanęli Genueńczycy i ich flota wspierała wojska greckie w atakach. Wilhelmowi pomagali łacinnicy z Negroponte i księstwa Achai.
W czasie gdy Frankowie zbierali swoje siły, Grekom udało się zająć Lacedemonię a Konstantyn pisał do brata iż "zajął trzecią część Peloponezu". Konstantyn otrzymał znaczne posiłki i ruszył na stolice księstwa, Andrawidę. Po drodze udało mu się opanować Weligosti i Karytainę. W okolicach Prynicy wojska greckie natknęły się na oddziały łacińskie i doszło wówczas do bitwy, która zakończyła się druzgocącą klęską Bizantyjczyków a sam Konstantyn musiał ratować się ucieczką do Mistry. W 1263 roku podjął jeszcze jedną próbę opanowania stolicy księstwa i na czele wojsk w skład których wchodziły także siły Melingów i Tzakonów, ponownie zaatakował księstwo Morei. Po początkowych sukcesach musiał jednak ponownie się wycofać. Doszło wówczas do sporu między Konstantynem a jego tureckimi najemnikami, którym zalegał z żołdem. Turcy nawiązali kontakty z niejakim Ancelinem de Toucy, łacińskim możnowładcą który po upadku Konstantynopola przeniósł się do Morei. Znał on język turecki i dzięki jego pośrednictwu, Turcy przeszli na stronę łacinników.
Wzmocnione wojska Wilhelma pomaszerowały na południe w stronę Makryplagi. Doszło tam do spotkania z wojskami greckimi i do bitwy, która pomimo początkowych trudności, zakończyła się zwycięstwem łacinników i masakrą Bizantyjczyków. Konstantynowi udało się zbiec, ale do niewoli dostali się praktycznie wszyscy dowódcy greccy. W ciągu kilku tygodni które upłynęły od bitwy Grecy utracili wszystkie swoje dotychczasowe zdobycze. W ich posiadaniu zostały tylko twierdze nadane im przez Wilhelma w zamian za uwolnienie. Klęska pod Makrypylagi oznaczała załamanie się ofensywy bizantyjskiej i pogrzebała plany szybkiego odbicia Peloponezu z rąk Franków. Wielu tureckich najemników zostało osiedlonych w Morei i przyjęło chrześcijaństwo. Chcąc zapewnić sobie spokój na tym froncie, Michał VIII zaoferował, że jego syn Andronik, poślubi Izabelę, córkę Wilhelma. Propozycja ta została jednak odrzucona przez łacińskich baronów, którzy upatrywali swojej szansy na przetrwanie w osobie Karola Andegaweńskiego, który po opanowaniu Sycylii i Neapolu planował zaangażować się w sprawy łacińskiego Wschodu.
Andegawenowie i Lyon.
24 maja 1267 roku w Viterbo, na dworze papieskim, doszło do spotkania między Klemensem IV, Karolem Andegaweńskim, zdetronizowanym Baldwinem II i Wilhelmem z Villehardouin. Zagrożony książę Morei uznał Karola za swojego suzerena i dziedzica. Po śmierci Wilhelma księstwo miało przypaść dynastii Andegawenów, nawet gdyby książę miał męskiego potomka (jego ewentualny syn miał jedynie otrzymać część ziem jako lennik). Załogi andegaweńskie miały obsadzić wszystkie ważniejsze twierdze w państwie. W zamian Karol zobowiązywał się chronić swojego nowego wasala i odzyskać dla niego utracone ziemie na Peloponezie. 27 maja tego samego roku, również w Viterbo, Karol zawarł również umowę z Baldwinem II. Na jej mocy władca Sycylii zobowiązywał się pomóc zdetronizowanemu cesarzowi odzyskać tron w ciągu siedmiu lat a w zamian Baldwin przekazywał mu wszystkie prawa zwierzchnie do ziem w Grecji oraz wszystkie terytoria Cesarstwa łacińskiego poza Konstantynopolem i wyspami Chios, Samos, Kos i miastem Mitylena. W razie wygaśnięcia dynastii z Courtenay, Andegawenowie mieli również odziedziczyć tytuł cesarski. Na mocy tych ugód Karol i jego dziedzice, stawali się "de iure" zwierzchnikiem łacińskich panów w Grecji. Po umocnieniu swojej władzy i pokonaniu Konradyna, pretendenta do tronu sycylijskiego, Karol zaczął energiczne przygotowania mające na celu realizacje swojej polityki wschodniej.
Jego plany zostały jednak pokrzyżowane przez papiestwo i brata, Ludwika IX. Ludwik planujący krucjatę mającą na celu wyzwolić Ziemię Świętą, nie zgadzał się na rozproszenie sił i skierowanie części z nich do walk w Grecji. Papiestwo negocjowało z Grekami unię kościelną i w związku z tym nie zezwalało na wrogie poczynania względem Konstantynopola. Karol Andegaweński, jako że jego pozycja była uzależniona i od papieża i Francji, musiał wstrzymać się z atakiem. Negocjacje między Michałem VII a papiestwem zakończyły się ostatecznie sukcesem i na soborze w Lyonie przypieczętowano unię kościelną. Jej zawarcie oznaczało, że Michał VIII jest teraz katolickim władcą, na takiej samej zasadzie jak królowie francuscy czy angielscy. Poza tym oznaczała również, że jest on prawowitym władcą Konstantynopola i wschodniego cesarstwa. Ten punkt widzenia był jednak, oczywiście, absolutnie nie do przyjęcia dla Karola Andegaweńskiego i jego łacińskich sojuszników. Ogłaszanie krucjaty przeciwko Bizancjum byłoby teraz wojną przeciwko katolickiemu monarsze, a co więcej, w dobie zagrożenia posiadłości chrześcijańskich na Wschodzie- działaniem na szkodę całego chrześcijaństwa. Wiedząc że jego państwo jest zabezpieczone przed krucjatą, Michał zaatakował w 1274 roku albańskie posiadłości Karola. Armia stacjonująca w Macedonii obległa Berat i Durazzo, najważniejsze twierdze Andegawenów w kontynentalnej Grecji. Mający problemy we Włoszech, Karol nie był w stanie wysłać znaczących posiłków na Wschód i jego wojska były tam w ciągłej defensywie. Księstwa Morei i Aten były jednak póki co względnie bezpieczne. Bizantyjczycy dokonywali co prawda rajdów łupieżczych, ale nie próbowali na większą skalę odbijać zajmowanych przez nie ziem.
Kryzys.
Reszta panowania Wilhelma z Villehardouin upłynęła na uporządkowywaniu spraw wewnętrznych. Wielu jego baronów było zainteresowanych tylko swoimi interesami i nie ustawało w wysuwaniu roszczeń, mimo rosnącego zagrożenia bizantyjskiego. Tak było na przykład z niejakim Pestelem, krewnym Izabelli de la Roche, wdowy po Gotfrydzie de Bruyeres. Jego władztwo miało przypaść księciu Morei, ale Pestel uzyskał korzystny dla siebie werdykt Karola Andegaweńskiego, który był teraz suzerenem Wilhelma. Książę zlekceważył wprawdzie ten wyrok, ale w 1277 roku Izabela wyszła ponownie za mąż, poślubiając Hugh, hrabiego Lecce i Brienne, należącego do rodu pretendującego do tytułu królów Jerozolimy. Hugh był oddanym stronnikiem Andegawenów i domagał się teraz praw do Karytainy dla swojej żony, która była jedyną dziedziczką Gotfryda z Bruyeres. Karol poparł te żądania i chcąc nie chcąc, Wilhelm musiał oddać znaczną część baronii Izabelli. Kolejną problematyczną sprawą była baronia Akowy. Która doprowadziła do poważnego sporu między Wilhelmem a Rodem St Omer, bardzo wpływowym w Księstwie Achai. Ostatecznie sprawa została rozstrzygnięta polubownie, ale w jej wyniku książę stracił sporo czasu. Krótko po zakończeniu sporu Wilhelm zmarł.
Wilhelm nie pozostawił po sobie męskiego potomka, a na mocy układów z Viterbo, księstwo Achai miało przypaść Andegawenom i tak też się stało. Według wstępnych ustaleń Peloponez miał otrzymać Filip Sycylijski, syn Karola I, jako mąż Izabeli z Villehardouin. Filip zmarł jednak jeszcze przed śmiercią Wilhelma. Jedynymi dziedziczkami były wówczas czternastoletnia Izabela i Małgorzata, mająca zaledwie dwa lata. Ich matka, Anna Epirska, przez Franków nazywana Agnieszką, wyszła za mąż za Mikołaja II St Omer, pana połowy Teb. Karol I nie miał jednak zamiaru oddawać księstwa w ręce Agnieszki i mianował swoich baliwów, którzy mieli tu rządzić w jego imieniu. Rządy namiestników Andegawenów były jednak niezbyt udane i księstwo zaczęło słabnąć a jego znaczenie malało.
Schyłek.
Baliwowie pochodzili z Europy Zachodniej, nie znali lokalnych uwarunkowań, często wchodzili w konflikt z miejscowymi zwyczajami, które dla achajskich łacinników były święte i nienaruszalne. Ponadto wielu z nich traktowało tę posadę tylko jako etap w karierze bądź możliwość szybkiego wzbogacenia się. Z tego tytułu często przekładali oni swój interes nad interes księstwa którym zarządzali. Poważnym problemem było także wymieranie łacińskich rodów i odpływ łacinników na Zachód. Nowi baronowie nie troszczyli się specjalnie o powierzone sobie ziemie i dążyli do jak najszybszego wzbogacenia się. Kolejnym problemem były postępy czynione przez Greków z Mistry, którzy krok po kroku dążyli do odzyskania Peloponezu. Nie do końca wiadomo co stało się z łacinnikami żyjącymi na zajętych przez Bizancjum terenach. Przykład Jana z Nivelet, barona Geraki, który złożył hołd cesarzowi i został przyjęty doń na służbę, sugeruje że ci którzy nie opuścili swoich ziem po bizantyjskiej rekonkwiście, zostali pozostawieni w spokoju, jeśli tylko uznali nową władzę. Z czasem zasymilowali się z Grekami o czym świadczą na przykład nazwiska spotykane do dzisiaj w tej części Grecji. Morea, po wygaśnięciu rodu z Villehardouin pozostała w rękach łacinników do XV wieku, kiedy to ponownie przeszła pod panowanie greckie.

</doc>
<doc id="174990" url="https://pl.wikipedia.org/wiki?curid=174990" title="Marta Podgórnik">
Marta Podgórnik

Marta Podgórnik (ur. 2 czerwca 1979 w Sosnowcu) – poetka, krytyczka literacka, redaktorka, laureatka Ogólnopolskiego Konkursu Poetyckiego im. Jacka Bierezina (1996), stypendystka Ministra Kultury, nominowana do „Paszportu Polityki” (2001), laureatka Nagrody Literackiej Gdynia 2012 za tomik "Rezydencja surykatek", który został ponadto nominowany do Nagrody Poetyckiej im. K.I. Gałczyńskiego - Orfeusz (2012) oraz do Wrocławskiej Nagrody Poetyckiej „Silesius” (2012). Za tomik "Zawsze" nominowana do Nagrody Poetyckiej im. Wisławy Szymborskiej 2016 oraz do Wrocławskiej Nagrody Poetyckiej „Silesius” 2016. W 2018 nominowana do Wrocławskiej Nagrody Poetyckiej „Silesius” oraz do Nagrody Poetyckiej im. Wisławy Szymborskiej za tomik "Zimna książka". Laureatka Nagrody im. Wisławy Szymborskiej (2019) za tomik poezji "Mordercze ballady".
Uczestniczka polsko-niemieckich warsztatów translatorskich w Krakowie. Jej wiersze tłumaczono i drukowano na Słowacji, w Czechach, Niemczech, Rosji, Szwecji, Wlk. Brytanii, USA, we Włoszech i na Ukrainie. Związana z Biurem Literackim, w internetowym serwisie Biura – „Przystani” zamieszcza felietony i odpowiada za dział poetyckich debiutów. Mieszka w Gliwicach.

</doc>
<doc id="174994" url="https://pl.wikipedia.org/wiki?curid=174994" title="Ezra Clark Stillman">
Ezra Clark Stillman

Ezra Clark Stillman (ur. 24 października 1907 w Eureka, Utah, zm. 12 kwietnia 1995) – amerykański filolog, interlingwista, poeta i tłumacz.
Życiorys.
Z wykształcenia anglista (absolwent University of Michigan) Stillman był wieloletnim członkiem International Auxiliary Language Association (IALA), a od 1937 roku dyrektorem jej działu badań i autorem programu badawczego. W roku 1940 doprowadził do opracowania kryteriów wyboru międzynarodowego słownictwa, zgodnie z którymi opracowano ostateczną postać leksyki języka interlingua - dzięki temu jest uznawany za jednego z "ojców" interlingwy.
Jest też fundatorem „Clark Stillman collection in the Pierpont Morgan Library” zawierającej duży zbiór średniowiecznych ksiąg i manuskryptów.

</doc>
<doc id="174995" url="https://pl.wikipedia.org/wiki?curid=174995" title="Joint application development">
Joint application development

Joint Application Development (JAD) oznacza współtworzenie aplikacji. Jest to metodyka polegająca na zaangażowaniu klienta lub użytkownika w proces tworzenia oprogramowania, poprzez wprowadzenie warsztatów współprojektowania, zwanych sesjami JAD.
Termin ten, jak i metodykę wprowadzili pracownicy IBM Chuck Morris i Tony Crawford pod koniec lat 70. JAD ma na celu szybsze tworzenie aplikacji i lepsze spełnianie oczekiwań klienta, który bierze udział w procesie tworzenia programu poprzez serię rozmów z programistami.

</doc>
<doc id="174997" url="https://pl.wikipedia.org/wiki?curid=174997" title="The Lion and the Cobra">
The Lion and the Cobra

The Lion and the Cobra – debiutancka płyta irlandzkiej piosenkarki Sinéad O’Connor z roku 1987. Tytuł płyty nawiązuje do biblijnego "Psalmu 91" (werset 13).

</doc>
<doc id="174999" url="https://pl.wikipedia.org/wiki?curid=174999" title="Anukis">
Anukis



</doc>
<doc id="175002" url="https://pl.wikipedia.org/wiki?curid=175002" title="Bogusław Kaczmarek (trener)">
Bogusław Kaczmarek (trener)

Bogusław Kaczmarek, pseud. "Bobo" (ur. 6 marca 1950 w Łodzi) – polski piłkarz i trener piłkarski.
Życiorys.
Jako piłkarz występował w następujących drużynach: Start Łódź, MKS Hala Sportowa Łódź, MRKS Gdańsk, Polonia Gdańsk, Lechia Gdańsk, Arka Gdynia (Puchar Polski 1979), Rovaniemi PS (Finlandia), Östärtelje IF (Szwecja) oraz Pittsburgh Spirit (USA).
Pracę trenerską rozpoczął w 1984 od stanowiska szkoleniowca drużyny juniorów Lechii Gdańsk (do 1992) oraz asystenta trenera drużyny seniorów (do 1989). W latach 1989-1992 jako pierwszy trener prowadził drużynę seniorów Lechii. Następnie trener Stomilu Olsztyn (1992-1993), Zawiszy Bydgoszcz (1993) i ponownie Stomilu (1993-1995), z którym awansował do pierwszej ligi. W latach 1995-1996 pracował w Sokole Tychy jako główny trener oraz trener-koordynator. W 1997 prowadził drużynę GKS Bełchatów, a następnie, od 1997 do 1998 Petrochemię Płock (obecnie Wisła). W latach 1999-2000 ponownie w Stomilu Olsztyn, gdzie pracował jako menedżer (1999) i pierwszy trener (1999-2000). W sezonie 2000-2001 (z przerwą od listopada do stycznia) prowadził drużynę GKS Katowice. Największe sukcesy odniósł jako szkoleniowiec Dyskobolii Grodzisk Wielkopolski (2001-2003). W 2003 wywalczył z tą drużyną wicemistrzostwo Polski. Mimo tego osiągnięcia został jednak zwolniony ze stanowiska. Do pracy trenerskiej wrócił po roku przerwy. Od czerwca 2004 do października 2005 prowadził drużynę Górnika Łęczna. W lipcu 2006 znalazł się w sztabie szkoleniowym reprezentacji Polski jako współpracownik selekcjonera Leo Beenhakkera. Był na Euro 2008. Po turnieju podał się do dymisji i został trenerem Arki Gdynia, która prowadził zaledwie przez dwa dni (5-7 lipca 2008).
Jest uważany za sprawnego szkoleniowca, choć do tej pory trenował głównie słabsze drużyny, potrafi również odkrywać talenty piłkarskie. Pod jego opieką swoją karierę piłkarską rozwijali tacy zawodnicy, jak Sylwester Czereszewski, Tomasz Sokołowski I (Stomil Olsztyn), Jerzy Dudek (Sokół Tychy), Grzegorz Rasiak (Dyskobolia Grodzisk), czy Sebastian Szałachowski (Górnik Łęczna).
Lubiany przez kibiców i dziennikarzy za poczucie humoru, jest również komentatorem telewizyjnym (Canal+). Z zawodu jest biologiem.
W grudniu 2003 został honorowym obywatelem Grodziska Wielkopolskiego.
Jest ojcem Marcina Kaczmarka – piłkarza i trenera piłkarskiego.

</doc>
<doc id="175004" url="https://pl.wikipedia.org/wiki?curid=175004" title="Sebastian Szałachowski">
Sebastian Szałachowski

Sebastian Szałachowski (ur. 21 stycznia 1984) – polski piłkarz, występuje jako pomocnik lub napastnik.
Kariera.
Wychowanek Motoru Lublin. 3 kwietnia 2004 zadebiutował w pierwszej lidze jako zawodnik Górnika Łęczna. W czerwcu 2005 podpisał kontrakt z Legią Warszawa.
Zawodnik od 18 listopada 2006 roku borykał się z kontuzją kości piszczelowej. Sam piłkarz podkreślał w wywiadach, że terapia zastosowana przez klubowego lekarza – doktora Stanisława Machowskiego nie przynosiła oczekiwanych rezultatów. Dopiero operacja, i szereg konsultacji u doktora Christiana Schenka w Austrii, pozwoliły całkowicie wyleczyć kontuzjowaną kość. W czerwcu 2008 roku, po nieudanej próbie powrotu do gry w rundzie wiosennej Ekstraklasy – Sebastian Szałachowski rozpoczął normalne treningi wraz z resztą piłkarzy Legii.
Po zakończeniu sezonu 2010/2011 klub poinformował, że nie przedłuży kontraktu z piłkarzem. 22.07.2011 podpisał kontrakt z ŁKS Łódź
. Wywalczył z Legią mistrzostwo Polski (2006), Puchar Polski (2011) oraz Superpuchar Ekstraklasy (2008). Wystąpił w 130 meczach i strzelił 31 goli.
Od lipca 2012 roku był zawodnikiem Górnika Łęczna. Po trzech sezonach podjął decyzję o zakończeniu kariery. Od 2015 przebywa na piłkarskiej emeryturze. Po zakończeniu kariery piłkarskiej wstąpił do Zakonu „Rodziny Serca Miłości Ukrzyżowanej“ w Lublinie.
Występy w europejskich pucharach.
Sebastian Szałachowski zadebiutował w europejskich pucharach 11 sierpnia 2005 roku. Był to pierwszy mecz 2. rundy wstępnej Pucharu UEFA między Legią Warszawa a FC Zurich. Stołeczny klub uległ wtedy 0-1, a Szałachowski zagrał 24 minuty. W rewanżowym meczu 2. rundy wstępnej Pucharu UEFA Legia przegrała na wyjeździe z FC Zurich 1-4, zawodnik przebywał na boisku przez 79 minut i strzelił jedyną bramkę dla swojego klubu w tym spotkaniu. 26 lipca 2006 roku Szałachowski zagrał 69 minut w pierwszym meczu 2. rundy kwalifikacyjnej do Ligi Mistrzów przeciwko mistrzowi Islandii FH Hafnarfjordur. Legia wygrała na wyjeździe 1-0, a Szałachowski został ukarany podczas meczu żółtą kartką. W rewanżu w Warszawie zagrał 60 minut, a Legia pokonała FH Hafnarfjordur 2-0 i awansowała do 3 rundy kwalifikacyjnej Ligi Mistrzów. Tam zagrała z Szachtarem Donieck i przegrała w pierwszym meczu 0-1, a w rewanżu 2-3. W obu meczach Szałachowski zagrał w pełnym wymiarze czasowym – po 90 minut. W pierwszym meczu 1. rundy Pucharu UEFA sezonu 2006/2007 Szałachowski zagrał pierwszą połowę meczu z Austrią Wiedeń, a Legia zremisowała wtedy 1-1. W rewanżu zagrał od 67 minuty, a jego klub przegrał 0-1 i odpadł z Pucharu UEFA. W sezonie 2008/2009 zawodnik wystąpił w rewanżowym meczu 1. rundy wstępnej Pucharu UEFA z FK Homel. Zagrał cała drugą połowę i strzelił dwie bramki. Legia wygrała 4-1 i awansowała do 2. rundy wstępnej Pucharu UEFA. Szałachowski w pucharach europejskich zagrał w 9 spotkaniach i strzelił 3 bramki.

</doc>
<doc id="175005" url="https://pl.wikipedia.org/wiki?curid=175005" title="Joschka Fischer">
Joschka Fischer

Joseph Martin „Joschka” Fischer (ur. 12 kwietnia 1948 w Gerabronn) – niemiecki polityk, były wicekanclerz Republiki Federalnej Niemiec oraz były minister spraw zagranicznych w czerwono-zielonej koalicji rządowej kanclerza Gerharda Schrödera. Był jednym z liderów niemieckiej partii Sojusz 90/Zieloni. Według sondażu opinii publicznej był najbardziej popularnym politykiem niemieckim.
W 2002 „Gazeta Wyborcza” wyróżniła Fischera tytułem Człowieka Roku. Laudację na cześć laureata wygłosił minister spraw zagranicznych Włodzimierz Cimoszewicz.
Młodość i wykształcenie.
Urodził się w Gerabronn w Badenii-Wirtembergii jako trzecie dziecko w rodzinie. Jego ojciec był rzeźnikiem, który wyemigrował z Węgier do Niemiec w 1946, kiedy to wojska sowieckie rozpoczęły okupację tego kraju. Jego imię "Joschka" jest przekształconym węgierskim imieniem "Jóska", które jest zdrobnieniem od Józef (węgierskie "József"). Jako chłopiec w 1965 porzucił gimnazjum w Stuttgarcie i przez rok zajmował się fotografią, po czym pracował jako listonosz i zajmował się malarstwem.
Polityka.
Okres radykalizmu.
W 1967 został aktywistą niemieckiego ruchu studenckiego, który organizował protesty na ulicach miast. W tym czasie podjął studia we Frankfurcie nad Menem nad naukami i poglądami Karola Marksa, Mao Zedonga i Georga Hegla. W 1968 został członkiem skrajnie lewicowej organizacji o nazwie "Revolutionärer Kampf" (z niem. "Walka Rewolucyjna"), w której pozostał do 1975. Przez te lata wielokrotnie miał do czynienia z policją w czasie manifestacji i protestów. W 1971 rozpoczął pracę w fabryce samochodów Opel w Rüsselsheim, jednak po 6 miesiącach został z niej zwolniony pod zarzutem nawoływania do strajków. Od 1976 do 1981 pracował jako taksówkarz oraz w lokalnej gazecie.
Sojusz 90/Zieloni.
Pod koniec lat 70. odżegnał się od politycznego radykalizmu i w 1981 zapisał się do niemieckiej partii Sojusz 90/Zieloni ("Bündnis 90/Die Grünen"). Od 1983 do 1985 był deputowanym partii do Bundestagu. Zyskał sobie wówczas miano człowieka z wielką charyzmą. W 1985 zaangażował się bardziej w politykę lokalną landu Hesja i został pierwszym ministrem partii Zielonych odpowiedzialnym za środowisko i energię w pierwszym w historii Niemiec lokalnym rządzie koalicji czerwono-zielonej (SPD-Sojusz 90/Zieloni). Funkcję sprawował do lutego 1987, kiedy to sojusz się rozpadł. Znany stał się wówczas z tego, że zajmując poważne stanowisko, chodził w startych tenisówkach. Obecnie jego buty znajdują się w Muzeum Historii Niemiec w Bonn.
Ponownie został ministrem środowiska i energetyki w 1991 i sprawował tę funkcję do 1994 r. Dodatkowo pełnił funkcję wicepremiera landu Hesja. W 1994 zrezygnował z funkcji ministerialnej i został deputowanym do Bundestagu. Wówczas wybrano go na współprzewodniczącego frakcji Sojusz 90/Zieloni w parlamencie i jednocześnie powierzono mu funkcję rzecznika.
W 1995 w czasie wojny w Bośni poparł międzynarodowe działania NATO, które miały na celu uspokojenie sytuacji na Bałkanach.
Szef dyplomacji.
W wyniku wygranych przez Niemiecką Partię Socjaldemokratyczną (SPD) wyborów w Niemczech, 27 września 1998 utworzony został rząd kanclerza Gerharda Schrödera, pierwszy w historii Niemiec rząd składający się z członków partii SPD i Sojusz 90/Zieloni. Funkcję wicekanclerza i ministra spraw zagranicznych otrzymał Joschka Fischer.
W 1998 jako szef dyplomacji poparł interwencję wojsk NATO w Kosowie, co wywołało oburzenie w środowisku politycznym Zielonych, ze względu na pacyfistyczne nastawienie tej partii do wszelkich konfliktów. Podobna sytuacja miała miejsce po zamachach na Waszyngton i Nowy Jork 11 września 2001, kiedy to doszło do ataku na Afganistan. Sprzeciwił się natomiast interwencji wojsk międzynarodowych w Iraku w 2003 r. Krytycy polityki Fischera uważali, że jego działania mijały się z pierwotnymi celami partii Zielonych, a wielu działaczy na znak protestu opuściło szeregi partii.
Afera wizowa.
W 2005 był głównym bohaterem afery, którą niemieckie media nazwały aferą wizową. Na jaw wyszło, że w ministerstwie spraw zagranicznych dochodziło do masowych nadużyć systemu wydawania wiz w konsulatach niemieckich, głównie w krajach Europy Wschodniej (Ukraina, Rosja, Mołdawia). Z tego powodu Fischer był głównym świadkiem, którego przesłuchiwała komisja śledcza Bundestagu ("Untersuchungsausschuss").
Działalność biznesowa.
W 2009 rozpoczął pracę jako konsultant spółki Nabucco, prowadzącej budowę rurociągu gazowego z okolic Morza Kaspijskiego do Europy.
Życie prywatne.
29 października 2005 poślubił młodszą o 28 lat córkę opozycjonisty irańskiego Minu Barati, z którą związany jest od 2003 r. Jego dotychczasowe cztery małżeństwa: z Edeltraud (1967–1984), Inge (1984–1987), Claudią (1987–1999) i Nicolą (1999–2003) się rozpadły.

</doc>
<doc id="175008" url="https://pl.wikipedia.org/wiki?curid=175008" title="Chłostra">
Chłostra



</doc>
<doc id="175009" url="https://pl.wikipedia.org/wiki?curid=175009" title="Benjamin Zephaniah">
Benjamin Zephaniah

Benjamin Obadiah Iqbal Zephaniah (ur. 15 kwietnia 1958 w Birmingham) – brytyjski poeta, pisarz, muzyk reggae, a także działacz społeczny i polityczny. Jest rastafarianinem, weganinem oraz anarchistą. W 2008 The Times umieścił go na liście największych brytyjskich pisarzy po 1945. 
Życiorys.
Urodził się 15 kwietnia 1958 w dzielnicy Handsworth w Birmingham. Jego ojciec pochodził z Barbadosu i pracował jako listonosz, a matka, urodzona na Jamajce, była pielęgniarką. Szkołę opuścił w wieku 13 lat z powodu dysleksji. Swój pierwszy odczyt poezji miał już w wieku 11 lat, a gdy skończył 15 lat, był już dość dobrze znany w swojej dzielnicy, pośród mniejszości afro-karaibskiej i azjatyckiej.
Swoją muzyczną karierę rozpoczął w 1982 wydając album "Rasta". Był to okres, kiedy związał się z rastafarianizmem, który wywarł duży wpływ na tworzoną przez niego muzykę. W ciągu swojej kariery muzycznej współpracował m.in. z takimi wykonawcami jak: Bomb the Bass, Dubioza kolektiv, Sinéad O’Connor. 
Jest weganinem oraz wspiera różne organizacje walczące o prawa zwierząt. Jest członkiem honorowym The Vegan Society oraz Viva! Zaangażowany w działania anty-homofobiczne Amnesty International na Jamajce. Współpracował także na polu antyrasistowskim z Newham Monitoring Project. Chociaż jest rastafarianinem, nie pali marihuany od kiedy skończył 30 lat.
Obecnie należy do najbardziej znanych poetów brytyjskich. W 2003 nie przyjął królewskiego Orderu Imperium nadanego mu przez królową Elżbietę II, przyznanego mu za osiągnięcia w dziedzinie literatury. W uzasadnieniu swojej decyzji stwierdził, że jest przeciwnikiem Imperium Brytyjskiego. W wywiadzie dla The Guardian powiedział: "Ja? Order Imperium dla mnie? Wściekam się, gdy słyszę słowo Imperium; przypomina mi ono niewolnictwo i tysiące lat brutalności...Order dla Benjamina Zephaniaha - nie ma mowy panie Blair, w żadnym razie królowo. Jestem głębokim przeciwnikiem Imperium". Jako zadeklarowany anarchista, Benjamin Zephaniah opowiada się za dezintegracją Wielkiej Brytanii. Wzywał m.in. do nauki języka walijskiego w szkołach powszechnych. Jest przeciwnikiem obecności Wielkiej Brytanii w Unii Europejskiej. 
Jest doktorem honoris causa University of North London (1998), Birmingham City University (1999), Staffordshire University (2001), London South Bank University (2003), University of Exeter (2006), University of Westminster (2006) oraz University of Birmingham (2008). 

</doc>
<doc id="175011" url="https://pl.wikipedia.org/wiki?curid=175011" title="Gna">
Gna

GNA to stowarzyszenie, które założył Loïc Dachary w celu dystrybucji wolnego oprogramowania. Nazwa rozwijała się do "Gna's Not Axis" (ang. "Gna to nie Axis"). 
12 kwietnia 2001 GNA stała się francuskim oddziałem Free Software Foundation (FSF).
Pod koniec 2003 roku serwer GNU Savannah został wymieniony przez FSF USA w wyniku naruszenia jego bezpieczeństwa. Między FSF USA, które posiadało nowy serwer, ale nie było wcześniej zaangażowane w Savannah, a ekipą obsługującą Savannah oraz twórców jego oprogramowania (Savane) doszło do sporu. FSF USA zagroziło wówczas przejściem na oprogramowanie GForge.
W tej sytuacji Dachary (który zakładał wcześniej GNU Savannah) oraz kilku innych byłych opiekunów Savannah stworzyli własny serwis Gna!, który jest kontynuacją Savannah, ale pod kontrolą francuskiego oddziału Free Software Foundation. Obecnie nazwę Gna! rozwija się jako "Gna's Not an Acronym" ("Gna! to nie akronim"). Projekt zarządza zespół pod patronatem FSF France i zapewnia między innymi repozytorium CVS, miejsce na pliki i system śledzenia błędów.
Linki zewnętrzne.
Witryna Gna!
https://www.archiveteam.org/index.php?title=Gna!

</doc>
<doc id="175012" url="https://pl.wikipedia.org/wiki?curid=175012" title="Jasność widoma">
Jasność widoma



</doc>
<doc id="175020" url="https://pl.wikipedia.org/wiki?curid=175020" title="Deskorolkarstwo">
Deskorolkarstwo



</doc>
<doc id="175023" url="https://pl.wikipedia.org/wiki?curid=175023" title="Sully Erna">
Sully Erna

Sully Erna, właściwie Salvatore Paul Erna (ur. 7 lutego 1968 w Lawrence) – lider amerykańskiego zespołu hardrockowego Godsmack. Pochodzi z muzykalnej rodziny. Jego ojciec jest profesjonalnym trębaczem, a dziadek był znanym kompozytorem na Sycylii. Kiedy miał 3 lata, zaczął grać na perkusji. Obecnie mieszka w New Hampshire.
W 2006 roku piosenkarz został sklasyfikowany na 47. miejscu listy 100 najlepszych metalowych wokalistów wszech czasów według Hit Parader.

</doc>
<doc id="175024" url="https://pl.wikipedia.org/wiki?curid=175024" title="International Phonetic Alphabet">
International Phonetic Alphabet



</doc>
<doc id="175025" url="https://pl.wikipedia.org/wiki?curid=175025" title="Zamek w Baranowie Sandomierskim">
Zamek w Baranowie Sandomierskim

Zamek w Baranowie Sandomierskim – późnorenesansowy zamek w Baranowie Sandomierskim, ze względu na podobieństwa zwany "Małym Wawelem". Siedziba rodu Leszczyńskich została zbudowana według projektu Santi Gucciego w latach 1591–1606.
Historia.
Perła architektury renesansowej – forteca w Baranowie Sandomierskim położona jest w nizinie dolnej Wisły. Pierwotny rycerski dwór obronny w miejscu dzisiejszego dziedzińca, o którym Długosz pisał, że w XV stuleciu należał do rodziny Baranowskich herbu Grzymała. U schyłku wieku dwór ten, lub wieża mieszkalna, przeszedł na własność Kurozwęckich herbu Poraj, najbogatszego wówczas rodu w Małopolsce. Następnymi właścicielami był ród Górków z Wielkopolski. W 1568 roku Stanisław Górka sprzedał dobra baranowskie Rafałowi Leszczyńskiemu herbu Wieniawa, który wybudował tu dwór renesansowy na planie prostokąta stanowiący dziś część zachodnią zamku.
Andrzej Leszczyński – wojewoda brzeskokujawski rozbudował zamek dobudowując dziedziniec z renesansowymi krużgankami wokół nowych budynków i założył bibliotekę. Zamek odwiedzał prawdopodobnie król Stefan Batory. Około 1620 roku murowany zamek został otoczony niezachowanymi ziemnymi fortyfikacjami bastionowymi. Ostatnim właścicielem z rodu Leszczyńskich był Rafał – ojciec Stanisława Leszczyńskiego – króla Polski.
Kolejnym właścicielem był Dymitr Jerzy Wiśniowiecki (w latach 1677–1682), później książę Józef Karol Lubomirski herbu Śreniawa (1683–1720). Pod koniec XVII wieku dobudowano do zewnętrznej części skrzydła zachodniego barokową galerię zdobioną stiukami.
Następnymi właścicielami byli książę Paweł Sanguszko, Jacek Małachowski, Józef Potocki, Jan Krasicki. Krasiccy jako właściciele zamku przeprowadzili prace remontowo-adaptacyjne wskutek których zamek częściowo utracił swoją dotychczasową formę fortyfikacji. Według tradycji zamek przed śmiercią odwiedził Ignacy Krasicki. Krasiccy powiększyli także zamkową bibliotekę i umieścili w zamku wiele dzieł sztuki, prawdopodobnie przechowywali na zamku także część pamiątek po Ignacym Krasickim. Po pożarze w 1849 roku, Krasiccy, ze względu na wysokie koszty, nie byli w stanie wyremontować zamku. Zrujnowaną budowlę kupił w 1867 roku Feliks Dolański herbu Korab z Grębowa. W roku 1898 zamek ponownie płonął. Odbudowę powierzono Tadeuszowi Stryjeńskiemu. W kaplicy zamkowej zaznaczony został przez niego styl krakowskiej secesji. Witraże zaprojektowane zostały przez Józefa Mehoffera, a autorem obrazu ołtarzowego „Matka Boska Niepokalana” był Jacek Malczewski. W ramach odbudowy zamek pokryto nową dachówką, zlikwidowano ogródek znajdujący się na dziedzińcu i położono tam kamienną posadzkę. Oprócz tego odnowiono zamkowe wnętrza. W czasie I wojny światowej zamek był wykorzystywany przez wojska rosyjskie jako siedziba sztabu jednej z armii. Po wojnie Dolańscy wyposażyli zamek w wodociągi i go zelektryfikowali. 
Ostatnim właścicielem był Roman Dolański (zm.1956), który stracił zamek w wyniku reformy rolnej z 1945 roku. 
W czasie II wojny światowej w zamku znajdował się niemiecki zarząd powierniczy. Na początku 1944 roku zamek został zajęty przez Wermacht, a część jego pomieszczeń zamieniono w magazyn sprzętu wojskowego i broni. Zamek i znajdujące się w nim składy broni ochraniała 14. dywizja Wafen SS-Galizien. W czerwcu 1944 roku lokalne oddziały Batalionów Chłopskich pod dowództwem Stanisława Ordyka planowały zdobycie zamku i znajdującego się w nim sprzętu wojskowego (do tego celu w pobliżu Baranowa Sandomierskiego zebrano około trzystu żołnierzy Batalionów Chłopskich). Akcje odwołano, ponieważ odkryto, że Niemcy zaplanowali atak Batalionów na zamek oraz postawili w stan gotowości okoliczne oddziały Wermachtu, ogłosili alarm w stacjonującej w Nagnajowie jednostce artylerii i sprowadzili dodatkowe oddziały żandarmerii. 
Czasy drugiej wojny światowej i krótki okres po jej zakończeniu w tragiczny sposób odbiły swoje piętno na stanie technicznym zamku. Nie dbali o niego ani hitlerowcy, ani tym bardziej Sowieci, którzy zdewastowali jego wnętrza paląc w nich ogniska z posadzek i zabytkowych mebli. Po zakończeniu działań wojennych, ówczesna władza ludowa, przeznaczyła kaplicę na cele społeczne. Budynek zamku zamieniono na stajnie i magazyn GS. Przechowywano w nim zboża i nawozy sztuczne, na potrzeby miejscowej ludności.
W latach 1959-1968 zamek został odnowiony i odrestaurowany pod kierunkiem profesora Alfreda Majewskiego.
W styczniu 1968 roku przekazano zamek Kopalniom i Zakładom Przetwórczym Siarki „Siarkopol” w Tarnobrzegu. Do 1995 istniało w zamku muzeum Zagłębia Siarkowego. Od lipca 1997 roku właścicielem zamku jest Agencja Rozwoju Przemysłu SA w Warszawie. 
Od lat 60. XX w. prowadzone były prace przy zagospodarowaniu terenu wokół zamku, zmodyfikowano układ drożny, budynki gospodarcze przebudowano na hotel, wprowadzono nową kompozycję parkową wg. projektów prof. Gerarda Antoniego Ciołka i Alfreda Majewskiego, do przetrzebionego drzewostanu wprowadzono wiele nowych nasadzeń.
Część pomieszczeń jest udostępniona zwiedzającym. W zamkowych podziemiach znajduje się największe w Europie czółno wydłubane z pnia drzewa, wystawa ćmielowskiej porcelany oraz fotografii. Dla zwiedzających udostępniona jest również zbrojownia rycerska. Możliwość wynajęcia restauracji zamkowej na imprezy okolicznościowe (sympozja, wesela). W pobliżu zamku znajduje się hotel i basen. W zamkowych salach, krużgankach i dziedzińcu kręcony był serial "Czarne chmury" oraz filmy: "Barbara Radziwiłłówna" i "Klejnot wolnego sumienia". W podziemiach baranowskiego zamku znajduje się udostępniona dla zwiedzających zbrojownia rycerska, w której odbywają się często wystawy czasowe. W zamkowych wnętrzach znajduje się Restauracja Magnacka oraz sale biesiadne. Na terenie zamku oraz zamkowego hotelu znajdują się specjalne sale konferencyjne. W okresie wakacyjnym na terenie zamku odbywają się kolonie tematyczne dla dzieci i młodzieży z całej Polski.
Architektura.
Do najważniejszych zamkowych atrakcji należą Galeria Tylmanowska (stworzona przez Tylmana z Gameren), secesyjna kaplica oraz baszta Falconiego (stworzona przez Jana Chrzciciela Falconiego) ze złotymi zdobieniami. Zamek jest zbudowany w stylu późnorenesansowym oraz palazzo in fortezza. Ma trzy kondygnacje. Na kolumnach krużganków znajdują się maszkarony. Na zamkowym murze znajduje się zabytkowy zegar słoneczny z łacińskim napisem "Amcis qualibet hora". Zamek jest zbudowany na planie prostokąta, w jego narożach znajdują się okrągłe baszty. Otoczony z trzech stron dwukondygnacyjnymi arkadowymi krużgankami pokrytymi sklepieniem krzyżowym zamkowy dziedziniec znajduje się na podwyższeniu, co tłumaczy się częstymi wylewami rzek. Od południa całość jest zamknięta ścianą parawanową. W zamku znajduje się wiele polichromii herbowych. Na frontowej elewacji znajduje się attyka. Z pierwszego piętra na dziedziniec prowadzą schody wachlarzowe; dwa biegi klatki schodowej łącząc się tworzą loggię.
Akustyka.
Rezydencja posiada nietypową akustykę. Otwarcie okna w komnacie powoduje, że szum zza okna (np. fontanny) jest kilka razy głośniej słyszalny w przeciwległej ścianie. Fakt ten wykorzystywał powojenny właściciel – zakład Siarkopol, który sprowadzał do zamku na występy muzyków, kompozytorów i artystów z całego kraju.
Zamkowe ogrody.
Zamek otoczony jest 14-hektarowym obszarem parkowym. W parku znajdują się ogrody w stylu angielskim, francuskim oraz włoskim. Park powstał dzięki działalności Stanisława Karola Dolańskiego (syna Feliksa), który przeprowadził wokół zamku prace melioracyjne (w ramach których wyregulowano koryto Babulówki i stworzono wały przeciwpowodziowe); na osuszonych terenach dookoła zamku założono park. Na terenie zamkowego parku można spotkać także dwa pomniki przyrody: zasadzony w 1901 roku klon zwyczajny oraz zasadzony w 1897 roku tulipanowiec amerykański. W zamkowym parku zaobserwować można 23 gatunki ptaków, między innym są to: gołąb grzywacz, sikory – bogatka i modraszka, szpak, kawka, kulczyk, pokrzewka kapturka, dzwoniec, kwiczoł, kos, drozd śpiewak, wróble – domowy i mazurek, kowalik, pliszka siwa, pierwiosnek, sierpówka, rudzik, kopciuszek oraz dzięcioł zielony. Na terenie parku znajduje się także Zamkowa Akademia Golfa, przy której znajduje się oranżeria z zapleczem gastronomicznym. W parku znajduje się także bogaty drzewostan; w ogrodach spotkać można następujące gatunki drzew: cis pospolity, dąb dachówkowaty, dąb szypułkowy, daglezja zielona, lipa drobnolistna, miłorząb dwuklapowy, platan klonolistny, sosna wejmutka, świerk pospolity, klon zwyczajny, tulipanowiec amerykański, żywotnik olbrzymi, dąb czerwony, klon czerwony, jałowiec wirginijski, katalpa (surmia), akacja, magnolia oraz jabłoń niska.
Znaczenie.
Sławomir Odrzywolski, który w końcu XIX wieku pierwszy dokonał pomiarów architektonicznych zamku i opublikował pierwszą jego monografię, stwierdził: "stanąć on może śmiało obok zamku na Wawelu, nie ustępując w bogactwie ornamentacyjnym dziedzińca". Opinia ta była podstawa ukucia dla budowli tytułu "Mały Wawel". Zamek jest również nazywany "Perłą Renesansu""." Gerard Ciołek wykazał, że baranowskie krużganki skonstruowano na zasadzie złotego cięcia i posiadają tę geometryczną prawidłowość, która stanowiła podstawę harmonii architektury renesansu.

</doc>
<doc id="175031" url="https://pl.wikipedia.org/wiki?curid=175031" title="Eugen Wüster">
Eugen Wüster

Eugen Wüster (ur. 10 października 1898 w Wieselburgu, Niederösterreich, zm. 29 marca 1977) – austriacki uczony-leksykograf, twórca nauki o terminologii jako niezależnej dyscypliny, zawartej w pracy "Einführung in die allgemeine Terminologielehre und terminographische Lexikographie".
Studiował na Politechnice Berlińskiej, pracując jednocześnie w Siemens-Schuckert-Werken, w 1927 r. otrzymał dyplom z dziedziny elektryczności i elektrotechniki. Po ojcu odziedziczył firmę Wüster &amp; Co. w Wieselburgu, produkującą narzędzia. Na przełomie lat 20. i 30. zdobył tytuł doktorski na politechnice w Stuttgarcie, w latach 30. został profesorem uniwersyteckim, w uznaniu prac terminologicznych na rzecz ISA, a potem ISO. Został też przewodniczącym komisji ds. terminologii i leksykografii Międzynarodowego Stowarzyszenia Lingwistyki Stosowanej i profesorem leksykologii na uniwersytecie w Wiedniu.
Wüster jeszcze w latach 20. zajmował się publikowaniem słowników w języku esperanto (znał go dobrze już w wieku 15 lat), mając nadzieję na uczynienie esperanta fundamentem międzynarodowej terminologii naukowej i technicznej. Już w 1918 rozpoczął publikowanie słownika encyklopedycznego esperanta, którego następne tomy ukazały się w latach 1923–1929.
W 1931 w Berlinie ukazała się jego fundamentalna praca "Internationale Sprachnormung in der Technik, besonders in der Elektrotechnik", która wywarła też wpływ na późniejsze prace językowe International Auxiliary Language Association i ostateczną postać leksyki języka interlingua, który Wüster dobrze znał (współpracował przy drugim wydaniu "Interlingua Grammar" w 1971 r.). W 1935 był koordynatorem niemieckiej terminologii w wielojęzycznym słowniku elektrotechnicznym.
Po wojnie kontynuował prace terminologiczne na forum międzynarodowym.

</doc>
<doc id="175032" url="https://pl.wikipedia.org/wiki?curid=175032" title="Janusz Gortat">
Janusz Gortat

Janusz Kazimierz Gortat (ur. 5 listopada 1948 w Brzozowie) – polski bokser, dwukrotny brązowy medalista olimpijski (1972 i 1976) w wadze półciężkiej, ojciec koszykarza Marcina Gortata, boksera Roberta Gortata oraz Małgorzaty Owczarek (z domu Gortat)
Życiorys.
W Monachium przegrał w półfinale z późniejszym mistrzem Mate Parlovem (Jugosławia), a w Montrealu także z przyszłym mistrzem Leonem Spinksem z USA.
Wicemistrz Europy z Belgradu 1973 w wadze półciężkiej (w finale przegrał z Parlovem). Uczestnik Mistrzostw Europy z Bukaresztu 1969 (waga średnia), Madrytu 1971 (w. półciężka) i Katowic 1975 (w. półciężka). Uczestnik Mistrzostw Świata z 1978 r. (w. średnia).
Sześciokrotny mistrz Polski w wadze półciężkiej (1973, 1974, 1975, 1976. 1978 i 1980), pięciokrotny wicemistrz (1969 – w. średnia, 1970, 1971, 1972 i 1979), brązowy medalista z 1977). 16 razy walczył w reprezentacji Polski (15 zwycięstw), podczas meczu z USA w 1974 pokonał przyszłego mistrza olimpijskiego i zawodowego mistrza świata wszechwag Leona Spinksa.
Jeden z najwybitniejszych polskich bokserów wagi półciężkiej, znany z doskonałej techniki, preferujący walkę defensywną. Jego głównym rywalem na arenie międzynarodowej był Jugosłowianin Mate Parlov, a w kraju najpierw Stanisław Dragan, a potem Jacek Kucharczyk i Paweł Skrzecz.
Był zawodnikiem Legii Warszawa i KSZO Ostrowiec Św.
Po zakończeniu kariery został trenerem Legii Warszawa (trenował m.in. Andrzeja Gołotę i Tomasza Adamka).
W 1972 został odznaczony Złotym Krzyżem Zasługi. W 2007 otrzymał Nagrodę im. Aleksandra Rekszy.

</doc>
<doc id="175033" url="https://pl.wikipedia.org/wiki?curid=175033" title="Picture in Picture">
Picture in Picture

PiP (ang. "Picture in Picture", po polsku: "Obraz w obrazie") – funkcja spotykana w telewizorach i monitorach polegająca na tym, że podczas oglądania programu pochodzącego z jednego źródła (kanału) można jednocześnie oglądać w małym okienku to, co jest emitowane w innym kanale.
Funkcja ta wymaga telewizora wyposażonego w dwa tunery, chyba że jednym z tych źródeł jest inne urządzenie, np. odtwarzacz DVD, magnetowid, tuner satelitarny lub inne (w tym komputer, np. laptop z wyjściem HDMI). Czasami w funkcję tę są wyposażone tunery satelitarne umożliwiając podgląd dwóch różnych kanałów satelitarnych.
Istnieje też wersja tej funkcji zwana "Multi-PIP" umożliwiająca jednoczesne oglądanie więcej niż dwóch źródeł - (maksymalnie do kilkunastu źródeł).
Funkcja PiP jest też implementowana w nowoczesnych wideoedytorach służących do tworzenia amatorskich filmów.

</doc>
<doc id="175034" url="https://pl.wikipedia.org/wiki?curid=175034" title="Eugen Wuster">
Eugen Wuster



</doc>
<doc id="175035" url="https://pl.wikipedia.org/wiki?curid=175035" title="War-Pol Narew Ostrołęka">
War-Pol Narew Ostrołęka



</doc>
<doc id="175037" url="https://pl.wikipedia.org/wiki?curid=175037" title="Tabernanthe Iboga">
Tabernanthe Iboga



</doc>
<doc id="175041" url="https://pl.wikipedia.org/wiki?curid=175041" title="Środek Europy">
Środek Europy

Geograficzny środek Europy jest trudny do jednoznacznego wyznaczenia. Jego położenie można wskazać stosując różne kryteria.
Problemy.
Problematycznymi elementami w jego wyznaczeniu są:
Niektóre środki Europy.
W 1775 kartograf i astrolog królewski Szymon Antoni Sobiekrajski określił miejsce, gdzie krzyżują się linie łączące najdalsze punkty Europy. Zgodnie z obliczeniami środek Europy znajduje się w miejscowości Suchowola koło Białegostoku. Ustawiono tam pamiątkowy obelisk z tablicą.
Według obliczeń dokonanych w 1989 roku przez Jean-George'a Affholdera z francuskiego Narodowego Instytutu Geografii środek Europy znajduje się na terytorium Litwy w pobliżu Wilna, co Litwini uczcili specjalnym parkiem. Na przylądku Kolka na Łotwie znajduje się z kolei miejsce, które mają wyznaczać cięciwy łączące skrajne punkty Europy.
Ponadto istnieje kilkanaście innych punktów uważanych za „środek Europy”, znajdujących się na terenie Austrii, Białorusi, Czech, Estonii, Litwy, Niemiec, Polski, Rumunii, Słowacji, Słowenii i Ukrainy (Diłowe w okolicy Rachowa). Zjawisku temu reżyser Stanisław Mucha poświęcił film dokumentalny "Środek Europy" (2004).
Środek Unii Europejskiej.
Od chwili przystąpienia Chorwacji do Unii Europejskiej 1 lipca 2013 r. środek Unii Europejskiej znajdował się w Westerngrund w Dolnej Frankonii. Przy wyznaczaniu tego środka nie zostały uwzględnione obszary specjalne państw członkowskich Unii Europejskiej, takie jak Gujana Francuska, stanowiące "de iure" części państw Unii.
Po wystąpieniu Wielkiej Brytanii z Unii Europejskiej 31 stycznia 2020 roku nowym środkiem UE stała się niemiecka miejscowość Gadheim w gminie Veitshöchheim, w powiecie Würzburg, w Bawarii.

</doc>
<doc id="175044" url="https://pl.wikipedia.org/wiki?curid=175044" title="Krótki film o zabijaniu">
Krótki film o zabijaniu

Krótki film o zabijaniu (w wersji telewizyjnej dystrybuowany pod nazwą "Dekalog, pięć") – polski film psychologiczny z 1987 roku w reżyserii Krzysztofa Kieślowskiego, nakręcony na podstawie scenariusza napisanego przez Kieślowskiego wraz z Krzysztofem Piesiewiczem. Film koncentruje się na dwóch bohaterach: zdesperowanym młodzieńcu Jacku (Mirosław Baka), który morduje taksówkarza i zostaje zaprowadzony przed wymiar sprawiedliwości, oraz młodym adwokacie Piotrze (Krzysztof Globisz), który podejmuje się jego obrony przed sądem.
"Krótki film o zabijaniu" został zrealizowany w Zespole Filmowym „Tor” pod opieką artystyczną Krzysztofa Zanussiego. W zamiarze Kieślowskiego film miał stanowić głos w dyskusji nad karą śmierci, która w opinii reżysera była porównywalna z zabójstwem. Operator filmu Sławomir Idziak używał zielonych filtrów własnej roboty, rejestrując w naturalistyczny sposób śmierć zarówno taksówkarza, jak i jego oprawcy. Film został zgłoszony na Festiwal Filmowy w Cannes, gdzie przyznano mu Nagrodę Jury oraz nagrodę FIPRESCI; otrzymał również Europejską Nagrodę Filmową dla najlepszego filmu.
W Polsce "Krótki film o zabijaniu" spotkał się z burzliwą reakcją krytyków. Film odczytywano jako protest przeciwko karze śmierci, której zniesienie stało się przedmiotem debaty publicznej. Polscy krytycy chwalili film za stronę artystyczną oraz zdjęcia Idziaka, natomiast jako słabą stronę dzieła Kieślowskiego i Piesiewicza wskazywali nazbyt idealistyczną postać adwokata. Znacznie cieplej "Krótki film o zabijaniu" przyjęto za granicą, gdzie stał się on pierwszym uznanym w Europie Zachodniej utworem Kieślowskiego.
Opis fabuły.
"Uwaga: Poniżej podane jest streszczenie wersji kinowej."
Akcja filmu rozpoczyna się 16 marca 1987 w Warszawie, koncentrując się wokół trzech postaci. Taksówkarz Waldemar Rekowski czyści swojego poloneza, dwudziestoletni Jacek Łazar przemieszcza się po Starym Mieście, zaś aplikant Piotr Balicki zdaje ostatni egzamin adwokacki.
Jacek, stając się świadkiem brutalnej napaści, pozostaje bierny wobec zdarzenia. Docierając do Trasy W-Z, strąca kamień na samochód jadący pod nim. Potem udaje się w stronę zakładu fotograficznego, by zamówić reprodukcję zdjęcia swojej zmarłej siostry. Następnie zmierza do Hotelu Europejskiego, gdzie przebywa również Piotr ze swoją narzeczoną Olą. Pod stolikiem nawija na dłoń cienką linkę, przygotowując się do zabójstwa. Kiedy na parking pod hotelem podjeżdża taksówkarz Waldemar, Jacek wsiada do taksówki i prosi go, aby ten podjechał pod Dolny Mokotów. Na obrzeżach dzielnicy zarzuca linkę na szyję kierowcy, próbując go udusić, po czym kilkakrotnie uderza go w głowę metalowym prętem. Przeniósłszy ciało półprzytomnego mężczyzny w zarośla ku Wiśle, Jacek zabija taksówkarza wielkim kamieniem. Potem wraca do samochodu i zjada kanapkę pozostawioną przez kierowcę, a później zaprasza do taksówki pracownicę sklepu spożywczego, Beatkę.
Akcja przenosi się w czasie do momentu ogłoszenia wyroku. Gdy wobec Jacka zostaje orzeczona kara śmierci, funkcjonariusze milicji wyprowadzają skazanego. Dostrzega go załamany Piotr, który próbował go przedtem bronić przed sądem. Piotr udaje się do zakładu karnego, w którym przebywa Jacek, po czym uzyskuje zgodę naczelnika na widzenie. Adwokat dowiaduje się, że Jacka do mordu skłoniła trauma rodzinna. Jacek przed Piotrem wyznaje, iż odpowiada w pewnym stopniu za śmierć swojej siostry, ponieważ w dniu jej śmierci pił alkohol razem z traktorzystą, który później pijany ją przejechał. Zabójca prosi adwokata, aby ten odebrał odbitki z zakładu fotograficznego i przekazał je matce skazanego. Rozmowy nie udaje się dokończyć – Piotr na prośbę naczelnika wychodzi z celi, a funkcjonariusze wyprowadzają skazanego do celi śmierci. Jacek jest przerażony wizją śmierci i próbuje wyrwać się z rąk funkcjonariuszy, jednak zostaje przez nich przytrzymany. Naczelnik zarządza wykonanie wyroku, a kat zawiązuje Jackowi przepaskę na oczach i pętlę na szyi. Na rozkaz naczelnika otwiera się zapadnia, a po konwulsjach skazany umiera. Zrozpaczony Piotr, który obserwował przebieg egzekucji, szlocha w podmiejskim lesie.
Obsada.
"Źródło: Filmpolski.pl"
Produkcja.
"Krótki film o zabijaniu" powstał pierwotnie jako piąta część cyklu filmów telewizyjnych "Dekalog", pod opieką kierownika artystycznego Zespołu Filmowego „Tor”, Krzysztofa Zanussiego. Reżyser filmu, Krzysztof Kieślowski, napisał do niego scenariusz z pomocą adwokata Krzysztofa Piesiewicza, który był przedtem współscenarzystą "Bez końca" (1984). Już na samym początku realizacji scenariuszy do "Dekalogu" (w tym do części piątej) obaj zadeklarowali odcięcie się od polityki i koncentrację na współczesności. Biorąc pod uwagę ryzyko związane z tworzeniem filmów kinowych, Kieślowski zwrócił się do Telewizji Polskiej z propozycją nakręcenia cyklu; początkowo każdy z filmów miał zrealizować inny reżyser, jednak Kieślowski ostatecznie postanowił samodzielnie wyreżyserować cały cykl. Kieślowski tłumaczył, że pragnął zrobić szczególnie "Krótki film o zabijaniu", ponieważ:
[...] jestem członkiem tego społeczeństwa, jestem obywatelem tego kraju i jeżeli ktoś w tym kraju zakłada pętlę na szyję i wytrąca stołek spod nóg, to robi to w moim imieniu. A ja sobie tego nie życzę. Nie chcę, żeby to robiono. I myślę, że ten film właściwie jest nie o karze śmierci, ale o zabijaniu w ogóle. O zabijaniu, które jest złem, wszystko jedno, dlaczego się zabija, wszystko jedno kogo i wszystko jedno, kto zabija.
Pierwowzorem postaci Jacka Łazara był wychowanek Zakładu Poprawczego w Laskowcu, który następnie trafił do więzienia i został skazany na karę śmierci. Przed wykonaniem wyroku Krzysztof Kieślowski odbył kilka spotkań ze skazanym.
Kieślowski podczas pobytu w Beskidach zaproponował kręcenie piątej części "Dekalogu" Sławomirowi Idziakowi. Ten początkowo odmówił, lecz ostatecznie przekonał się do projektu Kieślowskiego, przy czym postawił warunek, że zastosuje podczas zdjęć zielone filtry przejściowe własnej roboty. Kieślowski początkowo nie rozumiał zamiaru Idziaka, lecz dał operatorowi wolną rękę przy kompozycji kadrów. Idziak po obejrzeniu wstępnych materiałów myślał, że „skopałem film. To wyglądało okropnie na ekranie”. Dopiero podczas prac montażowych Idziak upewnił się, że „te zdjęcia mają jakiś sens”. Na użytek pierwszej sceny śmierci do ukazania krwi tryskającej z ciała taksówkarza ekipa filmowa używała rurek. Druga scena morderstwa stanowiła znacznie większe wyzwanie dla reżysera. Napisawszy scenę i zbudowawszy wnętrze sali egzekucyjnej, Kieślowski dokładnie wytłumaczył aktorom, co mają zrobić. W trakcie zdjęć okazało się, że ekipa filmowa nie mogła wytrzymać okropieństwa sceny. Dopiero dzień po przygotowaniu całej sceny udało się ją nakręcić w jednym ujęciu.
Na kolaudacji "Krótki film o zabijaniu" spotkał się z krytyką ze strony Kazimierza Koźniewskiego, który uznawał film za „wypaczenie rzeczywistości”. Jednakże dzięki determinacji Kieślowskiego projekt został zaaprobowany. Premiera kinowej wersji filmu w Polsce odbyła się 11 marca 1988 roku, przypadkowo trafiając w moment zażartej dyskusji o karze śmierci. Już po premierze "Krótkiego filmu o zabijaniu" wykonywanie najwyższej kary w Polsce zostało wstrzymane (w 1988 roku), a w 1997 roku w nowym Kodeksie karnym kara śmierci została ostatecznie wyeliminowana.
Wersja telewizyjna.
Okrojona do 55 minut wersja telewizyjna filmu zadebiutowała na przełomie 1989 i 1990 roku w ramach całego cyklu "Dekalog"". Dekalog, pięć" różnił się od "Krótkiego filmu o zabijaniu" w wielu szczegółach. Przede wszystkim zmieniony został porządek części scen; o ile film kinowy rozpoczyna się przedstawieniem śmierci zwierząt (chrabąszcza, szczura oraz kota), o tyle film telewizyjny otwiera głos Piotra spoza kadru, w którym wyraża on swój sprzeciw wobec kary śmierci. Również sama scena morderstwa popełnionego przez Jacka w wersji kinowej jest bardziej drastyczna aniżeli w filmie telewizyjnym; co więcej, pomiędzy aktem mordu a skazaniem w "Dekalogu, pięć" nie ma scen wypełniających elipsę narracyjną – następuje raptowne cięcie do momentu wydania wyroku. Samo zakończenie również jest inne; o ile w "Krótkim filmie o zabijaniu" adwokat zanosi się płaczem na obrzeżach miasta, o tyle w "Dekalogu, pięć" w tej samej scenerii kilkakrotnie krzyczy w gniewie: „Nienawidzę!”.
Odbiór.
Odbiór filmu poza granicami Polski.
Dzięki staraniom pracującej w Komitecie Kinematografii Ireny Strzałkowskiej "Krótki film o zabijaniu" został zakwalifikowany do konkursu na Festiwalu Filmowym w Cannes, gdzie wzbudził gwałtowną reakcję publiczności. Na pokazie podczas konkursu głównego, gdy widownia oglądała scenę mordu na taksówkarzu, z tłumu rozlegały się okrzyki: „Dosyć! Dosyć!” Claude-Marie Trémois z pisma „Télérama” pisał: „Wiem jedno: "Krótki film o zabijaniu" jest arcydziełem. To jeden z tych porażających filmów, od którego obrazów nie będziecie mogli się uwolnić. Jest w tym Dostojewski”. Recenzentka pisma „Studio” Catherine Wimpren uznała film za „triumfalne wejście Krzysztofa Kieślowskiego do naszej zbiorowej nieświadomości kinematograficznej”. Michel Sineux z pisma „Positif” zauważyła, że "Krótki film o zabijaniu" unika pułapki typowego „filmu przeciw karze śmierci”. Jonathan Rosenbaum z „Chicago Readera” uznał dzieło Kieślowskiego i Piesiewicza za „prawdopodobnie najmocniejszy film o karze śmierci w historii”. Derek Malcolm z „The Guardiana” umieścił film na liście stu najlepszych filmów wszech czasów, doceniając „depresyjne” zdjęcia Idziaka oraz szczególną harmonię stylu i treści. Brian Case z „Time Out” zauważył, iż scena zabójstwa taksówkarza „jest dłuższa nawet niż słynne zabójstwo w "Rozdartej kurtynie" [1966] [Alfreda] Hitchcocka”.
Odbiór filmu w Polsce.
Również w Polsce "Krótki film o zabijaniu" został pozytywnie przyjęty przez krytyków, którzy zachowywali jednak daleko większy sceptycyzm wobec Kieślowskiego. Film odczytywano przede wszystkim jako protest przeciwko karze śmierci. Dla Małgorzaty Karbowiak z „Odgłosów” dzieło Kieślowskiego było doznaniem porażającym, a Maciej Pawlicki rozumiał przesłanie filmu jako niemożność wniknięcia w psychikę ludzką. Jednocześnie, przypisując twórcy zajęcie jednoznacznego stanowiska względem kary śmierci, część krytyków (np. Zdzisław Pietrasik z „Polityki”, Bożena Janicka z „Kina”) zarzucała Kieślowskiemu niedostarczenie widowni wystarczającej liczby argumentów na poparcie swojej tezy. Z relacji Marka Rymuszki dla „Prawa i Życia” wynikało, iż część widowni akceptowała wyrok wydany na mordercy przez wymiar sprawiedliwości. Kontrowersje budziła również persona skazańca: o ile Andrzej Szmak z „Przeglądu Tygodniowego” uznawał czyn Jacka za niewystarczający w świetle ówczesnego prawa do wykonania kary śmierci, Aldona Krajewska zauważała, że najwyższy wymiar kary groził nie tylko recydywistom.
Często wysuwanym zarzutem wobec "Krótkiego filmu o zabijaniu" była rzekoma tendencyjność Kieślowskiego w portretowaniu postaci Jacka. Dla anonimowego recenzenta „Sztandaru Młodych” postać mordercy była antypatyczna, podczas gdy Mirosław Winiarczyk doszukiwał się w filmie idealizacji Jacka. Dla części krytyków (np. Tadeusza Sobolewskiego, Jerzego Uszyńskiego) Kieślowski jednak zajął stanowisko pojednawcze, nie narzucając widzowi opowiedzenia się ani po postaci Jacka, ani taksówkarza. Szyma, wspomniany Koźniewski, a także Andrzej Kołodyński poczuli się zniesmaczeni zestawieniem obok siebie zbrodni zwykłego człowieka oraz egzekucji wykonywanej przez państwo. Innym budzącym kontrowersje elementem filmu była postać adwokata, którego zdaniem większości krytyków Kieślowski i Piesiewicz ukazali jako nazbyt idealistycznego i przesadnie sentymentalnego.
Nie budziła natomiast sprzeciwu upiorna wizja filmowego świata. Janicka okazywała przerażenie warstwą plastyczną filmu: „Nad miastem posępne światło prześwieca przez brudny smog, prowizoryczne płoty zasłaniają rozsypujące się budynki, a każdy kontakt z obcym człowiekiem jest spotkaniem w dżungli, okazją do wyrażenia lub doznania agresji”. Atmosferę "Krótkiego filmu o zabijaniu" opisywano jednoznacznie przez pryzmat obecności „zła, agresji, wzajemnej niechęci i złośliwości”. Wymowa filmu jawiła się jako turpistyczna, a zdaniem niektórych krytyków (np. Marii Malatyńskiej) operator nawet przejaskrawił wizerunek ówczesnej Warszawy. Jedynie Sobolewski doszukiwał się w dziele Kieślowskiego i Piesiewicza bezpośredniej wykładni przykazania Bożego; Jacka, naznaczonego piętnem zbrodni Kainowej, spotykała kara boska. Jednocześnie Sobolewski twierdził, że "Krótki film o zabijaniu" jest osobistym rozliczeniem reżysera z własną, dotychczasową twórczością dokumentalisty. Skoro świat jest naznaczony brzydotą, dla Kieślowskiego jedynym ratunkiem była ucieczka w transcendencję.
Po latach Robert Birkholc pisał, iż „znakomicie zagrany przez debiutującego Mirosława Bakę Jacek to postać pełna nienawiści i antypatyczna, jednak Kieślowski nie próbuje być sędzią i poprzestaje na wrażliwej obserwacji”.
Nagrody i festiwale.
"Krótki film o zabijaniu" na Festiwalu Filmowym w Cannes otrzymał Nagrodę Jury oraz nagrodę FIPRESCI, a oprócz tego został uhonorowany Europejską Nagrodą Filmową dla najlepszego filmu. Dzieło Kieślowskiego w Polsce zdobyło również Grand Prix Festiwalu Polskich Filmów Fabularnych oraz Złotą Kaczkę przyznawaną przez czytelników czasopisma „Film”.
Amerykański reżyser Martin Scorsese uznał "Krótki film o zabijaniu" za jedno z arcydzieł polskiej kinematografii i w 2014 roku wytypował go do prezentacji w Stanach Zjednoczonych oraz Kanadzie w ramach festiwalu polskich filmów .

</doc>
<doc id="175046" url="https://pl.wikipedia.org/wiki?curid=175046" title="Robert I Bruce">
Robert I Bruce

Robert I, "Robert VIII de Bruce" (średniowieczny gael. "Roibert a Briuis"; współczesny gael. "Raibeart Bruis"; ur. 11 lipca 1274, zm. 7 czerwca 1329) – król Szkocji 1306–1329.
Życiorys.
Najstarszy syn Roberta de Bruce’a, 8. lorda Annandale (zm. 1304) i Marjorie z Carrick (zm. 1292); ojciec pochodził z rodziny normańskiej, a matka z celtyckiej. Jego młodszymi braćmi byli: Edward de Bruce – wielki król Irlandii, Aleksander, Tomasz i Niall, jego młodszymi siostrami były: Krystyna, Małgorzata, Matylda, Maria i Izabela de Bruce – królowa Norwegii. Pretensje do tronu rodu Bruce’ów opierały się na pochodzeniu po kądzieli od króla Dawida I, zwanego Świętym. Robert I znany był pod przydomkiem „Waleczne Serce” (ang. "Braveheart"), który ostatnio jest przypisywany Williamowi Wallace’owi.
W 1296 podpisał "Szmatławy rejestr", uznając tym samym rządy króla angielskiego. Po podboju Szkocji przez Anglię wybuchło powstanie narodowe, któremu przewodził William Wallace. Bruce nie popierał powstania. Według niektórych przekazów walczył nawet po stronie angielskiej. Przez cały zresztą okres powstania nie mógł się do końca zdecydować, kogo poprzeć i prowadził podwójną grę razem z Williamem Lambertonem, biskupem St. Andrews. W 1304 objął hrabstwo Carnick. Dopiero 27 marca 1306 jawnie wystąpił przeciw Anglikom, koronując się (symbolicznej koronacji złotą opaską dokonała Izabela MacDuff, hrabina Buchan, gdyż koronę wywiózł Edward I, który nakazał również pojmanie Roberta I, a później uwięzienie jego żony oraz Izabeli Buchan). Robert I został ekskomunikowany przez papieża za zabicie 10 lutego 1306 swojego głównego rywala do tronu szkockiego, Johna Comyn, w pojedynku w kościele franciszkanów w Dumfries. 19 czerwca 1306 został pokonany przez głównodowodzącego angielskiego w Szkocji, Aymera de Valence, Earla Pembroke, w bitwie pod Methven koło Perth. 11 sierpnia pod Dalrigh poniósł klęskę z rąk earla Alexandra Argylla, stojącego na czele klanu MacDougallów. Kilka następnych miesięcy spędził na wygnaniu (prawdopodobnie na wyspie Rathlin u północnych wybrzeży Irlandii lub na Orkadach, z którego powrócił w lutym 1307, by rozpocząć kolejne powstanie.
Okresu wygnania dotyczy legenda, iż ukrywając się przed Anglikami w nadmorskiej jaskini Robert Bruce, bliski załamania, poważnie rozważający rezygnację z walki, dostrzegł pająka usiłującego przeciągnąć nić przez całe wejście do groty. Kolejne próby kończyły się niepowodzeniami i upadkami, jednak pająk ostatecznie zdołał swą nić przeciągnąć. Wówczas Bruce miał podjąć decyzję, że będzie prowadził walkę z Anglią do skutku.
Po powrocie dowiedział się, że Anglicy zdobyli zamek Kildrummy i schwytali i zabili brata Roberta, Nigela. Zrozpaczony napadł na najbliższy garnizon angielski w Turnberry Castle i wyciął część zaskoczonej załogi, ale samej warowni nie zdołał zdobyć. W tym samym czasie dwaj inni jego bracia, Thomas i Alexander, wylądowali w Galloway i wpadli w ręce wrogiego klanu MacDougallów, którzy wydali ich na śmierć Anglikom. W kwietniu 1307 Robert wygrał bitwę pod Glen Troll. 10 maja 1307 pokonał Valence’a pod Loudon Hill. Ani te zwycięstwa, ani nawet śmierć Edwarda „Młota na Szkotów” 7 lipca 1307, nie oznaczały uzyskania niepodległości Szkocji. Przyszło o nią Robertowi I wytrwale walczyć, ale jego sytuacja, wobec objęcia rządów w Anglii przez słabego Edwarda II, była znacznie lepsza niż na początku wojny. Do 1309 opanował większość Szkocji, przeganiając garnizony angielskie. Na początku 1308 pokonał klan Comynów pod Inverurie, a latem tego roku wyprawił się przeciwko MacDougallom, których pokonał na przełęczy Brander pod szczytem Ben Cruachan. W 1309 zwołał swój pierwszy parlament. Roberta poparło w 1310 całe duchowieństwo szkockie, które w lutym wydało deklarację lojalności wobec króla. W tym samym roku, na wieść o przygotowaniach Edwarda II do wojny, uprzedził najazd angielski, niszcząc tereny przygraniczne, przez które miały przejść wojska Edwarda II. W 1311 przekroczył rzekę Solway i opanował Tynedale. Później najechał Northumberland, paląc Corbridge i okolicę. W 1312 złupił Hexham, wysyłając Jamesa Douglasa aż po Hartlepool. W Inverness zawarł traktat sojuszniczy z królem Norwegii Haakonem V Magnussonem. Z pomocą Norwegów zajął wyspę Man. Kolejno, w latach 1310–1313, padały ostatnie twierdze pozostające w rękach Anglików, jak Linlightgow (1310), Dumbarton (1311), Perth (w styczniu 1312), Broxburn i Edynburg (w marcu 1314). Ostatnim punktem oporu był zamek w Stirling, który wiosną 1313 Robert polecił oblegać swemu bratu Edwardowi. Po rocznym oblężeniu Edward uzyskał wiosną 1314 od jego komendanta, Sir Philipa de Mowbraya, obietnicę, że po roku opuści on zamek i przekaże go Szkotom. Fakt ten postanowił wykorzystać Edward II dla przeprowadzenia rozstrzygającej kampanii przeciwko Szkocji. 24 czerwca 1314 roku Robert odniósł świetne zwycięstwo pod Bannockburn. Z niewoli angielskiej powróciła żona Elżbieta oraz Isabella MacDuff. Panowanie angielskie było definitywnie skończone. Dla utrwalenia niepodległości Robert przedsięwziął kilka wypraw na Anglię (w kwietniu 1318 odzyskał Berwick, w 1322 odniósł zwycięstwo pod Old Byland), ale przede wszystkim wsparł powstańców w Irlandii. Irlandczycy, podobnie jak Szkoci, mieli dość panowania angielskiego. W 1316 królem Irlandii został Edward de Bruce, brat Roberta, co znacznie osłabiło pozycję Anglii. 6 kwietnia 1320 została opracowana deklaracja niepodległości, słynna "Deklaracja z Arbroath". W 1326 parlament szkocki w Cambuskenneth uznał syna Roberta, Dawida, za prawowitego następcę tronu. Starania podjęte w Awinionie spowodowały, że wreszcie w 1328 papież Jan XXII zdjął ekskomunikę z Roberta I, którego w roku 1328 Edward III formalnie uznał za króla Szkocji. Wcześniej (w roku 1324) za króla uznał go papież Jan XXII.
W 1328 przeprowadzono w Edynburgu ostateczne rokowania pokojowe z Anglią, które przyniosły formalne uznanie niepodległości Szkocji, ale i obowiązek wypłaty 20 tysięcy funtów szterlingów na rzecz króla Anglii. Układ został przypieczętowany umową o małżeństwie między Dawidem, następcą tronu Szkocji, a Joanną, siostrą Edwarda III. 4 maja 1329 Edward III potwierdził w Northampton układ pokojowy ze Szkocją. Nie miał on szczerych intencji wobec Roberta I, gdyż od razu wsparł zarówno Edwarda Balliola, syna Johna Balliola, w jego pretensjach do tronu Szkocji, jak również udzielił obietnic panom angielskim w ich dążeniach do odzyskania utraconych w Szkocji majątków.
Robert I zmarł w zamku Cardross w 1329, 7 czerwca. Został pochowany w kościele w Dunfermline, a jego serce spoczęło w opactwie w Melrose.
Robert Bruce przejął tron jako potomek Dawida I, króla Szkocji. W ostatnich latach życia zmagał się z trądem, którego nabawił się w czasie swych licznych podróży.
Rodzina.
W 1295 Robert poślubił Izabelę of Mar (ur. ok. 1277 i zm. 1296), córkę Domhnalla I, earla Mar. Mieli jedynie córkę:
W 1302 Robert ożenił się po raz drugi, z Irlandką Elżbietą de Burgh (ur. 1289). Para miała 2 synów i dwie córki: Jana, Matyldę, Małgorzatę i Dawida. Elżbieta zmarła 27 października 1327 w zamku Cullen, w Banffshire i została pochowana w Dunfermline.
Dodatkowo Robert miał kilkoro dzieci nieślubnych, z nieznanymi kobietami:

</doc>
<doc id="175047" url="https://pl.wikipedia.org/wiki?curid=175047" title="Dawid II Bruce">
Dawid II Bruce

Dawid II (ur. 5 marca 1324, zm. 22 lutego 1371) – król Szkocji 1329–1371.
Urodził się w Dunfermline Palace, w hrabstwie Fife jako syn króla Roberta I i jego drugiej żony – Elżbiety de Burgh (zm. ok. 1327).
Dawid został królem Szkocji po śmierci swojego ojca, 7 lipca 1329. Został koronowany w opactwie Scone 24 listopada 1331. W okresie małoletniości Dawida władzę na krótko przejął Edward Balliol (syn dawnego króla Jana Balliola), jednak Dawid zachował autorytet, mimo 11 lat spędzonych w niewoli w Anglii (1346–1357). W związku z Układem z Northampton, 17 lipca 1328 roku, poślubił Joannę z Tower (zm. 1362) – córkę króla Anglii Edwarda II i Izabeli Francuskiej (córki Filipa IV Pięknego). Para nie miała dzieci.
Owdowiały Dawid 20 lutego 1364, w Fife poślubił swoją kochankę – Małgorzatę Drummond. To małżeństwo trwało 5 lat, ale para też nie doczekała się potomstwa. Rozwiedli się 20 marca 1369. Podobno pod koniec życia chciał poślubić inną swoją kochankę – Agnieszkę Dunbar, córkę hrabiego Moray, ale zmarł zanim ceremonia się odbyła. Z żadną ze swoich dwóch żon ani licznych kochanek nie miał potomstwa, tron odziedziczył więc jego siostrzeniec – Robert II, który został założycielem nowej szkockiej dynastii – Stuartów.

</doc>
<doc id="175049" url="https://pl.wikipedia.org/wiki?curid=175049" title="Robert II Stewart">
Robert II Stewart

Robert II (ur. 2 marca 1316 w Paisley, zm. 19 kwietnia 1390 w Dundonald) – król Szkocji 1371–1390; pierwszy władca z dynastii Stuartów.
Syn lorda Waltera Stewarta (ok. 1296–1327), noszącego tytuł Wielkiego Stewarda Szkocji i Marjorie Bruce, córki króla Roberta I Bruce'a.
Po śmierci ojca (1327) Robert został dziedzicznym stewardem Szkocji, walczył przeciwko uzurpatorowi Edwardowi Baliolowi (syn króla Jana), który wykorzystując małoletniość Dawida II wysunął pretensje do tronu. 
W latach 1338-1341 Robert był regentem Szkocji w imieniu nieobecnego króla Dawida II, po powrocie króla i nieudanym ataku na Anglię, gdzie Dawid dostał się do niewoli (Robert był oskarżany, że nie udzielił królowi pomocy podczas bitwy pod Neville Cross), ponownie został regentem (1346-1357).
Po bezpotomnej śmierci Dawida II (1371) wybrany na króla Szkocji, w następnym roku zawarł sojusz z Francją i wznowił wojną z Anglią. Robert starał się wzmocnić władzę królewską, popierał członków swojego rodu, przez co popadł w konflikt z innymi możnymi klanami (MacDonald, Gordon, Douglas, Dunbar).
W 1388 pod Otterburn pokonał Anglików, jednak rok później wobec choroby przekazał rządy regentowi, którym został jego syn Jan. Zmarł 19 kwietnia 1390.
Rodzina.
W 1336 Robert poślubił, zapewne w obrządku iroszkockim, Elżbietę Mure (ok. 1320–1355), córkę Adama z Rowallan i Joanny z Pokellie. Małżeństwo zostało uznane za nielegalne. Dlatego Robert 22 października 1347 w Awinionie uzyskał od papieża Klemensa VI dyspensę na odnowienie małżeństwa w obrządku łacińskim, czego dokonał w 1349. Elżbieta dała Robertowi dziesięcioro dzieci, czterech synów i sześć córek:
2 maja 1355 w Awinionie, Robert ożenił się ponownie, z Eufemią de Ross (ok. 1330–1386), córką Hugona (przed 1297–1333), earla Ross i Małgorzaty de Graham (†po 1330), wdową po Johnie Randolphie (ok. 1330–1346), regencie króla Dawida. Drugie małżeństwo dało Robertowi czworo dzieci:

</doc>
<doc id="175050" url="https://pl.wikipedia.org/wiki?curid=175050" title="Robert III Stewart">
Robert III Stewart

Robert III Stewart (ur. ok. 1337/1340, zm. 4 kwietnia 1406) – król Szkocji w latach 1390–1406 z dynastii Stuartów.
Życiorys.
Był najstarszym synem i następcą Roberta II (założyciela dynastii Stuartów – od XVI w. piszących się z francuska Stuartowie) i jego pierwszej żony Elżbiety Mure, córki sir Adama Mure'a of Rowallan (Ayrshire) z jego małżeństwa z Joanną Cunningham lub z Janet Mure. Robert został uznany za prawowitego syna po drugim ślubie rodziców w 1349 – ich pierwsze małżeństwo z 1336 nie zostało wtedy uznane za formalne. Na chrzcie otrzymał imię Jan, które zmienił po wstąpieniu na tron.
Jego żoną została w 1366 lub 1367 Annabella, córka sir Jana Drummonda ze Stobhall i Marii, córki sir Wilhelma Montifex. Urodziła się ok. 1350 i została koronowana razem ze swoim mężem na królową-małżonkę. Zmarła ok. listopada 1401 w pałacu w Scone i została pochowana w opactwie w Dunfermline (Fife).
22 czerwca 1368 Robert został mianowany earlem Carrick, zaś od 17 listopada prawdopodobnie 1379 był (okazjonalnie) tytułowany earlem Atholl. Po śmierci ojca 19 kwietnia 1390 wstąpił na szkocki tron jako Robert III i 14 sierpnia tego samego roku został koronowany w opactwie Scone (Pertshire). Był władcą nieporadnym, pozwalał, by rządy w państwie sprawował jego brat Robert Stewart, książę Albany.
Zmarł w zamku Dundonald (Ayrshire) i spoczął w opactwie w Paisley (Renfrewshire). Podobno umarł z żalu po uwięzieniu jego młodszego syna Jakuba, późniejszego króla Szkocji, przez Henryka IV, króla Anglii.

</doc>
<doc id="175051" url="https://pl.wikipedia.org/wiki?curid=175051" title="T-37A">
T-37A

T-37A – lekki czołg pływający konstrukcji radzieckiej z okresu przed II wojną światową.
Historia.
W ZSRR z dużą uwagą obserwowano zagraniczne konstrukcje pojazdów wojskowych. Tak też było w przypadku brytyjskich czołgów pływających konstrukcji Cardena i Loyda. Już zimą 1932 roku Związek Radziecki nabył 8 sztuk lekkich czołgów pływających Vickers-Carden-Loyd Amphibian, jednocześnie – na podstawie obserwacji czołgów brytyjskich – budując ich naśladownictwo pod oznaczeniem T-33. W początku roku 1932 powstały dwie kolejne rodzime konstrukcje czołgów pływających – T-37 i T-41. Próby prototypów wykazały wiele niedostatków. Z tego powodu wojsko zamówiło czołg pływający w którego konstrukcji wprowadzono niezbędne poprawki, będący skrzyżowaniem T-37 i T-41. Był to czołg T-37A. Nowy czołg został skierowany do produkcji seryjnej latem 1933 roku.
W czołgi T-37A, planowano również uzbroić radzieckie jednostki powietrznodesantowe. W tym celu opracowano system mocowania pojazdu pod kadłubem ciężkiego samolotu transportowego TB-3M17. Planowano także desantowanie czołgów w locie, na niskim pułapie, nad wodą. Przeprowadzono trzy próby takiej operacji, testując różne osłony czołgu chroniące go przed skutkami zderzenia z wodą, jednak we wszystkich przypadkach kadłub pojazdu doznał uszkodzeń i wszystkie trzy czołgi zatonęły.
Służba.
Czołgi T-37A weszły na uzbrojenie pancernych jednostek rozpoznawczych Armii Czerwonej. Były użyte w dużej liczbie podczas agresji na Polskę w 1939 roku oraz w Wojnie zimowej przeciw Finlandii. Pozostawały na uzbrojeniu Armii Czerwonej w chwili niemieckiego ataku na ZSRR w czerwcu 1941. Ze względu na słabe opancerzenie i uzbrojenie jego wartość bojowa podczas walk obronnych była niewielka. Duże ich ilości zostały utracone w walkach, bądź porzucone na trasie odwrotu Armii Czerwonej. Kilka czołgów walczyło aż do 1944 w składzie Frontu Karelskiego. Oprócz Armii Czerwonej zdobycznych czołgów T-37A używały armie: Finlandii (29 egz.), Rumunii (19 egz.), Węgier i Niemiec. 

</doc>
<doc id="175052" url="https://pl.wikipedia.org/wiki?curid=175052" title="Jakub I (król Szkocji)">
Jakub I (król Szkocji)

Jakub I Stewart (ur. 10 grudnia 1394 w pałacu Dunfermline w hrabstwie Fife, zm. 21 lutego 1437 w Perth) – król Szkocji w latach 1406–1437, z dynastii Stuartów.
Syn króla Szkocji Roberta III i Annabelli Drummond. Jakub był pierwszym w całej serii królów szkockich, którzy dziedziczyli koronę przed osiągnięciem pełnoletniości, wobec czego próby zwiększenia uprawnień królewskich nie powiodły się. Prawdopodobnie był autorem poematu miłosnego "The Kingis Quair" ("Księga królewska"), wzorowanego na dziełach Geoffreya Chaucera, jednego z najwcześniejszych dzieł szkockiej literatury.
Wczesne życie.
W 1402 roku jego starszy brat, Dawid, zmarł z głodu w więzieniu w Falkland, w Fife. Przed śmiercią swojego ojca w 1406 roku, Jakub został wysłany dla bezpieczeństwa do Francji, jednak podczas podróży książę został porwany i wzięty w niewolę przez Anglików.
Książę był przetrzymywany w Anglii na dworze króla Henryka IV. Anglicy domagali się okupu za więźnia i wkrótce Robert III zmarł z żalu. Stryj Jakuba, Robert Stewart, pierwszy diuk Albany, który po śmierci brata został regentem, nie zamierzał płacić okupu za uwolnienie księcia. Robert Stewart chciał uwolnić swojego własnego syna, Murdocha, pojmanego w tym samym czasie, ale nie razem z Jakubem.
Przez następne 18 lat Jakub pozostawał więc więźniem Anglii. Henryk IV wychował i wykształcił młodego szkockiego króla na zamku w Windsorze i w swojej wiejskiej posiadłości niedaleko Londynu.
Uwolnienie.
Po śmierci stryja Jakuba w 1420 roku Szkoci w końcu zapłacili okup – 40 tysięcy funtów – i w 1424 Jakub wrócił do Szkocji, gdzie znalazł kraj pogrążony w chaosie. W czasie swojego uwięzienia, 2 lutego 1423, ożenił się z Joanną Beaufort, kuzynką Henryka IV. Mieli razem ośmioro dzieci, w tym późniejszego Jakuba II i Małgorzatę, pierwszą żonę Ludwika XI Walezjusza (króla Francji).
Jakub został formalnie koronowany na króla Szkocji w Scone, w Perthshire, 2 lub 21 maja 1424 roku. Jakub dążył do wzmocnienia władzy królewskiej. Podejmował w tym celu różne kroki, między innymi poszerzał domenę królewską i konfiskował zagrabione królewszczyzny. Na wzór królów Francji starał się podporządkować sobie duchowieństwo. Stracił również kilku niepokornych magnatów.
Śmierć.
Jego polityka sprawiła, że stracił swych dotychczasowych zwolenników i został zamordowany jako pierwszy ze szkockich królów od wczesnego średniowiecza. Ośmiu zamachowców pod dowództwem Waltera, hrabiego Atholl, czyhało w klasztorze, gdzie się zatrzymał. Wpuścili ich do środka bliscy kuzyni Jakuba. Król usłyszał zabójców, podważył pogrzebaczem deski podłogi i usiłował wydostać się z pomieszczenia rurą ściekową. Żona z dwórkami próbowały zabarykadować drzwi, ale zamachowcy poranili kobiety i wpadli do środka. Wiąże się z tym legenda o Kate Douglas, która miała wsunąć w żelazne obejmy własną rękę, by zablokować drzwi, gdyż belkę skradziono. Mordercy musieli ją wyłamać, aby wedrzeć się do środka. Odtąd dzielna kobieta zyskała przydomek „Barlass” (ang. "bar", belka; szkockie "lass", dziewczę). Jakub I był jednak zbyt gruby i zaklinował się w rurze. Wyciągnięto go stamtąd i zabito mieczami.
Strofa królewska.
Tradycyjnie od tytułu wspomnianego poematu "Księga królewska" wyprowadzano nazwę strofy królewskiej, czyli zwrotki siedmiowersowej, rymowanej ababbcc.

</doc>
<doc id="175054" url="https://pl.wikipedia.org/wiki?curid=175054" title="Jakub II (król Szkocji)">
Jakub II (król Szkocji)

Jakub II Ognista Twarz, (ur. 16 października 1430, zm. 3 sierpnia 1460) – król Szkocji 1437–1460 z dynastii Stuartów.
Syn króla Szkocji Jakuba I i Joanny Beaufort, kuzynki Henryka IV, króla Anglii. Jakubowi udało się złamać potęgę rodu Douglasów. 3 lipca 1449 poślubił Marię, córkę księcia Geldrii Arnolda z Egmond, z którą miał 7 dzieci:

</doc>
<doc id="175055" url="https://pl.wikipedia.org/wiki?curid=175055" title="Jakub III">
Jakub III

Jakub III Stewart (ur. 10 lipca 1451, zm. 11 czerwca 1488) – król Szkocji 1460–1488 z dynastii Stuartów.
Syn króla Jakuba II. Dzięki małżeństwu w 1469 r. Jakuba III z Małgorzatą Duńską, córką króla Christiana I, Szkoci zdobyli Orkady i Szetlandy, archipelagi położone u północnych wybrzeży Szkocji. Jakub był jednak królem nielubianym, został pokonany i zabity przez zbuntowanych możnowładców pod przywództwem swego następcy.
Za jego panowania w 1457 roku powstała osobna struktura kościelna w Szkocji. Jakub i Małgorzata Duńska mieli 3 synów:
Śmierć.
Jakub wplątał się w walki z baronami, Anglikami oraz własnym synem Jakubem IV. Podczas bitwy pod Sauchieburn, Jakub został ranny, lecz być może byłby przeżył, gdyby nie nieszczęśliwy tok zdarzeń. Schronił się w młynie, a młynarza poprosił, by sprowadził mu księdza. Młynarz poprosił o pomoc grupkę przejeżdżających rycerzy (członków armii walczącej przeciw Jakubowi III, zapewne poszukujących króla). Jeden z nich obiecał, że zajmie się rannym, a, jako że szaty miał podobne do księżych, młynarz mu uwierzył. Kiedy fałszywy ksiądz zbliżył się do Jakuba, wyciągnął sztylet i ubódł go śmiertelnie. Był to Lord Gray – zajadły wróg Jakuba.

</doc>
<doc id="175056" url="https://pl.wikipedia.org/wiki?curid=175056" title="Brwinów">
Brwinów

Brwinów – miasto w Polsce, w województwie mazowieckim, w powiecie pruszkowskim, siedziba gminy miejsko-wiejskiej Brwinów, 25 km od centrum Warszawy. Miasto wchodzi w skład aglomeracji warszawskiej.
Według danych zebranych przez przedstawicieli Głównego Urzędu Statystycznego z 31 grudnia 2019 r. miasto liczyło 13 698 mieszkańców.
Lokalny ośrodek usługowy; drobny przemysł m.in. meblarski. Wydział Zootechniki Szkoły Głównej Gospodarstwa Wiejskiego w Warszawie – w 2002 roku przeniesiony do Warszawy, zlikwidowany Zespół Szkół Agroekonomicznych.
Brwinów bierze udział w corocznym Festiwalu Otwartych Ogrodów. Razem z Podkową Leśną oraz Milanówkiem miasto jest częścią "Trójmiasta Ogrodów".
Wieś szlachecka Brwinowo położona była w drugiej połowie XVI wieku w powiecie błońskim ziemi warszawskiej województwa mazowieckiego.
1 stycznia 2021 miasto Brwinów powiększyło się o część terenów należących do sołectw Biskupice, Koszajec, Moszna i Parzniew, położonych między linią kolejową i autostradą .
Położenie i komunikacja.
Do 1954 siedziba gminy Helenów, a w latach 1927–1949 także gminy Letnisko-Brwinów. W latach 1975–1998 miasto administracyjnie należało do woj. warszawskiego. Miasto znajduje się w obrębie Równiny Łowicko-Błońskiej.
Przez miasto przebiegają linie kolejowe nr 1 Warszawa – Katowice i nr 447 Warszawa – Grodzisk Mazowiecki, a także drogi wojewódzkie: nr 720 (Błonie – Nadarzyn), nr 719 (Warszawa – Żyrardów) i autostrada A2.
Historia.
Na terenach obecnego Brwinowa życie ludzkie istniało już ok. 8000 lat p.n.e. Natrafiono tutaj na ślady jednego z największych w ówczesnej Europie ośrodków hutnictwa opartego o znaczne zasoby rudy darniowej.
Nazwa "Brwinów" znana jest od XV w. W 1406 roku występuje jako "Brwinowo", w 1429 – jako "Brwynowo". Według historyków u jej podstaw leży staropolskie "birzwo" – belka, tram, drzewo, gwarowe: berwina, kładka.
Według etymologii opartej na miejscowej tradycji źródłosłów ten miałby się wywodzić od określenia „borowy nów”. Wspomniany tu już rok 1406 to najdawniejsza znana data z dziejów Brwinowa. W akcie erekcyjnym ogłoszonym w tym właśnie roku biskup poznański wymienia między innymi wieś "Brwinowo". W XVIII i XIX w. krzyżowały się tutaj dwa szlaki: tzw. droga królewska prowadząca z Warszawy do Piotrkowa Trybunalskiego, miejsca sejmików szlacheckich oraz lokalny trakt ze stolicy do Grodziska.
W 1476 Stanisław, Mikołaj, Jan i Jakób, synowie Gerolda z Czarnowa w ziemi sochaczewskiej herbu Łada przyznali Łazarzowi z Brwinowa 100 kop groszy.
14 czerwca 1845 przez Brwinów przejechał pierwszy pociąg Kolei Warszawsko-Wiedeńskiej. Rozwój kolei stał się punktem zwrotnym w historii Brwinowa zarówno pod względem gospodarczym, jak i społecznym. W latach poprzedzających wybuch I wojny światowej Brwinów liczył już ponad 2 tys. mieszkańców.
W 1927 Brwinów otrzymał status letniska. Powołany został lokalny samorząd i wybrany wójt. W 1929 Brwinów gościł prezydenta Rzeczypospolitej Ignacego Mościckiego. Miejscowość rozwijała się, powstawały wille i pałacyki. Osiedlili się tutaj m.in. Jarosław Iwaszkiewicz, Zygmunt Bartkiewicz i Stefan Kiedrzyński.
We wrześniu 1939 roku rozegrała się pod Brwinowem bitwa 36 pułku piechoty Legii Akademickiej z wojskami niemieckimi, która opóźniła marsz hitlerowców na Warszawę.
13 września 1939 żandarmeria niemiecka rozstrzelała 5 rolników z okolicznych wsi.
W Brwinowie w okresie międzywojennym mieszkała duża społeczność żydowska – kilkadziesiąt rodzin zajmowało się handlem, prowadziło jatki, istniała także inteligencja żydowska; w Brwinowie funkcjonowała prywatna bóżnica. Nieliczne osoby przeżyły prześladowania Holokaustu.
Prawa miejskie Brwinów uzyskał w 1950 roku.
Zabytki.
Cechą charakterystyczną miasta Brwinowa jest zabudowa willowa i pałacowa pochodząca z przełomu XIX i XX w., oraz XX-lecia międzywojennego.
Niektóre z zabytków to:
Na cmentarzu w Brwinowie znajdują się m.in. groby Anny i Jarosława Iwaszkiewiczów, aktora Wacława Kowalskiego, archeologa-egiptologa Kazimierza Michałowskiego oraz historyka Jaremy Maciszewskiego.
Religia.
Do zabytków sakralnych należy kaplica na brwinowskim cmentarzu z połowy XIX wieku.
W Brwinowie ma siedzibę parafia św. Floriana. Przy rynku położony jest kościół parafialny św. Floriana, którego budowa rozpoczęła się w 1927, a który został konsekrowany 13 czerwca 1967 przez prymasa Stefana Wyszyńskiego. Powstał on na miejscu poprzedniego, drewnianego. Pierwsze wzmianki o parafii św. Floriana pochodzą z 1423 roku. Od 1993 Brwinów jest siedzibą dekanatu brwinowskiego. Na terenie parafii znajduje się klasztor sióstr klarysek-kapucynek.
Osoby związane lub mieszkające w Brwinowie.
Od 2006 roku w Brwinowie przechowywane jest archiwum literackie pisarza, dziennikarza i reportera Lucjana Wolanowskiego (1920–2006).

</doc>
<doc id="175058" url="https://pl.wikipedia.org/wiki?curid=175058" title="Jakub IV">
Jakub IV

Jakub IV Stewart (ur. 17 marca 1473, zm. 9 września 1513) – król Szkocji w latach 1488–1513 z dynastii Stuartów.
Syn króla Jakuba III i Małgorzaty, córki króla Danii Chrystiana I. Urodził się prawdopodobnie na zamku w Stirling.
Kiedy 11 czerwca 1488 jego ojciec zginął w bitwie pod Sauchieburn (lub został zamordowany kilka godzin później), piętnastoletni Jakub przejął tron Szkocji. Został koronowany w Scone, w Perthshire, 24 czerwca 1488.
Podporządkował sobie autonomiczne dotąd Hebrydy. W sojuszu z Francją najechał na Anglię i wraz z wieloma możnymi Szkocji poległ w bitwie pod Flodden Field – była to największa klęska militarna w historii Szkocji.
Jakub IV od 1503 r. był żonaty z Małgorzatą Tudor, córką króla Anglii – Henryka VII. Para miała kilkoro dzieci:
Jakub IV miał liczne potomstwo pozamałżeńskie:

</doc>
<doc id="175059" url="https://pl.wikipedia.org/wiki?curid=175059" title="Brzeszcze">
Brzeszcze

Brzeszcze – miasto w południowej Polsce, w województwie małopolskim, w powiecie oświęcimskim, siedziba gminy miejsko-wiejskiej Brzeszcze. Brzeszcze zostały założone prawdopodobnie przez osadników flamandzkich w XV wieku.
W latach 1975–1998 miasto administracyjnie należało do województwa katowickiego.
Według danych GUS z 31 grudnia 2019 r. miasto liczyło 11 192 mieszkańców.
Przez miejscowość przebiegają: droga wojewódzka nr 933 i droga wojewódzka nr 949, pozostałe połączenia drogowe mają charakter lokalny. Prowadzą tu drogi do Pszczyny, Oświęcimia, Zatora, Wilamowic, Bielska-Białej.
Przez Brzeszcze przebiega linia kolejowa nr 93 z przystankami: Brzeszcze, Brzeszcze Jawiszowice, Brzeszcze Kopalnia (nieczynny).
Nazwa.
Miejscowość ma metrykę średniowieczną. Notowana w 1443 jako "Breszcze", 1470-80 "Brzeszcze", 1494 "Brzeszcze", 1564 po łacinie "Villa Brzesczia", 1581 "Brzescze", 1880 "Brzeście, Brzeszcze". Według językoznawców nazwa miasta pochodzi od prasłowiańskiego "berstьje", czyli "lasu brzostowego" złożonego z brzostu, gatunku drzewa z rodziny wiązowatych, który gęsto porastał brzegi rzeki Soły, gdy miasto było lokowane. W chwili obecnej na terenie Brzeszcz rośnie jedynie kilka drzew tego gatunku. Nazwa "brzost" na określenie gatunku wiązu funkcjonowała w języku staropolskim. Najstarszy zachowany zapis tej nazwy w języku polskim wymienia drzewa "bukow, grabi, brostow" (buki, graby i brzosty) i pochodzi z 1415. Staropolskie nazwy "brzost" podają także średniowieczne źródła spisane po łacinie "Stat arbor dicta brzost" (1431) i "Arbores dictas brzost et vyrzba", czyli po łacinie "Powyższe drzewa brzost i wierzba"(1460).
W dokumencie sprzedaży księstwa oświęcimskiego Koronie Polskiej przez Jana IV oświęcimskiego wystawionym 21 lutego 1457 miejscowość wymieniona została jako "Brzescze".
Nazwę miejscowości w obecnej polskiej formie "Brzeszcze" wymienia w latach 1470–1480 Jan Długosz w księdze Liber beneficiorum dioecesis Cracoviensis.
W "Słowniku geograficznym Królestwa Polskiego" (tom I, wyd. 1880) miejscowość występuje także pod nazwą "Brzeście". Oprócz tego, spotykane wersje pisowni to "Breszcze", "Brescze", "Brzeszce" czy "Brzesczye".
Geografia.
Brzeszcze leżą w Podkarpaciu Północnym, Kotlinie Oświęcimskiej, nad rzeką Wisłą, w zachodniej części Małopolski. Rzeźba terenu jest jednolita, równinna. Pod względem geologicznym jest to Górnośląskie Zagłębie Węglowe. Brzeszcze graniczą z Jawiszowicami od południa, Wilczkowicami i Przecieszynem od wschodu, Rajskiem, Harmężami i Wolą od północy i Górą od zachodu. W odległości 50 kilometrów od miasta znajduje się dawne przejście graniczne w Cieszynie, zaś stolica województwa, Kraków, oddalona jest o 65 kilometrów.
Historia.
Legendy podają, że Brzeszcze istniały już w XIII wieku, ich rozwój został jednak zatrzymany przez najazd Mongołów w 1241 r. Zgodnie ze źródłami, historia Brzeszcz sięga XV wieku – pierwsza wzmianka o wsi pochodzi z 1438 r. Należała ona do Księstwa Oświęcimskiego, od 1457 r. była własnością króla polskiego. Dzierżawili ją m.in. Jakub z Dębna herbu Dębno, Mikołaj Słup herbu Kornicz, Myszkowscy herbu Jastrzębiec, Tęczyńscy herbu Topór, Komorowscy herbu Korczak, Małachowscy herbu Nałęcz. Ludność zajmowała się głównie rolnictwem, hodowlą zwierząt i ryb.
Miejscowość została spalona podczas potopu szwedzkiego. W 1772 r. w wyniku I rozbioru Polski zostały przyłączone do Austrii. Zastój gospodarczy i tzw. „bieda galicyjska” nie sprzyjały rozwojowi wsi. W 1778 r. Brzeszcze objął Fryderyk Dunin herbu Łabędź. Po jego śmierci wieś przejął Dominik Gherri, nadworny lekarz króla Stanisława Augusta Poniatowskiego. Ten umarł bezpotomnie, dobra swoje przekazując wychowanicy, Wiktorii Klose, która postanowiła je sprzedać. Wymieniła je na tzw. „dobra chrzanowskie” – Chrzanów wraz z przyległościami – z rodziną Habsburgów, którzy z kolei przekazali je w późniejszym okresie "Polskiej Akademii Umiejętności". W II. poł. XIX wieku we wsi znajdowało się 226 domów. Według austriackiego spisu ludności z 1900 r. w 224 budynkach w Brzeszczach na obszarze 1766 ha mieszkało 1402 osób (gęstość zaludnienia 79,4 os./km²), z czego 1391 (99,2%) było katolikami, 1 grekokatolikiem, 4 wyznawcami judaizmu a 6 innej religii lub wyznania, 1386 (98,9%) osób było polsko- a 8 (0,6%) niemieckojęzycznych.
Na terenie ówczesnej wsi poszukiwania węgla zainicjował dr Arnold Chaim de Porada Rapaport. Pierwsze badania zostały przeprowadzone ok. 1900 roku, eksploatację rozpoczęto w 1907 roku. Po otwarciu kopalni, Brzeszcze weszły na drogę rozwoju. Budowano nowe osiedla i sprowadzano robotników. Miasto rozwijało się też kulturalnie, założono szkołę ludową administrowaną przez "Towarzystwo Szkoły Ludowej", w 1909 r. rozpoczął działalność "Teatr Włościański". Jego tradycje po I wojnie światowej kontynuował zespół teatralny przy "TSL", wystawiający m.in. "Krakowiaków i Górali".
W 1914 r. powstał oddział Powiatowego Komitetu Narodowego organizujący werbunek do Legionów Polskich. Z Brzeszcz wyruszyło 75 ochotników.
W okresie międzywojennym w mieście działało około 20 organizacji, m.in.: Związek Legionistów, Związek Strzelecki, Liga Obrony Przeciwlotniczej. W 1937 roku dochodzi do strajku okupacyjnego w kopalnie „Brzeszcze”. Trwa 2 dni i kończy się ustępstwami płacowymi władz kopalni.
W 1939 r. wybuchła wojna, która odcisnęła się piętnem na tutejszej tradycji i historii. Niemieckie władze okupacyjne zmieniły nazwę miejscowości na niem. "Kohlendorf". Założono w Brzeszczach dwa podobozy koncentracyjne KL Auschwitz, których więźniowie pracowali w szkółce drzew, cieplarni, chlewni i kopalni, budowali także elektrownię „Andreas”, która miała wejść w skład koncernu "Hermann Göring", nigdy jednak jej nie ukończono. W obozie żeńskim zlokalizowanym na Borze w październiku 1942 r. doszło do masakry więźniarek. Zginęło około 90 kobiet, wśród których znajdowały się głównie żydówki francuskie. Miejscowa ludność angażowała się w pomoc więźniom, działały tu struktury "Armii Krajowej", "Batalionów Chłopskich", "Gwardii Ludowej PPS". Działacz "PPS" Jan Nosal został w 1944 r. zamordowany w KL Auschwitz przez niemieckie władze.
W lutym 1944 roku oddział partyzancki Armii Ludowej pod dowództwem Leona Laska (ps. „Twardy”) opanował urząd gminy niszcząc dokumentację.
W styczniu 1945 r. przez miejscowość przeszły tzw. marsze śmierci z obozów KL Auschwitz w Oświęcimiu na stację kolejową w Wodzisławiu Śląskim.
Brzeszcze zostały wyzwolone przez wojska radzieckie prawdopodobnie 27 stycznia 1945 r., choć trwają o to spory.
15 października 1949 r. do Brzeszcz przybył batalion Wojskowego Korpusu Górniczego, by podjąć pracę w kopalni.
Po wojnie osada zaczęła rozwijać się gospodarczo i w lipcu 1962 r. nadano jej prawa miejskie, otrzymała też (w 1967 r.) Krzyż Grunwaldu III klasy za niesienie pomocy więźniom w czasie II wojny światowej. W tamtych czasach zaczęło się rozwijać życie kulturalne i społeczne w mieście. Wybudowano dwa kina, Ośrodek Kultury, kilka szkół i przedszkoli oraz zaczął nabierać znaczenia lokalny klub sportowy "Górnik Brzeszcze".
Po wydarzeniach 1989 r. miejscowość utrzymała się – w przeciwieństwie do wielu innych osad górniczych – w dobrej sytuacji gospodarczej. W 2005 r. kopalnia dokonała fuzji z Kopalnią Węgla Kamiennego „Silesia”. W 2015 roku kopalnię kupił koncern energetyczny Tauron.
Od 21 kwietnia 2008 r. miastem partnerskim Brzeszcz jest włoska miejscowość Londa.
Mniejszości narodowe.
Niewiele wiadomo o mniejszościach zamieszkujących Brzeszcze. Istnieją źródła potwierdzające, iż w okresie dwudziestolecia międzywojennego w ówczesnej wsi mieszkała kilkudziesięcioosobowa grupa Żydów, wśród których znajdowali się zarówno ci ortodoksyjni, jak i postępowi. Różne było ich zaangażowanie w życie społeczne, niechętnie brali udział w wyborach (lub nie głosowali w nich na partie żydowskie), współtworzyli jednak lokalny klub sportowy; zajmowali się handlem, posiadali dom modlitwy. Podczas holocaustu w 1941 r. trafili do gett w Będzinie, Chrzanowie i Sosnowcu, żaden z nich po wojnie nie wrócił do wsi na stałe.
Demografia.
Dane na dzień 31 grudnia 2012 r.:
Według danych z 2002 r. średni dochód na mieszkańca wynosił 1575,23 zł, bezrobocie utrzymywało się na poziomie 12,7%.
Ludność miasta wzrastała wraz z rozwojem kopalni; szacuje się, że o ile na początku XX w. nie przekraczała 2000 mieszkańców, to już w 1921 r. było ich 3 505, w 1931 r. liczba ta wynosiła 4138 osób. Dla porównania, w 1981 r. Brzeszcze zamieszkiwało 14 452 obywateli (w tym mężczyzn: 7274 i kobiet: 7 128). W 2007 roku miasto liczyło 11 714 mieszkańców.
Gospodarka.
Na terenie miasta działa jeden duży zakład przemysłowy: Kopalnia Węgla Kamiennego „Brzeszcze”, w której wydobycie rozpoczęto w 1907 r., zaś poszukiwania złóż rozpoczął już w 1901 r. Alfred Rappaport. Warto zaznaczyć, że w okresie międzywojennym była to jedyna kopalnia węgla kamiennego w całości należąca do państwa. Podczas II wojny światowej weszła w skład koncernu Hermann Göring, pracowali w niej jeńcy obozu Auschwitz przeniesieni na ten okres do podobozu "Jawischowitz".
Załoga angażowała się w ogólnokrajowe protesty górników na początku lat 80. XX w. W 1993 r. kopalnia weszła w skład Nadwiślańskiej Spółki Węglowej, a w 2003 r. w skład Kompanii Węglowej. Obecnie stanowi największy zakład produkcyjny na terenie miasta, jest też największym pracodawcą.
Zabytki.
Za największy zabytek miasta uważany jest kościół z XIX wieku, murowany w stylu neobarokowym, pod wezwaniem św.Urbana, pod którego kamień węgielny położono w 1874 r., parafię zaś erygowano tam w 1904 r. Budowa trwała ponad 30 lat, czego powodem były trudności formalne, a także finansowe. Ówcześnie wieś liczyła niewiele ponad 2000 mieszkańców, więc wyposażenie gromadzono latami, licząc na darowizny. Na uwagę zasługuje fakt, że jego dębowe ołtarze boczne w stylu barokowym zostały sprowadzone z Kościoła Mariackiego w Krakowie. Decyzję o tym podjęto w 1890 r. dzięki wsparciu pochodzącego z Brzeszcz ks. Józefa Bielenina. Pierwszym proboszczem został Julian Migdałek, sprawujący posługę w latach 1904–1925.
Oprócz wymienionej budowli, w mieście zobaczyć można także:
Osobliwości przyrodnicze.
Krajobraz miasta uległ poważnym zmianom po wybudowaniu kopalni na początku XX wieku. Mimo tego udało się zachować w nienaruszonym stanie kompleks stawów "Nazieleńce" i aleje dębowe prowadzące do dawnych dworów, będące pozostałościami po czasach, kiedy głównym źródłem utrzymania mieszkańców były rolnictwo i rybołówstwo. Jedynym pozytywnym skutkiem działalności kopalni jest – z przyrodniczego punktu widzenia – sprowadzenie do Brzeszcz platana klonolistnego zasadzonego przy willi dyrektora tegoż zakładu, gdzie obecnie znajduje się basen "Pod platanem". Warto zaznaczyć, że na terenie miasta znajduje się starorzecze Wisły.
Edukacja.
Najstarszą placówką oświatową na terenie miasta jest "Szkoła Podstawowa nr 1", działająca od 1857 r., największą zaś "Szkoła Podstawowa nr 2 im. Mikołaja Kopernika" prowadząca zajęcia od 1 października 1962 r. Reforma edukacji z 1999 r. doprowadziła do likwidacji działającej na terenie miasta "SP nr 3 im. Więźniów Oświęcimia" (zał. 1969 r.), na jej miejscu powstało zaś "Gimnazjum nr 2".
Istniejąca szkoła średnia początkowo miała charakter "stricte" górniczy: jej zadaniem było szkolenie nowych kadr dla "KWK Brzeszcze". Wraz ze zmianami ustrojowymi, a także malejącym zapotrzebowaniem na węgiel kamienny na świecie, zarzucono tę działalność, placówka zaś zmieniła charakter, otwierając nowe profile takie jak towaroznawstwo. Od roku szkolnego 2005/2006 ponownie otwarto klasy o profilu górniczym, częściowo przywracając szkole jej pierwotny charakter.
Młodzieżowy Parlament Gminy Brzeszcze ma uczyć zasad prawidłowego funkcjonowania samorządu terytorialnego, a najlepsi uczniowie są corocznie wyróżniani tytułem "„Uczeń Roku”".
Szkoły podstawowe:
Szkoły średnie:
Kultura.
Brzeszczanie od czasów wybudowania kopalni chętnie angażowali się w lokalne inicjatywy społeczne – przyczyną tego mógł być fakt, że stanowili grupę osób przybyłych do pracy w kopalni często z najdalszych części zaboru austriackiego i II Rzeczypospolitej, a co za tym idzie – poszukiwali sposobu na integrację społeczną. Pierwszą organizacją na terenie ówczesnej wsi było "Kółko Rolnicze" założone 11 maja 1884 r. z inicjatywy ówczesnego proboszcza – jego celem była lepsza współpraca lokalnych rolników.
W pierwszej dekadzie XXI wieku odżyło lokalne życie kulturalne. Ośrodek Kultury organizuje koncerty (m.in. zespoły "Dżem", "Lombard", "Mafia") i przedstawienia ("Kabaret Łowcy.B", "Kabaret pod Wyrwigroszem", "Cezary Pazura", i inne), które cieszą się popularnością. Co roku odbywa się "Rock Reggae Festiwal", na którym występują polskie gwiazdy muzyki rock, ska i reggae (m.in. "Blade Loki", "Indios Bravos", "Cała Góra Barwinków", "Brygada Kryzys", "Farben Lehre", "Lao Che", "KSU", "HEY", "The Analogs", "Strachy na Lachy", "Enej", "Armia", "GA GA/Zielone Żabki" i wielu innych). Z Brzeszcz pochodzi wielu znanych sportowców i artystów. Przez pewien czas w mieście mieszkał m.in. Arkadiusz Skrzypaszek. Na terenie miasta ukazywał się miesięcznik "Odgłosy Brzeszcz". Wydawanie czasopisma "Rezonans Brzeszcz" zostało wstrzymane w 2007 r.
Poniższa lista przedstawia wszystkie brzeszczańskie organizacje pozarządowe i stowarzyszenia.
Sport.
Klub Sportowy "Górnik" założono już w 1922 r., lecz występował pod różnymi nazwami. Istniały sekcje: piłkarska, lekkoatletyczna, pływacka i tenisowa. W okresie PRL "Górnik" był sponsorowany przez KWK Brzeszcze. Zaowocowało to rozwojem sportu. Co roku odbywał się w Brzeszczach międzynarodowy maraton na wysoką skalę, a piłkarze byli w czołówce ówczesnej ligi wojewódzkiej, raz ulegając jedynie Cracovii.
Kolejną falę dobrych występów zawodnicy klubu mieli w latach 90. XX w., kiedy sukcesy w mistrzostwach Polski odnosili lekkoatleci, a piłkarze rozgrywali swe mecze w IV lidze. 31 marca 1993 r. rozegrał się na brzeszczańskim stadionie mecz międzynarodowy Polska – Litwa. Z Brzeszcz do lig wyższych sprzedano wielu piłkarzy, takich jak Marcin Folga ("Ruch Chorzów"), czy Arkadiusz Kłoda ("Włókniarz Kietrz", potem "Zagłębie Sosnowiec").
W sezonie 2021/2022, klub będzie ponownie występował w piłkarskiej lidze okręgowej. 
Na terenie Brzeszcz organizowane były mistrzostwa Europy w trialu rowerowym, odbywały się mistrzostwa Polski w półmaratonie. Od 2010 na przełomie sierpnia i września, na terenie miasta i gminy rozgrywany był bieg na 15 km. 
Z Brzeszcz pochodzi Zbigniew Gabryś, znany kierowca rajdowy oraz zespół siatkarski "UKS Gminy Brzeszcze", który odnosił liczne sukcesy w IV lidze małopolskiej.

</doc>
<doc id="175061" url="https://pl.wikipedia.org/wiki?curid=175061" title="Jakub V">
Jakub V

Jakub V Stewart (ur. 10 kwietnia 1512 w Linlithgow Palace, zm. 14 grudnia 1542 w Falkland Palace) – król Szkocji w latach 1513–1542, jedyny spośród synów króla Jakuba IV Stewarta i Małgorzaty Tudor, najstarszej córki króla Anglii Henryka VII, który przeżył dzieciństwo. Jakub objął tron mając niewiele ponad rok, po śmierci ojca w bitwie pod Flodden. Do 1528 r. realną władzę w Szkocji sprawowali regenci.
W 1513 r. na mocy testamentu Jakuba IV regentką została wdowa po nim, Małgorzata. Jej regencja trwała do 1515 r., kiedy to na wieść o jej ślubie z hrabią Angus Rada Królewska pozbawiła ją regencji (testament Jakuba IV przyznawał Małgorzacie funkcję regentki, tylko do czasu jej ewentualnego drugiego małżeństwa) i przekazał ją bratu stryjecznemu poległego króla, Janowi Stewartowi, 2. księciu Albany. Pierwsze lata życia małego króla upłynęły w kraju rozdzieranym waśniami klanów i sporach o regencję między Albanym i Małgorzatą. Ostatecznie w 1524 r. Albany odpłynął do Francji i regentką ponownie została Małgorzata. W 1527 r. rozwiodła się z Angusem, co spowodowało zerwanie z jego krewniakami – klanem Douglasów, którzy porwali Jakuba i umieścili go w Falkland Palace, uzyskując tym samym rzeczywistą władzę w kraju.
Rządy samodzielne.
W 1528 r. Jakub uciekł z niewoli i rozpoczął samodzielne rządy. Gros jego doradców stanowili teraz duchowni. Większość czołowych stronników Douglasów udała się na wygnanie, a ich majątki przejęła Korona. Jakub twardą ręką zaprowadził spokój na pograniczu i zwalczył plagę piractwa nękającego szkockie wybrzeża. W kraju prowadził politykę wymierzoną przeciw możnowładcom. W 1537 r. wydał Akt Rewokacji, w którym unieważniał wszystkie nadania ziemskie poczynione przez regentów. Liczni możnowładcy pod zarzutem spisku powędrowali na szafot.
Król cieszył się za to popularnością wśród niższych warstw społecznych. Brał w ochronę mniejszych dzierżawców przed wielkimi posiadaczami ziemskimi, ani też nie stronił od kontaktów z mieszczanami i chłopami. Zyskał sobie tym przydomek Króla Biedaków. Na duchowieństwo i szlachtę nakładał ogromne podatki z których finansował przebudowę swoich pałaców w duchu renesansowym. Sprawił sobie również za nie nową koronę. Jakub był zdecydowanie przeciwny nowinkom religijnym i zawzięcie tępił herezję. Za jego panowania spłonął na stosie pierwszy szkocki protestant Patryk Hamilton. Stało się to w 1528 r. Później takie egzekucje nie były czymś niezwykłym.
W polityce zagranicznej król Jakub opowiadał się za Starym Sojuszem ("The Auld Alliance"), który od XII w. łączył tradycyjnie Francję i Szkocję. Z Francji pochodziły też obie żony Jakuba – Magdalena de Valois i Maria de Guise. Starał się jednocześnie utrzymywać poprawne stosunki ze swoim wujem, królem Anglii Henrykiem VIII, który usilnie namawiał go do porzucenia Starego Sojuszu. Przyjazne stosunki udawało się zachować do 1541 r. Gdy Jakub nie przybył na wyznaczone spotkanie do Yorku Anglia wypowiedziała Szkocji wojnę.
Szkocja była do wojny kompletnie nieprzygotowana. Król Jakub uległ w 1537 r. wypadkowi na polowaniu i nie wrócił do pełni sił. Możni nienawidzili króla, a mając w pamięci straszliwą klęskę pod Flodden nie kwapili się do działań przeciw Anglikom. Efekt mógł być tylko jeden – 24 listopada 1542 r. na torfowisku Solway Moss nad rzeką Esk armia szkocka została doszczętnie rozbita, zaś Jakub salwował się ucieczką z pola bitwy. Błąkał się jakiś czas bez celu, aż przewieziono go do Falkland Palace. Tam dotarła doń wieść o narodzinach córki Marii, która, po śmierci swych starszych braci, była dziedziczką tronu. Jakub miał wówczas powiedzieć "It cam wi' a lass and it will gang wi' a lass" – "Z dziewką przyszło i z dziewką przeminie" (Stewartowie nabyli prawa do tronu Szkocji dzięki małżeństwu Waltera Stewarta i Marjorie Bruce, córki króla Roberta I Bruce'a).
Jakub zmarł 14 grudnia i został pochowany w Holyrood Abbey w Edynburgu. Tron objęła jego córka Maria, mająca wówczas ledwie sześć dni. Szkocja stanęła ponownie w obliczu rządów regencyjnych.
Rodzina.
1 stycznia 1537 r. w katedrze Notre-Dame w Paryżu Jakub poślubił Magdalenę de Valois (10 sierpnia 1520 – 7 lipca 1537), córkę Franciszka I de Valois, króla Francji i Klaudii Francuskiej, córki króla Francji Ludwika XII. Małżeństwo nie doczekało się potomstwa.
12 czerwca 1538 r. w St Andrews Jakub poślubił Marię de Guise (22 listopada 1515 – 10/11 czerwca 1560), córkę Klaudiusza, księcia Guise i Antoniny de Vendôme, córki Franciszka, księcia Vendôme (ślub "per procura" odbył się w Notre-Dame w Paryżu 18 maja 1538 r. Jakuba zastępował lord Maxwell). Jakub i Maria mieli razem dwóch synów i córkę:
Jakub miał również wiele nieślubnych dzieci:
Z Elizabeth Shaw:
Z lady Małgorzatą Erskine, córką Johna Erskine, 4. hrabiego Mar:
Z Euphemią Elphistone, córką Alexandra, lord Elphinstone:
Z Elizabeth Katherine Carmichael, córką sir Johna Carmichaela:
Z Elżbietą Stewart:
Z Elizabeth Bethune:

</doc>
<doc id="175066" url="https://pl.wikipedia.org/wiki?curid=175066" title="Maria I Stuart">
Maria I Stuart

Maria I ("Mary, Queen of Scots", ur. 8 grudnia 1542, zm. 8 lutego 1587) – królowa Szkotów od 14 grudnia 1542 do 24 lipca 1567 z dynastii Stuartów.
Była delfiną (1558–1559) jako żona delfina, a następnie królową Francji (od 10 lipca 1559 do 5 grudnia 1560) jako żona króla – Franciszka II.
Młodość.
Urodziła się w pałacu Linlithgow w West Lothian w Szkocji, była córką Jakuba V i jego francuskiej żony – Marii de Guise. Jako pierwsza z królewskiej dynastii Stuartów używała francuskiej formy "Stuart", a nie angielskiej "Stewart".
W czasie panowania Roberta II ustalono regułę, iż korona miała przechodzić po kolei na męskich potomków Roberta, a kobiety mogły dziedziczyć ją tylko wówczas, gdy wykluczona byłaby linia męska. Jako że wszystkie męskie linie Stuartów wymarły przed śmiercią Jakuba V, dziedziczyć mogła Maria. Mając zaledwie sześć dni, została królową Szkocji z Jamesem Hamiltonem, 2. hrabią Arran jako regentem (sprawował tę funkcję do 1554, kiedy został zastąpiony przez matkę królowej, ona zaś pozostała regentką aż do śmierci w 1560).
W lipcu 1543 zawarty został traktat z Greenwich, w którym na małżonka dla Marii został przeznaczony syn Henryka VIII. Jeszcze w 1543 miało dojść do zrealizowania postanowień tego traktatu, jednak matka Marii, przeciwna małżeństwu, ukryła się razem z dzieckiem w zamku w Stirling, gdzie przygotowywano się także do koronacji młodej następczyni tronu.
Infantka Maria została koronowana na królową Szkotów w królewskiej kaplicy na zamku w Stirling 9 września 1543.
Dziwne zaloty.
Zaręczyny z synem króla Anglii nie byłyby dobrze przyjęte przez Szkotów, głównie ze względu na próby zerwania tradycyjnego sojuszu pomiędzy Francją i Szkocją, dlatego szkocki parlament unieważnił traktat z Greenwich wkrótce po koronacji Marii. Mimo to Henryk VIII nadal podejmował próby doprowadzenia do zawarcia małżeństwa. Dokonywał w tym celu również wypraw na teren Szkocji, takie akcje Anglików trwały do czerwca 1551. Powstałe w ich skutku straty materialne szacowano na 500 tys. funtów. W maju 1544 angielski hrabia Hertford przybył do Firth of Forth celem zajęcia Edynburga i porwania Marii. Maria de Guise ukryła jednak dziewczynkę w podziemiach zamku Stirling. Następnie z pomocą przybyły oddziały francuskie, związane ze Szkocją na mocy „starego przymierza” (szkoc. "Auld Alliance"), pomagając Szkotom w wyparciu oddziałów angielskich.
10 września 1547, znanego jako „czarna sobota”, Szkoci ponieśli dotkliwą porażkę w bitwie pod Pinkie Cleugh. Maria de Guise, obawiając się o swoją córkę, wysłała ją na pewien czas do Inchmahome Priory i zwróciła się o pomoc do ambasadora Francji, D'Oysela. Nowy król francuski Henryk II zaproponował małżeństwo ze swoim nowo narodzonym synem, delfinem Franciszkiem, co miałoby doprowadzić do zjednoczenia Francji i Szkocji pod jednymi rządami. Wydawało się to Marii jedynym sensownym rozwiązaniem w trudnej sytuacji i wybawieniem z kłopotów. 
W lutym 1548 znowu pojawiły się wojska angielskie, więc małą królową przeniesiono do zamku Dumbarton. Znowu spustoszono ogromne tereny, a wojska wroga osiągnęły strategicznie położone miasto Haddington. W czerwcu nadeszły wreszcie długo oczekiwane posiłki francuskie. 7 lipca podpisany został traktat małżeński pomiędzy stroną francuską i szkocką. Maria miała być wysłana do Francji, gdzie Henryk II oferował jej ochronę oraz wykształcenie i wychowanie. 7 sierpnia 1548 francuska flota popłynęła z powrotem do Francji, zabierając ze sobą pięcioletnią królową.
Życie we Francji.
Maria, jako żywa, piękna i mądra dziewczynka, miała obiecujące dzieciństwo. Przebywając na dworze królewskim, oczekiwała na zawarcie obiecanego małżeństwa, dysponując przy tym wszelkim wygodami, miała liczną służbę i nauczycieli. Otrzymała także najlepsze możliwe w tym czasie wykształcenie i znała języki: francuski, łacinę, grekę, hiszpański, włoski i ojczysty szkocki. Nauczyła się gry na dwóch instrumentach, pisania wierszy, jazdy na koniu, sokolnictwa i szycia.
24 kwietnia 1558 poślubiła delfina Franciszka w katedrze Notre Dame w Paryżu. Po śmierci Henryka II 10 lipca 1559 została królewską małżonką przy swoim mężu, który panował jako Franciszek II. Zgodnie z prawami dziedziczenia Maria była także następna w kolejce do tronu angielskiego po swojej kuzynce Elżbiecie I, która nie miała potomstwa. Choć ustawa antykatolicka nie została uchwalona aż do 1701, Henryk VIII wykluczył w swoim testamencie Stuartów z dziedziczenia tronu Anglii.
Franciszek II Walezjusz zmarł 5 grudnia 1560, a teściowa Marii, Katarzyna Medycejska, została regentką w imieniu syna Karola IX. Zgodnie z warunkami traktatu edynburskiego, podpisanego przez przedstawicieli Marii 6 lipca 1560 po śmierci Marii de Guise, Francuzi wycofali się ze Szkocji i uznali Elżbietę I za władczynię Anglii. 18-letnia Maria, ciągle przebywająca we Francji, odmawiała ratyfikacji traktatu.
Powrót do Szkocji.
Młoda wdowa wróciła 19 sierpnia 1561 do Leith w Szkocji. Był to jednak kraj niebezpieczny, ze względu na skłócone ze sobą obozy polityczne oraz panujące konflikty religijne. Spory religijne dokonały licznych rozłamów wśród Szkotów. Brat Marii z nieprawego łoża, James Stewart, 1. hrabia Moray, stanął na czele grupy protestanckiej. Maria była natomiast zagorzałą katoliczką, co czyniło ją podejrzaną w oczach wielu poddanych oraz Elżbiety I – władczyni sąsiedniego, protestanckiego kraju. Działacz protestancki John Knox wygłaszał liczne oszczercze mowy wobec Marii, ganił m.in. jej rzekomy swobodny tryb życia, brak moralności, uczęszczanie na msze, tańczenie czy ekstrawagancki ubiór. Ku rozczarowaniu frakcji katolickiej Maria nie śpieszyła się z poparciem dla katolików oraz tolerowała brata-protestanta jako głównego doradcę. Było to spowodowane głównie tym, że musiała szukać poparcia u lordów – nie miała bowiem własnego wojska. Przyłączyła się nawet do zniszczenia katolickiego lorda Huntleya w 1562.
W 1561 zaprosiła Elżbietę I do odwiedzenia jej w Szkocji, ta jednak z zaproszenia nie skorzystała. Odmowa spowodowała popsucie stosunków pomiędzy ambitnymi, młodymi władczyniami. Maria wysłała jednak do Anglii swojego ambasadora, Williama Maitlanda z Lethington, który przebywał na dworze królewskim i miał jej zapewnić widoki na objęcie tamtejszego tronu.
W grudniu 1561 szykowano spotkanie pomiędzy królowymi, tym razem w Anglii, ale Elżbieta znowu zmieniła zdanie. W 1563 Elżbieta podjęła próbę zneutralizowania Marii, proponując jej małżeństwo z Robertem Dudleyem, 1. hrabią Leicester, myśląc przy tym, że będzie mogła go łatwo kontrolować. Maria jednak odrzuciła tak uwłaczającą propozycję. Do skutku natomiast doszło małżeństwo z Henrykiem Stuartem, lordem Darnley, potomkiem króla Henryka VII, które zostało zawarte 29 lipca 1565 w pałacu Holyrood. Ślub z czołowym przedstawicielem frakcji katolickiej wywołał otwartą rebelię protestantów, do których przyłączył się też brat Marii, lord Moray. On i inni buntowniczy lordowie zostali pokonani przez wojska Marii, które sama poprowadziła. Małżeństwo rozwścieczyło także Elżbietę, która uważała, że Darnley jako poddany angielski powinien uzyskać jej zgodę na ślub. Elżbieta czuła się teraz podwójnie zagrożona, ponieważ małżeństwo to dawało dzieciom Marii silne prawa do sukcesji tronu – zarówno szkockiego, jak i angielskiego.
Na długo przed zajściem Marii w ciążę Darnley stał się arogancki, zaczął żądać tytułowania go królem i takichże uprawnień. Był także zazdrosny o prywatnego sekretarza żony, Davida Rizzio (oskarżono go, że był kochankiem Marii, co raczej było wymysłem i miało pomóc w pozbyciu się zaufanego doradcy królowej). W marcu 1566 wszedł w spisek z pokonanymi przez Marię w 1565 lordami protestanckimi. 9 marca grupa lordów w towarzystwie Darnleya dokonała okrutnej zbrodni, zabijając Rizzia na oczach królowej. To zabójstwo przyspieszyło tylko rozkład nieudanego małżeństwa. Darnley wkrótce zmienił front i zdradził protestantów, przechodząc z powrotem do frakcji katolickiej. Przy innej okazji usiłował zaatakować żonę i spowodować, by poroniła.
W tym czasie zawiązał się także spisek przeciwko Darnleyowi, który był już chory (prawdopodobnie na syfilis) i przebywał w Glasgow, z dala od swej królewskiej małżonki. Z początkiem lutego 1567 Darnley, nakłoniony przez Marię, przybył do Edynburga i został zakwaterowany w domu zwanym Kirk o'Field, gdzie odwiedzała go żona. Nocą z 9 na 10 lutego 1567 dom zniszczyła potężna eksplozja, a Darnley został znaleziony martwy w ogrodzie, przy czym wyglądało na to, że został uduszony. To wydarzenie, które wydawało się być dla Marii wybawieniem, okazało się zgubne dla jej reputacji. Dziś historycy spierają się, czy to Maria, czy szkoccy arystokraci zainicjowali spisek przeciwko Darnleyowi. James Hepburn, 4. hrabia Bothwell, który miał zostać jej trzecim mężem, był uważany za sprawcę tego zabójstwa. Został nawet postawiony przed sądem, lecz go uniewinniono. Maria próbowała w tym czasie odzyskać poparcie wśród lordów.
24 kwietnia, po ostatnim ujrzeniu swojego niespełna rocznego syna w Stirling, Maria została porwana przez Bothwella i jego ludzi, gdy wracała do Edynburga. Została zabrana do zamku w Dunbar, gdzie prawdopodobnie została przez niego zgwałcona. 15 maja w pałacu Holyrood Maria i Bothwell pobrali się zgodnie z obrządkiem protestanckim (informacja o gwałcie niesprawdzona, bo Bothwell prawdopodobnie był miłością jej życia, kochankiem i najwierniejszym poddanym).
W tym czasie doszło do buntu lordów, którzy zebrali armię i spotkali się z wojskami Marii pod Carberry Hill. Do bitwy jednak nie doszło – Maria zgodziła się udać z buntownikami, a Bothwella puszczono wolno. Obietnica została jednak złamana, a królową uwięziono na zamku Lochleven na wyspie na środku jeziora Loch Leven. Pomiędzy 18 a 24 lipca królowa poroniła bliźnięta. 24 lipca została zmuszona do abdykacji na rzecz swojego rocznego syna Jakuba.
Ucieczka do Anglii.
2 maja 1568 r. udało jej się uciec z Lochleven i zgromadzić małą armię. Po przegranej 13 maja bitwie pod Langside Maria trzy dni później uciekła do Anglii. 19 maja została uwięziona w Carlisle przez wojska Elżbiety. 
Część rzymskokatolickiej szlachty zdecydowała się na bunt wobec Elżbiety próbując uwolnić Marię, wydać ją za księcia Norfolk, uczynić z niej królową Anglii i przywrócić religię rzymskokatolicką jako panującą.
Elżbieta na początku nie wiedziała, co zrobić z takim nieproszonym gościem. W tym czasie pozbawiona tronu królowa wypowiedziała sławne słowa (fr.) "En ma Fin gît mon Commencement" („W moim końcu jest mój początek”), które wyhaftowała na swojej sukni.
Elżbieta miała teraz dylemat, czy Maria powinna być sądzona w sprawie zabójstwa Darnleya. Zamiast procesu zleciła więc tylko formalne dochodzenie. Główne znaczenie miał tu podtekst polityczny i trudno było mówić o obiektywności angielskich śledczych. Pobyt Marii w Anglii był na rękę jej bratu lordowi Moray, który rządził podczas jej nieobecności i starał się, aby obalona królowa już Szkocji nie ujrzała. Dochodzenie jednak nie dowiodło winy Marii.
Elżbieta uważała Marię za poważne zagrożenie dla swojego panowania i dlatego więziła ją, głównie na zamku w Sheffield pod zarządem George’a Talbota, 6. hrabiego Shrewsbury. Bothwell natomiast uciekł najpierw do Norwegii, będącej pod panowaniem duńskim, a następnie został uwięziony w Danii, gdzie popadł w chorobę psychiczną i zmarł w 1578 r. W 1580 r. miejsce uwięzienia Marii zostało zmienione, znalazła się pod nadzorem Amiasa Pauleta, gdzie przebywała już do końca życia.
W 1570 r. Elżbieta została przekonana przez przedstawicieli Karola IX do złożenia obietnicy, że pomoże Marii w odzyskaniu korony. Nigdy jednak do tego nie doszło.
Spisek przeciw Elżbiecie I nmg z niej.
Do 1586 roku, po 18 latach więzienia, Maria utraciła wszystkie przywileje. Była odizolowana jak nigdy wcześniej. Przebywała w Charley Hall w Staffordshire i nie wolno już było udawać się jej do wód w Buxton, które pomagały jej na częste choroby. Smutku dodawało jej także postępowanie syna, Jakuba VI. Miała nadzieję, że pewnego dnia wróci do Szkocji i będzie współrządzić razem z nim, Jakub jednak nie żywił przyjaznych uczuć do matki. Został wychowany przez jej nieprzyjaciół, którzy przekonali go, że matka zamordowała jego ojca, aby wyjść za kochanka. W wyniku tego gardził matką i miał obawy, że gdyby powróciła, mogłaby odebrać mu koronę.
Maria wciąż pisała do niego, w nadziei, że zdoła zmienić nastawienie syna, jednak jej listy nie docierały, przechwytywane przez najemników Elżbiety. Maria wpadła w głęboką depresję i wydawało się jej, że nie ma już dla niej żadnej nadziei. W takich okolicznościach, w styczniu 1586 roku, trafił do niej pakiet listów.
Pochodziły one od jej zwolenników na kontynencie, a do więzienia przemycił je Gilbert Gifford, katolik, który wyjechał z Anglii w 1577 roku i kształcił się na księdza w angielskim kolegium w Rzymie. Po powrocie do Anglii w 1585 roku chciał służyć Marii, więc niezwłocznie skontaktował się z ambasadą francuską w Londynie, gdzie nagromadziło się wiele listów, które miały dotrzeć do Marii. Była to pierwsza przesyłka. Gifford rozpoczął rolę kuriera. Nie tylko przekazywał listy do Marii, ale również odbierał jej odpowiedzi. Wymyślił bardzo sprytny sposób transportowania listów do Chartley Hall, jednocześnie unikając wykrycia ich przez strażników fortecy. Zanosił listy do lokalnego piwowara, który owijał je w skórę i umieszczał je w wydrążonym drewnianym szpuncie od beczki z piwem. Piwowar dostarczał beczkę do Chartley Hall, gdzie jeden ze służących Marii otwierał szpunt i zanosił jego zawartość do królowej Szkocji. Ten sam mechanizm pozwalał również wynosić listy z twierdzy.
W tym samym czasie, bez wiedzy Marii, w jednej z londyńskich tawern narodził się plan jej wyzwolenia. Głównym inicjatorem spisku był Anthony Babington, Anglik, który miał wtedy zaledwie dwadzieścia cztery lata, był jednak dobrze znany w mieście jako niezwykle uroczy i dowcipny mężczyzna. Większość ludzi nie zdawała sobie jednak sprawy, jak bardzo Babington nienawidzi władzy angielskiej, która prześladowała jego rodzinę i wiarę. Antykatolicki terror w Anglii wówczas ciągle się zaostrzał – duchownych oskarżano o zdradę, wielu karano śmiercią w męczarniach. Katolicka msza została oficjalnie zakazana. Rodziny, które pozostały wierne Kościołowi katolickiemu, zmuszane były do płacenia rujnujących podatków. Niechęć Babingtona wobec władzy była więc uzasadniona, a pomoc dla Marii, przeciwniczki Elżbiety, była jednym ze sposobów walki z władzą.
Spisek został zawiązany w marcu 1586 roku, kiedy Babington spotkał się z sześcioma swoimi poplecznikami w karczmie The Plough niedaleko Temple Bar. Historyk Philip Caraman napisał: „Dzięki swej osobowości i wyjątkowemu urokowi, skupił on wokół siebie wielu młodych szlachciców katolickich o podobnej pozycji społecznej, dzielnych, skłonnych do ryzyka i śmiałych w obronie wiary katolickiej w ciężkich dla niej czasach, gotowych do podjęcia każdego trudnego przedsięwzięcia, które mogłoby pomóc wspólnej sprawie katolickiej”. W ciągu kilku miesięcy spiskowcy ułożyli plan: zamierzali uwolnić Marię Stuart, zamordować królową Elżbietę i wzniecić bunt, wspomagany przez wojska zagraniczne.
Konspiratorzy uważali, że spisek Babingtona – jak zwykli go określać historycy – wymaga poparcia Marii, ale nie wiedzieli, w jaki sposób się z nią skontaktować. Wówczas 6 lipca 1586 roku do Babingtona przyjechał Gifford. Przywiózł list od Marii; królowa pisała, że słyszała o Babingtonie od swoich zwolenników w Paryżu i oczekuje na wiadomość od niego. W odpowiedzi Babington szczegółowo przedstawił swój plan; wspominał również o tym, że papież Pius V ekskomunikował Elżbietę w 1570 roku, co jego zdaniem usprawiedliwiało plan jej zamordowania.
Jak poprzednio, Gifford wykorzystał sztuczkę ze szpuntem od beczki z piwem, by przemycić list do więzienia Marii. Dla większego bezpieczeństwa Babington szyfrował swoje listy – gdyby nawet strażnicy przechwycili wiadomość, to – zdaniem Babingtona – nie mogliby jej odczytać i spisek pozostałby w tajemnicy. Młody konspirator posługiwał się nie zwykłym szyfrem monoalfabetycznym, lecz szyfrem podstawieniowym, w którym litery i niektóre zwroty zostały zastąpione symbolami (patrz zdjęcie obok).
Sądził, że jest całkowicie bezpieczny, co przyczyniło się do jego późniejszej zguby. Gilbert Gifford, człowiek, który zajmował się transportem listów między Marią a spiskowcami, był bowiem podwójnym agentem. Choć na pozór służył Marii, w rzeczywistości był na usługach władz angielskich. W 1585 roku, gdy wracał do Anglii, napisał list do sir Francisa Walsinghama, sekretarza stanu królowej Elżbiety I, w którym zaoferował mu swoje usługi. Twierdził, że jego katolicka przeszłość może być nieoceniona w próbach infiltracji wszelkich spisków katolików przeciw królowej Elżbiecie. W liście do Walshinghama pisał:
Walsingham był najbardziej bezwzględnym ministrem dworu angielskiego. Ten makiaweliczny polityk pełnił również obowiązki szefa wywiadu, odpowiedzialnego za bezpieczeństwo monarchini. Odziedziczył po swoim poprzedniku małą siatkę szpiegowską, którą szybko rozbudował, tak że objęła wiele krajów na kontynencie, w których wykluwały się spiski przeciw Elżbiecie.
Walsingham zwerbował Gifforda w charakterze szpiega i to właśnie on polecił mu udać się do francuskiej ambasady i zaproponować Francuzom swoje usługi. Ilekroć Gifford odbierał list do lub od Marii, najpierw zanosił go do Walsinghama. Szef wywiadu przekazywał go fałszerzom, którzy łamali pieczęć, kopiowali list, po czym pieczętowali go podrobionym stemplem. Następnie Gifford zabierał pozornie nienaruszony list i dostarczał go Marii lub jej korespondentom.
Gdy Gifford wręczył Walsinghamowi list Babingtona do Marii, pierwszym zadaniem ministra było odszyfrowanie wiadomości. Walsingham miał już kontakt z szyframi i kodami, gdy czytał książkę włoskiego matematyka i kryptologa, Girolama Cardana. Książka Cardana zainteresowała Walsinghama, ale dopiero osiągnięcia flamandzkiego kryptoanalityka Philipa von Marnixa przekonały go, że warto dysponować specjalistą od łamania szyfrów. Von Marnix wsławił się rozszyfrowaniem kilku przechwyconych wiadomości, przesyłanych między dworem hiszpańskim a austriackim. Wynikało z nich, że Hiszpanie planują dokonać inwazji na Wyspy Brytyjskie – odkrycie tych planów zaowocowało zachęceniem Anglików do rozbudowy swojego systemu obronnego.
Gdy Walsingham zdał sobie sprawę z wartości kryptoanalizy, założył w Londynie własną szkołę szyfrów i zatrudnił tam na stanowisku sekretarza Thomasa Phelippesa, jednego z wybitniejszych europejskich kryptoanalityków i lingwistów.
Po otrzymaniu każdego listu do lub od Marii, Phelippes natychmiast zabierał się do pracy. Dla takiego jak on mistrza kryptoanalizy odszyfrowanie wiadomości było jedynie kwestią czasu. W końcu poznał wszystkie symbole alfabetu szyfrowego i słowa kodowe. Korespondencja między Marią a Babingtonem przestała być bezpieczna.
Odszyfrowanie listów ukazało powagę sytuacji – gdy Phelippes odkrył, że młody zapaleniec w jawny sposób proponował zamordowanie Elżbiety, natychmiast przekazał wiadomość swojemu mocodawcy. Walsingham mógł już aresztować Babingtona, ale pragnął osiągnąć coś więcej. Postanowił poczekać, aż Maria odpowie i zaaprobuje spisek, a tym samym ostatecznie się pogrąży. Już od dawna pragnął śmierci szkockiej królowej, ale zdawał sobie również sprawę z niechęci monarchini angielskiej do wyrażenia zgody na egzekucję kuzynki. Gdyby jednak mógł dowieść, że Maria pobłogosławiła spisek na życie Elżbiety, królowa zapewne zgodziłaby się na skazanie na śmierć swojej katolickiej rywalki. Jego nadzieje miały się wkrótce spełnić.
17 lipca Maria odpowiedziała Babingtonowi, podpisując tym samym na siebie wyrok śmierci. Pisała wprost o „planie” i nalegała, by uwolniono ją przed lub równocześnie ze zgładzeniem Elżbiety, miała bowiem obawy, że gdyby wiadomość o śmierci królowej dotarła do jej strażnika, ten mógłby ją zamordować. Zanim list dotarł do Babingtona, jak zwykle trafił w ręce Phelippesa, a ten nie miał żadnych trudności z odszyfrowaniem go.
Walsingham miał już wystarczające dowody, aby aresztować Babingtona i Marię, wciąż jednak liczył na jeszcze więcej. Aby całkowicie zniweczyć spisek, potrzebował nazwisk pozostałych konspiratorów. Dlatego polecił Phelippesowi, aby sfałszował postscriptum do listu Marii, które nakłoniłyby Babingtona do podania nazwisk. Phelippes był bowiem również utalentowanym fałszerzem; mówiono o nim, że potrafi „naśladować pismo każdego człowieka, choćby raz je widział, tak dokładnie, jakby to pisał ten człowiek”. Treść dopisanego, sfałszowanego postscriptum:
Wkrótce po otrzymaniu listu z postscriptum, Babington postanowił wyjechać za granicę, aby zorganizować pomoc dla Marii. W tym celu musiał udać się do biura Walsinghama, aby otrzymać paszport. Był to idealny moment, żeby złapać zdrajcę, ale John Scudamore, urzędnik, nie sądził, że główny spiskowiec pojawi się w jego biurze. Zaprosił niczego nie podejrzewającego Babingtona do tawerny. Zyskał w ten sposób na czasie i umożliwił swojemu pomocnikowi ściągnięcie żołnierzy. Wkrótce potem ktoś przyniósł do Scudamore’a karteczkę, mówiącą, że wszystko już gotowe i za chwilę spiskowiec zostanie złapany. Babington zorientował się jednak, że dzieje się coś dziwnego. Oświadczył, że idzie zapłacić za piwo i posiłek, po czym wstał, pozostawiając swój miecz i płaszcz, by angielski agent myślał, że zaraz wróci. Kiedy wymknął się tylnymi drzwiami, najpierw udał się do St John Wood, a następnie do Harrow. Usiłował zmienić swój wygląd, obcinając włosy i barwiąc twarz sokiem orzechowym. Przez dziesięć dni udawało mu się unikać aresztowania, ale 15 sierpnia wraz ze swoimi sześcioma wspólnikami został złapany i sprowadzony do Londynu. Na znak tryumfu dzwoniły wszystkie dzwony kościelne. Zdrajców natychmiast osądzono i skazano na kary śmierci. Jak zapisał historyk elżbietański, William Camden, „zostali obdarci ze skóry, wykastrowani, wypruto im za życia wnętrzności i poćwiartowano”.
Jeszcze wcześniej, 11 sierpnia, Maria i jej otoczenie otrzymali pozwolenie na przejażdżkę po terenach Chartley Hall. Gdy przejeżdżali przez wrzosowiska, królowa zauważyła zbliżających się jeźdźców i pomyślała, że to ludzie Babingtona, którzy mają ją uwolnić. Było jednak inaczej – byli to ludzie Walsinghama, którzy mieli ją aresztować. Maria została pojmana.
Proces i egzekucja.
Maria została oskarżona o udział w spisku przeciwko życiu królowej Elżbiety na podstawie Ustawy o Współdziałaniu, uchwalonej przez parlament w 1584 roku, aby karać wszystkich spiskujących przeciwko królowej. Ponadto była zamieszana w kilka innych spraw, m.in. próby przywrócenia Kościoła katolickiego w Anglii i umieszczenia samej siebie na tronie angielskim przy pomocy wojsk francuskich i hiszpańskich (choć nie ma pewności, czy niektóre z tych spisków nie zostały sfabrykowane przez wrogów Marii).
Postępowanie rozpoczęło się w środę 15 października przed komisją, składającą się z dwóch głównych sędziów i czterech ławników, w obecności lorda Kanclerza, lorda Skarbnika, Walsinghama, Phelippesa oraz wielu lordów i baronów. Z tyłu sali pozostawiono miejsce dla widzów z okolicznych wsi i służby członków komisji, pragnących ujrzeć, jak upokorzona władczyni szkocka błaga o przebaczenie i łaskę. W ciągu całego procesu Maria zachowywała się jednak spokojnie i z godnością. Jej obrona polegała na wypieraniu się wszelkich związków z Babingtonem. „Czy mogę być odpowiedzialna za zbrodnicze plany kilku zdesperowanych ludzi, które powstały bez mojej wiedzy i mojego udziału?” – pytała. Ta deklaracja wobec zgromadzonych dowodów nie miała jednak już większego znaczenia.
Drugiego dnia procesu Maria w dalszym ciągu twierdziła, że nic nie wiedziała o spisku Babingtona. Po zakończeniu postępowania pozostawiła sędziom podjęcie decyzji o jej losie i z góry przebaczyła im wydanie nieuchronnego wyroku.
Dziesięć dni później Izba Gwiaździsta na posiedzeniu w Westminsterze oświadczyła, że Maria jest winna „układania i planowania od 1 czerwca zdarzeń, zmierzających do śmierci i zniszczenia królowej Anglii” oraz zaleciła karę śmierci. Elżbieta I Tudor podpisała wyrok. Tuż przed egzekucją Maria wybaczyła katom. Spokojnie położyła głowę na pniu, kilka razy zawołała "In manus tuas, Domine", po czym przystąpiono do ścięcia. Kat uderzał w szyję Marii trzykrotnie, zanim pozbawił ją życia. Próbując później pokazać tłumowi odciętą głowę złapał ją za włosy, które okazały się peruką, a sama głowa potoczyła się po podeście.
Pamięć o Marii.
Elżbieta wyraziła żal i gniew na tę wiadomość, mimo że z drugiej strony sama podpisała wyrok wydany przez sąd. Maria została pochowana w Katedrze w Peterborough. Wiele lat później jej syn Jakub I po objęciu tronu angielskiego przeniósł jej szczątki do Opactwa Westminster. Nie ulega wątpliwości, że brała udział w intrygach przeciw Elżbiecie w ciągu 19 lat spędzonych w Anglii, jednak sąd w dużej mierze opierał się na sfałszowanych dowodach i fałszywych świadkach.
Godność i odwaga, z jaką przyjęła wyrok, a także upokorzenia dzielnie znoszone przez długie lata kazały potomności zapominać o jej wadach i winach, a jej tragiczne dzieje uczyniły z niej jedną z najsławniejszych postaci okresu romantyzmu. Życie Marii Stuart stało się tematem wielu utworów literackich i filmów. Friedrich Schiller i Juliusz Słowacki uczynili z niej bohaterkę dwóch dramatów. Również Gaetano Donizetti, zainspirowany zarówno postacią, jak i narastającą romantyczną legendą, skomponował operę pod tytułem "Maria Stuart". Algernon Charles Swinburne napisał trylogię dramatyczną "Chastelard", "Bothwell" i "Mary Stuart". W 1895 r. powstał kilkudziesięciosekundowy film przedstawiający jej egzekucję w reżyserii Alfreda Clarka. W latach 2013–2017 wyprodukowano serial biograficzny "Nastoletnia Maria Stuart", przedstawiający polityczne i seksualne intrygi na francuskim dworze.
Place i ulice Marii Stuart znajdują się m.in. we Francji (w Paryżu, Reims, Orleanie, Saint-Germain-en-Laye, La Baule-Escoublac).
Rodzina.
24 kwietnia 1558 r. Maria poślubiła w katedrze Notre-Dame w Paryżu delfina Franciszka, późniejszego króla Francji Franciszka II (19 stycznia 1544 – 5 grudnia 1560), syna króla Henryka II i Katarzyny Medycejskiej, córki Wawrzyńca II Medyceusza, księcia Urbino. Małżeństwo to nie doczekało się potomstwa.
29 lipca 1565 r. Maria poślubiła w Holyrood Palace w Edynburgu Henryka Stuarta, lorda Darnley (7 grudnia 1545 – 10 lutego 1567), syna Mateusza Stewarta, 4 hrabiego Lennox i Małgorzaty Douglas, córki Archibalda Douglasa, 6 hrabiego Angus. Henryk i Maria mieli jednego syna:
15 maja 1567 r. Maria poślubiła w Holyrood Palace Jamesa Hepburna, 4 hrabiego Bothwell (ok. 1535 – 14 kwietnia 1578), syna Patricka Hepburna, 3 hrabiego Bothwell i Agnes Sinclair. Małżeństwo to nie doczekało się potomstwa.

</doc>
<doc id="175069" url="https://pl.wikipedia.org/wiki?curid=175069" title="Henry Pelham">
Henry Pelham

Henry Pelham (ur. 25 września 1694 w Laughton w hrabstwie Sussex, zm. 6 marca 1754 w Londynie) – brytyjski polityk z partii wigów, premier Wielkiej Brytanii w latach 1743–1754.
Wczesne lata życia.
Był młodszym synem Thomasa Pelhama, 1. barona Pelham, i lady Grace Holles, córki 3. hrabiego Clare. Jego starszym bratem był Thomas Pelham-Holles, 1. książę Newcastle. Henry odebrał wykształcenie w Westminster School oraz w Hart Hall na Uniwersytecie Oksfordzkim, gdzie do dziś działa założone na jego cześć "Sir Henry Pelham Gentlemen’s Sporting Society".
Pelham służył jako ochotnik w pułku "Dormer’s regiment" i brał udział w bitwie pod Preston w 1715 r. podczas powstania 1715 r. Następnie spędził dwa lata na kontynencie, a w 1717 r. został wybrany do Izby Gmin z okręgu Seaford w hrabstwie Sussex, który to okręg reprezentował do 1722 r., kiedy uzyskał mandat z okręgu Sussex, który reprezentował aż do śmierci.
Kariera polityczna.
Początki.
Dzięki poparciu Roberta Walpole’a Pelham został w 1721 r. lordem Skarbu ("Lord of the Treasury"), a w 1724 r. sekretarzem ds. wojny. Od 1730 r. był płacmistrzem armii. Pelham i Walpole byli obaj współzałożycielami słynnego przytułku Foundling Hospital, otwartego w 1739 r.
Henry Pelham sprawował urząd premiera Wielkiej Brytanii w okresie od 14 lutego 1743 r. aż do swojej śmierci. Przez pierwszy rok faktyczna władza należała do ministra północnego departamentu lorda Cartereta, który wykorzystywał przez dwa lata słabość króla Jerzego II do wojaczki i wspierania Austrii, a zwłaszcza cesarzowej Marii Teresy.
Na czele brytyjskiego rządu.
Carteret utracił łaski królewskie i został usunięty z gabinetu w listopadzie 1744 r. Od dymisji Cartereta Pelham był jedynym panem politycznej sytuacji, lecz odziedziczył też po nim problem, jakim była rozpoczęta w 1741 r. wojna o sukcesję austriacką. Pelham, osobiście zwolennik pokoju, prowadził działania wojenne bez przekonania i bez większych sukcesów. W 1746 r. król Jerzy próbował zastąpić Pelhama lordem Bath, ale nowy kandydat na szefa rządu nie uzyskał poparcia w parlamencie.
W 1749 r. przyjęto "Consolidation Act", który stanowił podstawę reorganizacji Royal Navy. 20 marca 1751 r. dokonano reformy kalendarza, ustalając początek roku na dzień 1 stycznia. Rok później Wielka Brytania przyjęła kalendarz gregoriański. Jedną z ostatnich ustaw wydanych z inicjatywy Pelhama był "Marriage Act" z 1753 r., określający minimalny wiek wymagany do tego, by małżeństwo było legalne. W czasie jego urzędowania stłumiono jakobickie powstanie Młodszego Pretendenta (1746) oraz utworzono British Museum (1753).
Jako zwolennik i uczeń polityczny Roberta Walpole’a, Pelham naśladował jako premier jego politykę zdobywania poparcia w parlamencie za pomocą rozdawania urzędów i pieniędzy. Zmarł w 1754 r. Jego brat, książę Newcastle, zastąpił go na stanowisku premiera.
Rodzina.
29 października 1726 r. poślubił lady Catherine Manners (zm. 18 lutego 1780), córkę Johna Mannersa, 2. księcia Rutland, i Catherine Russell, córki Williama Russella. Henry i Catherine mieli razem ośmioro dzieci, m.in.:

</doc>
<doc id="175071" url="https://pl.wikipedia.org/wiki?curid=175071" title="Spencer Compton">
Spencer Compton

Spencer Compton, 1. hrabia Wilmington (ur. ok. 1673 w Compton Wynyates w Warwickshire, zm. 2 lipca 1743 w Londynie) – brytyjski arystokrata i polityk związany ze stronnictwem wigów, premier Wielkiej Brytanii od 16 lutego 1742 r. do 2 lipca 1743 r.
Wczesne lata życia.
Compton był trzecim synem Jamesa Comptona, 3. hrabiego Northampton. Naukę odebrał w St Paul’s School i oksfordzkim Trinity College. W 1698 r. wszedł do parlamentu z okręgu Eye w Suffolk. Mimo że rodzina miała tradycje torysowskie, Compton przeszedł do wigów po kłótni ze swym bratem, George’em. W parlamencie rozpoczął współpracę i nawiązał przyjaźń z Robertem Walpolem, która przetrwała czterdzieści lat.
Początki kariery politycznej.
W 1707 r. otrzymał pierwszy urząd Paymaster of Pensions, które to stanowisko dzierżył przez sześć lat mimo przejęcia władzy przez torysów w 1710 r. Uważa się, że torysi chcieli utrzymać w ten sposób przyjaźń jego torysowskiej rodziny. W 1713 r. Compton znów wszedł do parlamentu z okręgu East Grinstead, i kiedy w 1715 r. wigowie odzyskali władzę, miał nadzieję na otrzymanie wyższego stanowiska, co jednak nie nastąpiło. Został zaledwie skarbnikiem następcy tronu. Nieco później jednak spotkał go zaszczyt jednogłośnej elekcji na speakera Izby Gmin. Był nim od 1715 do 1727 r.
Od 1715 r. Compton reprezentował w Izbie Gmin okręg wyborczy Sussex. Podczas wigowskiej schizmy z 1717 r. poparł Walpole’a i lorda Townshenda przeciw starszym wigom (Stanhope i Sunderland). Mimo przejścia do opozycji utrzymał w swym ręku urzędy do 1720 r., kiedy schizma zakończyła się.
Compton jako speaker odpowiedział kiedyś jednemu z posłów, narzekającemu, że przerwano mu podczas przemowy w Izbie: „No sir, you have a right to speak, but the House have a right to judge whether they will hear you.” (Nie, ma pan prawo mówić, ale Izba ma prawo osądzić, czy pana wysłucha.)
W 1722 r. Walpole powierzył Comptonowi stanowisko płacmistrza armii, lecz w obliczu obietnic księcia Walii, że po koronacji zmieni premiera, Walpole zaczął trzymać Comptona na dystans. W końcu przedstawił o wiele korzystniejszą dla dworu wersję funduszy na utrzymanie pary królewskiej niż Compton. Walpole posiadał też przyjaźń królowej Karoliny. Na krótko Compton, forsowany przez nowego króla, objął ster rządu, lecz nie radził sobie z obowiązkami i musiał pomagać mu Walpole. To oraz królowa ostatecznie przekonały króla o bezsensowności dalszego forsowania Comptona na premiera.
Na stanowiskach ministerialnych.
Robert Walpole podniósł w 1728 r. Comptona do godności para z tytułem barona Wilmington, by osłodzić mu porażkę, i by nie przeszkadzał mu on w Izbie Gmin. W 1730 r. tytuł podniesiono do rangi hrabiego. Wilmington zbliżał się coraz bardziej do wigowskich oponentów premiera-wiga, lecz w parlamencie w zasadzie dostosowywał się do punktu widzenia rządu. W 1730 r. na krótko został Lordem Tajnej Pieczęci, by zostać w końcu Lordem Przewodniczącym Rady. Wilmington był zaangażowany w stworzenie słynnego przytułku Foundling Hospital w 1739 r. Założenie tego ośrodka wywołało modę na filantropię wśród polityków brytyjskich, która trwa do dziś.
Premier.
W styczniu 1742 r. Wilmington zastąpił Walpole’a jako pierwszy lord skarbu i tytularny szef gabinetu, w którym główną rolę odgrywał lord Carteret. Wilmington podupadł na zdrowiu, więc zaczęto podejmować niektóre rządowe decyzje bez konsultacji z nim. Pozostał jednak u władzy do śmierci, po której premierem został Henry Pelham. Śmierć Comptona pociągnęła za sobą wygaśnięcie wszystkich jego tytułów, ponieważ nie miał potomków.
Dwa miasta o nazwie Wilmington w stanach: Karolina Północna i Delaware są nazwane na jego cześć.

</doc>
<doc id="175072" url="https://pl.wikipedia.org/wiki?curid=175072" title="Chalkozyn">
Chalkozyn

Chalkozyn (gr. "khalkos, chalkos" - "miedź") – minerał z grupy siarczków.
Charakterystyka.
Właściwości.
Zwykle wykształca zbliźniaczenia. Na ścianach kryształów często występuje charakterystyczne prążkowanie. Występuje w postaci skupień zbitych, ziarnistych lub naskorupień czy żył. Minerał kruchy, nieprzezroczysty. Należy do minerałów rzadkich, rozpowszechnionych tylko w niektórych rejonach Ziemi.
Występowanie.
Powstaje w wyniku procesów hydrotermalnych, w niskich temperaturach. Występuje w żyłach i gniazdach kruszcowych, w łupkach ilastych i marglistych. Częsty w strefach cementacji miedzionośnych wystąpień siarczkowych. Występuje w towarzystwie digenitu, kowelinu, bornitu, kuprytu, chalkopirytu, stromeyerytu.
Miejsca występowania:

</doc>
<doc id="175074" url="https://pl.wikipedia.org/wiki?curid=175074" title="Jan Ewangelista">
Jan Ewangelista

Jan Ewangelista, Jan Apostoł, Jan Teolog, grec. "Ιωάννης", cs. "Apostoł i ewangielist Ioann Bogosłow" (zm. ok. 100 r. w Efezie) – jeden z dwunastu apostołów Jezusa Chrystusa, syn Zebedeusza i Salome, brat Jakuba Większego (Starszego) Apostoła. Według starodawnej tradycji chrześcijańskiej stał za napisaniem "Ewangelii" i "Apokalipsy św. Jana" oraz 3 listów w "Nowym Testamencie", choć według współczesnej egzegezy ostatecznej redakcji mogli dokonać już jego uczniowie. Święty Kościoła katolickiego, anglikańskiego, ewangelickiego, ormiańskiego, koptyjskiego i prawosławnego. Wymieniany jest w Modlitwie Eucharystycznej ("Communicantes") Kanonu rzymskiego.
Życie i postać Jana.
W świetle Ewangelii.
Pochodził z Galilei, prawdopodobnie z Betsaidy. Był synem Zebedeusza i Salome i młodszym bratem Jakuba. W chwili powołania przez Jezusa pomagał ojcu w rybactwie nad Jeziorem Galilejskim ("Genazaret, Kinneret"). Powołany został wraz ze swym bratem Jakubem oraz z Piotrem i Andrzejem. 
Jan Apostoł był najpierw uczniem św. Jana Chrzciciela. Za radą mistrza został uczniem Jezusa: 
Uważany jest za najmłodszego z apostołów i umiłowanego ucznia Jezusa. Należał do trzech wybranych uczniów, których Jezus zabierał ze sobą w szczególnych momentach swej misji. W ten sposób Jan stał się świadkiem wskrzeszenia córki Jaira, tajemnicy przemienienia na Górze Tabor i zmagań Jezusa w Ogrodzie Getsemani.
Jan otrzymał przydomek „syna gromu”. W spisie apostołów św. Marek wyjaśnił, że Jan i Jakub byli nazywani „Boanerges” – czyli synami gromu. Jan razem z Jakubem zasugerowali Jezusowi zesłanie ognia na niegościnnych Samarytan (Łk 9,51-56). Jan sprzeciwił się temu, by ktoś, kto nie należy do grona jego uczniów egzorcyzmował demony w imię Jezusa. Otrzymał od Jezusa odpowiedź: „Nie zabraniajcie mu, bo nikt, kto czyni cuda w imię Moje, nie będzie mógł zaraz źle mówić o Mnie. Kto bowiem nie jest przeciwko nam, ten jest z nami”. Matka Jana prosiła Jezusa, jako Mesjasza, by jej dwaj synowie, Jakub i Jan, zajmowali w Królestwie Bożym najwyższe miejsca przy Nim (Mt 20, 20-23).
Gdy pewnego dnia Jezus przepowiedział zburzenie Świątyni jerozolimskiej, Piotr, Jakub, Andrzej oraz Jan zapytali o okoliczności, w których to miało nastąpić:
Ewangelia Łukasza ukazuje szczególną więź Jana z Piotrem. Im dwom powierzył Jezus przygotowanie ostatniej Paschy. Według tradycji to właśnie Jan był tym, który w jej trakcie spoczywał na piersi Mistrza i był ponaglony przez Piotra, by zapytać o to, kim jest zdrajca (J 13,23-25). Po zmartwychwstaniu Jan z Piotrem poszli razem do grobu (J 20,1-10). Jan był też świadkiem uzdrowienia przez Piotra paralityka (Dz 3,3-8). 
W świetle świadectw Ojców Kościoła.
Tertulian (ok. 160–240 r.) w "Opisie Heretyków" ("De praescriptione hereticorum") przekazuje tradycję o zesłaniu Jana. Mówił, że Jan został zesłany (przypuszczalnie na Patmos) po tym jak zanurzono go we wrzącym oleju i jak nic z tego powodu nie ucierpiał.
Uczniem Jana był Polikarp, który później został biskupem Smyrny.
Są dwie antyczne tradycje dotyczące śmierci Jana. Pierwsza mówi, że Jan jako jedyny z dwunastu apostołów zmarł śmiercią naturalną w późnej starości w Efezie na początku panowania cesarza Trajana. Według innej tradycji Jan, podobnie jak inni Apostołowie, zmarł jako męczennik. Ostateczna redakcja Pism Janowych byłaby wtedy dziełem jego uczniów. 
Grób Jana prawdopodobnie znajdował się na wzgórzu Ayasoluk w miasteczku Selçuk w okolicach Efezu. W miejscu tym w VI w. wzniesiono okazałą bazylikę św. Jana (obecnie w ruinie).
Augustyn z Hippony (354–430 r.) na początku swego komentarza do Ewangelii Janowej ukazuje znaczenie św. Jana dla wiary chrześcijan odwołując się do Psalmu 72(71),3:
Augustyn widział w górach symbol osób duchowych o wzniosłym poznaniu Boga, „dusze większe”. Wzgórza zaś oznaczają osoby bardziej zmysłowe, „dusze mniejsze” – gdyż im trudniej jest przeniknąć tajemnice Boże (por. 1 Kor 2, 14). Jan był właśnie jednym z tych, kórzy poprzez swoje wzniosłe poznanie tajemnic wiary w pierwotnym Kościele byli jak góry. Apostoł, którego nauczanie zawiera Ewangelia, otrzymał od Boga Mądrość, która niesie pokój. Augustyn podkreślał, że Jan w swym przekazie wiary dającej sprawiedliwość (por. Rz 1,17; Ha 2,4) otrzymał i zachowywał pokój, czyli jedność z innymi nauczającymi w Kościele. W ten sposób Augustyn przestrzegał przed podziałami i herezjami:
Autorstwo pism Janowych.
Pierwsze bezpośrednie świadectwo Janowi Apostołowi jako temu, który stał za wydaniem Ewangelii św. Jana dał Ireneusz z Lyonu. Biskup Lyonu w 180 r. mówił, że Apostoł, który spoczywał na piersi Mistrza wydał Ewangelię w czasie swego pobytu w Efezie. Stara, prawie nie podważana tradycja chrześcijańska, zarówno w kościołach wschodnich jak zachodnich, przypisywała Apostołowi Janowi autorstwo "Ewangelii Jana", "Objawienia św. Jana" ("Apokalipsy") i trzech listów. Współczesna egzegeza ukazuje różne warstwy redakcyjne tekstu, świadczące, że są one owocem pracy kilku osób. Na ogół nie podważa się tego, że wszyscy działali w szkole św. Jana. Czasem wyróżnia się trzech Janów: Jan Ewangelista, Jan z Patmos (Jan Apokaliptyk) i Jan Prezbiter.
Kult.
Kult św. Jana Apostoła należał zawsze do eksponowanych wśród świętych Pańskich. Jedną ze świątyń wystawiono mu w Rzymie. Jest nią bazylika na Lateranie pw. św. Jana Chrzciciela i św. Jana Apostoła.
Do św. Jana Apostoła miały szczególne nabożeństwo św. Gertruda i św. Małgorzata Alacoque. Szczególnym nabożeństwem do św. Jana Apostoła wyróżniali się kiedyś Krzyżacy. Wystawili oni szereg kościołów ku jego czci znajdujących się obecnie na obszarze Pomorza, Warmii i Mazur.
Na obecnym obszarze Polski na pierwsze miejsce wysuwa się kościół w Kwidzynie z wieku XIV, w cieniu którego bł. Dorota z Mątowów spędziła ostatnie lata swojego życia i gdzie zmarła jako rekluza. Symbole św. Jana figurują w herbie miast Biskupic, Lipinek oraz Wrocławia.
Patronat.
Św. Jan jest patronem Albanii i Azji Mniejszej, aptekarzy, bednarzy, dziewic oraz zawodów związanych z pisaniem i przepisywaniem: introligatorów, kopistów, kreślarzy, litografów, papierników, pisarzy, oraz: owczarzy, płatnerzy, skrybów, ślusarzy, teologów, uprawiających winorośl oraz wdów.
Dzień obchodów.
Święto liturgiczne w Kościele katolickim, anglikańskim i ewangelickim, obchodzone jest 27 grudnia. W Kościołach mariawickich ten dzień obchodzony jest wyjątkowo uroczyście, kapłan poświęca wino, które rozdawane jest wiernym jako lekarstwo. Dodatkowo niektóre Kościoły starokatolickie (w tym mariawici) 6 maja wspominają św. Jana w oleju.
Cerkiew prawosławna wspomina apostoła Jana Teologa trzykrotnie:
Kościoły Wschodu, z uwagi na liturgię według kalendarza juliańskiego, wspominają wielokrotnie św. Jana, m.in.:
Ikonografia.
W ikonografii Zachodu św. Jan przedstawiany jest jako stary Apostoł, czasami jako młodzieniec w tunice i płaszczu, rzadko jako rybak. Najczęściej występuje w scenach będących ilustracjami tekstów Pisma świętego.
Od X wieku ikonografia wschodnia umieszcza obok niego pisarza i diakona pierwszej gminy św. Prochora, któremu apostoł na wyspie Patmos dyktuje „Objawienie”. Często na tym przedstawieniu występuje też anioł przynoszący Janowi pokarm.
Atrybutem św. Jana jest m.in. orzeł. Symbol ten nawiązuje do wizji proroka Ezechiela (Ez 1), do której nawiązuje również Apokalipsa św. Jana. Przypisano mu go podobno z powodu wyżyny, na jaką się wzniósł tworząc pierwszy rozdział Ewangelii Jana.
Pozostałe atrybuty: diakon Prochor, gołębica, kielich z Hostią, kielich zatrutego wina z wężem.
Relikwie.
Relikwiarz ze szczątkami świętego Jana znajduje się od 2009 roku w Warszawie, w kościele środowisk twórczych na placu Teatralnym.

</doc>
<doc id="175075" url="https://pl.wikipedia.org/wiki?curid=175075" title="Uczucie">
Uczucie



</doc>
<doc id="175076" url="https://pl.wikipedia.org/wiki?curid=175076" title="Jan Mielecki">
Jan Mielecki

Jan Mielecki herbu Gryf (ur. 1501, zm. w 1561 roku) – od 1540 kasztelan wiślicki, potem wojewoda podolski, marszałek wielki koronny. W roku 1557 dowodził armią polską podczas wyprawy poswolskiej, hetman okresowy w 1557 roku, rotmistrz jazdy obrony potocznej w latach 1526–1557.
Życiorys.
Pochodził z zamożnej rodziny szlacheckiej Mieleckich herbu Gryf wywodzącej się z Mielca w Sandomierskiem. Był synem Stanisława z Mielca, kasztelana zawichojskiego, rotmistrza królewskiego. Posiadał znaczny majątek. Należał do niego rodowy zamek mielecki, położony nad Wisłoką, część miasta Mielec, Zgórsko i Długa Wola. Ponadto był właścicielem 9 miast części jednego oraz 93 wsi, większość nabył w województwie ruskim. Był tenutariuszem wielu dóbr królewskich. Dzierżawił wójtostwa tłumackie, kopczyckie, czynieckie, czuniłowskie oraz starostwa chmielnickie, grodeckie i samborskie.
Studiował na Akademii Krakowskiej w 1514 roku. Karierę w armii koronnej rozpoczął w 1526 jako rotmistrz jazdy obrony potocznej, przez 14 lat będzie zdobywał doświadczenie bojowe w walkach z Tatrami i Mołdawianami na Rusi i Podolu. W 1531 wziął udział w wyprawie hetmana Jana Tarnowskiego na Pokucie, przeciw hospodarowi mołdawskiemu Rareszowi. Walczył w bitwie pod Obertynem (22 sierpnia 1531). W tej kampanii jego chorągiew liczyła 499 koni, Mielecki wystawił 50-konny poczet rotmistrzowski. W 1535 obejmuje urząd kasztelana czchowskiego, w 1540 wiślickiego w 1548 zostaje mianowany wojewodą podolskim, a w 1556 marszałkiem wielkim koronnym.
Poseł na sejm krakowski 1538/1539 roku z województwa krakowskiego.
W 1557 został hetmanem królewskich wojsk w wyprawie Zygmunta Augusta do Inflant. Był zaufanym współpracownikiem hetmana Tarnowskiego, organizował z nim zaciąg żołnierzy na wojnę z inflancką gałęzią zakonu krzyżackiego.
Życie prywatne.
W 1539 poślubił Annę Kolankę, córkę hetmana Jana Koli, która dla zawarcia tego małżeństwa opuściła mury klasztorne. Jego synem był hetman Mikołaj Mielecki.
Zmarł w 1561.

</doc>
<doc id="175077" url="https://pl.wikipedia.org/wiki?curid=175077" title="Alec Douglas-Home">
Alec Douglas-Home

Alec Douglas-Home, właśc. Alexander Frederick Douglas-Home (ur. 2 lipca 1903 w Londynie, zm. 9 października 1995 w Coldstream) – brytyjski arystokrata, dyplomata i polityk. W czasie swej długiej kariery Home był osobistym sekretarzem premiera Neville’a Chamberlaina, dwukrotnym ministrem spraw zagranicznych oraz, w latach 1963–1964, premierem rządu Jej Królewskiej Mości. Karierę polityczną rozpoczął jako lord Dunglass. W latach 1951–1963 był 14. hrabią Home, następnie do 1974 znany był jako sir Alec Douglas-Home, po zakończeniu aktywnej kariery politycznej otrzymał tytuł barona Home of Hirsel.
Do Douglasa-Home’a należy szereg „rekordów”. Był jedynym politykiem, który, aby stanąć na czele rządu, zrezygnował z tytułu i przysługującego mu miejsca w Izbie Lordów, ostatnim członkiem tej Izby, który został mianowany premierem i ostatnim, który został osobiście wskazany przez brytyjskiego monarchę.
Życiorys.
Wczesne lata i pochodzenie.
Urodzony w Mayfair, który jest częścią Londynu Home był najstarszym synem Charlesa Douglasa-Home’a, 13. hrabiego Home. Przyszły premier miał brata Williama Douglas-Home’a, który był dramaturgiem. Home kształcił się w renomowanym Eton College oraz Christ Church w Oksfordzie.
3 października 1936 r. ożenił się z Elizabeth Alington (zm. 1990), córką Cyrila Alingtona i Margaret Lyttelton, córki George’a Lytteltona, 4. barona Lyttelton. Miał z nią syna i trzy córki:
Kariera w krykiecie.
Home jeszcze w szkole zainteresował się krykietem. Jest jednym premierem brytyjskim, który miał za sobą karierę sportową w tej dyscyplinie.
Grający pod przydomkiem „Lord Dunglass” Home brał udział w wielu pierwszoklasowych meczach (dziesięć w latach 1924–1927), między innymi przeciwko Argentynie (podczas gościnnego pobytu jego klubu w Ameryce Południowej). W 1966 r. został przewodniczącym Marylebone Cricket Club.
Kariera polityczna.
W roku 1931 został posłem do parlamentu z ramienia Szkockich Unionistów, afiliowanej z Partią Konserwatywną, z okręgu wyborczego Lanark.
„Monachijczyk”.
Niedługo potem (dzięki swoim koneksjom rodzinnym miał ułatwiony start w polityce) został mianowany osobistym sekretarzem Neville’a Chamberlaina, który w latach 1937–1940 pełnił funkcję premiera. Chamberlain znany jest głównie ze swej niesławnej polityki „ułagodzenia” Hitlera, która w efekcie współprzyczyniła się do wybuchu II wojny światowej i nieprzygotowania do niej obozu alianckiego.
Home wielokrotnie potem w czasie dalszej kariery był oskarżany o przynależność do „monachijskiej kliki”, która prowadziła ową ugodową politykę. W rzeczy samej Home, jako bliski współpracownik Chamberlaina w tamtym czasie, nie może, w dość zgodnej opinii historyków, uniknąć przynajmniej cząstki odpowiedzialności za działalność owej „kliki”.
Przed objęciem stanowiska premiera.
Home, który nie odgrywał jakiejś bardzo znaczącej roli w okresie rządów Winstona Churchilla, ale był już znaczącą figurą w partii, przegrał wybory w 1945 roku Był to w ogóle rok przejęcia władzy przez Partię Pracy, która odniosła wówczas lawinowe zwycięstwo.
Jednakże Home odzyskał swój mandat w roku 1950, ale że w owym czasie odziedziczył po ojcu tytuł hrabiego Home, automatycznie musiał zrezygnować z miejsca w Izbie Gmin na rzecz fotela w Izbie Lordów.
Ale nie zaszkodziło to w niczym jego karierze gabinetowej W latach 1955–1960 był ministrem ds. Wspólnoty Narodów, a w latach 1960–1963 ministrem spraw zagranicznych. Prócz tego w latach 1957–1960 był przewodniczącym Izby Lordów.
Premier rządu Jej Królewskiej Mości.
Po rezygnacji premiera konserwatysty Harolda Macmillana, który był poważnie osłabiony m.in. aferą Profumo liderzy rządzącej partii zaczęli rozglądać się za jego następcą na okres roku, który pozostał do nowych wyborów.
Ich wybór padł na Home’a. Zgodnie z niepisanym prawem premier winien być członkiem Izby Gmin. W tym celu Home musiał zrezygnować z miejsca w izbie wyższej parlamentu i tytułu lorda, który przejął jego syn, David Douglas-Home. Niejako "ad hoc" Home został dokooptowany w skład izby niższej, w której zasiadał od tej pory w latach 1963–1974. Reprezentował wówczas okręg wyborczy Kinross and Western Perthshire.
Właściwie pierwszeństwo do „sukcesji” w partii przysługiwało wicepremierowi Rabowi Butlerowi, ale i tym razem został on, jak po rezygnacji Anthony’ego Edena, pominięty na rzecz Home’a, który był kompromisowym kandydatem, zaproponowanym Elżbiecie II przez odchodzącego Macmillana. Prócz tego niedawny lord, teraz tytułowany "sir", odziedziczył po nim kierownictwo partii.
Nie da się ukryć, że Home był przywódcą tymczasowym na okres niespełna roku. Po zwycięstwie w wyborach roku 1964 premierostwo przejął leader laburzystów Harold Wilson. Rok później Home stracił też funkcję lidera osłabionych konserwatystów na rzecz Edwarda Heatha.
W okresie premierostwa Home’a wykonano ostatni wyrok śmierci w Wielkiej Brytanii (została zniesiona przez następny rząd).
Dalsza kariera i wejście Wielkiej Brytanii do Wspólnoty Europejskiej.
W 1970 roku, kiedy Heath został premierem pokonując Wilsona (który notabene pokonał go po czterech latach), jedną z jego najważniejszych nominacji, na szefa dyplomacji, był były premier Home.
Jeżeli można mówić o ważnych zasługach Home’a jako polityka, to raczej nie jako tymczasowego premiera, ale ministra, który wraz z Heathem wprowadził Wielką Brytanię do Wspólnoty Europejskiej.
Emerytura.
Po porażce rządu Heatha w wyborach 1974 roku, które ponownie wyniosły do władzy Wilsona, Home wycofał się z czynnej polityki. Niebawem ponownie zasiadł w Izbie Lordów, akceptując dożywotni tytuł barona Home of the Hirsel.
W momencie śmierci został, po dziś dzień, trzecim najdłużej żyjącym (po Jamesie Callaghanie i Macmillanie) premierem w historii (ponad 92 lata).
Gabinet Aleca Douglasa-Home’a.
Zmiany

</doc>
<doc id="175078" url="https://pl.wikipedia.org/wiki?curid=175078" title="Gelotologia">
Gelotologia

Gelotologia (gr. gelos – "śmiech") – dziedzina badań nad śmiechem i jego wpływem na zdrowie. Gelotologia bada wpływ śmiechu na organizm z perspektywy psychologicznej i fizjologicznej.
Termin ten jest często używany także w znaczeniu terapia śmiechem.
Terapia śmiechem.
Terapia śmiechem (geloterapia) to terapia oparta na założeniu, że spontaniczny śmiech pomaga odreagować stres, konflikty, frustracje.
Terapia śmiechem służy wykształceniu umiejętności rozładowania napięć emocjonalnych i stresu, a także profilaktyce zdrowia.
Jednym z ojców terapii był Norman Cousins, chorujący na zapalenie stawów – bolesną chorobę zwyrodnieniową. Cousins nie zaakceptował perspektywy przedwczesnej śmierci, rozpoczął więc poszukiwanie terapii dającej mu szanse na wyzdrowienie i sam zaaplikował sobie terapię śmiechem.
Rodzaje śmiechu:
..."tchnienie radości" określam jako pierwszy stopień, który przy odrobinie wprawy można zachować jako stan permanentny. Posiadanie tej umiejętności jest niezwykle cenne, stwarza bowiem możliwość zachowania psychicznego odprężenia. Jako stopień podstawowy w leczeniu ma znaczenie wręcz nieoszacowane. Góruje nawet nad drugim stopniem, określanym jako chichot, gdyż stanowi szczery wyraz głębokiego, duchowego, radosnego spokoju, podczas gdy chichot mimo że jest wyrazem mocniejszym, może już nie być tak prawdziwy, gdyż jest już w konwencjonalny sposób umotywowany. Tchnienie radości, lekki śmieszek lub chichot są jakby progiem do bezgłośnego śmiechu. Gdy śmiech ten narasta, zmienia się mimika twarzy i dopiero wtedy można rejestrować wrażenia akustyczne(...) Przy śmiechu z objawami akustycznymi następuje bezstopniowe przejście od śmiechu cichego do głośnego - śmiechu na całe gardło któremu towarzyszą słabsze lub silniejsze konwulsyjne ruchy ciała. Czwartym stopniem jest śmiech do łez. Przy nim rejestrujemy wrażenia akustyczne, nie są one jednak tak silne jak przy trzecim stopniu. Dźwięk z gromkiego staje się zdławiony, przy śmiechu do łez zostaje niemal zduszony. Śmiejący wstrząsany jest mocnymi, mimowolnymi ruchami ciała. Przy śmiechu leczniczym najważniejsze dla nas są stopnie jeden, trzy i cztery(...) Sam chichot, czyli stopień drugi, stanowi jedynie formę łącznika i sam w sobie nie ma żadnych walorów leczniczych".

</doc>
<doc id="175079" url="https://pl.wikipedia.org/wiki?curid=175079" title="Robert I (władca Franków)">
Robert I (władca Franków)

Robert I (ur. ok. 865, zm. 15 czerwca 923) – król zachodniofrankijski 922–923.
Syn Roberta Mocnego i Adelajdy, młodszy brat Odona. 
Robert uznał władzę Karola III w 898 za pozostawienie domen Robertyngów w Neustrii w jego ręku. Stosunki pomiędzy Robertem a Karolingiem popsuły się wraz ze zdobyciem przez Karola - Lotaryngii. Został wybrany na następcę zdetronizowanego Karola III Prostaka, który próbował bezskutecznie odzyskać tron. Robert zginął w walce w bitwie pod Soissons. Władzę po nim objął jego zięć Rudolf, książę Burgundii.
Małżeństwa i potomstwo.
Imię pierwszej żony Roberta nie jest znane. Możliwe, że nazywała się Adela (), Robert miał z nią dwie córki:
Jego drugą żoną była Beatrycze z Vermandois (ok. 880–931), córka Herberta I – hrabiego Vermandois, z nią miał Robert:

</doc>
<doc id="175080" url="https://pl.wikipedia.org/wiki?curid=175080" title="Mikołaj Kamieniecki">
Mikołaj Kamieniecki

Mikołaj Kamieniecki herbu Pilawa (ur. 1460 w Zamku Kamieniec w Odrzykoniu koło Krosna, zm. 15 kwietnia 1515 w Krakowie) – hetman wielki koronny w latach 1503–1515, wojewoda krakowski od 1507 roku, wojewoda sandomierski od 1505 roku, kasztelan sandomierski od 1501 roku, starosta generalny krakowski w latach 1495–1515, starosta bełski od 1493 roku, starosta sanocki w latach 1493–1515.
Pochodzenie i ślub Mikołaja Kamienieckiego.
Był najstarszym synem kasztelana sanockiego Henryka Kamienieckiego i Katarzyny Pieniążkówny. Jego młodszym bratem był Marcin Kamieniecki. Ślub wziął 15 marca 1510 r. z Anną Tarnowską z Melsztyna herbu Leliwa (1463-10 kwietnia 1521) – córką Spytka Tarnowskiego z Melsztyna i Katarzyny Giżyckiej.
Posiadłości Mikołaja Kamienieckiego.
Odziedziczył zamek Kamieniec oraz Odrzykoń, Węglówki, Kombornię, Wole Komborską, Jabłonicę, Malinówkę i wójtostwo szymbarskie. W 1512 roku założył wieś Komańczę (osadę Komanów) na prawie wołoskim.
Kariera na dworze królewskim.
W latach 1484–1515 przebywał na dworach królów Kazimierza Jagiellończyka, Jana Olbrachta i Zygmunta I Starego. Był kolejno: kasztelanem sandomierskim, sanockim (1493–1514), hetmanem małopolskim oraz pierwszym w historii wojska koronnego hetmanem wielkim koronnym. W 1505 mianowany został wojewodą sandomierskim, a w 1507 wojewodą krakowskim.
Udział w bitwach.
Uczestniczył w wielu wyprawach orężnych, m.in. w 1494 – brał udział w bitwie z Tatarami, a w 1506 wkroczył do Mołdawii i rozbił pod Czerniowcami oddział perkułaba Kopacza. W 1509 spustoszył część Hospodarstwa Mołdawskiego, 2 tygodnie bezskutecznie oblegał Jassy, a 4 października 1509 w drodze powrotnej ponownie zwyciężył wojska hospodara w bitwie pod Chocimiem. 28 kwietnia 1512 wraz z Konstantym Ostrogskim (hetmanem wielkim litewskim) pokonał Tatarów w bitwie pod Łopusznem (zwanej bitwą pod Wiśniowcem) mając do dyspozycji 5000 kawalerii, wyciął w pień 24 tysiące Tatarów, odbijając przy tym kilkanaście tysięcy osób wziętych w jasyr.
Zmarł 15 kwietnia 1515 w Krakowie. Pochowany został w katedrze wawelskiej, zapewne w kaplicy św. Mikołaja.

</doc>
<doc id="175082" url="https://pl.wikipedia.org/wiki?curid=175082" title="Ubóstwo subiektywne">
Ubóstwo subiektywne



</doc>
<doc id="175083" url="https://pl.wikipedia.org/wiki?curid=175083" title="Maciej Kalenkiewicz">
Maciej Kalenkiewicz

Maciej Kalenkiewicz ps. „Bóbr”, „Kotwica”, „Kotwicz”, „Maciej”, „M.K.”, „Jan Kotwicz”, „Maciej Kotwicz”, „Jan Kaczmarek”, „Franciszek Tomaszewicz” (ur. w Pacewiczach, zm. 21 sierpnia 1944 w Surkontach) – podpułkownik dyplomowany inżynier Wojska Polskiego, żołnierz Oddziału Wydzielonego Wojska Polskiego (hubalczyk), cichociemny i współtwórca tej formacji, oficer Armii Krajowej, dowódca partyzancki w Okręgu Nowogródek AK. Kawaler Orderu Virtuti Militari.
Życiorys.
Urodził się w Pacewiczach, w powiecie wołkowyskim, w rodzinie Jana (1875–1960), pochodzącego z rodziny ziemiańskiej pieczętującej się herbem Kotwicz, posła na Sejm RP I kadencji z ramienia Związku Ludowo-Narodowego, i Heleny z Zawadzkich. Był bratem Anny (1903–1967) i Wojciecha (1914–1939), podporucznika artylerii.
Od 1916 do 1920 uczęszczał do Gimnazjum Nauczycieli i Wychowawców w Wilnie (późniejsze Gimnazjum Państwowe im. Zygmunta Augusta). Ukończył Korpus Kadetów Nr 2 w Modlinie w 1924 z pierwszą lokatą zdając maturę. W tym roku wstąpił do Oficerskiej Szkoły Inżynierii w Warszawie. W czasie przewrotu majowego 1926 podchorąży Kalenkiewicz, wbrew rozkazowi bezpośrednich przełożonych, stanął po stronie wojsk wiernych rządowi. Rok później ukończył Oficerską Szkołę Inżynierii jako prymus z pierwszą lokatą i otrzymał awans na podporucznika. Po odbyciu stażu liniowego w 1 pułku saperów im. Tadeusza Kościuszki w Modlinie wstąpił w 1930 na Wydział Inżynierii Lądowej Politechniki Warszawskiej. W grudniu tegoż roku uzyskał dyplom inżyniera urządzeń i komunikacji miejskich.
Otrzymał przydział do Szkoły Podchorążych Rezerwy Saperów w Modlinie jako dowódca plutonu. W 1936 awansował do stopnia kapitana. W listopadzie 1938 rozpoczął studia w Wyższej Szkole Wojennej w Warszawie (na uczelnię dostał się jako pierwszy w egzaminach wstępnych wśród około 800 zgłoszeń na 65 miejsc przewidzianych), przerwane wybuchem wojny.
Udział w kampanii wrześniowej.
W czasie kampanii wrześniowej przydzielony został do sztabu Suwalskiej Brygady Kawalerii.
W połowie września dołączył ochotniczo do sformowanego z rezerwistów 110 pułku ułanów, dowodzonego przez ppłk. Jerzego Dąbrowskiego. Po agresji ZSRR na Polskę 17 września 1939, wobec zbliżających sił Armii Czerwonej pułki brygady otrzymały rozkaz przedostania się w stronę granicy polsko-litewskiej. Ppłk Dąbrowski doprowadził swój pułk w pobliże granicy, ale nie podporządkował się rozkazowi, nakazującemu jej przekroczenie. Podjął decyzję najpierw o przebijaniu się w stronę Warszawy, a potem o rozwiązaniu pułku. Dowództwo nad zwolennikami marszu na Warszawę, wśród których znalazł się Kalenkiewicz, objął mjr Henryk Dobrzański. Kalenkiewicz został najpierw szefem sztabu w Oddziale Wydzielonym Wojska Polskiego mjr. Dobrzańskiego, a 3 października zastępcą dowódcy. Po kapitulacji Warszawy i podjęciu przez mjr. Dobrzańskiego decyzji o kontynuacji działań bojowych na terenie Polski, przyjął pseudonim „Kotwicz”. W końcu listopada wraz z mjr. Dobrzańskim udał się do Warszawy, gdzie nawiązał kontakt z gen. Michałem Karaszewiczem-Tokarzewskim.
W Polskich Siłach Zbrojnych.
Pod wpływem apeli radiowych gen. Sikorskiego Kalenkiewicz podjął decyzję o przedostaniu się do Francji. 1 stycznia 1940 r. został słuchaczem oficerskiego kursu informacyjnego saperów w Wersalu, a od 15 marca był na tym kursie instruktorem. Trzykrotnie, między 30 grudnia a 14 lutego składał, wspólnie z Janem Górskim, na ręce gen. Kazimierza Sosnkowskiego meldunek – zgłoszenie do wzięcia udziału w desancie spadochronowym na teren Polski. Na początku maja 1940 został przeniesiony do pracy na kraj w biurze gen. Sosnkowskiego. Po klęsce Francji ewakuował się do Wielkiej Brytanii (25 czerwca 1940). Stacjonował w Szkocji.
Należał do reformatorskiego ruchu młodych oficerów, z którym związał się prawdopodobnie jeszcze we Francji. Był współautorem kolejnych memoriałów dotyczących rozwijania łączności lotniczej z krajem, prowadzenia szkolenia spadochronowego zarówno dla grupy oficerów, których celem byłoby utrzymywanie łączności z krajem, jak i dla większych oddziałów, których celem byłaby dywersja, a z czasem wsparcie przyszłego powstania. Był autorem artykułu "O zdobywczą postawę polskiej polityki" zawierającego program grupy. Program ten opierał się na założeniu, że miejsce Polski w powojennej Europie zależeć będzie od reprezentowanej przez nią siły militarnej. Postulował odmłodzenie kadry oficerskiej armii, organizowanie i szkolenie wojska polskiego przede wszystkim z myślą o wykorzystaniu go na terenie kraju (rozbudowa jednostek lotniczych i desantowych). Zasadnicza koncepcja bowiem przewidywała w momencie załamywania się sił niemieckich wybuch powstania, a właściwie szeregu powstań w krajach europejskich wspartych desantami z powietrza. Polsce przypaść miała wiodąca rola w organizowaniu tego ruchu na obszarze Europy Środkowej – stąd akcentowano konieczność nawiązywania kontaktów z innymi krajami regionu. Prawdopodobnie właśnie ten referat zwrócił uwagę gen. Sikorskiego i spowodował przeniesienie Kalenkiewicza w październiku 1940 r. do wydziału studiów i szkolenia spadochronowego przy Oddziale III Sztabu Naczelnego Wodza. Miał też inne skutki: rozpoczęto realizację niektórych zawartych w nim koncepcji – utworzono 1 Samodzielną Brygadę Spadochronową pod dowództwem gen. Sosabowskiego i przekonano Brytyjczyków o zasadności rozpoczęcia szkoleń dla przyszłych zrzutków.
W marcu 1941 przygotował wspólnie z Janem Górskim kolejny referat: "Uderzenie powierzchniowe jako nowa forma walki zaczepnej", rozwijający wcześniejsze koncepcje. Uderzenie powierzchniowe polegać miało na jednoczesnej i skoordynowanej akcji złożonej z desantów morskich i powietrznych, bombardowań, ataków lądowych oraz działań powstańczych i sabotażowo-dywersyjnych na tyłach nieprzyjaciela.
Praca w sztabie Armii Krajowej w Warszawie.
27 grudnia 1941 Kalenkiewicz wyleciał do Polski lotem nr 2 kryptonim: „Jacket”, wspólnie z por. Marianem Jureckim, por. Alfredem Paczkowskim, por. Andrzejem Świątkowskim i kurierami politycznymi: pchor. Tadeuszem Chciukiem i kpr. Witoldem Strzeleckim. Lądowanie odbyło się pomyłkowo na terenie należącym do Rzeszy, w okolicy miejscowości Kiernozia w bezpośrednim sąsiedztwie granicy z Generalnym Gubernatorstwem. Kalenkiewicz, wraz z trzema innymi skoczkami, został aresztowany przez straż graniczną. Po przybyciu na posterunek Polacy zaczęli strzelać i po wybiciu niemieckiej załogi odzyskali wolność. Wszystkim czterem udało się przedostać do Generalnego Gubernatorstwa i z pomocą kontaktów nawiązanych w przewidywanym miejscu zrzutu, do Warszawy.
W Warszawie jako emisariusz Naczelnego Wodza Kalenkiewicz spotkał się z gen. Stefanem Roweckim i otrzymał przydział do oddziału operacyjnego sztabu ZWZ. Z datą wylotu do Polski awansował do stopnia majora, a 19 marca 1942 został po raz pierwszy odznaczony Orderem Virtuti Militari za bitwę z Niemcami w Polsce po skoku. W ramach prac sztabowych prowadził odprawy z szefami sztabów okręgów, zwłaszcza dotyczące jego specjalności: walki partyzanckiej, dywersji oraz łączności lotniczej z Londynem. Prowadził też szkolenia dla kandydatów na wyższych oficerów i inspektorów, był autorem instrukcji bojowych. Najważniejszym jego opracowaniem z tego okresu był „Plan W” – plan powstania powszechnego (raport operacyjny dowódcy AK nr 154/III z dn. 8 września 1942 r.). Kalenkiewicz przewidywał w nim wrogie ustosunkowanie się Rosji do sił AK, zakładał wybuch powstania w momencie niewątpliwej klęski Niemiec – wcześniej tylko przy pewności otrzymania czynnej pomocy zbrojnej z zewnątrz. 
3 listopada 1942 wraz z Cichociemnymi: por Janem Markiem ps. Walka oraz ppor. Mieczysławem Eckhardtem ps. Bocian w składzie pocztu sztandarowego podczas poświęcenia sztandaru dla 1 Samodzielnej Brygady Spadochronowej w Kościele Panien Kanoniczek w Warszawie przy ul. Bielańskiej.
Jako pracownik Oddziału Operacyjnego dokonywał też Kalenkiewicz inspekcji okręgów (Okręg Radom-Kielce AK, Okręg Lublin AK). W sierpniu 1943 r. kierował akcją „Taśma Wschodnia” – serią ataków na posterunki graniczne między Generalnym Gubernatorstwem i terenami przyłączonymi do Rzeszy.
Walka partyzancka w Okręgu Nowogródek.
W marcu 1944 r. został skierowany do Okręgu Nowogródek, jako delegat KG mający uczestniczyć w rozwiązaniu sprawy „Lecha”, Józefa Świdy (swego kuzyna), oskarżanego przez komendę okręgu o współpracę z Niemcami i próbę przejęcia władzy w okręgu. Po skazaniu Świdy na karę śmierci, zawiesił, zgodnie ze swymi pełnomocnictwami, jej wykonanie do końca wojny. Na własną prośbę pozostał na terenie okręgu, obejmując po przeniesionym do Warszawy „Lechu” dowództwo Zgrupowania Nadniemeńskiego. Kontynuował rozbudowę oddziału i szkolenia. W kwietniu i maju zgrupowanie przeprowadziło kilkanaście akcji bojowych, w tym także z partyzantką radziecką – w obronie własnej lub ludności cywilnej.
„Kotwicz” był także współautorem i intensywnym propagatorem koncepcji operacji Ostra Brama. Uważał, że zamanifestowanie polskości Wilna wobec aliantów i wkraczających wojsk sowieckich jest konieczne. W przypadku wrogiego nastawienia władz radzieckich wobec ujawnionego Wojska Polskiego, powinno ono nie dać się rozbroić i bronić swoich pozycji w Wilnie. Plan „Kotwicza” przewidywał współpracę obu okręgów: Wilna i Nowogródka. Zreferował go na naradzie, która odbyła się w Wilnie w połowie kwietnia, a w której poza nim uczestniczyli: Aleksander Krzyżanowski „Wilk”, komendant Okręgu Wilno, tamtejszy szef sztabu mjr Lubosław Krzeszowski „Ludwik”, zastępca delegata rządu dr Jerzy Dobrzański „Maciej”.
12 czerwca 1944 r. plan operacji Ostra Brama został zatwierdzony przez Komendę Główną, natomiast 17 czerwca został przez „Kotwicza” zreferowany oficerom Podokręgu Nowogródek. Aby umożliwić włączenie do akcji Zgrupowania Stołpeckiego silny oddział pod dowództwem „Kotwicza” miał wyruszyć w stronę Wołożyna i, po połączeniu się ze Zgrupowaniem, wspólnie przebić się w stronę Wilna. Manewr ten zakończył się niepowodzeniem, a ranny w czasie walk pod Iwiem Kalenkiewicz musiał opuścić oddział i odjechać do szpitala – w rannej ręce rozwinęła się gangrena. Odwieziony został do Dziewieniszek, gdzie znajdowała się polowa kwatera komendy Okręgu Wileńskiego. 29 czerwca w szpitalu polowym w amputowano mu prawą rękę. Nie mógł wziąć udziału w realizacji akcji, której był pomysłodawcą (nie wiadomo jednak do końca, jaki był jego udział w tworzeniu szczegółowego planu natarcia, który wykrystalizował się prawdopodobnie między 20 czerwca a pierwszymi dniami lipca). Bardzo krytycznie odnosił się do sposobu wykonania operacji Ostra Brama.
Po wkroczeniu Armii Czerwonej.
9 lipca Kalenkiewicz, ciągle gorączkujący, z niezagojoną po amputacji raną, zameldował się w kwaterze płk. Krzyżanowskiego „Wilka” w Wołkorabiszkach. W czasie, kiedy porozumienie z Armią Czerwoną wydawało się możliwe, planowano mianowanie go dowódcą 77 pułku piechoty AK, który miał być częścią samodzielnego polskiego korpusu walczącego u boku Armii Czerwonej. Nie było go w Boguszach, kiedy Sowieci aresztowali przybyłych na odprawę oficerów AK.
W czasie narad w Puszczy Rudnickiej, gdzie schroniły się po aresztowaniu części oficerów polskie oddziały, Kalenkiewicz reprezentował pogląd, że należy kontynuować działalność partyzancką i konspiracyjną na terenach wschodnich. Nie zamierzał podejmować walki z Armią Czerwoną, ale uważał, że obecność oddziałów Armii Krajowej na tym terenie konieczna jest zarówno ze względów propagandowych, jak i w celu podbudowania morale i ochrony ludności.
Po rozwiązaniu oddziałów pozostał w Puszczy Rudnickiej, początkowo z ok. 1000 żołnierzy. Ponieważ w ówczesnych warunkach był to oddział zbyt duży, by mógł przetrwać, zmniejszono go do 100 ludzi, nakazując pozostałym przejście do konspiracji. Między 22 a 24 lipca oddział Kalenkiewicza, w którym byli m.in. Stanisław Szabunia „Licho” oraz kpt. Franciszek Cieplik „Hatrak” i rtm. Jan Kanty Skrochowski „Ostroga” – dwaj cichociemni, opuścił Puszczę Rudnicką i udał się w stronę Puszczy Grodzieńskiej.
5 sierpnia Stanisław Sędziak „Warta” przekazał Kalenkiewiczowi dowództwo okręgu. Nowy komendant planował utrzymanie nielicznych oddziałów partyzanckich z bazą w Puszczy Grodzieńskiej i ograniczoną działalność konspiracyjną. Za główne zadanie uważał akcję informacyjno-propagandową, którą realizować miały dwa ośrodki BiP-u: konspiracyjny i partyzancki. Podejmował także starania (bezpośrednie i za pośrednictwem KG) zainteresowania aliantów sytuacją na Wileńszczyźnie i Nowogródczyźnie. Nadana 17 sierpnia z walczącej Warszawy depesza rozwiała złudzenia, co do możliwości przyjazdu na ten teren alianckiej misji.
Oddział „Kotwicza”, operujący na niewielkim terenie na przedpolu Puszczy Rudnickiej, utrzymywał kontakt z działającymi w tej samej okolicy resztkami oddziałów wileńskich.
18 sierpnia Komenda Główna nadała depeszę z informacją, o oficjalnym wyznaczeniu „Kotwicza” na komendanta Podokręgu Nowogródek i awansowaniu go do stopnia podpułkownika. Depesza ta nie dotarła do adresata. 19 sierpnia Sowieci rozpoczęli akcję likwidacji polskich oddziałów na przedpolu Puszczy Rudnickiej. 21 sierpnia 72-osobowy oddział Kalenkiewicza znalazł się w Surkontach, gdzie około południa został zaatakowany przez batalion NKWD w sile ok. 600 ludzi. Atak sowiecki został odparty przez oddział kpt. Bolesława Wasilewskiego „Bustromiaka”; zginęło dwóch sowieckich dowódców i ok. 30 żołnierzy; po stronie polskiej nie było zabitych, ale wielu żołnierzy odniosło rany. Kalenkiewicz zadecydował o pozostaniu na pozycjach aż do zmierzchu, aby możliwa była ewakuacja rannych. Po południu nastąpił drugi atak, który doprowadził do rozbicia oddziału. Straty polskie wyniosły 36 zabitych i rannych, których Sowieci dobijali na polu bitwy. Sowieci oficjalnie przyznali się do strat w wysokości 18 zabitych, lecz raport który wysłał do Warszawy następca Kalenkiewicza, kpt. Stanisław Sędziak „Warta” mówił o 132 zabitych żołnierzy przeciwnika. Poległ także trafiony w głowę Kalenkiewicz. Został pochowany w zbiorowej mogile ze swymi żołnierzami w pobliżu drogi łączącej wieś Pielasa z Surkontami, obok grobu powstańców z 1863. On i jego adiutant Jan Kanty Skrochowski ps. Ostroga, jako jedyni pochowani zostali w trumnach. Tuż po bitwie, Sowieci rozkopali mogiłę dla upewniania się, czy aby na pewno poniósł śmierć. Jego symboliczny grób znajduje się na cmentarzu Powązkowskim w Warszawie (kwatera 217-2-7).
Życie prywatne.
28 czerwca 1934 ożenił się z Ireną Erdman (zm. 1994). Mieli dwie córki: Danutę (ur. 1935; później Maria Danuta, została archeologiem i żoną Ryszarda Wołągiewicza, także specjalisty w tej dziedzinie) i Agnieszkę (1939-2012)

</doc>
<doc id="175084" url="https://pl.wikipedia.org/wiki?curid=175084" title="MEN">
MEN



</doc>
<doc id="175085" url="https://pl.wikipedia.org/wiki?curid=175085" title="T-35">
T-35

T-35 – czołg ciężki konstrukcji radzieckiej z okresu przed II wojną światową.
Historia.
W 1929 roku biuro konstrukcyjne N. W. Barykowa otrzymało zadanie skonstruowania nowego czołgu ciężkiego. Prototyp wozu wyjechał z fabryki w lipcu 1932 roku. Jego konstrukcja była zbliżona do prototypu brytyjskiego czołgu ciężkiego A1E1 Independent. T-35 był czołgiem pięciowieżowym. W głównej wieży prototypu T-35 umieszczono 76,2 mm armatę czołgową PS-3. Była to czołgowa wersja armaty polowej wz. 1927. W oddzielnym jarzmie umieszczono czołgowy karabin maszynowy DT. W dwóch mniejszych wieżach umieszczono armaty kalibru 37 mm typu B-3. Pozostałe wieże były uzbrojone w czkm DT.
Próby prototypu trwały od sierpnia 1932 do kwietnia 1933 roku. Następnie prototyp przewieziono do Moskwy. 1 maja 1933 prototyp brał udział w defiladzie na Placu Czerwonym w Moskwie. 11 sierpnia 1933 został warunkowo przyjęty do uzbrojenia Armii Czerwonej, z zastrzeżeniem, że egzemplarze seryjne zostaną pozbawione wad wykrytych podczas testów prototypu. Produkcję i prace modernizacyjne zlecono Charkowskiej Fabryce Parowozów. W 1933 roku w Charkowie powstał drugi prototyp czołgu T-35. Miał on masę 42 ton i był prezentowany podczas defilad w Moskwie i Leningradzie, ale podobnie jak pierwszy prototyp nie został dopuszczony do produkcji seryjnej. Do produkcji seryjnej dopuszczono dopiero trzeci prototyp wyposażony w podwozie z dodatkową parą kół jezdnych.
Pierwsze seryjne wozy trafiły do jednostek w czerwcu 1934 roku. Pierwsza seria liczyła 10 egzemplarzy. Seryjne wozy były uzbrojone w armatę KT-28 (identyczną jak w czołgu T-28) i dwie armaty wz. 1932 20K kalibru 45 mm. Większość wozów była przystosowana do zainstalowania radiostacji z antenami poręczowymi, ale nie wszystkie zostały w nią wyposażone. Czołgi seryjne były pozbawione czkm DT umieszczonego w przodzie kadłuba. Część wozów miała zainstalowany podwójny reflektor nad armatą 76,2 mm umożliwiający walkę w nocy.
Wozy budowane w następnych latach były poddawane kolejnym modyfikacjom. Część wozów wybudowanych w 1937 roku miała grubość pancerza zwiększoną do 23 mm, a w 1938 roku rozpoczęto produkcję wozów o pancerzu grubości do 50 mm. Masa wozu wzrosła do blisko 50 ton i w celu utrzymania manewrowości na zadowalającym poziomie moc silnika zwiększono do 580 KM. W 1939 roku powstało ostatnich 6 czołgów T-35. Były one wyposażone w nowe wieże tzw. stożkowe. Kolejny raz pogrubiono pancerz. Masa wozów z nowymi wieżami wzrosła do 55 ton. Ogółem w latach 1933-1939 wyprodukowano 61 czołgów. Produkcja została wstrzymana, ponieważ uznano je za zbyt słabo opancerzone, a doświadczenia z manewrów wykazały, że dowódca czołgu nie jest w stanie skutecznie kierować ogniem wszystkich wież, a poszczególni celowniczowie nie są w stanie samodzielnie określić celów najważniejszych do zwalczenia.
Służba.
Czołgi ciężkie T-35 weszły na uzbrojenie samodzielnych jednostek odwodu Naczelnego Dowództwa. Były one przydzielane jako wzmocnienie związkom operacyjnym szczebla armii i frontu. W 1932 roku istniało 6 takich samodzielnych pułków. Pierwsze wozy T-35 skierowano do 4. pułku czołgów stacjonującego w Charkowie. W 1934 roku przekształcono go w 5. brygadę czołgów ciężkich. W jednostce tej szkolono specjalistów załóg tych czołgów. W grudniu 1935 roku zatwierdzono etat brygady czołgów. Miała ona liczyć 38 czołgów T-35, 11 czołgów BT, 18 czołgów T-26 kierowanych radiem i dwa czołgi wyposażone w miotacze ognia. Etat ten z powodu niskiej produkcji T-35 najczęściej pozostawał na papierze i brygady czołgów z reguły nie posiadały takiej liczby czołgów T-35. Zastępowały je najczęściej czołgi T-28.
Do rozpoczęcia niemieckiej agresji czołgi ciężkie T-35 nie były używane bojowo.
Czasami można spotkać informacje, jakoby czołgi te brały udział w wojnie z Finlandią, lecz według radzieckich źródeł żaden T-35 nie brał udziału w tej kampanii. W walkach z Finami brał udział podobny do T-35, pojedynczy, prototypowy wielowieżowy czołg SMK. Czołg ten szybko zakończył swój szlak bojowy, gdy wpadł na minę, a żołnierze Armii Czerwonej nie byli w stanie ewakuować z pola walki 55-tonowego kolosa. Finowie wielokrotnie fotografowali porzucony pojazd. Zdjęcia te następnie trafiły w ręce Abwehry – niemieckiego wywiadu wojskowego, który błędnie zidentyfikował czołg jako T-35C.
Czołgi T-35 wzięły udział w początkowej fazie wojny radziecko-niemieckiej, z katastrofalnymi skutkami. Wszystkie 48 czołgów, znajdujących się na uzbrojeniu 34 DPanc, zostało utraconych w ciągu praktycznie tygodnia – tylko 5 zostało zniszczonych w walkach, 2 w wypadkach, 6 niesprawnych porzucono w trakcie remontów, pozostałe 35 padło ofiarą awarii – głównie silników i transmisji. Ostatnie egzemplarze walczyły w obronie Moskwy w listopadzie-grudniu 1941 roku. Następnie wycofano je z pierwszej linii. Później zdobycznego czołgu T-35, jako ruchomego bunkra, użyli Niemcy podczas obrony Berlina w kwietniu 1945 r.
Jeden egzemplarz zachował się do dziś w Muzeum Pancernym w Kubince pod Moskwą.

</doc>
<doc id="175087" url="https://pl.wikipedia.org/wiki?curid=175087" title="Stanisław Fogelweder">
Stanisław Fogelweder

Stanisław Fogelweder z Bobolic herbu własnego (ur. 1525 w Krakowie, zm. 1603 w Miechowie) – archidiakon warszawski w latach 7 VII 1572-1600, kanonik kapituły katedralnej wileńskiej w latach 1571-1594, kanonik płocki i sandomierski, kustosz sandomierski, sekretarz Zygmunta Augusta, kanclerz nadworny królowej Anny Jagiellonki, internuncjusz Rzeczypospolitej w Królestwie Hiszpanii w 1577 roku, kanonik krakowskiej kapituły katedralnej, proboszcz miechowski, sekretarz Stefana Batorego, sekretarz królowej, doktor obojga praw.
Życiorys.
Potomek rodziny niemieckiej "Vogelweider", przybył ze Szwajcarii i osiadł w Krakowie. Studiował kraju, w Paryżu i Padwie. Święcenia kapłańskie przyjął w 1564. Był tajnym sekretarzem Zygmunta Augusta, w latach 1575–1586 poseł w Madrycie gdzie zabiegał bezskutecznie o zwrot sum neapolitańskich, gdzie otrzymał godność szlachecką. Pracował następnie w kancelarii Zygmunta III Wazy, od 1587 kanonik krakowski. W latach 1592–1598 kanclerz królowej Anny Austriaczki, od 1599 proboszcz miechowski.

</doc>
<doc id="175090" url="https://pl.wikipedia.org/wiki?curid=175090" title="Końskie (gmina)">
Końskie (gmina)

Końskie – gmina miejsko-wiejska w Polsce położona w województwie świętokrzyskim, w powiecie koneckim. W latach 1975–1998 gmina administracyjnie należała do województwa kieleckiego.
Siedziba gminy to Końskie.
Na terenie miasta i gminy Końskie znajduje się podstrefa Specjalnej Strefy Ekonomicznej Starachowice, obejmująca obszar 64,2 ha i zagospodarowana w 100%.
Według danych z 30 czerwca 2004 gminę zamieszkiwało 36 547 osób, a w 2013 roku 36 450 osób.
Struktura powierzchni.
Według danych z roku 2002 gmina Końskie ma obszar 249,9 km², w tym:
Natomiast według danych GUS z 2013 roku powierzchnia gminy to 250 km², a według Sprawozdania Burmistrza Miasta i Gminy Końskie z Wykonania Budżetu za 2013 rok, było to 250,18 km².
Gmina stanowi 21,92% powierzchni powiatu.
Demografia.
Dane z 30 czerwca 2004 
Dane z 2013
Sołectwa.
Baczyna, Barycz, Bedlenko, Bedlno, Brody, Dyszów, Gatniki, Górny Młyn, Gracuch, Izabelów, Jeżów, Koczwara, Kornica, Małachów (SIMC 0243760), Młynek Nieświński, Modliszewice, Nałęczów, Niebo, Nieświń, Nowy Dziebałtów, Nowy Kazanów, Nowy Sokołów, Paruchy, Piła, Pomorzany, Pomyków, Proćwin, Przybyszowy, Rogów, Sielpia Wielka, Sierosławice, Stadnicka Wola, Stara Kuźnica, Stary Dziebałtów, Stary Kazanów, Stary Sokołów, Sworzyce, Trzemoszna, Wąsosz, Wincentów.
Wsie bez statusu sołectwa: Chełb, Czerwony Most, Czysta, Drutarnia, Gabrielnia, Głupiów, Grabków, Kopaniny, Małachów (SIMC 0244340), Nowe Brody, Nowe Sierosławice, Piekło, Sielpia Mała, Szabelnia.
Sąsiednie gminy.
Białaczów, Gowarczów, Przysucha, Radoszyce, Ruda Maleniecka, Smyków, Stąporków, Żarnów

</doc>
<doc id="175092" url="https://pl.wikipedia.org/wiki?curid=175092" title="Granica ubóstwa">
Granica ubóstwa



</doc>
<doc id="175094" url="https://pl.wikipedia.org/wiki?curid=175094" title="Mikołaj Firlej (hetman)">
Mikołaj Firlej (hetman)

Mikołaj Firlej z Dąbrowicy herbu Lewart (zm. 1526) – kasztelan krakowski od 1520, hetman wielki koronny w latach 1515–1526, wojewoda sandomierski od 1514, wojewoda lubelski w latach 1507–1514, hetman zaciężny polski w kampanii 1508 (dowodził oddziałem w sile 5000 żołnierzy), przedstawiciel dyplomatyczny Rzeczypospolitej w Imperium Osmańskim w 1489 i 1502.
Życiorys.
Syn Piotra Firleja z Dąbrowicy, pisarza ziemskiego lubelskiego i Jadwigi Osmólskiej herbu Bończa. Jego żoną była Anna Mielecka, a córką Katarzyna Firlej.
W 1485 był już dworzaninem króla Kazimierza Jagiellończyka. W 1486 brał udział w wielkim poselstwie do cesarza Fryderyka III. W 1487 towarzyszył królewiczowi Janowi Olbrachtowi na wyprawie przeciwko Tatarom, odznaczył się w bitwie pod Kopystrzyniem nad rzeką Zawranie. W 1489 posłował do sułtana Bajazyda II i zawarł z nim dwuletni rozejm. W 1497 wziął udział w nieudanej wyprawie Jana Olbrachta na Bukowinę. Po wyprawie bukowińskiej, mianowany został chorążym krakowskim i starostą lubelskim. W 1499 jako jeden z panów małopolskich podpisał w imieniu Korony Królestwa Polskiego unię krakowsko-wileńską z Wielkim Księstwem Litewskim. W 1502 ponownie wysłany został w poselstwo do Turcji, odnowił rozejm na następne pięć lat, po powrocie został kasztelanem lubelskim. W 1503 posłował na Węgry, w celu pozyskania pomocy w odebraniu Mołdawii Pokucia. Podpisał konstytucję "Nihil novi" na sejmie w Radomiu w 1505. Podpisał dyplom elekcji Zygmunta I Starego na króla Polski i wielkiego księcia litewskiego na sejmie w Piotrkowie 8 grudnia 1506. Poseł na sejm koronacyjny 1507 roku z województwa lubelskiego. Zygmunt I mianował go w 1507 wojewodą lubelskim. Na gruntach ówczesnej wsi Syrokomla przystąpił do budowy wspaniałego bastjonowego zamku Janowiec (województwo lubelskie) w stylu późnego renesansu. Prace przy wielkiej rezydencji, mającej swym rozmachem przyćmić położony po drugiej stronie Wisły zamek w Kazimierzu, rozpoczęły się w roku 1507 i trwały około 20 lat (niektóre źródła podają datę 1526–37). Budowę dokończył jego syn Piotr Firlej.
W czasie wojny litewsko-moskiewskiej 1507–1508 stłumił powstanie Michała Glińskiego. W 1508 przeszedł do działań zaczepnych, pokonując Rosjan w bitwie pod Orszą. 16 października 1514 mianowany został wojewodą sandomierskim, a w 1515 hetmanem wielkim. Towarzyszył królowi w pertraktacjach na zjeździe wiedeńskim. W 1519 brał udział w bitwie pod Sokalem z Tatarami, zakończonej przegraną wojsk polsko-litewskich.
W czasie wojny polsko-krzyżackiej 1519–1521 był dowódcą polskiej armii zaciężnej, liczącej 1 950 kawalerii i 1 800 piechoty. 28 maja 1520 rozpoczął oblężenie Królewca, jednak zwinął je w lipcu na wieść o podjęciu przez wielkiego mistrza Albrechta rokowań z królem polskim. Wojska polskie zostały także zagrożone przybyciem odsieczy duńskich wojsk zaciężnych. Wycofał się do Bydgoszczy, gdzie stanął na czele 7 000 oddziału kawalerii szlacheckiej. 28 listopada zdobył Chojnice, jednak decyzją Sejmu jego oddział wkrótce uległ rozwiązaniu. Był sygnatariuszem aktu traktatu krakowskiego w 1525.
W 1509 lokował miasto Czemierniki na prawie magdeburskim, gdzie wzniósł też renesansowy zamek.
Pochowany w kościele dominikanów w Lublinie.

</doc>
<doc id="175097" url="https://pl.wikipedia.org/wiki?curid=175097" title="Ubóstwo ustawowe">
Ubóstwo ustawowe



</doc>
<doc id="175105" url="https://pl.wikipedia.org/wiki?curid=175105" title="Fogelveder">
Fogelveder

Fogelveder ("Fogelweder, Fogelvander, Fogelfeder, Vogelfeder") – polski herb szlachecki z nobilitacji.
Opis herbu.
Zachowały się przekazy o dwóch wersjach tego herbu:
Fogelveder I: W polu srebrnym na skosie błękitnym, cztery gwiazdy złote.
Klejnot: pół młodzieńca ze wstęgą błękitną o czterech gwiazdach złotych sześcioramiennych, trzymającego sokoła na lewej ręce.
Fogelveder II miał w klejnocie człowieka ze wstęgą, ale pozbawionego ramion.
Najwcześniejsze wzmianki.
Nadany 15 kwietnia 1589, Stanisławowi Fogelwederowi, archidiakonowi warszawskiemu, kanonikowi poznańskiemu, wileńskiemu i płockiemu, sekretarzowi królewskiemu. Herb ten mieli Fogelvederowie otrzymać wcześniej od Zygmunta Luksemburskiego w 1430, zatem można mówić tu o indygenacie. Według Józefa Szymańskiego, Fogelvederowie mieli być znaną krakowską rodziną mieszczańską.
Juliusz Karol Ostrowski natomiast podaje, że herb ten przysługiwał niemieckiej rodzinie osiadłej w XV wieku w Prusach. Przytacza też, za Paprockim, okolskim i Niesieckim informację, że pochodzą od niej Szumowscy i Bajerscy, którzy przybrali nazwiska od posiadłości rodowych. Ostrowski powątpiewa w tę informację, twierdząc, że wedle źródeł niemieckich rodziny te nosiły w herbie tylko jedną gwiazdę. Ostrowski ponadto podaje wariant tego herbu, Fogelveder II, jako herb rodziny Boskamp-Bajerski z Galicji.
Herbowni.
Bajerski, Fogelweder – Fogelvander – Fogelveder – Fogelfeder, Sumowski, Szumowski.

</doc>
<doc id="175108" url="https://pl.wikipedia.org/wiki?curid=175108" title="Diagram przepływu danych">
Diagram przepływu danych

Diagram przepływu danych (DPD lub z ang. DFD – "Data Flow Diagram") – graficzna prezentacja przepływu danych w procesie.
DFD obrazuje za pomocą "przepływów" kierunek przepływu danych pomiędzy funkcjami, magazynami i obiektami zewnętrznymi. DFD mogą być prezentowane na różnych "stopniach szczegółowości", mówimy o:
Komponenty DFD.
Na proces DFD składają się następujące elementy:
Funkcje (procesy).
Funkcja jest częścią systemu przekształcającą wejście w wyjście, realizującą określone cele. Symbolem funkcji jest koło, owal, prostokąt bądź prostokąt z zaokrąglonymi wierzchołkami (w zależności od typu notacji). Proces powinien być nazwany jednym słowem, bądź też krótkim zdaniem czy wyrażeniem, które w przejrzysty sposób odda jego istotę. Jeśli funkcji nie można rozbić na pod-funkcje, wówczas nosi ona nazwę "elementarnej". 
Magazyny danych.
Magazyny danych to trwałe lub tymczasowe składnice danych, które są argumentami dla funkcji. Symbolem magazynu są dwie równoległe linie, pomiędzy którymi znajduje się lokalizacja, w której przechowywana jest pamięć. Nazwa magazynu danych jest rzeczownikiem w liczbie mnogiej i pochodzi od strumieni wejścia i wyjścia. Przepływ wychodzący z magazynu zazwyczaj reprezentuje odczyt danych, które są w nim przechowywane. Przepływ wchodzący zaś reprezentuje wprowadzenie lub modyfikację danych w magazynie (czasem także usunięcie danych).
Terminatory.
Terminator to zewnętrzna jednostka, która komunikuje się z systemem i pozostaje poza systemem. Mogą to być różnego rodzaju organizacje (np. banki), grupy ludzi (np. klienci), władze (np. urząd skarbowy) lub dział (np. HR) tej samej organizacji, który nie wchodzi do modelu systemu. Terminatorem może być także inny system, z którym modelowy system wchodzi w interakcje.
Przepływy (przepływy danych).
Przepływy ukazują transfer danych (mogą to być np. bajty, znaki, pakiety) z jednej części systemu do innej. Symbolem przepływu jest strzałka. Przepływ powinien nosić nazwę określającą, która informacja jest przekazywana dalej – wyjątkiem są przepływy, w których informacja o przekazywanych jednostkach jest jednoznaczna. Przepływy powinny przekazywać tylko jeden typ informacji. Strzałka ukazuje kierunek przepływu, który wiąże funkcje, magazyny danych i terminatory. 
Kroki DFD.
Konstrukcję diagramu przepływu danych można opisać pięcioma następującymi krokami:
1. Narysuj prostokąt reprezentujący proces, który będziesz definiować w kolejnych krokach.
2. Zdefiniuj dane wchodzące do procesu (po lewej stronie procesu).
3. Zdefiniuj dane wychodzące w wyniku procesu (po prawej stronie procesu).
4. Ustal jakie pliki, formularze i inne komponenty są potrzebne do dokończenia przetwarzania procesu - najczęściej wykorzystywane są tu magazyny danych (informacje te powinny znajdować się nad lub pod procesem).
5. Ponumeruj i nazwij procesy (prostokąty) ze względu na to, jakie wyniki zwracają. 
Wady DFD.
Największą wadą diagramu przepływu danych jest fakt, że tworzenie go jest czasochłonne, w szczególności, gdy system wymaga występowania wielu poziomów. Poza tym DFD nie radzi sobie z modelowaniem zajść zależnych od czasu – diagramy zazwyczaj bazują na procesach ze ściśle określonym początkiem oraz końcem, co nie zawsze musi być prawdziwe dla wszystkich procesów.

</doc>
<doc id="175110" url="https://pl.wikipedia.org/wiki?curid=175110" title="Republika Krymu">
Republika Krymu



</doc>
<doc id="175111" url="https://pl.wikipedia.org/wiki?curid=175111" title="Strefa">
Strefa



</doc>
<doc id="175114" url="https://pl.wikipedia.org/wiki?curid=175114" title="Bengt Erland Fogelberg">
Bengt Erland Fogelberg

Bengt Erland Fogelberg (ur. 8 sierpnia 1786 w Göteborgu, zm. 22 grudnia 1854 w Trieście), rzeźbiarz szwedzki.
Kształcił się w akademii sztokholmskiej, studiując równocześnie historię, archeologię i anatomię. Odbył podróż artystyczne do Paryża i Włoch. Oprócz najcelniejszej pracy "Amor i Psyche" jest autorem prac: "Amor zwyciężający", Wenus z jabłkiem", "Odyn", "Karol XII", i inne.

</doc>
<doc id="175115" url="https://pl.wikipedia.org/wiki?curid=175115" title="Sokół Łańcut">
Sokół Łańcut

PTG Sokół Łańcut – polski klub koszykarski występujący od sezonu 2022/2023 w Energa Basket Lidze, założony w 1990 r. na bazie istniejącego od 1890 r. Polskiego Towarzystwa Gimnastycznego "Sokół" w Łańcucie. Początkowo treningi odbywały się w ujeżdżalni w łańcuckim parku. Drużynę zgłoszono do rozgrywek III ligi w 1992 roku pod nazwą "Parafia-Sokół". W zespole tym występował m.in. Dariusz Kaszowski, długoletni trener Sokoła. Poważniejsze sukcesy seniorów zapoczątkowane zostały w 2000 roku. Sponsorem Sokoła została firma "Kominki-Groz", której szefem był Grzegorz Kijowski, w młodości koszykarz Resovii Rzeszów. Siedziba klubu znajduje się w Łańcucie ul. Armii Krajowej 57, a mecze rozgrywane są w hali MOSiR Łańcut przy ulicy Armii Krajowej 57.

</doc>
<doc id="175118" url="https://pl.wikipedia.org/wiki?curid=175118" title="PTG Sokół Łańcut">
PTG Sokół Łańcut



</doc>
<doc id="175119" url="https://pl.wikipedia.org/wiki?curid=175119" title="Worms">
Worms

Niemcy:
Osoby:
Inne:
Zobacz też:

</doc>
<doc id="175129" url="https://pl.wikipedia.org/wiki?curid=175129" title="Język opisu interfejsu">
Język opisu interfejsu

Język opisu interfejsu, język definiowania interfejsu, IDL (od ang. "interface definition language" lub "interface description language" – język specyfikacyjny stosowany do opisu interfejsu, używany na przykład w standardzie CORBA. IDL opisuje interfejs w sposób niezależny od języka, umożliwiając komunikację między komponentami programu na poziomie kodu źródłowego, które nie współdzielą danego języka programowania, przykładowo między składnikami napisanymi w C++ i składnikami napisanymi w języku Java.
IDL jest używany głównie w programowaniu zdalnego wywoływania procedur, tak aby współdziałające systemy komputerowe mogły używać zarówno różnych systemów operacyjnych jak i różnych języków programowania. W takim ujęciu IDL zapewnia pomost między dwoma różnymi systemami (ściślej: pomost między dwoma systemami używającymi różnych interfejsów).
IDL umożliwia opisowe definiowanie interfejsu w postaci obiektu z wykazem procedur i opisami parametrów wejściowych i wyjściowych. Każdy parametr jest określony przez typ i kierunek ("in", "out", "inout"), określający sposób przekazywania parametru, na przykład "in" to przekazanie parametru przez klienta do obiektu. Opisy interfejsów tłumaczone są na różne języki programowania, zależnie od intencji programisty zamierzającego z nich skorzystać. Przykładowo: jeżeli programista opanował język Java, to wykonuje tłumaczenie interfejsu do języka Java i w nim wykorzystuje właściwości oferowane przez obiekt opisany w IDL.
Przykład IDL wzorowanego na C:

</doc>
<doc id="175137" url="https://pl.wikipedia.org/wiki?curid=175137" title="United Nations Development Programme">
United Nations Development Programme



</doc>
<doc id="175142" url="https://pl.wikipedia.org/wiki?curid=175142" title="Courtain">
Courtain



</doc>
<doc id="175143" url="https://pl.wikipedia.org/wiki?curid=175143" title="Bićwa">
Bićwa

Bićwa ("żądło skorpiona") - indyjski sztylet. Podwójnie wygięte ostrze, podobne do bawolego rogu, z którego pierwotnie było wykonywane, długości do 25 cm, często rozwidlone lub podwójne. Rękojeść w kształcie pętli, chroniąca dłoń, zwykle zdobiona.

</doc>
<doc id="175144" url="https://pl.wikipedia.org/wiki?curid=175144" title="Dżambia">
Dżambia

Dżambia (arab. جمبية lub جنبية) – nóż bojowy, ale i ceremonialny, używany w krajach arabskich, w Turcji, Persji i Indiach.
Jako broń szczególnie popularny był w XVII i XVIII wieku. Głownia typowej dżambii jest obosieczna, krzywa, krótka z ością biegnącą przez całą jej długość. Rękojeści i pochwy tej broni mają różny kształt i dekorację w zależności od rejonu pochodzenia. Pochwa jest znacznie dłuższa od głowni, mocno wygięta, zakończona obłym guzem, dekorowana złotem, srebrem i drogimi kamieniami. Rękojeść oprawiona w róg, czasem żyrafi, o miodowożółtym kolorze.
Niektóre egzemplarze dżambii arabskich mają kształt litery U, a z bronią połączony jest bogato zdobiony pas. Marokańskie głównie dżambii są proste i jednosieczne do połowy długości (od rękojeści), a od połowy zakrzywione i obosieczne. Inne cechy tych dżambii to bardzo rzadko spotykana ość na głowni, rękojeści i pochwy wykonane z mosiądzu lub srebra, a głowice ich są zwykle płaskie i szerokie tzw. "w pawi ogon".
Tureckie dżambie, nazywane często błędnie "kindżałami", posiadają głównie lekko zakrzywione, z ością lub bez, o lekko zakrzywionej pochwie. Najładniejsze egzemplarze pochodzą z Persji i Indii o głowniach ze stali damasceńskiej, czasem nabijanych złotem, o rękojeściach rzeźbionych z kości słoniowej, jadeitu lub nefrytu, wysadzane drogimi kamieniami. Ich głowice przyjmują formę końskiej główki, a pochwy pokrywa wytłaczana we wzory skóra lub jedwab.
Broń ta ma też inne znaczenie – jest to na Półwyspie Arabskim oznaka wolnego człowieka, a odebranie tej broni mężczyźnie rozumiane jest jako kara. Posiada też znaczenie ceremonialne, jak również cenny prezent ślubny i z okazji obrzezania.

</doc>
<doc id="175146" url="https://pl.wikipedia.org/wiki?curid=175146" title="Gupti">
Gupti

Gupti – indyjska broń kolna, rodzaj laski z ukrytym ostrzem, podobnej do lasek europejskich (czasami wykonywana z europejskich głowni). Od europejskich odpowiedników mogła różnić się szerszym i krótszym ostrzem, czasem wkręcanym w pochwę-laskę, co znacząco utrudniało szybkie użycie. Pochwy wykonywano czasem z żelaza.
Laski takie były popularne zwłaszcza w środkowych i północnych Indiach.

</doc>
<doc id="175149" url="https://pl.wikipedia.org/wiki?curid=175149" title="Kard">
Kard



</doc>
<doc id="175151" url="https://pl.wikipedia.org/wiki?curid=175151" title="Kanda">
Kanda



</doc>
<doc id="175152" url="https://pl.wikipedia.org/wiki?curid=175152" title="Khanda">
Khanda

Khanda ("Kanda") – indyjski miecz obosieczny, o długości głowni zazwyczaj ok. 80 cm, znany od czasów mogolskich. Charakterystyczną cechą khand była szeroka głownia, dodatkowo rozszerzająca się w kierunku (niemal tępego) sztychu i z reguły z jednej krawędzi wzmacniana metalowym prętem. Rękojeści, co typowe dla broni indyjskiej były wybrzuszone w środku, młodsze miały koszową ochronę. Głowica starszych egzemplarzy w postaci talerzykowej, u młodszych w postaci dość długiego kolca. Jelec uszaty, w późniejszych egzemplarzach przechodzący w osłonę rękojeści.

</doc>
<doc id="175153" url="https://pl.wikipedia.org/wiki?curid=175153" title="STW">
STW



</doc>
<doc id="175155" url="https://pl.wikipedia.org/wiki?curid=175155" title="MCV (wskaźnik)">
MCV (wskaźnik)

MCV (ang. mean corpuscular volume) – wskaźnik średniej objętości krwinki czerwonej. Norma dla osób dorosłych 82-92 fl (femtolitr; femto = 10-15). Norma dla dzieci wynosi od 78–98 fl.
Wartości objętości krwinek niższe niż 70 fl są charakterystyczne dla niedoboru żelaza. Wyższe niż 110 fl mogą świadczyć o niedokrwistości z niedoboru witaminy B12 lub kwasu foliowego.
MCV obliczane jest ze wzorów:

</doc>
<doc id="175156" url="https://pl.wikipedia.org/wiki?curid=175156" title="Kandżar">
Kandżar



</doc>
<doc id="175158" url="https://pl.wikipedia.org/wiki?curid=175158" title="Podział administracyjny Ukrainy">
Podział administracyjny Ukrainy

Terytorium Ukrainy w I rzędzie dzieli się na 24 obwody (ukr. область, trans. "obłast"), miasta wydzielone (Kijów i Sewastopol) oraz republikę autonomiczną (Republikę Autonomiczną Krymu).
Do 2020 w II rzędzie Ukraina dzieliła się na 490 rejonów (ukr. pайон – "rajon") i 185 miast wydzielonych z rejonów (ukr. місто обласного значення – "misto obłasnoho znaczennia"). W marcu 2014 roku Rosja dokonała aneksji Sewastopola i Republiki Autonomicznej Krymu; na arenie międzynarodowej uznawane są za część Ukrainy. Rejony dzieliły się na rady: wiejskie (dwóch typów: селищна рада – "sełyszczna rada" i сільська рада – "silśka rada"), dzielnicowe i miejskie.
Na podstawie ustawy z 5 lutego 2015 roku nr 157-VIII, oraz wcześniejszej, nr 280/97 z 21 maja 1997, w 2015 rozpoczęto na Ukrainie tworzenie nowych bazowych jednostek podziału administracyjnego, nazywanych wspólnotami terytorialnymi (територіальна громада), lub zjednoczonymi wspólnotami terytorialnymi (oб'єднана територіальна громада, ОТГ).
12 czerwca 2020 rząd Ukrainy na podstawie ustawy 562-IX ustalił administracyjne centra wspólnot, oraz ich granice. W tym dniu liczba utworzonych wspólnot wynosiła 1470.
17 lipca 2020 Rada Najwyższa Ukrainy uchwaliła zmiany w podziale administracyjnym Ukrainy na rejony (zmiany na obszarze Autonomicznej Republiki Krymu zostały bezterminowo zawieszone). Utworzono 126 nowych rejonów, które zastąpiły 476 dotychczasowych rejonów i 174 miasta wydzielone (na obszarze Autonomicznej Republiki Krymu zachowany został dotychczasowy podział na 14 rejonów i 11 miast wydzielonych). Po tej zmianie podział administracyjny drugiego rzędu Ukrainy obejmuje 140 rejonów i 11 miast wydzielonych.

</doc>
<doc id="175160" url="https://pl.wikipedia.org/wiki?curid=175160" title="Tactical Ops">
Tactical Ops



</doc>
<doc id="175163" url="https://pl.wikipedia.org/wiki?curid=175163" title="Alstom">
Alstom

Alstom – międzynarodowy koncern działający w sektorze niskoemisyjnego, zrównoważonego transportu. Jeden z globalnych prekursorów kolei dużych prędkości, a obecnie m.in. pociągów zasilanych wodorem oraz pociągów autonomicznych (ATO – ang. automatic train operation). Aktualne portfolio produktów Alstom obejmuje m.in. koleje dużych prędkości, pociągi metra, pociągi jednoszynowe oraz tramwaje, a także zintegrowane systemy i usługi w zakresie sterowania ruchem kolejowym (ang. signalling) oraz rozwiązania w zakresie mobilności cyfrowej. Na całym świecie w użyciu znajduje się obecnie około 150 tys. pojazdów Alstom. 
Alstom jest największym producentem i eksporterem polskiego przemysłu kolejowego. Zatrudnia w Polsce ponad 4 tys. osób w 9 zakładach. Od 1997 roku łączna skala inwestycji Alstom w polskie zakłady przekroczyła 1 mld zł. Grupa bazuje na bogatej tradycji przemysłowej swoich zakładów, takich jak Pafawag (założony w 1833 roku we Wrocławiu), Konstal (założony w 1864 roku w Chorzowie) oraz ZWUS (założony w 1926 roku w Katowicach). Alstom wprowadził do Polski m.in. pierwsze pociągi dużych prędkości (Pendolino) oraz pierwszą sygnalizację ERTMS poziomu 2. Od 2000 roku w warszawskim metrze jeżdżą pociągi z rodziny Metropolis, produkowane przez Alstom m.in. w zakładzie w Chorzowie. Wyprodukowane przez zakłady Alstom w Polsce pojazdy szynowe oraz systemy automatyki kolejowej i infrastrukturalnej są eksploatowane w większości europejskich krajów, a także na Bliskim Wschodzie (m.in. pociągi metra w Dubaju i Rijadzie), w Azji, Afryce i Australii. 
Nazwa firmy pochodzi od francuskiego regionu Alzacja (fr. Alsace) i Thomson (nazwisko inżyniera Elihu Thomsona). Główna siedziba Alstom znajduje się we Francji. W skali całego świata Alstom działa obecnie w 70 krajach i zatrudnia ponad 74 tys. pracowników. W roku podatkowym zakończonym 31 marca 2022 roku grupa kapitałowa odnotowała około 15,5 mld euro przychodów.
Historia.
Alsthom.
Przedsiębiorstwo powstało w 1928 roku z połączenia dwóch podmiotów:
Alcatel – Alsthom.
W 1976 roku firma Compagnie générale d'électricité (CGE), która przejęła Alcatel 10 lat wcześniej, wchłonęła również Alsthom.
GEC Alsthom.
W 1988 roku doszło do fuzji przedsiębiorstwa z działem maszyn ciężkich brytyjskiego koncernu General Electric Company plc. Alcatel pozostał częścią GCE. GEC i CGE zdecydowały się skupić na swojej podstawowej działalności – elektronice wojskowej w przypadku GEC (nazwę zmieniono w 1999 roku na Marconi Plc) oraz telekomunikacji w przypadku Alcatela. Skutkiem tego obydwa przedsiębiorstwa pozbyły się większości (52%) udziałów w GEC Alsthom, zostawiając sobie po 24% akcji. Była to największa operacja wprowadzania spółki europejskiej na giełdę (nie licząc prywatyzacji). W ten sposób powstała niezależna spółka GEC Alsthom.
Alstom.
Obecną nazwę przedsiębiorstwo przyjęło w 1998 roku. Zmiana miała na celu ułatwienie wymowy tej nazwy we wszystkich krajach, gdzie koncern jest obecny. W 1999 roku Alstom utworzył wspólnie z ABB spółkę zależną ABB Alstom Power, zajmującą się systemami produkcji energii. Niedługo później Alstom przejął całość udziałów w tej spółce. W roku 2001 Alcatel pozbył się swojej części udziałów (24%) w Alstom. Spółka nękana od czasu wejścia na giełdę problemami z niewystarczającym kapitałem, później pogłębionymi kłopotami z turbinami gazowymi dużej mocy, znalazła się w bardzo trudnej sytuacji pod koniec 2004 roku. Z kłopotów wydobyła się dzięki wsparciu rządu Francji. 4 stycznia 2006 roku Alstom pozbył się swoich stoczni na rzecz międzynarodowego koncernu stoczniowego z siedzibą w Oslo – Aker Yards. W 2015 roku General Electric zakupiło część koncernu Alstom, przejmując między innymi zakłady w Elblągu produkujące turbiny i elementy stalowe wielkogabarytowe, w tym przęsła mostów. Od tego czasu Alstom skupia się na rozwoju technologii dla sektora kolejowego. W 2021 roku Alstom zakończył przejmowanie przedsiębiorstwa Bombardier Transportation.
Produkty (wybór).
Rekord prędkości maksymalnej pojazdu szynowego, wynoszący 574,8 km/h, został ustanowiony 3 kwietnia 2007 we Francji przez TGV V150. Konkurencją dla pociągów firmy Alstom są między innymi niemieckie Siemens Velaro oraz japońskie Shinkansen serii E955, produkowane na potrzeby Tajwanu i Chin (prędkość konstrukcyjna E955 podczas testów w 2007 wyniosła 405 km/h).
Alstom intensywnie rozwija technologie pociągów autonomicznych (ATO – ang. automatic train operation). Wyprodukowane przez Alstom autonomiczne pociągi są eksploatowane m.in. w metrze w Paryżu oraz na trasie do lotniska w Phoenix w USA. W 2022 Alstom zaprezentował w pobliżu miasta Breda w Holandii najwyższy stopień automatyzacji (GoA4) w lokomotywach manewrowych. Testy zostały przeprowadzone we współpracy z holenderskim zarządcą infrastruktury ProRail i belgijskim przewoźnikiem kolejowym Lineas.
Alstom jest też pionierem rozwoju pociągów zasilanych wodorem. W 2022 roku w Dolnej Saksonii, pomiędzy miastami Cuxhaven, Bremerhaven, Bremervörde i Buxtehude, zaprezentowano pierwszą na świecie trasę pasażerską, która będzie obsługiwana wyłącznie pociągami wodorowymi. Wykorzystywane na tej trasie pociągi spalinowe są stopniowo zastępowane zasilanymi wodorem pociągami regionalnymi Coradia iLint wyprodukowanymi przez Alstom i należącymi do Landesnahverkehrsgesellschaft Niedersachsen (LNVG).
Alstom w Polsce.
Alstom jest obecny w Polsce od 1997 roku i posiada 9 oddziałów, w tym zakłady produkcji taboru kolejowego i komponentów – w Chorzowie, Wrocławiu, Świętochłowicach i Nadarzynie; zakład produkcji systemów sterowania ruchem kolejowym w Katowicach; oraz centra serwisowe Pendolino (Warszawa), Traxx i Twindexx (Warszawa) i Traxx (Toruń). Łącznie Alstom zatrudnia w Polsce ponad 4 tys. osób. Centrala Alstom na Europę Środkowo-Wschodnią znajduje się w Warszawie.
Zakład w Chorzowie.
Największy zakład produkcji taboru kolejowego w strukturach Alstom w Polsce. W ramach międzynarodowej Grupy Alstom jest wiodącym zakładem oraz centrum kompetencyjnym, specjalizującym się w projektowaniu i produkcji m.in. pociągów metra i pociągów regionalnych, a także komponentów do transportu podmiejskiego i komunikacji miejskiej. Wyprodukowane w ostatnich latach przez chorzowski zakład składy są eksploatowane m.in. w Niemczech, Holandii, Włoszech, Francji, a także w Zjednoczonych Emiratach Arabskich (metro w Dubaju) i Arabii Saudyjskiej (metro w Rijadzie).
Zakład powstał w 1864 jako część Huty Królewskiej. Po II wojnie światowej, jako Chorzowska Wytwórnia Konstrukcji Stalowych Konstal, był głównym dostawcą tramwajów, taboru kolejowego oraz różnego rodzaju konstrukcji stalowych w Polsce. Od 1997 zakład działa jako Alstom Konstal. Obecnie zatrudnia około 2 tys. osób.
Zakład we Wrocławiu.
Zakład specjalizuje się w produkcji lokomotyw oraz pojazdów pasażerskich, produkuje również nadwozia do pociągów dużych prędkości oraz ramy wózków do różnego typów pojazdów szynowych. We Wrocławiu powstały m.in. nadwozia i ramy wózków dla pociągów dużych prędkości ICE4, nadwozia lokomotyw Traxx 3 DC/AC/MSl i ALP Dual Power, ramy wózków Flexx Power Universal i wózki Flexx Eco i Compact. W 2022 w zakładzie uruchomiono nowoczesną linię spawania aluminium.
Zakład powstał w 1833 i jest jednym z najstarszych zakładów produkcji taboru kolejowego w Europie. Do 1997 działał jako Państwowa Fabryka Wagonów (Pafawag), specjalizował się w produkcji elektrowozów, elektrycznych zespołów trakcyjnych i wagonów kolejowych. W strukturach Alstom w Polsce od 2021. Obecnie zatrudnia ponad 1 tys. pracowników.
Zakład w Katowicach.
Jeden z największych w Europie producentów systemów i urządzeń sterowania ruchem kolejowym. Zakład wdrożył ponad 200 konwencjonalnych komputerowych systemów sterowania ruchem, ponad 100 systemów urządzeń pokładowych ETCS, 30 lokalnych centrów sterowania, ponad 700 systemów blokady liniowej, ponad 1700 systemów sygnalizacji przejazdowej, a także systemy bezpieczeństwa i automatyki dla ruchu metra w Warszawie i Pradze. Jako pierwszy w Polsce zaimplementował na 9 polskich liniach system ERTMS poziomu 2.
Zakład powstał w 1926 jako Zachodnio-Polska Budowa Telefonów (Zapotel). Po II wojnie światowej działał jako Zakłady Wytwórcze Urządzeń Sygnalizacyjnych (ZWUS). Od 2021 w strukturach Alstom w Polsce jako Alstom ZWUS. Zatrudnia prawie 1 tys. pracowników.
Dawne zakłady i oddziały.
Do roku 2015, tj. do czasu nabycia sektora energetycznego przez GE, Alstom w Polsce był reprezentowany także przez Alstom Power Sp. z o.o. w Warszawie z oddziałami we Wrocławiu i Elblągu oraz biurem w Łodzi (producent turbin parowych i gazowych, generatorów oraz odlewów turbinowych i okrętowych) oraz Alstom Power Flowsystems (producent rurociągów preizolowanych).
W okresie II Rzeczypospolitej dyrektorem oddziału przedsiębiorstwa „Als-Thom” w Polsce, z siedzibą przy ulicy Dworcowej 16 w Katowicach, był mjr inż. Maryan Esman.

</doc>
<doc id="175164" url="https://pl.wikipedia.org/wiki?curid=175164" title="Kris">
Kris

Kris – sztylet lub puginał malajski, zwykle o wężowatej klindze z bruzdami i często małą haczykowatą wypustką. Długość jego głowni wynosi około 30–40 cm (w wersji katowskiej 50–60 cm). Sztylet stał się narodowym symbolem Malezji. Zazwyczaj uzupełnia galową garderobę arystokracji. W swoim charakterystycznym kształcie pojawił się dopiero około wieku XIII, jednak jego tradycja ma korzenie w prehistorii. Najwcześniej pojawił się na Jawie w IV wieku, w późniejszym okresie pojawiły się różne lokalne odmiany. Każda odmiana mogła być używana tylko przez określoną klasę osób. Kris stanowi obiekt czci niemal religijnej, ofiaruje się mu kwiaty, kadzidła i żywność. Dla nabrania mocy magicznej wbijano kris w ciało węża. Również sama forma klingi nawiązuje do symboliki węża naga. Czcią darzono również wytwórców, zwanych "empu", przypisując im znajomość magii. Wykorzystywali oni, oprócz zwykłego żelaza, również żelazo pochodzące z meteorytów, uzyskując odpowiedni efekt dekoracyjny (skuwano 3 warstwy miękkiej stali lub żelaza z żelazem pochodzącym z meteorów zawierającego ok. 3% niklu). Rękojeść dawnych krisów nawiązuje natomiast do postaci ludzkiej.
W 2005 roku kris indonezyjski został proklamowany Arcydziełem Ustnego i Niematerialnego Dziedzictwa Ludzkości, a w 2008 roku wpisany na listę niematerialnego dziedzictwa UNESCO.

</doc>
<doc id="175173" url="https://pl.wikipedia.org/wiki?curid=175173" title="Johann Wotschke">
Johann Wotschke



</doc>
<doc id="175174" url="https://pl.wikipedia.org/wiki?curid=175174" title="Dziryt">
Dziryt

 
Dziryt (osm. dżirīd, ar. dżarit) – rodzaj broni drzewcowej, odmiana włóczni znana od czasów prehistorycznych. Dziryt przeznaczony był do miotania lub do walki wręcz, używany był także do polowań.
Broń ta była popularna w Indiach, w Persji, na Kaukazie, w Turcji, Arabii, w Afryce Północnej, sporadycznie na Węgrzech i w Polsce oraz na Rusi. Najczęściej dziryt składał się z czworograniastego stalowego grotu długości 15 cm osadzonego na drzewcu długości około 70-90 cm. Drzewce miało na tylcu okucie lub metalowe pióro działające jako statecznik podczas lotu. Dobrze wyważony dziryt pozwalał na celny rzut na odległość kilkudziesięciu metrów. Zwykłe dwa lub trzy dziryty noszono w płaskim kołczanie pokrytym skórą i oprawianym w metal, dołączając czasami do kompletu nóż myśliwski; Turcy i Tatarzy nazywali taki kołczan dżeritem lub dżitem. W Indiach i Persji luksusowe odmiany dzirytu sporządzano w całości ze stali damasceńskiej, zdobiąc je złotem. W Turcji dziryty miały groty trój- lub czworograniaste osadzone na metalowych prętach obłożonych rogiem; na terenie Afryki drzewca dzirytów pokrywano czasami skórą wężową. W różnych krajach muzułmańskich popularny był rodzaj turnieju na dziryty, zwany "dżarodbazi" (arab).

</doc>
<doc id="175178" url="https://pl.wikipedia.org/wiki?curid=175178" title="Handżar">
Handżar



</doc>
<doc id="175179" url="https://pl.wikipedia.org/wiki?curid=175179" title="Tulich">
Tulich



</doc>
<doc id="175181" url="https://pl.wikipedia.org/wiki?curid=175181" title="Anthony Eden">
Anthony Eden

Robert Anthony Eden (ur. 12 czerwca 1897 w West Auckland, zm. 14 stycznia 1977 w Alvediston) – brytyjski polityk, premier Wielkiej Brytanii i przywódca Partii Konserwatywnej w latach 1955–1957. Trzykrotny minister spraw zagranicznych Wielkiej Brytanii (1936–1938, 1940–1945 i 1951–1955). Po objęciu urzędu premiera podjął decyzję o interwencji przeciwko Egiptowi w sporze o Kanał Sueski, co doprowadziło do jego upadku. W 2004 roku 139 politologów uznało go za najmniej efektywnego brytyjskiego premiera w XX w.
Początki kariery.
Eden urodził się w West Auckland w hrabstwie Durham, w konserwatywnej rodzinie posiadaczy ziemskich. Był synem sir Williama Edena, 7. baroneta, i Sybil Grey, córki sir Williama Greya. Sybil była potomkinią XIX-wiecznego premiera Wielkiej Brytanii lorda Greya. Wykształcenie odebrał w Eton College. Walczył podczas I wojny światowej. Został awansowany na stopień kapitana i otrzymał Military Cross, zaś w wieku 21 lat został najmłodszym brygadierem-majorem British Army. Na konferencji w latach 30., razem z Hitlerem uznali, że walczyli na jednym odcinku frontu podczas bitwy pod Ypres. Po wojnie Eden ukończył studia na wydziale języków orientalnych w Christ Church na Uniwersytecie Oksfordzkim. Przyszły premier władał biegle językiem francuskim, niemieckim i perskim oraz znał rosyjski i arabski. W listopadzie 1922 wystartował bez powodzenia w wyborach do Izby Gmin. Sukces odniósł jednak w wyborach powszechnych w grudniu 1923, wygrywając wybory w okręgu Warwick and Leamington.
Podczas rządów konserwatystów w latach 1924–1929, Eden był najpierw parlamentarnym prywatnym sekretarzem ministra spraw wewnętrznych Williama Joynsona Hicksa, zaś od 1926 pełnił podobną funkcję u ministra spraw zagranicznych sir Austena Chamberlaina. W 1931 otrzymał swój pierwszy urząd ministerialny jako podsekretarz stanu w Foreign Office. W 1934 został Lordem Tajnej Pieczęci i ministrem bez teki w rządzie Stanleya Baldwina odpowiedzialnym za kontakty z Ligą Narodów. Jak większość weteranów I wojny, Eden był przeciwny kolejnym konfliktom zbrojnym, działał w Lidze Narodów w celu zachowania pokoju. Szybko zrozumiał, że do utrzymania pokoju nie wystarczy polityka appeasementu wobec nazistowskich Niemiec i faszystowskich Włoch. Eden sprzeciwiał się pokojowej polityce ministra spraw zagranicznych Samuela Hoare’a wobec Włoch po inwazji na Abisynię. Po dymisji Hoare’a w 1935, Eden został nowym ministrem spraw zagranicznych.
Na tym etapie swojej kariery Eden był uznawany za najmodniej ubranego polityka. Zawsze nosił kapelusz typu Homburg, co sprawiło, że ten typ kapelusza jest w Anglii nazywany „kapeluszem Anthony’ego Edena” ("Anthony Eden’s hat").
Eden miał dwóch braci – starszego Timothy’ego i młodszego Nicholasa, który zginął podczas bitwy jutlandzkiej w 1916.
Po raz pierwszy w Foreign Office.
Eden został ministrem spraw zagranicznych w czasie, kiedy polityka zagraniczna Wielkiej Brytanii była nastawiona na powstrzymywanie rozwoju totalitarnych potęg. Eden popierał politykę nieinterwencji podczas hiszpańskiej wojny domowej i wspierał politykę Neville’a Chamberlaina ograniczonych ustępstw na rzecz Niemiec. Nie protestował również przeciwko zajęciu Nadrenii w 1936. W lutym 1938 złożył jednak rezygnację ze swojego stanowiska, w proteście przeciwko zbyt jego zdaniem ustępliwej polityce Chamberlaina wobec Włoch. To, oraz jego późniejsza krytyka porozumień monachijskich, zbliżyło go do lidera wewnątrzpartyjnej opozycji i krytyka polityki rządu, Winstona Churchilla. Taka postawa również, przyczyniła się do spadku zaufania do niego wśród licznych środowisk politycznych, ale zyskała mu sympatię szerszego grona wyborców.
W 1937 otrzymał tytuł doktora honoris causa Uniwersytetu w Durham.
II wojna światowa.
We wrześniu 1939, po wybuchu II wojny światowej, Eden na krótko wstąpił do armii w randze majora, ale szybko wrócił do rządu jako minister ds. dominiów, nie wszedł jednak w skład gabinetu wojennego. Nie był również brany pod uwagę jako kandydat na stanowisko premiera po rezygnacji Chamberlaina w maju 1940. Nowym premierem został Winston Churchill, który mianował Edena ministrem wojny. Później w tym samym roku Eden został ministrem spraw zagranicznych. Eden odegrał niewielką rolę podczas negocjacji na najwyższym szczeblu, gdyż zwykł je prowadzić osobiście premier. Eden występował w nich raczej jako współpracownik i pomocnik Churchilla, który bardzo nisko go cenił – z przyczyn koalicyjnych jednak, zmuszony był utrzymywać go w rządzie. To jednak dziełem Edena były bliskie relacje Wielkiej Brytanii z przywódcą Wolnych Francuzów, generałem Charles’em de Gaulle’em. W 1942 Eden został dodatkowo przewodniczącym Izby Gmin.
Po wojnie.
W opozycji.
Po wyborczej wygranej laburzystów w 1945, Eden znalazł się w opozycji jako zastępca lidera konserwatystów. Wielu ludzi w tym czasie uważało, że Churchill powinien zrezygnować z kierowania partią i przekazać jej stery w ręce Edena, ale były premier odmówił, a Eden był zbyt lojalny wobec niego, by zmuszać go do dymisji. Był to zresztą ciężki okres w życiu byłego ministra. Rozpadło się jego pierwsze małżeństwo z Beatrice Beckett, zaś najstarszy syn Simon zginął podczas walk w Birmie w ostatnich dniach wojny.
Ponownie w rządzie.
W 1951 konserwatyści ponownie wygrali wybory i Eden, już po raz trzeci, został ministrem spraw zagranicznych. Ponieważ Churchill nie odgrywał już tak wielkiej roli w gabinecie jak w latach II wojny, Eden samodzielnie kierował polityką zagraniczną państwa, radząc sobie umiejętnie z licznymi światowymi kryzysami doby „zimnej wojny”. Nie udało mu się jednak powstrzymać stałego spadku znaczenia Wielkiej Brytanii na arenie międzynarodowej na rzecz Stanów Zjednoczonych i Związku Radzieckiego. W 1952 ożenił się ponownie z katoliczką, Clarissą Churchill, siostrzenicą Winstona. Pogarszał się również stan jego zdrowia. W 1953 przeszedł w klinice w Bostonie kilka operacji pęcherzyka żółciowego, ale nigdy nie wrócił już do pełni zdrowia. W 1954 został kawalerem Orderu Podwiązki.
Premier Zjednoczonego Królestwa.
W kwietniu 1955 schorowany Churchill zrezygnował ze wszystkich stanowisk i udał się na emeryturę. Eden zastąpił go na stanowisku premiera i lidera konserwatystów. Anthony Eden, ze swoją służbą dyplomatyczną podczas II wojny i urokiem osobistym, cieszył się sporym poparciem w społeczeństwie. Niedługo po objęciu stanowiska premiera rozpisał nowe wybory powszechne, które jeszcze bardziej powiększyły przewagę konserwatystów. Jednak sir Anthony nigdy nie sprawował urzędów zajmujących się sprawami wewnętrznymi oraz miał niewielkie doświadczenie w ekonomii. W tych dziedzinach zdał się na swoich ministrów, zwłaszcza na Raba Butlera, kanclerza skarbu, później Lorda Tajnej Pieczęci i przewodniczącego Izby Gmin. Sam zajmował się sprawami zagranicznymi. Zawarł ścisły sojusz z prezydentem Stanów Zjednoczonych Eisenhowerem. Jego słynne słowa "Pokój ma pierwszeństwo, zawsze" zjednały mu sporą popularność.
Kryzys sueski.
Najsłynniejszym działaniem Edena była próba przeciwdziałania, wspólnie z Francją, próbie nacjonalizacji Kanału Sueskiego, którego Wielka Brytania była większościowym akcjonariuszem, przez prezydenta Egiptu Gamala Abdela Nasera. Eden, który uważał Nasera za drugiego Mussoliniego, przekonał Francuzów do wspólnej interwencji przeciwko prezydentowi Egiptu. Alianci sprzymierzyli się również z Izraelem i na tajnym spotkaniu w Sèvres w październiku 1956 uzgodniono plan działań.
Nasser uważał Edena za polityka słabego i chwiejnego (fakt, że przez wiele lat kariery dyplomatycznej nie udało się Edenowi uzyskać znaczącej pozycji na arenie międzynarodowej), ale też za swego najgroźniejszego wroga. "Tacy ludzie często maskują słabość skłonnością do agresji" – scharakteryzował premiera Wielkiej Brytanii.
29 października wojska izraelskie przekroczyły granicę egipską i szybko posuwały się w kierunku kanału. Wielka Brytania i Francja wystąpiły wówczas jako „rozjemcy” i 5 listopada wysadziły desant w Port Saidzie, przejmując kontrolę nad kanałem. Następnego dnia, w wyniku presji ONZ, nastąpiło zawieszenie broni.
Operacja sueska zakończyła się militarnym sukcesem, ale była dyplomatyczną katastrofą. Brytyjsko-francuska interwencja nie znalazła poparcia ani w Waszyngtonie (na co liczył Eden), ani w Moskwie (która popierała Nassera). Rząd USA wywierał dyplomatyczne i gospodarcze (wyzbywanie się funta brytyjskiego, co spowodowało spadek jego wartości i groźbę recesji gospodarczej, oraz odmowa udzielenia kredytu z Międzynarodowego Funduszu Walutowego) naciski na Wielką Brytanię, a Związek Radziecki niedwuznacznie sugerował zbrojne wsparcie Nassera przez blok wschodni.
Eden zrozumiał, że bez poparcia Stanów Zjednoczonych niczego nie zdziała. Nieudana interwencja zrujnowała jego dobrą opinię polityka. W styczniu 1957, Harold Macmillan, Kanclerz Skarbu i jeden z pomysłodawców interwencji, przekonał Edena, aby złożył dymisję (nastąpiło to 6 stycznia 1957) i sam objął stanowisko premiera. Edenowi udało się w najbliższych latach odbudować swoją reputację w społeczeństwie. W 1961 otrzymał parowski tytuł hrabiego Avon.
Interwencja sueska pokazała Wielkiej Brytanii jej miejsce w szeregu mocarstw. Była ona końcem złudzeń Brytyjczyków o potędze Zjednoczonego Królestwa.
Na emeryturze.
Na emeryturze Eden wiódł spokojny żywot ze swoją drugą żoną Clarissą w Rose Bower nad rzeką Ebble w Wiltshire. W 1976 opublikował swoje osobiste wspomnienia zatytułowane "Another World" oraz wiele tomów swoich wspomnień politycznych. Jako jeden z czołowych polityków okresu II wojny wystąpił w wielu programach dokumentalnych opisujących ten etap dziejów. Były to m.in. "The World at War" telewizji Thames z 1974, czy też "Le chagrin et la pitié" Marcela Ophülsa z 1971 opowiadający o okupacji Francji. W latach 1945–1973 Eden był również kanclerzem Uniwersytetu w Birmingham.
W 1976 udał się w podróż do Stanów Zjednoczonych. Święta Bożego Narodzenia spędził w domu Averella i Pameli Harriman. Po Nowym Roku jego stan zdrowia gwałtownie się pogorszył. Na prośbę rodziny premier James Callaghan wysłał do Miami specjalny samolot RAF-u, by lord Avon mógł wrócić do domu. Były premier zmarł na raka wątroby w Salisbury w 1977. Urodził się w roku, gdy królowa Wiktoria obchodziła swój diamentowy jubileusz, zmarł w roku srebrnego jubileuszu królowej Elżbiety.
Anthony Eden był dwukrotnie żonaty. Po raz pierwszy ożenił się 5 listopada 1923 r. z Beatrice Helen Beckett (26 lipca 1905 – 29 czerwca 1957), córką sir Williama Becketta, 1. baroneta, i Mabel Duncombe, córki Williama Duncombe’a, wicehrabiego Helmsley. Anthony i Beatrice mieli razem dwóch synów, byli nimi:
Małżeństwo Edena zakończyło się rozwodem w 1950. Po raz drugi ożenił się 14 sierpnia 1952 z Anne Clarissą Churchill (28 czerwca 1920 – 15 listopada 2021), córką Johna Strange’a Spencer-Churchilla i lady Gwendoline Bertie, córki 7. hrabiego Abingdon, bratanicą Winstona Churchilla. Małżeństwo to nie doczekało się potomstwa.
Anthony Eden jest pochowany w kościele w Alvediston, 3 mile od Rose Bower.
Gabinet Anthony’ego Edena.
Zmiany

</doc>
<doc id="175188" url="https://pl.wikipedia.org/wiki?curid=175188" title="Arthur Balfour">
Arthur Balfour

Arthur James Balfour (ur. 25 lipca 1848 w Whittingehame, zm. 19 marca 1930 w Fisher’s Hill k. Woking) – brytyjski polityk, jeden z przywódców Partii Konserwatywnej, premier Wielkiej Brytanii w latach 1902–1905, twórca Brytyjskiej Wspólnoty Narodów.
Był siostrzeńcem markiza Salisbury, po którym odziedziczył przywództwo konserwatystów i fotel premiera. Członek Izby Gmin w latach 1874–1922 i Izby Lordów od 1922 (z tytułem hrabiego Balfour). W latach 1915–1916 był pierwszym lordem Admiralicji, a w 1916–1919 ministrem spraw zagranicznych. W roku 1917 jako minister spraw zagranicznych Wielkiej Brytanii ogłosił tzw. deklarację Balfoura w sprawie utworzenia w Palestynie żydowskiej siedziby narodowej. W 1926 opracował formułę, która stała się fundamentem Brytyjskiej Wspólnoty Narodów.
Wczesne lata życia i początki kariery politycznej.
Był najstarszym synem Jamesa Maitlanda Balfoura i lady Blanche Gascoyne-Cecil, córki 2. markiza Salisbury. Wykształcenie odebrał w Grange Preparatory School w Hoddesdon w hrabstwie Hertfordshire (w latach 1859–1861), Eton College (w latach 1861–1866) oraz w Trinity College na Uniwersytecie Cambridge (w latach 1866–1869).
W 1874 r. został wybrany do Izby Gmin jako reprezentant okręgu Hertford. W 1885 r. przeniósł się do okręgu Manchester East. Wiosną 1878 r. Balfour został prywatnym sekretarzem swojego wuja, lorda Salisbury’ego. Towarzyszył mu podczas obrad kongresu berlińskiego w 1878 r.
Po wyborach 1880 r. Balfour zrezygnował ze stanowiska sekretarza i skupił się na działalności parlamentarnej. Rychło stał się ważną figurą wśród młodszych konserwatywnych deputowanych. Razem z lordem Randolphem Churchillem, sir Henrym Wolffem i Johnem Gorsten tworzył tzw. „Partię Czterech”.
Kiedy po wyborach 1885 r. lord Salisbury objął stanowisko premiera, powierzył siostrzeńcowi stanowisko przewodniczącego Rady Samorządu Lokalnego. W 1886 r. został członkiem gabinetu jako minister ds. Szkocji. W 1887 r. został przeniesiony na stanowisko Głównego Sekretarza Irlandii. Na tym stanowisku dał się poznać jako zdecydowany przeciwnik wprowadzenia w Irlandii autonomii.
W 1891 r. Balfour został pierwszym lordem skarbu. Był ostatnią osobą, która sprawowała ten urząd nie będąc jednocześnie premierem. Pozostał na tym stanowisku do wyborczej porażki konserwatystów w 1892 r. Jego partia powróciła do władzy w 1895 r. i Balfour ponownie został pierwszym lordem skarbu. W 1899 r. odpowiadał za negocjacje z republiką Transvaalu, tuż przed wybuchem II wojny burskiej.
Premier.
Lord Salisbury zrezygnował ze stanowiska premiera 11 lipca 1902 r. Balfour został nowym premierem ciesząc się poparciem Partii Konserwatywnej oraz koalicjantów z Partii Liberalno-Unionistycznej. Na początkowy okres jego rządów przypadło zakończenie II wojny burskiej i koronacja Edwarda VII. W tym czasie uchwalono ustawy: "Education Act to London" oraz "Irish Land Purchase Act". Utworzono również Komitet Obrony Imperium.
W polityce zagranicznej nastąpiło znaczące polepszenie stosunków z Francją, zwieńczone podpisaniem w 1904 r. Entente cordiale. W tym czasie wybuchła również wojna rosyjsko-japońska, w której Wielka Brytania popierała Japonię. Doprowadziło to do pogorszenia się stosunków brytyjsko-rosyjskich, zwłaszcza po ostrzelaniu przez rosyjską marynarkę wojenną brytyjskich statków rybackich na Morzu Północnym (incydent na Dogger Bank). Balfour koncentrował się jednak na sprawach wewnętrznych, politykę zagraniczną powierzając właściwemu ministrowi, lordowi Lansdowne’owi.
Ważną kwestią była polityka gospodarcza, na tle której dochodziło do spięć w łonie koalicji. Liberalni Unioniści popierali wolny handel, konserwatyści byli zwolennikami protekcjonalizmu. Balfour próbował lawirować między obydwiema frakcjami, ale bez rezultatu. W 1905 r. Partia Liberalno-Unionistyczna opuściła koalicję. W grudniu 1905 r. Balfour zrezygnował ze stanowiska premiera. Zastąpił go lider liberałów Henry Campbell-Bannerman.
W styczniu 1906 r. odbyły się wybory parlamentarne, które przyniosły lawinowe zwycięstwo Partii Liberalnej. Balfour przegrał wybory w swoim okręgu, ale powrócił do parlamentu jeszcze w tym samym roku, wygrywając wybory uzupełniające w okręgu City of London.
Dalsze lata.
Balfour pozostał liderem Partii Konserwatywnej, ale jako Lider Opozycji niewiele mógł zdziałać przeciwko dominującym w Izbie Gmin liberałom. Balfour próbował więc wykorzystać zdominowaną przez konserwatystów Izbę Lordów do odrzucania rządowych ustaw. Liberałowie odpowiedzieli na to projektem „Konstytucji Ludowej”, który stał się podstawą "Parliament Act" z 1911 r., znacznie ograniczającego kompetencje Izby Lordów. W następstwie tych wydarzeń Balfour w 1911 r. zrezygnował ze stanowiska lidera konserwatystów. Zastąpił go Andrew Bonar Law.
Były premier pozostał jednak ważną figurą w partii. Kiedy w maju 1915 r. konserwatyści weszli do rządu wojennego, Balfour otrzymał stanowisko pierwszego lorda Admiralicji. Kiedy w 1916 r. nowym premierem został David Lloyd George, Balfour został ministrem spraw zagranicznych. W 1917 r. ogłosił deklarację Balfoura o utworzeniu żydowskiego państwa w Palestynie.
Balfour zrezygnował ze stanowiska ministra po traktacie wersalskim w 1919 r., ale pozostał w gabinecie jako lord przewodniczący Rady. W latach 1921–1922 reprezentował Wielką Brytanię na Konferencji Morskiej w Waszyngtonie. Podobnie jak większość byłych konserwatywnych liderów nie wszedł w skład gabinetów Bonar Lawa i Baldwina w latach 1922–1924. Do rządu powrócił dopiero w 1925 r., kiedy to po śmierci lorda Curzona ponownie został Lordem Przewodniczącym Rady. Pozostał na tym stanowisku do 1929 r.
Od 1922 r. Balfour był członkiem Izby Lordów z tytułem 1. hrabiego Balfour. Przez całe życie cieszył się dobrym zdrowiem, jednak pod koniec 1928 r. stan jego zdrowia pogorszył się. Do końca życia cierpiał na zapalenie żył. Zmarł w 1930 r. Nigdy się nie ożenił i nie pozostawił potomstwa. Tytuł parowski, na podstawie specjalnego postanowienia, odziedziczył jego młodszy brat Gerald.
Był honorowym doktorem praw Uniwersytetu Edynburskiego (od 1881), Uniwersytetu St Andrews (od 1885), Uniwersytetu Cambridge (od 1888), Uniwersytetu Dublińskiego (od 1891) oraz Uniwersytetu Glasgow (od 1891). W 1888 r. został członkiem Senatu Uniwersytetu Londyńskiego. W tym samym roku został członkiem Royal Society. W 1891 r. został kanclerzem Uniwersytetu Edynburskiego. W 1886 r. został rektorem Uniwersytetu St Andrews, a w 1891 r. Uniwersytetu Glasgow.
Gabinet Arthura Balfoura, lipiec 1902 – grudzień 1905.
Zmiany
Arthur Balfour w kulturze.
Arthur Balfour pojawia się w polskim serialu historycznym "Polonia Restituta" w reżyserii Bohdana Poręby. W jego postać wcielił się Zdzisław Mrożewski.
Balfour pojawia się także w musicalu Virtuoso o życiu Ignacego Jana Paderewskiego w Teatrze Muzycznym w Poznaniu, gdzie grają go wymiennie Mateusz Feliński i Bartosz Sołtysiak.

</doc>
<doc id="175191" url="https://pl.wikipedia.org/wiki?curid=175191" title="Git-ludzie">
Git-ludzie

Git-ludzie – w gwarze więziennej „grypsujący”, „inteligentni”, „twardzi”; osoby grypsujące, przestrzegające zasad bajery. Uważani są przez innych gitów za „ludzi” w odróżnieniu od „frajerów” i „cweli”, którzy w subkulturze więziennej zajmują odpowiednio niższą pozycję i często są wykorzystywani przez grypsujących jako służący, poniżani, bici, gwałceni itp.
Grypsujący mają ustaloną wewnętrznie hierarchię. Grypsującym nie może zostać nigdy cwel, jak również osoby, które „sprzedały”, czyli współpracowały z policją lub innymi organami ścigania. Grypsujący przekazują sobie pomiędzy więzieniami informacje o statusie w społeczności więziennej. Są to bardzo często recydywiści, dla których więzienie jest drugim domem.
Znakiem rozpoznawczym gita jest cynkówka – wytatuowana kropka pod lewym okiem.

</doc>
<doc id="175193" url="https://pl.wikipedia.org/wiki?curid=175193" title="Henry Campbell-Bannerman">
Henry Campbell-Bannerman

Henry Campbell-Bannerman (ur. 7 września 1836 w Glasgow, zm. 22 kwietnia 1908 w Londynie) – brytyjski polityk, premier Wielkiej Brytanii w latach 1905-1908, a wcześniej dwukrotnie minister wojny. Po zdecydowanym zwycięstwie wyborczym w 1905 r. liberalny rząd Campbella-Bannermana wprowadził reformy ruchu związkowego i opieki społecznej, tworząc pierwszą ustawę emerytalną. Za jego rządów odnowiono też sojusz wojskowy z Rosją.
Życiorys.
Przyszyły premier urodził się w Kelvinside House w Glasgow jako Henry Campbell. Drugi człon nazwiska, Bannerman, przyjął w 1871 r. na żądanie swojego wuja. Był to warunek, aby Henry mógł odziedziczyć posiadłość wuja, Hunton Court w hrabstwie Kent. Henry był drugim synem i najmłodszym z sześciorga dzieci sir Jamesa Campbella i Janet Bannerman. Wykształcenie odebrał w High School of Glasgow (1851) oraz w Trinity College na Uniwersytecie Cambridge (1854-1858). Po ukończeniu studiów rozpoczął pracę w rodzinnej firmie J.&amp; W. Campbell &amp; Co.
W 1868 r. został wybrany do Izby Gmin jako reprezentant okręgu Stirling Burghs. Okręg ten reprezentował do końca swojej politycznej kariery. W listopadzie 1871 r. został finansowym sekretarzem w Ministerstwie Wojny. Pozostał na tym stanowisku do upadku liberalnego rządu Gladstone’a w 1874 r. Ponownie stanowisko to sprawował w latach 1880-1882 r. Następnie został parlamentarnym i finansowym sekretarzem przy Admiralicji. W latach 1884-1885 był Głównym Sekretarzem Irlandii.
W trzecim rządzie Gladstone (1886), czwartym rządzie Gladstone’a (1892-1894) i rządzie Rosebery’ego (1894-1895), Campbell-Bannerman sprawował stanowisko ministra wojny. W 1895 r. został kawalerem Krzyża Wielkiego Orderu Łaźni. W 1898 r. stanął na czele Partii Liberalnej. Po upadku konserwatywnego rządu Balfoura w 1905 r. Campbell-Bannerman stanął na czele nowego liberalnego gabinetu. Poprowadził również Partię Liberalną do zwycięstwa w wyborach parlamentarnych 1906 r.
Okres kiedy Campbell-Bannerman stał na czele rządu zaznaczył się wieloma reformami społecznymi. Wprowadzeno m.in. ustawę o emeryturach dla starców oraz o ubezpieczeniu dla robotników na wypadek choroby i bezrobocia. Zacieśniono również sojusz z Rosją (1907). W tym samym roku Campbell-Bannerman został Ojcem Izby, najdłużej zasiadającym w niej deputowanym. Wkrótce jednak stan zdrowia premiera pogorszył się i Campbell-Bannerman zrezygnował 3 kwietnia 1908 r. Pozostał jednak w rezydencji premiera przy 10 Downing Street i tam zmarł (jako jedyny premier w historii Wielkiej Brytanii) 22 kwietnia 1908 r.
Campbell-Bannerman został pochowany w Meigle Parish Church w Pethshire.
Rodzina.
13 września 1860 r. w kościele Wszystkich Świętych w Londynie poślubił Sarah Charlotte Bruce (1836 – 30 sierpnia 1906), córkę generała-majora sir Charlesa Bruce’a i Charlotte Forbes, córki Jamesa Forbesa. Małżonkowie nie mieli razem dzieci.

</doc>
<doc id="175194" url="https://pl.wikipedia.org/wiki?curid=175194" title="Georghe Georghiu-Dej">
Georghe Georghiu-Dej



</doc>
<doc id="175195" url="https://pl.wikipedia.org/wiki?curid=175195" title="Herbert Henry Asquith">
Herbert Henry Asquith

Herbert Henry Asquith (ur. 12 września 1852 w Morley, Yorkshire, zm. 15 lutego 1928 w Sutton Courtenay, Oxfordshire) – brytyjski polityk, premier Wielkiej Brytanii z ramienia Partii Liberalnej w latach 1908–1916, wcześniej minister spraw wewnętrznych i kanclerz skarbu. Kontynuował reformy liberalnego rządu Campbella-Bannermana, zwyciężając w walce o ograniczenie uprawnień Izby Lordów. Stał na czele rządu w pierwszych latach I wojny światowej, a w 1914 r. był również ministrem wojny.
Życiorys.
Wczesne lata.
Był synem handlarza wełną Josepha Dixona Asquitha i Emily Willans. Stracił ojca w wieku 7 lat. Razem z resztą rodziny zamieszkał u macierzystego dziadka, Williama Willansa, w Huddersfield. Tam przyszły premier odebrał wykształcenie. Następnie został wysłany do szkoły braci morawskich w Fulneck niedaleko Leeds. W 1863 r. zamieszkał u wuja w Londynie, gdzie kontynuował naukę w "City of London School". Uczył się tam do roku 1870.
W 1870 r., dzięki uzyskanemu stypendium, Asquith rozpoczął studia w "Balliol College" na Uniwersytecie Oksfordzkim. W 1874 r. otrzymał stypendium Cravena i został przewodniczącym "Oxford Union". W tym samym roku ukończył studia. Wkrótce został członkiem "Balliol College". W 1876 r. rozpoczął praktykę adwokacką w korporacji "Lincoln’s Inn".
W 1877 r. Asquith poślubił swoją pierwszą żonę – Helen Kelsall Melland, córkę lekarza z Manchesteru. Helen zmarła na tyfus w 1891 r. Herbert miał z nią czterech synów (Raymonda, Herberta, Arthura i Cyrila) oraz jedną córkę (Violet). Drugą żoną Asquitha została w 1894 r. Margot Tennant, córka sir Charlesa Tennanta, 1. baroneta. Małżonkowie mieli razem dwoje dzieci – Anthony’ego i Elizabeth.
Początki kariery politycznej.
Został wybrany do Izby Gmin w 1892 r. jako reprezentant okręgu East Fife. Swoją pierwszą mowę wygłosił 24 marca 1887 r. podczas debaty nad Irish Crimes Bill. Szybko dał się poznać jako zwolennik wolnego handlu, autonomii dla Irlandii oraz reform socjalnych. Po powrocie Partii Liberalnej do władzy w 1892 r. został ministrem spraw wewnętrznych w rządzie Gladstone’a. Utrzymał się na tym stanowisku w 1894 r., kiedy premierem został lord Rosebery. Asquith pozostał ministrem do wyborczej porażki liberałów w 1895 r.
W okresie, kiedy Partia Liberalna znajdowała się w opozycji, Asquith kontynuował karierę prawniczą. W Izbie Gmin przemawiał na tematy związane z polityką gospodarczą. Opowiadał się za wolnym handlem. Kiedy liberałowie powrócili do władzy w 1905 r., Asquith został kanclerzem skarbu. Na tym stanowisku doprowadził do nałożenia wysokich podatków na dochody niepochodzące z zarobku, dzięki czemu udało mu się uzyskać fundusze na emerytury dla osób powyżej 70 roku życia.
Premier Henry Campbell-Bannerman zrezygnował z urzędu w kwietniu 1908 r. z powodu złego stanu zdrowia. Nowym premierem został Asquith. Król Edward VII przebywał wówczas na wczasach w Biarritz i odmówił przyjazdu do Londynu z powodów zdrowotnych. Asquith musiał więc pojechać do Biarritz, aby z rąk monarchy otrzymać oficjalne powołanie na stanowisko premiera rządu Jego Królewskiej Mości.
Premier Wielkiej Brytanii.
W okresie urzędowania Asquitha nasilił się wyścig zbrojeń na morzach pomiędzy Wielką Brytanią a Niemcami. Rząd Asquitha kontynuował również reformy socjalne. Uchwalono m.in. Labour Exchanges Act 1909, który tworzył urzędy pracy dla bezrobotnych, Trade Boards Act 1909, Housing and Town Planning Act 1909, National Insurance Act 1911 (powołujący National Insurance), Shops Act 1911 oraz Minimum Wage Act 1912. W 1911 r. wprowadzono stałą pensję dla deputowanych do Izby Gmin w wysokości 400 funtów rocznie.
Reformy socjalne liberalnego rządu spotykały się z krytyką konserwatywnej opozycji. W 1909 r. kanclerz skarbu David Lloyd George przedstawił projekt budżetu, który zakładał m.in. wprowadzenie nowych podatków, które obciążałyby przede wszystkim wielkich posiadaczy ziemskich. Wywołało to sprzeciw konserwatystów, którzy postanowili odrzucić projekt w zdominowanej przez siebie Izbie Lordów. Spowodowało to kryzys polityczny, który doprowadził do przedterminowych wyborów w styczniu 1910 r.
Wybory zakończyły się zwycięstwem liberałów, ale ich przewaga nad konserwatystami była niewielka. Partia Liberalna rządziła więc z poparciem irlandzkich nacjonalistów. Kryzysu nie udało się przezwyciężyć, w związku z czym w grudniu 1910 r. odbyły się kolejne wybory, które ponownie zakończyły się nieznacznym zwycięstwem liberałów. Tym razem jednak Asquithowi udało się przeprowadzić przez parlament "Parliament Act", który ostatecznie został uchwalony w 1911 r. i znacząco ograniczał kompetencje Izby Lordów.
"Parliament Act" został przyjęty w Izbie Gmin dzięki głosom irlandzkich nacjonalistów. Ceną za to poparcie miało być przyznanie Irlandii autonomii. Rozpoczęły się więc prace nad trzecią "Irish Home Rule Bill". Została ona poddana pod głosowanie w Izbie Gmin w 1914 r. i została przyjęta, jednak wybuch I wojny światowej sprawił, że kwestia irlandzka została odłożona do czasu zakończenia działań wojennych.
Wielka Brytania przystąpiła do I wojny światowej 4 sierpnia 1914 r. Początkowo w rządzie zasiadali tylko liberałowie. W 1915 r., po fiasku lądowania pod Gallipoli oraz „kryzysie amunicyjnym” w 1915 r., Asquith poszerzył swój gabinet o najważniejszych polityków opozycji.
Asquith zaczął stopniowo tracić popularność. Oskarżano go o nieudolne rządzenie krajem podczas wojny. W grudniu 1916 r. premier popadł w spór ze swoim kanclerzem skarbu Davidem Lloydem George’em. Spór doprowadził do rezygnacji Asquitha ze stanowiska premiera 5 grudnia 1916 r. Dwa dni później premierem został Lloyd George. Asquith i popierający go deputowani Partii Liberalnej przeszli do opozycji.
Dalsze lata.
Asquith pozostał liderem partii do 1918 r., kiedy przegrał wybory parlamentarne. Do Izby Gmin powrócił w 1920 r. po wyborach uzupełniających w okręgu Paisley. W parlamencie zasiadał do 1924 r., kiedy ponownie przegrał wybory. Pozostał jednak liderem partii, a przewodniczącym liberalnych deputowanych został Lloyd George. W 1925 r. Asquith otrzymał tytuł 1. hrabiego Oxford i Asquith i zasiadł w Izbie Lordów. Rok później zrezygnował ze stanowiska lidera partii.
Lord Oxford i Asquith zmarł w 1928 r. w swoim domu w Sutton Courteney. Zgodnie z jego życzeniem nie wyprawiono mu publicznego pogrzebu. Ponieważ jego najstarszy syn zginął podczas bitwy nad Sommą w 1916 r., tytuł parowski odziedziczył jego wnuk, Julian.
Gabinety Herberta Henry’ego Asquitha.
Pierwszy gabinet, kwiecień 1908 – maj 1915.
Zmiany
Drugi gabinet, maj 1915 – grudzień 1916.
Zmiany

</doc>
<doc id="175197" url="https://pl.wikipedia.org/wiki?curid=175197" title="Andrew Bonar Law">
Andrew Bonar Law

Andrew Bonar Law (ur. 16 września 1858 w Kingston w Nowym Brunszwiku, zm. 30 października 1923 w Londynie) – premier Wielkiej Brytanii w latach 1922–1923. Law, z pochodzenia Kanadyjczyk, został premierem z ramienia Partii Konserwatywnej, lecz zły stan zdrowia zmusił go do złożenia urzędu.
Wczesne lata życia i początki kariery politycznej.
Był synem wielebnego Jamesa Lawa z Portrush z irlandzkiego hrabstwa Antrim oraz Annie Kidston, pochodzącą z Glasgow. W 1860 r. matka przyszłego premiera zmarła podczas porodu. Przez kilka następnych lat znajdował się pod opieką swojej ciotki, Janet Kidston, która mieszkała u szwagra do czasu swego powtórego zamążpójścia. W wieku 12 lat wyjechał wraz z nią do Szkocji. Kształcił się tam w Gilbertfield School w Hamilton w latach 1870–1873 oraz w Glasgow High School w latach 1873–1875.
W wieku 16 lat Bonar Law rozpoczął pracę w banku rodziny Kidstonów. Uczęszczał również na wieczorowe zajęcia organizowane przez Uniwersytet Glasgow. Następnie rozpoczął karierę biznesmena. W 1885 r. został partnerem w William Jacks &amp; Co., firmie zajmującej się finansowaniem handlu żelazem. W 1890 r. zaręczył się z Annie Robley, którą poślubił 24 marca 1891 r. w Helensburgh w hrabstwie Dunbartonshire.
Andrew i Annie mieli razem siedmioro dzieci. Pierwsze z nich urodziło się martwe. Jedna z córek, Isabel, poślubiła sir Fredericka Sykesa. Najmłodszy syn Bonar Lawa, Richard, został 1. baronem Coleraine. Dwóch synów późniejszego premiera zginęło podczas I wojny światowej. Charles zginął walcząc w szeregach King’s Own Scottish Borderers w bitwie o Gazę w 1917 r. James, członek Royal Flying Corps, został w 1917 r. zestrzelony na froncie zachodnim.
Na czele Partii Konserwatywnej.
W 1900 r. Bonar Law został wybrany do Izby Gmin jako reprezentant okręgu Glasgow Blackfriars and Hutchesontown. W 1902 r. został parlamentarnym sekretarzem przy Zarządzie Handlu. Sprawował ten urząd do upadku konserwatywnego rządu Balfoura w 1905 r. Rok później przegrał wybory parlamentarne w swoim okręgu. Do Izby Gmin powrócił jeszcze w 1906 r. po wyborach uzupełniających w okręgu Dulwich. Ponownie przegrał wybory w 1910 r. i ponownie powrócił po wyborach uzupełniających, tym razem w okręgu Bootle w 1911 r.
Również w 1911 r. Arthur Balfour zrezygnował ze stanowiska lidera Partii Konserwatywnej. Nowym liderem został Bonar Law, który był kompromisowym kandydatem wysuniętym gdy Austen Chamberlain i Walter Long nie mogli uzyskać wystarczającego poparcia. W następnych latach w obszarze zainteresowania Bonar Lawa znajdowały się sprawy ceł oraz autonomii Irlandii.
W 1915 r. Bonar Law wszedł w skład gabinetu wojennego Herberta Henry’ego Asquitha jako minister ds. kolonii. Kiedy w 1916 r. nowym premierem został David Lloyd George, Bonar Law został kanclerzem skarbu i przewodniczącym Izby Gmin. W 1918 r. zmienił okręg wyborczy na Glasgow Central. W 1919 r. został Lordem Tajnej Pieczęci, pozostając jednocześnie przewodniczącym Izby Gmin. W 1921 r. zrezygnował ze stanowisk rządowych i partyjnych z powodu złego stanu zdrowia.
Premier Wielkiej Brytanii.
Bonar Law ponownie stanął na czele Partii Konserwatywnej w 1922 r., kiedy dotychczasowym lider, Austen Chamberlain, zrezygnował z powodu wystąpienia partii z koalicji rządowej. Bonar Law stanął również na czele nowego rządu. Wybory 1922 r. zakończyły się zwycięstwem konserwatystów, którzy uzyskali większość w Izbie Gmin.
Nowy premier nie pozostał jednak długo na swoim stanowisku. W 1923 r. zdiagnozowano u niego raka gardła. W maju Bonar Law zrezygnował ze stanowiska premiera. Zmarł jeszcze w tym samym roku w Londynie.
Gabinet Andrew Bonar Lawa, październik 1922 – maj 1923.
Zmiany

</doc>
<doc id="175198" url="https://pl.wikipedia.org/wiki?curid=175198" title="Wojciech Stawowy">
Wojciech Stawowy

Wojciech Stawowy (ur. 28 stycznia 1966 w Krakowie) – polski piłkarz i trener piłkarski.
Życiorys.
Absolwent Akademii Wychowania Fizycznego w Krakowie. Występował jako piłkarz w zespołach krakowskich: Cracovii, Nadwiślanie i Hutniku.
Od 1992 pracował jako trener. W latach 1992–1998 prowadził drużyny juniorów i rezerw Wisły Kraków. Z juniorami dwukrotnie zdobył tytuł mistrza Polski, raz sięgnął po brązowy medal. W latach 1999–2002 był trenerem Proszowianki Proszowice. W lipcu 2002 objął drużynę Cracovii, z którą w 2003 awansował do II ligi, a rok później do Ekstraklasy. W styczniu 2006 podpisał nowy, dziesięcioletni kontrakt z Cracovią, jednak z powodu nieporozumień z zarządem, strony zakończyły współpracę zaledwie miesiąc później.
W czerwcu objął zmuszoną do gry w barażach Arkę Gdynia, z którą pozostał w pierwszej lidze. 16 kwietnia 2008, po słabych wynikach drużyny w rundzie wiosennej w sezonie 2007/2008 klub rozwiązał umowę ze Stawowym za porozumieniem stron.
15 listopada 2008 został trenerem pierwszoligowego Górnika Łęczna. Drużyna z Lubelszczyzny ostatecznie zakończyła rozgrywki na piątym miejscu z czteropunktową stratą do Korony Kielce. 17 sierpnia 2009 został zwolniony z klubu.
30 sierpnia 2010, GKS Katowice poinformował o zatrudnieniu Stawowego na stanowisku trenera pierwszego zespołu. Po zakończeniu sezonu 2010/11, 17 czerwca 2011, został zwolniony z piastowanej funkcji.
11 czerwca 2012, po sześciu latach, powrócił do Cracovii i podpisał dwuletni kontrakt z klubem. W sezonie 2012/13 zajmując 2. miejsce w tabeli I ligi, awansował z klubem do Ekstraklasy. 12 maja 2014 został zwolniony.
1 grudnia 2014 został nowym trenerem Widzewa Łódź, jednak nie podołał zadaniu utrzymania zmagającego się wówczas z problemami finansowymi klubu, w I lidze.
W latach 2020–2021 był trenerem ŁKS Łódź.
Taktyka.
Stawowy jest zwolennikiem ofensywnej gry opartej na dużej liczbie krótkich podań. W zespołach prowadzonych przez Stawowego widać często oryginalne rozwiązania taktyczne - np. gra bez „typowego” napastnika w sezonie 2012/2013 w Cracovii (funkcję „fałszywego” napastnika pełnił Vladimir Boljević). Stawowy w swojej pracy bazuje na klasycznym systemie 4-3-3, przechodzącym okresowo w 3-4-3 (z defensywnym pomocnikiem cofającym się do linii obrony oraz bocznymi obrońcami podłączającymi się do ataku).
Cechujący się dużą liczbą krótkich podań i raczej długim czasem budowania akcji styl gry drużyn Stawowego bywa krytykowany. W mediach pojawiały się kilkakrotnie określenia krakowska „tiki-taka” („tiki-taka” to potoczne określenie szybkich podań na małej przestrzeni wymienianych przez zawodników FC Barcelona) dotyczące prowadzonej przez Stawowego drużyny Cracovii. Szkoleniowiec podkreślał jednak w wywiadach, że choć wzoruje się na najnowszych trendach w futbolu europejskim, to jednak stara się sprawiać aby jego drużyna zawsze miała swój niepowtarzalny styl.
Po tym, jak w sezonie 2012/2013 Cracovia pod wodzą Stawowego wywalczyła awans do Ekstraklasy, szkoleniowiec zmienił nieco ustawienie zespołu (dotychczas preferował ustawienie 4-3-3 z „fałszywym” napastnikiem). Chcąc wykorzystać potencjał sprowadzonego do klubu środkowego napastnika Dawida Nowaka, w większości meczów rundy jesiennej sezonu 2013/2014 ustawiał drużynę w klasycznej formacji 4-3-3. Zmiana ta przyniosła dobre skutki, ponieważ przed przerwą zimową Cracovia zajmowała wysokie, 7. miejsce.
Akademia.
Jest dyrektorem sportowym akademii piłkarskiej "Escola Varsovia", będącej pod patronatem FC Barcelony. Prowadzi także własną szkółkę piłkarską dla dzieci, "Estilo de Espana", mieszczącą się w Ochojnie.

</doc>
<doc id="175200" url="https://pl.wikipedia.org/wiki?curid=175200" title="David Lloyd George">
David Lloyd George

David Lloyd George (ur. 17 stycznia 1863 w Manchesterze, Anglia, zm. 26 marca 1945 w Tŷ Newydd, Llanystumdwy) – brytyjski polityk i mąż stanu, premier Wielkiej Brytanii w latach 1916–1922 i minister wojny w 1916 r.
Liberał z Walii. Przed I wojną światową zwolennik przyjacielskich stosunków z Niemcami, a jako minister skarbu przeciwnik zbrojeń brytyjskiej floty wojennej. W czasie wojny, pod wpływem kampanii prasowej i presji politycznej, zastąpił premiera Asquitha i stanął na czele rządu koalicyjnego, w którego skład weszli jego zwolennicy z Partii Liberalnej i konserwatyści. W celu uzyskania wydajniejszej pracy rządu utworzył nowe departamenty: okrętowy, produkcji żywności, usług i pracy.
Był jednym z sygnatariuszy traktatu wersalskiego. Razem z premierem Francji – Georges Clemenceau, premierem Włoch Vittorio Orlando i prezydentem Stanów Zjednoczonych – Thomasem Woodrowem Wilsonem znani byli jako "Gruba Czwórka".
Był przeciwnikiem utworzenia silnej Polski i oddania Polakom Górnego Śląska (uważał, że "przekazać Polakom śląski przemysł to tak, jakby dać małpie zegarek"), pomysłodawcą plebiscytów w okręgach olsztyńskim i kwidzyńskim w Prusach Wschodnich.
Jednym z głównych doradców premiera podczas konferencji pokojowej w Paryżu był Lewis Bernstein.
Za jego kadencji kobiety w wieku ponad 30 lat otrzymały prawa wyborcze. Większa część Irlandii zyskała niepodległość. Partia Liberalna nigdy jednak nie otrząsnęła się po rozłamie.
W czasie Wielkiego Kryzysu optował za stymulowaniem przez rząd popytu oraz zwiększenia wydatków na walkę z bezrobociem.
We wrześniu 1936 roku spotkał się w Berchtesgaden z Adolfem Hitlerem publicznie wyrażając wielki entuzjazm do osoby Hitlera oraz niemieckiego programu gospodarczego. Po powrocie w dzienniku "Daily Express" nazwał Hitlera "największym z żyjących Niemców" oraz "George’em Washingtonem Niemiec". W późnych latach 30. trzeźwo spoglądając na sytuację w Europie, przyłączył się do Winstona Churchilla zwalczającego politykę appeasementu.
Życiorys.
Wczesne lata.
Mimo że urodził się w Manchesterze, był z pochodzenia Walijczykiem. Jego ojczystym językiem był język walijski. W marcu 1863 r. jego ojciec, William George, nauczyciel, z powodu złego stanu zdrowia powrócił do rodzinnego Pembrokeshire. Zmarł w czerwcu 1864 r. w wieku 44 lat. Jego żona, Elizabeth George, córka Davida Lloyda, szewca i kaznodziei baptystycznego z Llanystumdwy w hrabstwie Caernarvonshire, sprzedała farmę i przeprowadziła się wraz z dziećmi do Llanystumdwy. David miał dwoje rodzeństwa – starszą siostrę Mary Ellen i młodszego brata Williama. Pod względem wyznaniowym był baptystą. W pewnym okresie pełnił funkcję prezesa Walijskiej Unii Baptystycznej. W czasie pełnienia urzędu premiera był członkiem zboru baptystycznego przy Castle Street w Londynie.
Zachęcony przez wuja Richarda, David studiował prawo. W 1884 r. został przyjęty do kancelarii w Porthmadog. W 1885 r. otworzył swoją własną praktykę. W 1887 r. jego partnerem został młodszy brat William. W 1885 r. brał udział w kampanii wyborczej liberałów przed wyborami parlamentarnymi. 24 stycznia 1888 r. poślubił Margaret Owen, z którą miał pięcioro dzieci (Richarda, Mair, Olwen Elizabeth, Gwilyma i Megan). W tym samym roku wraz z innymi młodymi walijskimi liberałami założył miesięcznik "Udgorn Rhyddid".
W 1889 r. został aldermanem rady hrabstwa Caernarfon. W 1890 r. został wybrany do Izby Gmin w wyborach uzupełniających w okręgu Caernarvon Boroughs z ramienia Partii Liberalnej.
Członek Izby Gmin.
Zasiadł w Izbie Gmin jako najmłodszy deputowany. Zasiadał w niej nieprzerwanie do 1945 r. Ponieważ zwykli deputowani nie pobierali w owym czasie diet, Lloyd George kontynuował praktykę adwokacką. Otworzył w Londynie swoje biuro, pod nazwą Lloyd George and Co. W 1897 r. do spółki dołączył Arthur Rhys Roberts i kancelaria zmieniła nazwę na Lloyd George, Roberts and Co.
W pierwszych latach swojej działalności parlamentarnej Lloyd George zajmował się głównie sprawami walijskimi. Wiele pisał do liberalnych gazet, m.in. do "Manchester Guardian". Sławę zyskał podczas II wojny burskiej, kiedy publicznie sprzeciwiał się konfliktowi. Argumentował, że zaangażowanie Wielkiej Brytanii w wojnę odwraca jej uwagę od pilnych kwestii socjalnych, takich jak emerytury czy budowa domów dla robotników.
Na stanowiskach ministerialnych.
W 1905 r. Lloyd George został przewodniczącym Zarządu Handlu w nowym liberalnym rządzie Henry’ego Campbella-Bannermana. Zajmował się na tym stanowisku wieloma sprawami, od floty handlowej do kolei. Udało mu się również uniknąć strajku generalnego na kolei, którym zagroziły związki zawodowe, kiedy kompanie kolejarskie odmówiły ich uznania. Dzięki działaniom Lloyda George’a kompanie uznały delegatów związkowych, którzy zasiedli w radach koncyliacyjnych.
Po śmierci Campbella-Bannermana w 1908 r. nowym premierem został Herbert Henry Asquith. Powierzył on Lloydowi George’owi tekę kanclerza skarbu. Na tym stanowisku Lloyd George ustanowił zarząd portu w Londynie. Odpowiadał również za wprowadzenie ustaw o emeryturach dla starców oraz o ubezpieczeniu dla robotników na wypadek choroby i bezrobocia. W celu sfinansowania tych projektów wprowadził nowe podatki, które obciążały przede wszystkim wielkich posiadaczy ziemskich.
W 1909 r. Izba Lordów odrzuciła przedstawiony przez Lloyda George’a projekt budżetu (tzw. „People’s Budget”). Wywołało to konflikt obu izb parlamentu, który narastał już od pewnego czasu, gdyż zdominowana przez konserwatystów Izba Lordów odrzucała rządowe ustawy. Spór zakończył się w 1911 r., kiedy Izba Gmin ograniczyła kompetencje izby wyższej.
Pomimo swoich pacyfistycznych przekonań Lloyd George poparł w 1914 r. decyzję o przystąpieniu Wielkiej Brytanii do I wojny światowej. W 1915 r. został pierwszym ministrem uzbrojenia. Przeprowadził militaryzację robotników oraz uchylił na czas wojny różne swobody, które mogły utrudniać pełną kontrolę produkcji i osłabiać jej sprawność. W 1916 r. został ministrem wojny.
Premier Wielkiej Brytanii.
W 1916 r. dały się w Wielkiej Brytanii zauważyć nastroje antywojenne. Asquith nie posiadał ani doświadczenia, ani temperamentu do prowadzenia wojny. Koalicjanci z Partii Konserwatywnej domagali się wprowadzenia w kraju bardziej zdecydowanych rządów. W grudniu 1916 r. Asquith ustąpił ze stanowiska premiera, które objął Lloyd George. Stanął on na czele rządu koalicyjnego, w skład którego wchodziło 13 konserwatystów, 12 liberałów i 3 laburzystów. Największe znaczenie miał 5-osobowy gabinet wojenny.
Za czasów Lloyda George’a zaostrzyła się kontrola rządu nad życiem politycznym i gospodarczym kraju. Zwalczaniu nastrojów antywojennych służyła cenzura. Pod kontrolę państwa poddano przemysł węglowy i stoczniowy. Równocześnie w 1918 r. przyznano podwyżkę płac niektórym kategoriom robotników, mężczyźni powyżej 21-go roku życia, a kobiety powyżej 30 roku życia otrzymali prawo wyborcze.
Wybory 1918 r. zakończyły się lawinowym zwycięstwem stronników Lloyda George’a zarówno z Partii Konserwatywnej, jak i Partii Liberalnej. W styczniu 1919 r. przestał istnieć gabinet wojenny.
Na początku 1919 r. Lloyd George wziął udział w konferencji pokojowej w Wersalu i był jednym z jej najważniejszych uczestników. Był przeciwny nadmiernemu osłabieniu pokonanych Niemiec oraz sprzeciwiał się roszczeniom Polski w sprawie jej zachodnich i północnych granic, a argumenty w tej sprawie pomagał mu sformułować m.in. Lewis Bernstein-Namierowski. 25 marca 1919 sporządził memoriał, w którym odrzucił pierwszą koncepcję przebiegu korytarza przez Pomorze Gdańskie i sprzeciwiał się włączeniu do Polski Gdańska, do czego przekonał prezydenta Woodrowa Wilsona. Stwierdził: "Jeśli damy Polsce Gdańsk, Niemcy nie podpiszą takiego traktatu, a jeśli nie podpiszą, to cała nasza praca tu pójdzie na marne". Wbrew pierwotnym planom włączenia Górnego Śląska do Polski, Lloyd George zaproponował przeprowadzenie tam plebiscytu, który w efekcie doprowadził do wybuchu III Powstania śląskiego. Brytyjski premier był też jednym z architektów interwencji w ogarniętej wojną domową Rosji. W 1918 r. brytyjskie wojska wylądowały w Archangielsku i Murmańsku, jednak wewnętrzna opozycja zmusiła Lloyda George’a do wycofania wojsk. W dniu 21 lipca 1920 roku, w obliczu agresywnej polityki Rosji sowieckiej, poparł rząd polski w Izbie Gmin twierdząc, że "Polska jest podstawą całej machiny pokoju" – z inicjatywy Lloyda George’a powołano Misję Międzysojuszniczą do Polski.
Wraz z nastaniem pokoju rząd Lloyda George’a zaczął tracić popularność. Deputowani Partii Konserwatywnej, zwłaszcza ci z tylnych ław parlamentu ("backbenchers"), przechodzili do opozycji. W październiku 1922 r. rząd Lloyda George’a otrzymał od Izby Gmin wotum nieufności przegłosowane głosami szeregowych konserwatystów. Na czele nowego rządu stanął lider Partii Konserwatywnej, Andrew Bonar Law.
Działania Lloyda George’a w grudniu 1916 r. doprowadziły do rozłamu w Partii Liberalnej, gdyż część jej deputowanych poparła byłego premiera Asquitha. Do wyborów 1918 i 1922 r. liberałowie szli podzieleni na dwa stronnictwa. Rozłam ten oznaczał początek upadku Partii Liberalnej, której miejsce jako jednej z dwóch głównych brytyjskich partii politycznych zajęła Partia Pracy.
Dalsze lata.
Do wyborów 1922 r. Lloyd George i jego stronnicy poszli pod szyldem Narodowej Partii Liberalnej. Przed wyborami 1923 r. doszło do zjednoczenia liberałów. W 1926 r. Lloyd George zastąpił Asquitha na stanowisku lidera Partii Liberalnej. W 1929 r. został Ojcem Izby, czyli deputowanym z najdłuższym stażem. W 1931 r. z powodu choroby nie wszedł do rządu narodowego Ramsaya MacDonalda. Lloyd George dążył do tego, aby Partia Liberalna poszła do wyborów 1931 r. osobno, nie jako część rządu narodowego. Jego decyzję poparło jednak tylko kilku jego zwolenników. Partia Liberalna, na czele z nowym liderem Herbertem Samuelem, pozostała jeszcze przez rok w rządzie narodowym.
17 stycznia 1935 r. zaproponował radykalny program reform ekonomicznych, zwany „Lloyd George’s New Deal”. Program ten nie zyskał jednak aprobaty rządu. Wkrótce potem Lloyd George i jego stronnicy powrócili do Partii Liberalnej. 4 września 1936 r. były premier spotkał się na Obersalzbergu z Adolfem Hitlerem i wygłosił kilka pochwalnych opinii o kanclerzu III Rzeszy. W późniejszych latach krytykował jednak politykę appeasementu.
Churchill w 1940 r. oferował Lloydowi George’owi stanowisko w swoim gabinecie wojennym, ale Lloyd George odmówił. 11 czerwca 1942 r. wygłosił swoje ostatnie przemówienie w Izbie Gmin. 18 lutego 1943 r. ostatni raz brał udział w głosowaniu. Jego żona zmarła 20 stycznia 1941 r. W październiku 1943 r. poślubił swoją sekretarkę i kochankę, Frances Stevenson (miał z nią córkę Jennifer, ur. w 1929 r.). W 1944 r. powrócił do Walii i zamieszkał w Tŷ Newydd. 1 stycznia 1945 r. otrzymał parowski tytuł hrabiego Lloyd George of Dwyfor i zasiadł w Izbie Lordów.
Zmarł na raka 26 marca 1945 r. Cztery dni później został pochowany w River Dwyfor. Tytuł parowski odziedziczył jego najstarszy syn, Richard.
Gabinety Lloyda George’a.
Gabinet wojenny, grudzień 1916 – styczeń 1919.
Zmiany
Drugi gabinet, styczeń 1919 – październik 1922.
Zmiany

</doc>
<doc id="175201" url="https://pl.wikipedia.org/wiki?curid=175201" title="Ramsay MacDonald">
Ramsay MacDonald

James Ramsay MacDonald (ur. 12 października 1866 w Lossiemouth, Morayshire, Szkocja, zm. 9 listopada 1937 podczas rejsu statkiem "Reina del Pacifico" na Oceanie Atlantyckim) – brytyjski polityk szkockiego pochodzenia, premier Wielkiej Brytanii w latach 1924 oraz 1929–1935. Przewodził mniejszościowemu rządowi Partii Pracy, który załamał się wobec wielkiego kryzysu. Od 1931 r. MacDonald stał na czele tzw. rządu narodowego składającego się z konserwatystów, liberałów i kilku laburzystów. Wszedł też do kolejnego rządu premiera Baldwina.
Życiorys.
Wczesne lata życia.
Przyszły premier był nieślubnym synem szkockiego rolnika Johna Macdonalda i Anne Ramsay. Podstawowe wykształcenie odebrał we Free Church of Scotland School w Lossiemouth. Od 1875 r. kształcił się w szkole parafialnej w Drainie. W latach 1881–1885 był nauczycielem w tej szkole. Następnie rozpoczął pracę w Bristolu. Tam wstąpił do Federacji Demokratycznej, która wkrótce przekształciła się w Federację Socjaldemokratyczną. Pod koniec 1885 r. powrócił na krótko do Lossiemouth, ale na początku 1886 r. wyjechał do Londynu. Tam początkowo nie mógł znaleźć pracy. Kontynuował nadal swoją działalność w organizacjach socjalistycznych.
Interesował się polityką rządu w sprawach szkockich. W 1888 r. brał udział w tworzeniu London General Committee of Scottish Home Rule Association. Po 1890 r. wycofał się z aktywnego uczestnictwa w pracach komitetu, ale pozostał zwolennikiem wprowadzenia w Szkocji rządów domowych. W tym czasie MacDonald uczęszczał na wieczorowe kursy fizyki, botaniki, rolnictwa i matematyki w Birkbeck Literary and Scientific Institution, jednak nagłe pogorszenie się jego stanu zdrowia uniemożliwiło mu przystąpienie do egzaminów.
W 1888 r. MacDonald został prywatnym sekretarzem Thomasa Lougha, późniejszego liberalnego deputowanego do Izby Gmin. MacDonald pracował u niego do 1892 r., następnie został dziennikarzem. Przez krótki czas był członkiem Fabian Society oraz wykładowcą w London School of Economics.
Początki kariery politycznej.
W maju 1894 r. wstąpił do utworzonej rok wcześniej Niezależnej Partii Pracy. W 1895 r. wystartował z jej ramienia w wyborach parlamentarnych, ale poniósł porażkę. Brakiem sukcesu zakończył się również jego start w wyborach 1900 r. W 1900 r. został pierwszym sekretarzem Labour Representation Committee. W tym czasie wiele podróżował. Odwiedził m.in. Kanadę i Stany Zjednoczone w 1897 r., Związek Południowej Afryki w 1902 r., Australię i Nową Zelandię w 1906 r., oraz kilkukrotnie Indie.
W 1906 r. LRC zmienił nazwę na Partię Pracy i wchłonął w swoje szeregi ILP. W tym samym roku MacDonald wreszcie dostał się do Izby Gmin, wygrywając wybory w okręgu Leicester. Nieliczna grupa parlamentarzystów Partii Pracy popierała liberalne gabinety. MacDonald rychło stał się liderem lewego skrzydła partii, nawołującego do odcięcia się od polityki Partii Liberalnej. W 1911 r. MacDonald został przewodniczącym Parlamentarnej Partii Pracy. W 1914 r. poparł rząd w sprawie przystąpienia Wielkiej Brytanii do I wojny światowej.
MacDonald przegrał wybory parlamentarne w 1918 r. i przez kolejne 4 lata pozostawał poza Izbą Gmin. Do parlamentu powrócił w 1922 r., wygrywając wybory w okręgu Aberavon. W tym samym roku został wybrany liderem Partii Pracy. W tym czasie, wobec kryzysu w szeregach Partii Liberalnej, laburzyści stali się główną opozycją parlamentarną. W grudniu 1923 r. odbyły się przedterminowe wybory, które wprawdzie wygrała Partia Konserwatywna, ale nie uzyskała większości w Izbie Gmin. W styczniu 1924 r. rząd Stanleya Baldwina otrzymał od izby wotum nieufności i podał się do dymisji. Nowym premierem został dotychczasowy lider opozycji, Ramsay MacDonald.
Pierwszy raz na stanowisku premiera.
Równocześnie z objęciem stanowiska premiera MacDonald został przewodniczącym Izby Gmin (stanowisko ministerialne, nie mylić ze "speakerem") i ministrem spraw zagranicznych. W marcu 1924 r., mimo sprzeciwu ze strony Admiralicji, zadecydował o zakończeniu budowy bazy wojskowej w Singapurze. W czerwcu odbyła się w Londynie konferencja państw alianckich z czasów I wojny, na której opracowano nowy plan spłat reparacji wojennych oraz podjęto decyzje w sprawie francuskiej okupacji Zagłębia Ruhry. Wkrótce podpisano brytyjsko-niemiecki traktat handlowy.
Rząd brytyjski nawiązał również bliższe kontakty ze Związkiem Radzieckim, przede wszystkim poprzez uznanie tego państwa. W lutym 1924 r. rozpoczęły się negocjacje brytyjsko-radzieckiego traktatu handlowego. Negocjacje te spotkały się ze sprzeciwem zarówno konserwatystów, jak i liberałów. Stały się też jedną z przyczyn upadku pierwszego laburzystowskiego rządu.
25 października 1924, na cztery dni przez przyspieszonymi wyborami parlamentarnymi, w konserwatywnym "Daily Mail" ukazał się tzw. „list Zinowjewa” (Zinoviev Letter), adresowany do Komitetu Centralnego Komunistycznej Partii Wielkiej Brytanii, który nawoływał partię do zwiększenia agitacji w Wielkiej Brytanii, zwłaszcza w siłach zbrojnych. Konserwatyści wykorzystali to do kampanii przeciwko brytyjsko-radzieckiemu traktatowi handlowemu z 8 sierpnia, który ich zdaniem był furtką dla radzieckich wpływów w brytyjskim ruchu robotniczym. Wybory zakończyły się lawinowym zwycięstwem konserwatystów i Partia Pracy ponownie przeszła do opozycji.
Drugi rząd.
Stabilna większość, jaką cieszył się po wyborach rząd Baldwina, pozwoliła mu przetrwać do końca kadencji w 1929 r. Zorganizowane w maju tego roku wybory parlamentarne zakończyły się zwycięstwem Partii Pracy, która uzyskała 288 mandatów, wobec 260 mandatów Partii Konserwatywnej i 59 Partii Liberalnej. MacDonald zmienił podczas tych wyborów okręg wyborczy na Seaham i stanął po raz drugi na czele mniejszościowego laburzystowskiego rządu, który cieszył się jeszcze poparciem liberałów.
Ponieważ Partia Pracy dysponowała tym razem stabilniejszą większością w parlamencie niż w 1924 r., udało jej się przegłosować kilka ustaw z zakresu bezpieczeństwa socjalnego – Old Age Pensions Act oraz Unemployment Insurance Act. MacDonald zorganizował również spotkanie z liderami Indyjskiego Kongresu Narodowego, na którym obiecał większą autonomię Indii. W kwietniu 1930 r. negocjował ze Stanami Zjednoczonymi i Japonią traktat dotyczący ograniczenia zbrojeń na morzu.
Laburzystowski rząd nie poradził sobie jednak z narastającym od 1929 r. światowym kryzysem ekonomicznym. Rząd uległ presji bankierów i zastosował operację deflacyjną, zmierzającą do drastycznych cięć wynagrodzeń urzędników państwowych, zasiłków dla bezrobotnych oraz do wprowadzenia „Means Test”, który miał określać sytuację finansową całej rodziny osoby bezrobotnej, której do otrzymania zasiłku wystarczał do tej pory sam fakt bycia bez pracy. Cięcia nie przyniosły oczekiwanych rezultatów. Obniżka żołdu dla marynarzy wywołała niezadowolenie w Royal Navy, co zostało zinterpretowane jako symptom upadku wiarygodności gospodarki brytyjskiej. Zagraniczni posiadacze funtów szybko wycofali swoje fundusze z City of London, zmuszając rząd do rezygnacji z parytetu złota i funta.
Narastający kryzys i konflikt wewnątrz rządu na tle dalszych cięć spowodował, że 24 sierpnia 1931 r. MacDonald podał się do dymisji, po czym rozpoczął negocjacje z konserwatystami i liberałami dotyczące powołania rządu narodowego. Negocjacje zakończyły się sukcesem i MacDonald pozostał premierem, ale za sojusz z Partią Konserwatywną i Partią Liberalną został usunięty z Partii Pracy, która przeszła do opozycji. Razem z MacDonaldem do rządu narodowego przeszli kanclerz skarbu Philip Snowden oraz minister ds. dominiów James Henry Thomas, którzy założyli Narodową Partię Pracy.
Rząd narodowy.
Mimo braku poparcia dla rządu narodowego ze strony środowisk laburzystowskich wybory parlamentarne 1931 r. zakończyły się sukcesem stronników rządu narodowego (uzyskali oni 554 miejsca, w tym 470 dla konserwatystów, 68 dla liberałów i 13 dla narodowych laburzystów), wobec zaledwie 52 miejsc dla Partii Pracy. MacDonald stał na czele rządu, który dysponował największym w historii Wielkiej Brytanii zapleczem parlamentarnym. Był jednak uzależniony od Partii Konserwatywnej, która stanowiła większość rządowego zaplecza. Konserwatyści obsadzili też najważniejsze stanowiska rządowe.
W tym czasie MacDonald skoncentrował się na polityce zagranicznej. W 1932 r. uczestniczył w dwóch konferencjach międzynarodowych – rozbrojeniowej w Genewie oraz konferencji w Lozannie, dotyczącej niemieckich reparacji wojennych.
Pomiędzy 1933 a 1934 r. pogorszył się stan zdrowia MacDonalda. W maju 1935 r. zrezygnował ze stanowiska premiera, które przekazał Stanleyowi Baldwinowi. Sam został Lordem Przewodniczącym Rady. Podczas wyborów 1935 r. MacDonald przegrał w swoim okręgu z kandydatem Partii Pracy, Emmanuelem Shinwellem. Do Izby Gmin powrócił już w 1936 r. z okręgu Combined Scottish Universities, ale pogarszający się stan zdrowia nie pozwolił mu na działalność polityczną. MacDonald zmarł podczas podróży morskiej w 1937 r.
Życie prywatne.
W 1896 r. poślubił Margaret Gladstone. MacDonald miał z nią sześcioro dzieci, w tym przyszłego polityka i ministra Malcolma oraz Ishbel MacDonald. Przyszły premier ciężko przeżył śmierć żony w 1911 r., pozostał wdowcem.
Gabinety Ramsaya MacDonalda.
Drugi gabinet, czerwiec 1929 – sierpień 1931.
Zmiany
Gabinet narodowy, sierpień 1931 – maj 1935.
Zmiany

</doc>
<doc id="175204" url="https://pl.wikipedia.org/wiki?curid=175204" title="Return to Castle Wolfenstein">
Return to Castle Wolfenstein

Return to Castle Wolfenstein – gra komputerowa z gatunku first-person shooter wyprodukowana przez Gray Matter Interactive i wydana w 2001 roku przez Activision. "Return to Castle Wolfenstein", stanowiło kontynuację gry od Id Software "Wolfenstein 3D", działającą na silniku gry "".
Fabuła.
Marzec 1943 roku. Po przegranych kampaniach w Afryce Północnej, a przede wszystkim pod Stalingradem, wojska niemieckie tracą inicjatywę strategiczną. Szala zwycięstwa powoli przechyla się na stronę aliantów. Brytyjski wywiad dowiaduje się, że specjalna jednostka naukowa SS badająca zjawiska paranormalne rozpoczyna prace nad projektem mającym na celu przywrócenie III Rzeszy przewagi na froncie. Głównym celem badań jest wskrzeszenie księcia Saksonii Henryka I Ptasznika, saksońskiego księcia, który tysiąc lat wcześniej, przez kontakt z ciemnymi mocami, stał się nieśmiertelny i razem ze swoją hordą rozpoczął w środkowej Europie kampanię terroru, trwającą do 943 roku, kiedy to tajemniczy mag, Szymon Wędrowiec, zesłał go do otchłani. Naziści chcą go ożywić i wykorzystać jego niewyobrażalną moc do własnych podbojów.
Amerykański agent polskiego pochodzenia, Wiliam „B.J.” Blazkowicz, pracownik fikcyjnej agencji Office of Secret Actions (OSA), zostaje wysłany do zamku Wolfenstein w środkowych Niemczech, gdzie stacjonuje namierzona przez brytyjskie służby ekipa badawcza SS, jednak wraz ze swoim współpracownikiem, Agentem Jeden, zostaje zdemaskowany i trafia do jednej z cel zamku. Dzięki swojemu wyszkoleniu udaje mu się uciec i nawiązać kontakt z niejakim Kesslerem, członkiem lokalnego antyfaszystowskiego ruchu oporu, działającego pod kryptonimem Krąg z Krzyżowej, który wskazuje mu ruiny miejscowego kościoła i znajdujące się pod nim katakumby jako miejsce wykopalisk archeologicznych. Blazkowicz trafia w sam środek intrygi, gdzie współczesna nauka i technologia miesza się z czarną magią. Okazuje się bowiem, że na skutek ingerencji niemieckich badaczy w podziemnych grobowcach, niektóre z pochowanych tam ciał ożyły i zaczęły atakować personel naukowy oraz ochraniających ich żołnierzy. Po wyeliminowaniu Helgi von Bulow i profesora Zempha, czołowych postaci specjalnej jednostki SS, bezpośrednio kierujących wykopaliskami, B.J. dostaje kolejne zadanie, powiązane z jego wcześniejszą misją. 
OSA wydaje rozkaz odnalezienia i likwidacji Wilhelma „Deathshead” Strasse, wybitnego naukowca czuwającego nad projektem badawczym od strony technicznej. Jego zaawansowana maszyneria, nieograniczone ambicje oraz brak skrupułów pozwalają na produkcję zabójczej broni, takiej jak genetycznie zmodyfikowani żołnierze w pancernych zbrojach oraz broń elektromagnetyczna systemu Tesla, która może znacznie przedłużyć wojnę lub nawet umożliwić III Rzeszy jej wygranie. W trakcie kulminacyjnego spotkania z uczonym dochodzi do całkowitego zniszczenia kierowanego przez niego laboratorium w okupowanej Norwegii, jednak sam Deathshead w ostatniej chwili ucieka. W ręce aliantów wpada natomiast jego dziennik, w którym znajduje się dokumentacja badawcza operacji Wskrzeszenie, z której sztab OSA dowiaduje się, że celem wykopalisk nieopodal twierdzy Wolfenstein było odnalezienie bramy do otchłani, gdzie uwięziony jest książę Henryk I. Prywatne zapiski Strassego dowodzą, że odnosił się krytycznie do działalności okultystycznej specjalistów z grupy Helgi von Bulow, namawiając Himmlera do przekształcenia jej na rzecz programu budowy jego super-żołnierzy (Uber Soldat). 
Po uzyskaniu klarownego obrazu sytuacji oraz poznaniu celów nazistowskich naukowców, OSA nakazuje bezwzględną likwidację wszystkich oficerów zaangażowanych w rytuał wskrzeszenia Henryka oraz uniemożliwienie hitlerowcom jego przeprowadzenia. Zrzucony na spadochronie William przekrada się przez silny kordon ochrony wokół planowanego miejsca mrocznej ceremonii, docierając z powrotem do zamku Wolfenstein, który alianckie bombardowania zmieniły w płonące ruiny. Związane z próbami przywrócenia do życia księcia zaburzenia naturalnej równowagi oraz wstrząsy sejsmiczne budzą kolejnych zmarłych, pochowanych w zamkowych kryptach. Wywiązuje się walka między komandosami SS oraz zombie. Tymczasem na zewnątrz murów, kierująca obrzędem Marianna Blavatsky wskrzesza Henryka, po czym zostaje przemieniona przez niego w wampira. Blazkowicz zabija ją i pozostałych nieumarłych, po czym unicestwia Henryka i opuszcza teren wykopalisk, zanim docierają tam niemieckie posiłki.

</doc>
<doc id="175206" url="https://pl.wikipedia.org/wiki?curid=175206" title="QuakeWorld">
QuakeWorld



</doc>
<doc id="175208" url="https://pl.wikipedia.org/wiki?curid=175208" title="Jules Grévy">
Jules Grévy

Jules Grévy (ur. 15 sierpnia 1813 w Mont-sous-Vaudrey, zm. 9 września 1891 tamże) – francuski polityk, prezydent Francji, adwokat, niezłomny republikanin.
Życiorys.
Od 1848 był członkiem lewicy Zgromadzenia Narodowego. Za II Cesarstwa wycofał się z życia publicznego. W latach 1871–1873 pełnił funkcję prezydenta Zgromadzenia Narodowego, ustąpił z powodu nieprzyjaźni prawicy. W 1876 był deputowanym do sejmu. W 1879 został prezydentem republiki. W 1885 został wybrany powtórnie, musiał jednak w 1887 ustąpić z powodu przewinienia swego zięcia, Daniela Wilsona.
Podczas prezydentury Grévy'ego rząd Jules'a Ferry'ego (1883–1885) prowadził agresywną politykę kolonialną w Afryce Północnej i południowo-wschodniej Azji. Za jego rządów generał Georges Boulanger (minister wojny latach 1886–1887) był bliski przejęcia władzy, lecz skończył na wygnaniu.
Jest autorem "Discours politiques et judiciaires" (1888).

</doc>
<doc id="175210" url="https://pl.wikipedia.org/wiki?curid=175210" title="Emile Loubet">
Emile Loubet



</doc>
<doc id="175212" url="https://pl.wikipedia.org/wiki?curid=175212" title="Armand Fallières">
Armand Fallières

Armand Fallières (ur. 6 listopada 1841 w Mézin, zm. 22 czerwca 1931 tamże) – francuski polityk, premier i prezydent Francji.
Z zawodu adwokat, zwolennik Gambetty. W 1882 roku piastował teki oświecenia, spraw wewnętrznych i sprawiedliwości. Od 1899 roku prezydent Senatu.
Premierem Francji był od 29 stycznia do 21 lutego 1883. Umiarkowany wolnomyśliciel i republikanin, prezydent Francji od 18 lutego 1906 do 18 lutego 1913, wybrany głosami lewicy.
Za jego kadencji prezydenckiej, gdy premierem był Joseph Caillaux, między Francją i Niemcami doszło do konfliktu w kwestii interesów kolonialnych w Maroku (drugi kryzys marokański). Najważniejszym wydarzeniem za jego prezydentury był rozdział Kościoła od państwa.
W 1913 roku Fallières usunął się z życia politycznego i zamieszkał w swej rodzinnej Gaskonii, gdzie zmarł.

</doc>
<doc id="175213" url="https://pl.wikipedia.org/wiki?curid=175213" title="Maria Nurowska">
Maria Nurowska

Maria Nurowska (ur. 3 marca 1944 w Okółku na Suwalszczyźnie, zm. 3 lutego 2022) – polska powieściopisarka i nowelistka. 
Życiorys.
Absolwentka filologii polskiej i słowiańskiej na Uniwersytecie Warszawskim (1974). Debiutowała na łamach tygodnika „Literatura”. Była członkinią Stowarzyszenia Pisarzy Polskich.
Twórczość.
Tłumaczenia na niemiecki:
Tłumaczenia na francuski:
Tłumaczenie na czeski:

</doc>
<doc id="175223" url="https://pl.wikipedia.org/wiki?curid=175223" title="Wincenty Broniwój-Orliński">
Wincenty Broniwój-Orliński

Wincenty Julian Broniwój-Orliński (ur. 31 grudnia 1913 w Czempiniu, zm. 11 listopada 2006 w Berlinie) – polski prawnik, polityk, działacz emigracyjny.
Życiorys.
W 1937 roku ukończył studia na Wydziale Prawa Uniwersytetu Poznańskiego. Był uczestnikiem wojny obronnej 1939 roku, oficerem Armii Krajowej oraz brał udział w powstaniu warszawskim. 
Po wojnie osiadł w Hamburgu. Wieloletni Prezes Stowarzyszenia Polskich Kombatantów w Niemczech oraz hamburskiego oddziału Związku Polaków "Rodło". Cieszył się ogromnym zaufaniem w środowisku polonijnym. Sprawował stanowisko delegata Rządu RP na uchodźstwie na Republikę Federalną Niemiec (w tym czasie podlegali mu delegaci niższego rzędu w RFN). Ufundował fortepian Steinway &amp; Sons dla pałacu Radziwiłłów w podostrowskim Antoninie.
Od 1944 posiadał stopień porucznika AK, a w 1953 otrzymał awans na kapitana z rąk gen. Andersa. Major rezerwy od 1990, później awansowany na podpułkownika i pułkownika.
Pochowany na Starym Cmentarzu w Ostrowie Wlkp.

</doc>
<doc id="175227" url="https://pl.wikipedia.org/wiki?curid=175227" title="Verner Lička">
Verner Lička

Verner Lička (ur. 15 września 1954 w Hulczynie) – czeski piłkarz i trener. Jego synowie, Mario i Marcel także są piłkarzami.
Życiorys.
Jako zawodnik występował w drużynie Banika Ostrawa, z którą trzykrotnie zdobył tytuł Mistrza Czechosłowacji. Grał również w drużynach zagranicznych: francuskich FC Grenoble i Calais RUFC oraz belgijskich Berchem Sport i Germinal Ekeren. W latach 1980–1981 rozegrał 9 meczów w reprezentacji Czechosłowacji, strzelił 1 bramkę. Uczestnik Mistrzostw Europy w 1980, na których Czechosłowacja wywalczyła 3. miejsce. W tym samym roku zdobył tytuł Mistrza Olimpijskiego na Igrzyskach w Moskwie.
Po zakończeniu kariery piłkarskiej rozpoczął pracę jako trener. W latach 1992–1995 oraz 1997–2000 prowadził drużynę Banika Ostrawa. Od 1995 do 1996 był szkoleniowcem zespołu FK Zlín. Asystent selekcjonerów czeskiej reprezentacji Václava Ježka (1993–1994) oraz Dušana Uhrina (1994–1998, Wicemistrzostwo Europy w 1996). W 2000 prowadził zespół Katar Sport Club.
W 2001 po raz pierwszy podjął pracę w lidze polskiej. Został szkoleniowcem Polonii Warszawa, którą prowadził do końca sezonu. Następnie powrócił do Czech, aby objąć stanowisko selekcjonera młodzieżowej reprezentacji Czech. Czeską młodzieżówkę prowadził do końca 2003. Od kwietnia 2004 ponownie pracował w polskiej lidze jako trener Górnika Zabrze. Po zwolnieniu Henryka Kasperczaka objął funkcję szkoleniowca Wisły Kraków, z którą w 2005 wywalczył Mistrzostwo Polski. W październiku 2005 zastąpił Dušana Radolskiego na stanowisku trenera Dyskobolii.
W 2009 został wybrany pierwszym trenerem drużyny Banik Ostrava, w którym od maja 2007 pełnił rolę dyrektora generalnego.
W latach 2016–2017 był trenerem II-ligowego klubu piłkarskiego RKS Radomiak Radom.

</doc>
<doc id="175229" url="https://pl.wikipedia.org/wiki?curid=175229" title="T-38">
T-38

T-38 – lekki czołg pływający konstrukcji radzieckiej, z okresu przed II wojną światową.
W połowie 1934 roku rozpoczęto prace zmierzające do skonstruowania następcy lekkiego czołgu pływającego T-37A. Powstał czołg oznaczony jako T-43, konstrukcji zakładów w Moskwie i Leningradzie. Powstały też inne konstrukcje prototypowe. Prace te zakończyły się fiaskiem. Postanowiono więc zmodernizować czołg T-37A. Czołg T-38 posiadał, w porównaniu z T-37A, poszerzony kadłub, ulepszone podwozie (motoryzacja) i mechanizm skrętu, zmienioną amortyzację, szersze gąsienice, lepszy napęd w wodzie. Nowy czołg został wprowadzony do produkcji i uzbrojenia w 1936 roku. W 1939 roku w uzbrojeniu Armii Czerwonej znajdowały się 1382 takie wozy.
Służba.
Czołgi T-38 zastępowały w uzbrojeniu pancernych jednostek rozpoznawczych dotychczas używane czołgi T-37A. W chwili wybuchu II wojny światowej proces ten nie został zakończony. Zostały one również przyjęte do uzbrojenia batalionów czołgów we właśnie formowanych korpusach powietrznodesantowych. Nie ma jednak wzmianek na temat przewożenia T-38 samolotami, ani też desantowania ich, choć testowano możliwość zrzucania ich na wodę z samolotów. W roku 1941 oddziały w nie uzbrojone poniosły ciężkie straty. Później m.in. 7 czołgów wspierało próbę sforsowania Newy i utworzenia przyczółka pod Leningradem 26 września 1942 (4 zatonęły, 3 zniszczono na brzegu); maszyny tego typu przerzucane już promem walczyły także w kolejnych dniach na przyczółku. Wiadomo, że batalion czołgów T-38 brał udział w forsowaniu rzeki Swir na Froncie Karelskim (1944). Zdobycznych czołgów T-38 używano w Finlandii (19 egz.), Rumunii (3 egz.) oraz w jednostkach Wehrmachtu.

</doc>
<doc id="175231" url="https://pl.wikipedia.org/wiki?curid=175231" title="Marcel Reich-Ranicki">
Marcel Reich-Ranicki

Marcel Reich-Ranicki (ur. 2 czerwca 1920 we Włocławku, zm. 18 września 2013 we Frankfurcie nad Menem) – polsko-niemiecki krytyk literacki żydowskiego pochodzenia, nauczyciel akademicki, współtwórca literackiej "Grupy 47". Od 1958 mieszkał w Niemczech Zachodnich. Był jednym z najważniejszych krytyków literackich w Europie, znawcą i promotorem literatury polskiej, zwany był „papieżem literatury”. Stał się najbardziej znanym krytykiem literackim w Niemczech, któremu m.in. poprzez udział w programie „Kwartet Literacki” stacji telewizyjnej ZDF, udało się jako pierwszemu i do tej pory jedynemu literatowi przyciągnąć przed telewizory całe Niemcy.
Działał również jako funkcjonariusz wywiadu PRL, w 1944 r. był cenzorem Ludowego Wojska Polskiego, a w 1950 r. miał rangę kapitana Wydziału II Departamentu VII Ministerstwa Bezpieczeństwa Publicznego.
Życiorys.
Urodził się 2 czerwca 1920 r. jako syn polskiego żyda Davida Reicha i niemieckiej żydówki Heleny Reich, z domu Auerbach Na zadane mu w 1958 roku przez Güntera Grassa pytanie: „Kim pan właściwie jest – Polakiem, Niemcem czy jak?”, odpowiedział: „Jestem pół Polakiem, pół Niemcem i całym Żydem”. Urodził się we Włocławku jako Marceli Reich 2 czerwca 1920 r. W 1929 r. rodzina Reichów wyjechała do Berlina do krewnych i tam rozpoczął naukę w gimnazjum im. Fichtego. Na wniosek immatrykulacyjny złożony na Uniwersytecie im. Fryderyka Wilhelma dostał odpowiedź odmowną, nigdy nie było mu dane studiować, pozostał samoukiem. W czasie pobytu w tym mieście odkrył w sobie pasję do niemieckiej literatury. W październiku 1938 został wydalony z III Rzeszy do Polski w ramach "Polenaktion", jako Żyd bez niemieckiego obywatelstwa.
W getcie warszawskim był szefem biura tłumaczeń Judenratu i pisał recenzje muzyczne dla dziennika „Gazeta Żydowska”. W styczniu 1943 r. wraz z Szymonem Majfusem wziął udział w spektakularnym rabunku kasy Judenratu, aby uratować ją przed przekazaniem Niemcom. Zdołał się wydostać na aryjską stronę i ukrywał się u polskiej rodziny na Pradze do 7 września 1944 r. (do dnia wkroczenia Armii Czerwonej). Okoliczności wydostania się z getta budziły wątpliwości. Po wstąpieniu do Ludowego Wojska Polskiego służył w Zarządzie Polityczno-Wychowawczym. Pod koniec 1944 r. pracował jako cenzor w Lublinie, w następnym roku był kierownikiem grupy operacyjnej Wojewódzkiego Urzędu Bezpieczeństwa Publicznego w Katowicach. Później pracował dla komunistycznych służb specjalnych (kryptonim operacyjny „Albin”), m.in. w Polskiej Misji Wojskowej w Berlinie w latach 1948–1949, jako rezydent wywiadu Ministerstwa Bezpieczeństwa Publicznego na stanowisku konsula PRL w Londynie pod nazwiskiem Ranicki, które następnie przybrał jako drugi człon swojego nazwiska. W latach 1950. pośredniczył w rozmowach służb bezpieczeństwa PRL z przebywającym na emigracji w Wielkiej Brytanii Stanisławem Mackiewiczem w celu nawiązania z nim współpracy agenturalnej.
Publikował m.in. na łamach tygodnika „Świat” i gazety „Trybuna Ludu”. W 1949 r. musiał wracać do Polski m.in. ze względu na oskarżenia o wydanie wizy szwagrowi Gerhardowi Boehmowi, oraz zatajenie przy wstępowaniu do aparatu B.P. posiadania bliższej rodziny poza granicami kraju, za co wyrzucono go z partii i przez 2 tygodnie przetrzymywano w areszcie.
Następnie pracował jako lektor literatury niemieckiej w Wydawnictwie Ministerstwa Obrony Narodowej. Od 1951 pracował jako niezrzeszony pisarz, jednak na początku 1953 otrzymał zakaz publikacji, który utrzymano do końca 1954 r. Wraz z małżonką pracował w Polskim Radiu. W 1958 opuścił Polskę, emigrując do RFN.
W Niemczech zyskał rozgłos jako krytyk literacki. W kręgu znawców literatury nadano mu przydomek „papieża literatury”, który bardzo szybko upowszechnił się. Współtworzył również literacką Grupę 47, z której wywodzą się wszyscy znaczący niemieckojęzyczni pisarze i niemieckojęzyczni nobliści. Od 1988 do 2001 r. prowadził w stacji ZDF popularny program telewizyjny zatytułowany "Das Literarische Quartett" (Kwartet Literacki), w którym wykazywał się dużym poczuciem humoru i wygłaszał błyskotliwe, odważne, choć często kontrowersyjne opinie, a recenzowane w nim książki od razu wielokrotnie zwiększały sprzedaż. Przyczynił się do rozpropagowania w Niemczech literatury polskiej, m.in. powieści Andrzeja Szczypiorskiego „Początek” (w Niemczech wydanej pod tytułem „Piękna pani Seidenmann”).
W latach 1968–1969 Ranicki wykładał literaturę na amerykańskich uniwersytetach, w latach 1971 do 1975 posiadał profesurę w Sztokholmie i Uppsali. Od 1974 r. był profesorem tytularnym ("Honorarprofessor") na Uniwersytecie w Tybindze. W 1990 r. otrzymał tytuł profesora wizytującego na Uniwersytecie Heinricha Heinego w Düsseldorfie ("Heinrich-Heine-Gastprofessur"), a w 1991 r. tytuł profesora wizytującego na Uniwersytecie w Karlsruhe ("Heinrich-Hertz-Gastprofessur").
W 1999 r. wydał swoją biografię "Moje życie", która w Niemczech sprzedała się w ponadmilionowym nakładzie.
Nagrody i wyróżnienia.
W 2006 r. Uniwersytet Humboldta w Berlinie zdecydował o przyznaniu Ranickiemu honorowego doktoratu. Jak wyjaśnił rektor uniwersytetu, chciano tym gestem uznać swoją winę za to, że Reich-Ranicki nie został przyjęty na uczelnię (w latach 1928–1946 noszącą nazwę "Friedrich-Wilhelms-Universität") z powodu jego żydowskiego pochodzenia. Nadanie tytułu nastąpiło 16 lutego 2007 i połączone było z uroczystym zakończeniem semestru zimowego 2006/2007.
Życie prywatne.
Był żonaty z polską Żydówką z Łodzi Teofilą (Tosią) z domu Langnas, którą poznał w getcie i z którą ma syna Andrzeja (ur. 30 grudnia 1948). Reich-Ranicki miał brata Aleksandra Herberta i siostrę Gerdę. Mieszkał we Frankfurcie nad Menem w dzielnicy Dornbusch. Jego syn Andrew Ranicki, zmarły w 2018 r., był profesorem matematyki na uniwersytecie w Edynburgu.
Kuzynem Ranickiego jest brytyjski malarz Frank Auerbach.

</doc>
<doc id="175233" url="https://pl.wikipedia.org/wiki?curid=175233" title="Telewizja internetowa">
Telewizja internetowa

Telewizja internetowa – odmiana telewizji występująca poza tradycyjnymi kanałami dystrybucji, jakimi są telewizja naziemna, satelitarna, kablowa. Za medium transmisji telewizyjnej, zamiast dedykowanej sieci, wykorzystuje mechanizmy dostępne w Internecie.
Telewizja internetowa jest pojęciem ogólnym, która obejmuje dostawę programów telewizyjnych i innych treści wideo przez internet w technologii strumieniowej. Powszechnie za telewizję internetową uznaje się stację telewizyjną, która udostępnia swoje programy na stronach internetowych lub podmiot, który przygotowuje specjalnie treści dla odbiorów wyłącznie w internecie (tzw. "Web TV"). W celu odbioru takich programów potrzebne jest odpowiednie oprogramowanie (najczęściej darmowe) oraz łącze szerokopasmowe (np. DSL, Wi-Fi, 3G, WiMAX). Jednak obecnie rozumiana telewizja internetowa utożsamiana jest również z serwisami typu Catch Up TV (wideo na życzenie) dostępnymi w internecie, najczęściej dużych, tradycyjnych nadawców telewizyjnych. Tak rozumiana telewizja internetowa pozwala na dostęp do treści programowych na wszystkich urządzeniach, które pozwalają na korzystanie z internetu.
Początki - Internet TV.
Prekursorem przekazów telewizyjnych w Internecie jest YouTube. Witryna www.youtube.com została aktywowana 14 lutego 2005 roku, a rok później została zakupiona przez Google. Pierwszy film został wyświetlony w kwietniu 2005 roku, obecnie każdego dnia przekazywanych jest na witrynę 85 000 nowych filmów, a w maju 2011 roku przekroczono 3 miliardy wyświetleń filmów dziennie. W maju 2010 roku przeprowadzono na YouTube, po raz pierwszy, światową transmisją wydarzenia sportowego w Internecie, były to zmagania ligowe indyjskiego krykieta – obejrzało je ponad 50 milionów widzów. Równie duże zainteresowanie budziły światowe transmisje beatyfikacji Jana Pawła II i ślubu brytyjskiego następcy tronu. Jednak YouTube to usługa skoncentrowana na odtwarzaniu plików zmagazynowanych na serwerach.
Transmisje online zapoczątkowali hobbyści. Prekursorem takich przekazów był Justin Kan, który nosząc kamerę na głowie przekazywał do Internetu obraz z otoczenia, w którym się poruszał. W ten sposób, w 2007 roku powstała jedna z ważniejszych obecnie firm – justin.tv (obecnie Twitch).
Telewizja internetowa obecnie.
Obecnie wyróżnia się cztery rodzaje telewizji internetowych:
Web television.
Web TV – rodzaj telewizji internetowej, pod którą rozumie się sensu stricto specjalnie przygotowaną, oryginalną treść telewizyjną wyprodukowaną wyłącznie dla transmisji za pośrednictwem Internetu.
Istnieje wiele systemów używanych do transmisji sygnału telewizyjnego w Internecie – zaliczają się do nich m.in.: Windows Media, RealVideo, Quicktime/MPEG-4, Macromedia Flash Video, NSV oraz Theora.
Przykłady w Polsce.
Pierwsze publiczne testy realizacji przedsięwzięć będących telewizją w internecie w Polsce prowadzone były w roku 1998 przez Miejską Sieć Komputerową „Lodman” w Łodzi przy Centrum Komputerowym Politechniki Łódzkiej. Projekt ten działał jednak z przerwami, a obecnie występuje pod nazwą TVi Lodman. Jest także jedną z pierwszych stacji, która prowadziła eksperymentalne transmisje w pełnej rozdzielczości telewizyjnej CCIR PAL oraz testy transmisji w wysokich rozdzielczościach (HD).
Jedną z pierwszych telewizji internetowych w Polsce jest COMTV. Telewizja COMTV.pl powstała z początkiem 2005 roku. Stworzona przez J. Świerczewskiego, G. Gdowskiego i M. Rutkowskiego od samego początku ofertę swą oparła na własnych produkcjach telewizyjnych. Z początku były to głównie wywiady ze sportowcami, relacje z koncertów. Kolejnym krokiem była realizacja meczów piłkarskich, hokejowych oraz wydarzeń z miast Śląskich. Obecnie dodatkowo realizuje jako jedyna telewizja w Polsce ekstraklasę futsalu oraz Reprezentacje Polski w Futsalu.
Na stronie telewizji dostępne są następujące kanały tematyczne: Wydarzenia, sport, muzyka, motoryzacja oraz kino.
Kolejnym przykładem telewizji internetowej był projekt Lemon TV stworzony przez portal o2.pl uruchomiony w 2005 roku. Stacja ta udostępniała programy własne, nie realizowała transmisji na żywo. W 2006 roku pojawił w mediach elektronicznych trend zakładania kanałów telewizji internetowej, i tak swoje internetowe kanały telewizyjne posiadają także największe portale, m.in. gazeta.pl, interia.pl, onet.pl, wp.pl oraz mniejsze portale lokalne.
Z kolei InwestorTV to internetowa telewizja korporacyjna, która publikuje materiały video uczestników rynku kapitałowego. Przeprowadzane transmisje wydarzeń korporacyjnych spółek giełdowych wpisują się w obowiązki informacyjne podmiotów notowanych na Giełdzie Papierów Wartościowych.
Najstarszą telewizją skierowaną do kibiców piłkarskich jest LechTV Online. Działa od maja 2007, przy klubie piłkarskim Lech Poznań. Wśród zespołów Orange Ekstraklasy swoje oficjalne kanały internetowe mają m.in. Widzew Łódź (Widzew.TV) (maj 2007), Górnik Zabrze (Górnik TV) (lipiec 2007), Polonia Bytom (wrzesień 2007). Większość kanałów realizowanych jest przez firmy zewnętrzne na zlecenie klubów piłkarskich.
Od 2000 roku wiele szkół wyższych zauważyło korzyści płynące z istnienia studenckich telewizji internetowych: zazwyczaj tworzone są przez samych studentów, zainteresowanych tematyką telewizyjną, finansowane lub współfinansowane przez uczelnię i zajmują się zwykle tematyką okołostudencką. Pierwszą tego typu organizacją była Telewizja Internetowa Uniwersytetu Szczecińskiego (NIUS), założona przez studentów US w 2004 roku.
Telewizje internetowe zyskują również coraz większą popularność wśród miast. Przykładem jest telewizja miejska miasta Sosnowiec, która jest kanałem komunikacji z mieszkańcami oraz źródłem informacji dla potencjalnych inwestorów.
Ponadto od 2010 roku działa też Tuba.tv, a 16 czerwca 2011 emisję rozpoczęła publiczna TVP Parlament. Natomiast 2 grudnia 2012 Boska TV.
Istnieją też amatorskie telewizje internetowe, które swoje programy przesyłają na swoje strony bądź na YouTube.
Telewizje w streamingu online.
Telewizje w streamingu online – stacje telewizyjne, które emitują swój program metodą tradycyjną i jednocześnie prowadzą transmisje "na żywo" na stronie internetowej. Emisja prowadzona jest za darmo lub za dodatkową opłatą. W ostatnich latach coraz częściej pojawiają się aplikacje, które umożliwiają dostęp do kanałów telewizyjnych na żywo (często rozszerzone o VOD, interaktywne usługi czy przekaz z kamerek internetowych usytuowanych po całej Polsce) z wykorzystaniem protokołu IP.

</doc>
<doc id="175234" url="https://pl.wikipedia.org/wiki?curid=175234" title="Święto Niepodległości Polski">
Święto Niepodległości Polski



</doc>
<doc id="175237" url="https://pl.wikipedia.org/wiki?curid=175237" title="RealAudio">
RealAudio

RealAudio – format kompresji dźwięku stworzony przez firmę RealNetworks. Kodek został opracowany głównie z myślą o wykorzystaniu go w strumieniowaniu dźwięku przy łączu internetowym o niskiej przepustowości. Wiele internetowych stacji radiowych korzysta z RealAudio przy transmitowaniu audycji przez Internet.
Rozszerzenie plików RealAudio to .ra, .rm lub .ram.
Główną aplikacją do odtwarzania RealAudio jest RealPlayer.
Linki zewnętrzne.
Opis RealAudio 10

</doc>
<doc id="175238" url="https://pl.wikipedia.org/wiki?curid=175238" title="Halle (Saale)">
Halle (Saale)

Halle (Saale) (do 1995 r. "Halle/Saale", ) – położone nad rzeką Soławą () miasto na prawach powiatu w środkowych Niemczech, w kraju związkowym Saksonia-Anhalt. Z około 235 tys. mieszkańców jest najliczniej zaludnionym miastem w kraju związkowym. Z Lipskiem, miastem leżącym w kraju związkowym Saksonia, tworzy aglomerację Lipsk-Halle o liczbie 996 100 mieszkańców (2009).
Historia.
Średniowiecze.
Osadnictwo na terenie miasta było związane z wydobyciem soli. Zamieszkujący je Słowianie, nazywali miejscowość "Dobrebora". Miasto zostało członkiem Hanzy w roku 1281, natomiast wydobycie soli zakończono w 1310.
Czasy nowożytne.
Od roku 1701 miasto znalazło się w granicach Prus. Od pokoju w Tylży do kongresu wiedeńskiego Halle (Saale) było w granicach nowo utworzonego Królestwa Westfalii.
II wojna światowa.
Latem 1944 na obrzeżach miasta utworzono obóz pracy Birkhahn-Mötzlich, będący filią obozu w Buchenwaldzie. Więźniowie z Polski, Czech, ZSRR, Francji, Holandii pracowali w zakładach lotniczych Siebel Flugzeugwerke.
Podczas wojny na miasto przeprowadzono dwa naloty bombowe: 31 marca i na początku kwietnia 1945. Zniszczone zostało 3600 budynków z 13600 mieszkań, zginęło 1284 osób. 17 kwietnia do miasta wkroczyły wojska amerykańskie.
Okres powojenny.
W lipcu 1945 roku, miasto znalazło się w radzieckiej strefie okupacyjnej, a następnie w NRD. Większa rozbudowa miasta zaczęła się w 1959, kiedy utworzono osiedla mieszkaniowe: "Wohnstadt Nord" oraz "Wohnstadt Süd". W latach 60. stworzono "Chemiearbeiterstadt Halle-West", które w roku 1967 przekształcono w odrębne miasto "Halle-Neustadt". Ponownie dołączono je do Halle (Saale) w roku 1990.
Gospodarka.
Najwięksi pracodawcy w Halle to: Uniwersytet Marcina Lutra, Deutsche Post DHL, Stadtwerke Halle (zakłady miejskie), Mitteldeutsche Zeitung (gazeta regionalna), Günter Papenburg AG (firma budowlana), walter services (firma consultingowa), enviaM (firma energetyczna), Saalesparkasse (regionalny oddział niemieckich kas oszczędnościowych), Gegenbauer Holding (firma budowlana), buw Holding (firma oferująca usługi komunikacyjne), Finsterwalder Transport und Logistik (firma transportowo-logistyczna).
W Halle znajduje się węzeł drogowy na skrzyżowaniu dróg Berlin-Monachium i Hanower-Drezno oraz węzeł kolejowy.

</doc>
