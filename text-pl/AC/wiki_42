<doc id="175239" url="https://pl.wikipedia.org/wiki?curid=175239" title="Restrukturyzacja">
Restrukturyzacja

Restrukturyzacja (restrukturalizacja) – zmiany w aktywach, pasywach lub organizacji przedsiębiorstwa. Celem restrukturyzacji w ogólnym rozumieniu jest stworzenie warunków do wzrostu wartości przedsiębiorstwa. Pojęcie restrukturyzacji w ujęciu prawnym jest natomiast odmienne. W Polsce od 2016 r. postępowanie restrukturyzacyjne wobec przedsiębiorców reguluje ustawa z dnia 15 maja 2015 r. - Prawo restrukturyzacyjne (). Jego celem jest uniknięcie ogłoszenia upadłości. Restrukturyzacja odbywa się w ramach jednego z czterech postępowań. Tylko jedno z nich (tj. sanacja) obejmuje faktycznie reorganizację przedsiębiorstwa. Wszystkie pozostałe trzy postępowania restrukturyzacyjne obejmują natomiast wyłącznie restrukturyzację (tj. zmianę struktury) długów, nie zaś samej firmy. 
Typy restrukturyzacji.
Wyróżniamy 4 typy restrukturyzacji (nie w rozumieniu prawa restrukturyzacyjnego) 
"Gdy żadne z czynników nie wypływa wystarczająco na zaspokojenie potrzeb przedsiębiorstwa reprezentowana zostaje polityka zagraniczna w zakresie badania potrzeb inwestorskich - holding zagraniczny. Przedsiębiorstwo staje się częścią zorganizowanej grupy spółek, które działalnością minimalizują negatywny wpływ rynku. Naturalnym czynnikiem ekonomicznym jest mieszanie się aktywów co powoduje ich wyrównanie. Proces jest bardzo czasochłonny i spowalnia gospodarkę." Przykładem jest Amerykański Inwestor w akcje giełdy S&amp;P 500 tak szanowany wśród relacji inwestorskich, tworzący holdigi jako pionier branży, chroniąc wiele przedsiębiorstw przed bankructwem - Warren Buffet

</doc>
<doc id="175240" url="https://pl.wikipedia.org/wiki?curid=175240" title="Dimitr Samozwaniec I">
Dimitr Samozwaniec I



</doc>
<doc id="175243" url="https://pl.wikipedia.org/wiki?curid=175243" title="Wasyl IV Szujski">
Wasyl IV Szujski

Wasyl IV Szujski (, Wasilij IV Iwanowicz Szujskij, ur. 22 września 1552 w Niżnym Nowogrodzie, zm. 12 września 1612 w Gostyninie) – car rosyjski w latach 1606–1610.
Kariera polityczna.
Wasyl Iwanowicz pochodził z rodu Szujskich, którzy byli potomkami książąt niżegorodzko-suzdalskich wywodzących się od wielkiego księcia włodzimierskiego, Andrzeja II Jarosławowicza (zm. 1264) z dynastii Rurykowiczów. Rodzina Szujskich, do której należał, wywodziła się z grodów Suzdal i Szuja. Do XIV wieku należała do udzielnych książąt ruskich. Później w miarę wzrostu potęgi wielkich książąt moskiewskich utraciła realną władzę i stała się częścią rosyjskiego bojarstwa. W XV i XVI wieku Szujscy należeli do najpotężniejszych i najbogatszych rodów możnowładczych Państwa Moskiewskiego.
Wasyl Szujski wkroczył na arenę polityczną w czasach panowania Fiodora I. Był wtedy wraz z braćmi członkiem spisku bojarskiego, mającego za cel odsunięcie od dworu Borysa Godunowa. Intryga nie powiodła się, a Szujski był przesłuchiwany na Kremlu na okoliczność kontaktów z magnaterią Wielkiego Księstwa Litewskiego.
W okresie rządów Borysa Godunowa należał do opozycji antycarskiej. W 1605 roku znalazł się w otoczeniu młodego cara Fiodora II Godunowa. Szybko jednak, licząc na rychłe osłabienie pozycji swoich przeciwników politycznych i klęskę rodziny Godunowów w Moskwie, przeszedł na stronę Dymitra I. Gdy Samozwaniec zdobył władzę w Carstwie Rosyjskim, Szujski przeszedł do opozycji. Zaczął spiskować i ogłaszać dowody uzurpacji nowego monarchy. Został aresztowany i postawiony przed trybunałem złożonym z członków Dumy Bojarskiej. Skazano go na śmierć. Uniknął wykonania wyroku, ale stracił cały majątek i zmuszony został udać się na zesłanie.
Po kilku miesiącach został ułaskawiony przez Dymitra Samozwańca I i wrócił do Moskwy. Początkowo stwarzał pozory lojalności wobec cara, jednak od 1606 roku rozpoczął przygotowywania do kolejnego spisku antycarskiego. Wykorzystując antypolskie nastroje w Moskwie, budował wokół siebie opozycję. Wykorzystał zwłaszcza wrogość, jaką darzyli Dymitra mnisi prawosławni z Monasteru Czudowskiego, którzy uważali carskie reformy w państwie za początek katolicyzacji Rosji.
Bunt przeciw Dymitrowi I.
W pierwszej połowie 1606 roku Wasyl Szujski stanął na czele organizatorów zamachu stanu. Po Moskwie zaczęto rozsyłać sprzeczne ze sobą plotki, które dezinformowały i jednocześnie podburzały lud stolicy do powstania. Wykorzystując ślub pary carskiej i uroczystości koronacyjne Maryny Mniszchówny, wywołano zamieszki w mieście, które 27 maja 1606 roku przerodziły się w rebelię przeciwko rządom Dymitra Samozwańca I.
Nad ranem 27 maja 1606 roku Wasyl Szujski stanął na czele tłumu zmierzającego do Kremla. Wypuszczono z więzień przestępców, którzy zasilili szeregi powstańców. Dzięki pomocy duchowieństwa prawosławnego otwarto bramy twierdzy moskiewskiej i rozpoczęto szturm pałacu carskiego na Kremlu, gdzie natychmiast po zdobyciu pokoi dworskich zamordowano Dymitra Samozwańca I. Kilka dni później jego ciało spalono, a z uzyskanych prochów oddano salwę z armaty ustawionej na Placu Czerwonym.
Po krwawej detronizacji Dymitra Samozwańca I 28 maja 1606 roku zebrała się Duma Bojarska, która 29 maja 1606 roku nad ranem wybrała z pominięciem Soboru Ziemskiego Wasyla Szujskiego nowym carem.
Car moskiewski.
Wasyl Szujski został koronowany 1 czerwca 1606 roku w Soborze Zaśnięcia Matki Bożej w Moskwie. Natychmiast po objęciu władzy powołał komisję Fiodora Nikitycza Romanowa, mającą na celu potwierdzenie śmierci carewicza Dymitra w Ugliczu w 1591 roku. Wydał też manifesty zarzucające uzurpację władzy przez Dymitra Samozwańca I oraz informujące stany rosyjskie o wydarzeniach w Moskwie i o ustanowieniu nowej władzy.
Przyczynił się do usunięcia sympatyzującego z uniatyzmem patriarchy Ignacego i wybrania w jego miejsce konserwatywnego w poglądach i ortodoksyjnego w kwestiach religijnych metropolity kazańskiego, Hermogena. Polecił też sprowadzenie do Moskwy i uroczyste pogrzebanie w Soborze Archangielskim szczątków carewicza Dymitra. Pod wpływem polityki Szujskiego został on uznany przez Rosyjski Kościół Prawosławny świętym. Następnie zorganizował uroczysty pogrzeb Fiodora II Godunowa i jego matki Marii Gieorgiejewny w klasztorze Troicko-Sergijewskim. Wszystkimi tymi gestami car chciał przypodobać się ludowi, co jednak nie do końca mu się udało.
Wasyl IV był popularny w Moskwie, w jej okolicach i kilku dużych miastach. Nie uzyskał jednak większego poparcia społecznego na prowincji. Rodzina Szujskich, mimo że bardzo bogata i w przeszłości wpływowa, straciła na znaczeniu w okresie panowania Fiodora I i Borysa Godunowa. Dopiero po przejęciu władzy w 1606 roku odbudowywała swój obóz polityczny. Bojarzy w odległych prowincjach Rosji zarzucali Wasylowi Szujskiemu, że osiągnął tron bez wymaganej tradycją zgody Soboru Ziemskiego. Chłopi i mieszczanie nie wierzyli do końca w śmierć Dymitra Samozwańca I i byli skłonni słuchać szerzących się pogłosek o jego ocaleniu. Aby umocnić swoją władzę, car oparł swoje rządy na aparacie biurokratycznym złożonym w większości z ludzi, którzy wynieśli go na tron. Szybko powstał w związku z tym ruch opozycyjny.
Pierwsza bunt podniosła ziemia siewierska, gdzie władzy Szujskiego nie uznał książę Grigorij Szachowski. W sierpniu 1606 roku wybuchło powstanie ludowe Iwana Isajewicza Bołotnikowa. Stutysięczna armia chłopska wspierana przez dziesięć tysięcy Kozaków ruszyła na Moskwę.
W obronie Wasyla IV stanęli hierarchowie prawosławni. Przeciwko buntownikom ruszyła carska armia księcia Michała Skopin Szujskiego, która pokonała rebeliantów 14 grudnia 1606 roku w bitwie pod Kotłami, a następnie rozbiła ostatecznie ich siły 20 października 1607 roku pod Tułą.
Mimo rozbicia powstania w szeregach dawnej armii ludowej Bołotnikowa zaczęli pojawiać się uzurpatorzy głoszący, że są synami Fiodora I Iwanowicza lub Iwana IV Groźnego. Najbardziej niebezpieczny dla władzy Wasyla IV okazał się być wykreowany przez Mikołaja Mieleckiego w 1607 roku w Starodubie Dymitr Samozwaniec II. Zgromadził on wokół siebie grupę bojarstwa niechętnego władzy Szujskich na Kremlu oraz resztki oddziałów polskiej i litewskiej szlachty ocalałej z pogromu otoczenia Dymitra I. Opanował większą część Rosji, pokonał lub zgładził innych pretendentów do tronu. W 1608 roku Dymitr II poślubił potajemnie carycę Marynę Mniszchównę, założył obóz warowny w Tuszynie, rozpoczął blokadę Moskwy i prowadził regularną wojnę z oddziałami carskimi w latach 1608–1610.
Wasyl Szujski próbował zażegnać powstały chaos wewnętrzny w państwie. Ogłosił dekrety korzystne dla bojarów, nakazujące chłopom powrót do swoich panów. Później złagodzone, a z czasem gwarantujące wolność wszystkim tym poddanym, którzy odstąpią od "cara tuszyńskiego". 17 stycznia 1608 roku car ożenił się z młodszą od siebie o trzydzieści lat księżną Jekatieriną Bujnosow-Rostowską, która jako caryca przyjęła imię tronowe Maria. Rozpoczął też pertraktacje z królem szwedzkim Karolem IX Sudermańskim i królem polskim Zygmuntem III Wazą.
11 maja 1608 roku armia carska pod dowództwem księcia Dymitra Iwanowicza Szujskiego poniosła dotkliwą klęskę pod Bołochowem w starciu z wojskami Dymitra Samozwańca II. Wasyl IV znalazł się w ciężkim położeniu. Przymuszony sytuacją, zdecydował się na czteroletni rozejm z Rzecząpospolitą. Uwolnił z niewoli pozostających w Moskwie duchownych rzymskokatolickich oraz wszystkich Polaków, w tym carycę Marynę i organizatora I Dymitriady – Jerzego Mniszcha. Król polski natomiast gwarantował carowi zmuszenie szlachty do opuszczenia armii Samozwańca. Pakt podpisany 25 lipca 1608 roku nie przyniósł Szujskiemu korzyści. Szlachta po opuszczeniu niewoli rosyjskiej albo nie posłuchała władcy polskiego i udała się do obozu tuszyńskiego, albo powróciwszy do Rzeczypospolitej zaczęła agitację na rzecz wsparcia II Dymitriady.
Blokada Moskwy przez "cara tuszyńskiego" spowodowała drożyznę i głód w mieście. Na początku 1609 roku przeciwko Wasylowi IV wystąpiła część do tej pory oddanego mu bojarstwa. Książęta Roman Gagarin i Timofiej Griaznoj zorganizowali pucz, który przerodził się w marsz mieszczan na Kreml.
17 lutego 1609 roku książę Wasyl Golicyn, stojący na czele demonstrantów, wdarł się do twierdzy moskiewskiej, porwał patriarchę Hermogenesa i próbował zmusić go do przejścia na stronę opozycji. Podobne rewolty o mniejszym natężeniu powtarzały się jeszcze kilkakrotnie.
Gdy okazało się, że rozejm z Rzecząpospolitą jest w praktyce fikcją i coraz większa liczba oddziałów polskich i litewskich przebywa pod Moskwą, Wasyl IV zdecydował się na rozmowy z Królestwem Szwecji. Za cenę ustępstw terytorialnych wobec Karola IX Wazy podpisał 10 marca 1609 roku w Wyborgu traktat pokojowy, który gwarantował wsparcie armii szwedzkiej dla cara oraz zobowiązywał obie strony do prowadzenia wspólnej polityki przeciwko Rzeczypospolitej Obojga Narodów.
Na odsiecz Moskwie ruszyła kilkunastotysięczna armia szwedzka, która połączyła się z wojskami księcia Michała Skopin Szujskiego. Przymierze szwedzko-rosyjskie stało się pretekstem do interwencji zbrojnej Zygmunta III Wazy w Rosji i rozpoczęcia wojny polsko-rosyjskiej.
Na jesieni 1609 roku car Wasyl IV zorganizował kontrofensywę, która miała na celu odparcie wojsk króla polskiego spod Smoleńska. Armia księcia Dymitra Szujskiego, idąca na odsiecz twierdzy smoleńskiej, po drodze pokonała pod monasterem Troicko-Sergijewskim siły Dymitra II, co spowodowało, że obóz "cara tuszyńskiego" musiał odstąpić od oblężenia Moskwy i ewakuować się do Kaługi. Samozwańca opuściła też znaczna liczba bojarów. Na początku 1610 roku przewodzący tej grupie możnych rosyjskich metropolita rostowski Filaret rozpoczął pertraktacje z Zygmuntem III Wazą, podczas których proponował tron moskiewski królewiczowi polskiemu Władysławowi Wazie.
4 lipca 1610 roku pod Kłuszynem wojska carskie zostały pokonane przez hetmana Stanisława Żółkiewskiego, co otworzyło armii króla polskiego drogę do Moskwy. Na wieść o tym wydarzeniu król szwedzki zerwał układ z carem moskiewskim i pozwolił swoim oddziałom na podbój północnej Rosji. Również Dymitr Samozwaniec II postanowił wykorzystać sytuację i ruszył ze swoimi sprzymierzeńcami w kierunku Moskwy.
Detronizacja Wasyla IV.
Na wieść o klęsce kłuszyńskiej bojarzy moskiewscy zawiązali spisek przeciwko Wasylowi Szujskiemu. 17 lipca 1610 roku bracia Lapunowie oraz książę Wasyl Golicyn zwołali Dumę, aby zmusić cara do ustąpienia z tronu. Zorganizowano wiec mieszczaństwa na Placu Czerwonym. Tłum pod przewodnictwem patriarchy Hermogena wkroczył na Kreml. Po krótkich pertraktacjach Wasyl IV został uwięziony. Początkowo zdetronizowanemu władcy planowano nadać księstwo Niżnego Nowogrodu, jednak kilka dni później pod wpływem sugestii Prokopa Lapunowa zdecydowano, aby car i jego żona zostali odesłani do klasztorów.
Wasyl Szujski został postrzyżony na mnicha i uwięziony w Monasterze Czudowskim. Mieszkał tam do czasu zajęcia Moskwy przez hetmana Stanisława Żółkiewskiego.
Wasyl Szujski w niewoli polskiej.
Po wkroczeniu polskich wojsk królewskich do Moskwy Wasyl Szujski uznał prawa królewicza Władysława Wazy do tronu rosyjskiego. Bojarzy wydali go w ręce hetmana Stanisława Żółkiewskiego.
Zdetronizowany car zamieszkał w monasterze św. Józefa Wołokołamskiego, a następnie w Osipowie. W sierpniu 1611 roku Szujski wraz z braćmi – Dymitrem i Iwanem – został uroczyście wywieziony z Moskwy w taborze wojsk polskich, które wracały do Rzeczypospolitej.
29 października 1611 roku na Krakowskim Przedmieściu w Warszawie odbył się triumf Stanisława Żółkiewskiego, po którym car i jego rodzina zostali zaprowadzeni na zamek królewski. Tam złożyli hołd Zygmuntowi III Wazie.
Po tej ceremonii Wasyl Szujski, jako więzień króla polskiego, został umieszczony w pałacu na Mokotowie. Pozostawał pod strażą, ale miał możliwość kontaktowania się ze światem zewnętrznym i przyjmowania gości. Na skutek pożaru rezydencji w grudniu 1611 roku postanowiono przenieść byłego władcę w inne miejsce. 18 grudnia 1611 roku Wasyl Szujski i jego rodzina zamieszkali na zamku w Gostyninie. Tam opiekę nad nim sprawowali starosta gostyniński Jerzy Garwawski i dworzanin królewski Zbigniew Bobrownicki.
Śmierć.
Wasyl IV zmarł na dolnym zamku w Gostyninie 12 września 1612 roku w obecności rodziny i służby. Niedługo po nim zmarli również Dymitr Szujski i żona Iwana Szujskiego, Jekatierina. Prawdopodobną przyczyną ich śmierci było morowe powietrze. Podejrzewano jednak również otrucie.
Były car moskiewski pierwotnie został pochowany w Gostyninie. Po rozejmie w Dywilinie w 1620 roku szczątki Szujskich przewieziono do Warszawy, gdzie spoczęły w wybudowanym na polecenie Zygmunta III Wazy mauzoleum – Kaplicy Moskiewskiej w pobliżu Krakowskiego Przedmieścia.
W 1635 roku przybyło do Warszawy poselstwo rosyjskie, które podarkami oraz pieniędzmi wykupiło od króla Władysława IV Wazy zgodę na zabranie trumien Wasyla, Dymitra i Jekatieriny Szujskich do Moskwy.
Wasyl Szujski został pochowany uroczyście 11 czerwca 1635 roku w Soborze Archangielskim w Moskwie.
Życie prywatne.
Wasyl Szujski był drugim synem bojara księcia Iwana Andriejewicza Szujskiego oraz Marfy Fiodorowny.
Był dwukrotnie żonaty. Pierwsza żona Wasyla, Jelena, była córką księcia Michała Piotrowicza Repnina. Zmarła w 1592 roku. Później Szujski przez długi okres żył w stanie wolnym. Powodem bezżeństwa był zakaz zawarcia małżeństwa nałożony na niego jako kara przez cara Borisa Godunowa. Prawo to zniósł dopiero w 1605 roku Dymitr Samozwaniec I, który zezwolił Wasylowi Szujskiemu na zawarcie związku z Jekatieriną, córką księcia Piotra Iwanowicza Bujnosowa-Rostowskiego. Ślub pary odbył się po dwuletnim narzeczeństwie w 1607 roku, gdy Wasilij był już carem. Jego żona przyjęła wówczas imię tronowe Maria. Ze związku Wasyla Szujskiego i Marii Piotrownej przyszły na świat dwie córki: Anna i Anastazja.
W 1610 roku para cesarska została zmuszona przez bojarów moskiewskich do separacji i przyjęcia stanu zakonnego. Maria Piotrowna została mniszką w jednym z prawosławnych klasztorów żeńskich. Zmarła w 1626 roku.

</doc>
<doc id="175244" url="https://pl.wikipedia.org/wiki?curid=175244" title="Jaskinia Mroźna">
Jaskinia Mroźna

Jaskinia Mroźna – jaskinia we wschodnim zboczu Doliny Kościeliskiej w Tatrach, w masywie Organów, 120 m ponad dnem doliny. Wejście do jaskini znajduje się na wysokości 1100 m n.p.m., a otwór wyjściowy na wysokości 1112 m n.p.m. Całkowita długość jaskini wynosi 773 m.
W jej pobliżu znajdują się nieudostępnione turystycznie jaskinie, m.in. Jaskinia Zimna i Jaskinia między Żleby.
Udostępnianie.
Jaskinia jest udostępniona turystycznie od początku maja do końca października. Od 1959 roku jest oświetlana elektrycznie za pomocą agregatu spalinowego jako jedyna z polskich jaskiń tatrzańskich. Także jako jedyna wymaga zakupu biletu wstępu (obecnie bilet normalny kosztuje 5 zł). Zwiedzanie trwa od 20 do 40 minut i rozpoczyna się od sztucznie przebitego w 1953 r. otworu północnego położonego 120 metrów nad dnem Doliny Kościeliskiej (odbywa się więc w kierunku przeciwnym w stosunku do kierunku pierwotnego poznawania jaskini).
Opis jaskini.
Jaskinia jest praktycznie pojedynczym korytarzem i w skali Tatr należy do jaskiń małych. Jest to typowa jaskinia o rozwinięciu poziomym powstała na skutek przepływu wód podziemnych Kościeliskiego Potoku.
Początkowe 10 m to sztuczny tunel z żelbetową obudową, który doprowadza do korytarza, a następnie, po 25 metrach, do kamiennych schodów. Dalej korytarz ma kształt wysokiej szczeliny i nosi nazwę Cmentarzysko Nacieków. Idąc nim, po 20 metrach dochodzi się do następnych schodów. W bok odchodzi nieudostępniony turystycznie korytarzyk z niewielkimi stalaktytami i stalagmitami. Szlak prowadzi przez schody do korytarza Zwalisko, którego dno pokrywają wielkie głazy. Dalej znajdują się następne schody doprowadzające do Białego Chodnika o ścianach pokrytych zniszczonym mlekiem wapiennym. Stąd idzie się do Komory Złomisk i schodami do Wielkiej Komory. Jest to największa sala w jaskini, ma wymiary 25 × 10 m i wysokość do 10 m. Odchodzą od niej nieudostępnione turystycznie korytarzyki. Z Wielkiej Komory szlak prowadzi obok nacieku o nazwie Zasłona (po lewej stronie) do miejsca, w którym po prawej stronie widać Sabałowe Jeziorko. Jest to największy, lecz sztucznie utworzony zbiornik wodny w jaskini. Następnie idzie się przekopem wykonanym w latach pięćdziesiątych. Dochodzi się nim do korytarza w kształcie szczeliny. W bok znajduje się niewielka sala ze stalaktytami i stalagmitami. Główny korytarz prowadzi dalej do Ogródka. Jest tu skupienie stalagmitów sporych rozmiarów, w większości sztucznie poustawianych na namulisku. Za Ogródkiem znajduje się kolejny przekop wykonany w 1937 roku. Stąd korytarzem o kształcie szczeliny dochodzi się do Pochyłej Sali. W bok odchodzi tu nieudostępniony turystycznie, najpóźniej odkryty ciąg do Wiszącego Korytarza. W najniższym miejscu Pochyłej Sali (schodzi się do niej metalowymi schodami) znajdują się Piaskowe Stawki. Dalej przez kolejny przekop dochodzi się do Komory Wstępnej (od tego miejsca zaczęto eksplorację Mroźnej). Stąd po przejściu korytarzem 40 metrów wychodzi się z jaskini.
Przyroda.
Zwykle podaje się, że jaskinia swoją nazwę zawdzięcza panującej wewnątrz stałej, niskiej temperaturze (6 stopni w skali Celsjusza), powiewom zimnego powietrza, a także białym naciekom na ścianach do złudzenia przypominających szron. W rzeczywistości genezę nazwy tak tłumaczył jej współodkrywca, Stefan Zwoliński, w "Notatkach z wypraw grotowych": "Nazwaliśmy ją »Grota Mroźna« jako odpowiednik Zimnej, z którą niegdyś musiała się łączyć".
Szata naciekowa jaskini – choć uboga – jest najbogatsza wśród udostępnionych do masowego zwiedzania jaskiń Tatr Polskich. Występują w niej stalaktyty, stalagmity, polewy naciekowe i draperie, a także mleko wapienne. Warto uwagę zwrócić na Zasłonę – brązową polewę na lewej ścianie zaraz za Wielką Komorą. Najładniejszą szatę naciekową można zobaczyć w salce obok Ogródka.
Jaskinia jest wilgotna, w niektórych miejscach utrzymuje się stały deszcz podziemny. Okresowe cieki wodne przepływające przez jaskinię spływają do niewielkiego wywierzyska w dnie Doliny Kościeliskiej, powyżej Bramy Kraszewskiego. Przed pracami udostępniającymi w jaskini licznie występowały stałe jeziorka.
Historia odkryć.
Jaskinia została odkryta przez Stefana Zwolińskiego i Jerzego Zahorskiego w połowie maja 1934 r. Pierwotnie poznano jedynie niewielki odcinek liczący nieco ponad 60 metrów. Kolejne prace eksploracyjne podjął w dniach 20 i 21 września Władysław Gorycki, docierając do zaklinowanej płyty za Pochyłą Salą. Następnego dnia, wraz ze Stefanem Zwolińskim, rozbijają płytę i docierają w miejsce zwane dziś Ogródkiem. 26 września obaj posuwają się jeszcze ok. 20 m dalej kończąc eksplorację w miejscu położonym tuż przed dzisiejszym Sabałowym Jeziorkiem.
Dalsze prace w Mroźnej podjął Stefan Zwoliński dopiero po wojnie, w marcu 1950 r. Wynajęci robotnicy poszerzyli i osuszyli wcześniej znane przejścia oraz odmulili korytarze. Odkryto wtedy dalsze 300 m głównego ciągu korytarzy i zapewne poznano większość krótkich, bocznych odgałęzień. Po wizji lokalnej Komisja Speleologiczna PTT podjęła decyzję o udostępnieniu jaskini dla ruchu turystycznego. Wtedy to wybito sztuczny otwór północny, którym obecnie odbywa się wejście do jaskini. Jaskinię udostępniono zwiedzającym 12 lipca 1953 r. Do roku 1956 zwiedzanie jaskini odbywało się przy świetle lamp karbidowych, świec i latarek. Po 3-letnim remoncie jaskinię otwarto ponownie już oświetloną elektrycznie.
29 października 2000 r. Jakub Nowak odkrył Wiszący Korytarz, odgałęziający się w kierunku Jaskini Zimnej. Dzięki temu odkryciu długość Jaskini Mroźnej wzrosła o 60 metrów.
Między listopadem 2013 a marcem 2014 r. na zlecenie TPN wykonano ponowne pomiary jaskiń udostępnionych turystom, w tym Jaskini Mroźnej. Jej długość wzrosła z 560 do 773 m, a deniwelacja zmalała z 44,5 do 41,6 m.

</doc>
<doc id="175245" url="https://pl.wikipedia.org/wiki?curid=175245" title="Gieorgij Lwow">
Gieorgij Lwow

Książę Gieorgij Jewgienjewicz Lwow (ros. Георгий Евгеньевич Львов, ur. 2 listopada 1861 w Dreźnie, zm. 7 marca 1925 w Paryżu) – rosyjski arystokrata, prawnik i polityk liberalny. W 1906 deputowany do Dumy Państwowej Imperium Rosyjskiego I kadencji. Od 1915 współprzewodniczący Wszechrosyjskiego Związku Ziemstw i Miast. Od 15 marca do 20 lipca 1917 przewodniczący Rządu Tymczasowego Rosji (utworzonego w wyniku rewolucji lutowej, po obaleniu caratu) i jednocześnie minister spraw wewnętrznych. Po przewrocie bolszewickim (rewolucji październikowej) od 1918 przebywał na emigracji.
Rodzina i pochodzenie.
Pochodził z arystokratycznego rodu Lwowów, który jest gałęzią potomków linii książąt jarosławskich, wywodzących się bezpośrednio od Rurykowiczów.
Przodkowie od strony ojca Gieorgija Lwowa są dobrze udokumentowani. Jego ojciec, Jewgienij Władimirowicz (1817–1896), był właścicielem ziemskim oraz pisarzem. Był on z kolei synem podpułkownika armii carskiej i uczestnika bitwy pod Borodino, księcia Władimira Siemionowicza (1771–1829). Jego ojcem natomiast był Semen Siergiejewicz (1736–1824), pracujący jako urzędnik. Był on synem oficera wojskowego, Siergieja Jakowlewicza (zm. 1757).
Życiorys.
Wychowywał się w miejscowości Popowka niedaleko Tuły. W młodości ukończył studia na wydziale prawa Uniwersytetu Moskiewskiego, później od 1886–1893 pracował w służbie cywilnej – w Ministerstwie Spraw Wewnętrznych. W l. 1902–1905 przewodniczący zarządu ziemstwa guberni tulskiej, uczestniczył w zjazdach ziemstw przed rewolucją 1905 roku. Organizator pomocy przez ziemstwa rannym w wojnie rosyjsko-japońskiej 1904–1905. W czasie rewolucji 1905 wstąpił do powstałej wówczas Partii Konstytucyjno-Demokratycznej (kadetów), z rekomendacji której został wybrany w 1906 do Dumy I kadencji.
W 1915 stanął jako współprzewodniczący (wraz z Michaiłem Czełnokowem) na czele Wszechrosyjskiego Związku Ziemstw i Miast. W czasie rewolucji lutowej, po abdykacji Mikołaja II 15 marca 1917 Komitet Tymczasowy Dumy w porozumieniu z Piotrogrodzką Radą Delegatów Robotniczych i Żołnierskich powierzył Lwowowi funkcję przewodniczącego Rządu Tymczasowego Rosji (polityk objął również tekę ministra spraw wewnętrznych). Książę uczestniczył w opracowaniu deklaracji Rządu Tymczasowego z 30 marca 1917 o uznaniu prawa Polski do niepodległości. Rząd pod kierownictwem Lwowa wprowadził reformy o charakterze liberalnym – ogłosił amnestię, wolność prasy, swobodę zrzeszania, nie podjął jednak problemu reformy rolnej (odkładając ją do decyzji Konstytuanty) ani nie zdołał opanować rozprężenia spowodowanego zmęczeniem wojną. 1 lipca 1917 armia rosyjska rozpoczęła ostatnią ofensywę na froncie wschodnim w I wojnie światowej, która po kilku dniach zakończyła się porażką. Po nieudanej próbie bolszewickiego zamachu stanu (tzw. "dni lipcowe") Gieorgij Lwow ustąpił, przekazując 20 lipca 1917 funkcję premiera Aleksandrowi Kiereńskiemu, dotychczasowemu ministrowi sprawiedliwości i wojny w swym rządzie.
Po przewrocie bolszewickim wyjechał do Tiumeni. Tam w marcu 1918 został aresztowany przez bolszewików i przewieziony do Jekaterynburga. Po trzech miesiącach został wypuszczony, z zakazem opuszczania miejsca pobytu. Zdołał jednak zbiec do Omska okupowanego przez Korpus Czechosłowacki. Na polecenie działającego tam Tymczasowego Rządu Syberyjskiego z na czele udał się z misją dyplomatyczną do Stanów Zjednoczonych (dotarł tam w październiku 1918, na krótko przed zakończeniem I wojny światowej). 19 listopada 1918 skierował list do prezydenta Stanów Zjednoczonych Thomasa Woodrowa Wilsona, w którym prosił o wsparcie działań Białych interwencją zbrojną. Uważał, że bez interwencji zachodnich sojuszników zginie antybolszewicka Rosja, strzegąca zachodniej cywilizacji. Rozważania przedstawione przez Lwowa były rozwinięciem opinii zawartych przez niego w liście do amerykańskiego przemysłowca Charlesa Richarda Crane’a z 8 października 1918.
Pod koniec 1918 Lwow udał się do Paryża, gdzie rozpoczęła się właśnie konferencja pokojowa. Uczestniczył w w Paryżu, politycznej reprezentacji ruchu Białych wobec państw Ententy. 
Na emigracji we Francji spędził resztę życia. Zmarł 7 marca 1925. Pochowany został na cmentarzu prawosławnym w Sainte-Geneviève-des-Bois.

</doc>
<doc id="175248" url="https://pl.wikipedia.org/wiki?curid=175248" title="Leopold I Koburg">
Leopold I Koburg

Leopold I Koburg (fr. Léopold Georges Christian Frédéric; nid. Leopold Joris Christiaan Frederik; niem. Leopold Georg Christian Friedrich; ur. 16 grudnia 1790 w Coburgu, zm. 10 grudnia 1865 w Laeken) – książę Saksonii-Coburga-Gothy, pierwszy król Belgów w latach 1831–1865, wolnomularz. Ze względu na wpływ, jaki wywierał na inne państwa europejskie w tamtym okresie, a także swoje ogromne zdolności dyplomatyczne, nazywany jest „Nestorem Europy”.
Był dwukrotnie żonaty. Jego pierwszą żoną była Charlotta Augusta Hanowerska, córka króla Wielkiej Brytanii, Jerzego IV, oraz jego żony, Karoliny Brunszwickiej, a drugą żoną – Ludwika Maria Orleańska, córka króla Francuzów, Ludwika Filipa I, oraz jego żony, Marii Amelii Burbon-Sycylijskiej. Leopold I był ojcem czworga dzieci – Ludwika Filipa (1833-1834), króla Belgów, Leopolda II (1835-1909), Filipa (1837-1905) i Marii Charlotty (1840-1927).
Życiorys.
Rodzina.
Urodził się 16 grudnia 1790 roku w Pałacu Ehrenbourg w Coburgu jako ósme dziecko Franciszka z Saksonii-Coburga-Saalfeld (1750-1806) i jego żony, Augusty Reuss-Ebersdorf (1757-1831). Jego dziadkami ze strony ojca byli Ernest Fryderyk (1724-1800) i Zofia z Brunszwiku-Wolfenbüttel (1724-1802).
Otrzymał imiona Leopold Jerzy Chrystian Fryderyk (niem. Leopold Georg Christian Friedrich). Pierwsze imię, Leopold, otrzymał po ówczesnym cesarzu rzymskim, Leopoldzie II Habsburgu. Imię Chrystian nosił Chrystian Ernest, przyrodni stryj jego dziadka, Ernesta Fryderyka, ówczesnego księcia Saksonii-Coburg-Saalfeld. Imię Fryderyk było imieniem, które bardzo często nadawano dzieciom z dynastii sasko-koburskiej. Nosił je również Fryderyk Franciszek z Brunszwiku-Wolfenbüttel, brat jego babki, Zofii z Brunszwiku-Wolfenbüttel, który wyróżnił się podczas wojny siedmioletniej.
Miał ośmioro rodzeństwa – Zofię (1778-1835), Antoninę (1779-1824), Julię (1781-1860), Ernesta (1784-1844), Ferdynanda (1785-1851), Wiktorię (1786-1861), Mariannę (1788-1794) i Maksymiliana (1792-1793).
Młodość.
Jeszcze jako małe dziecko został mianowany pułkownikiem w Lejb-Gwardyjskim Pułku Izmaiłowskim. Kiedy w 1806 oddziały Napoleona okupowały księstwo Sachsen-Coburg, Leopold wyjechał do Francji i tam Napoleon zaproponował mu stanowisko swojego adiutanta. Leopold odmówił i dołączył do rosyjskiej cesarskiej kawalerii. Walczył w kampaniach przeciwko Napoleonowi i wsławił się w bitwie pod Kulm. Zgodnie z ówczesną modą w 1813 roku został wolnomularzem. W 1815, w wieku 25 lat, Leopold uzyskał stopień generalski w armii Imperium Rosyjskiego.
Leopold wziął udział w kongresie wiedeńskim, gdzie kanclerz Klemens von Metternich wywarł na nim głębokie wrażenie. Latem 1814 roku przebywał w Londynie, gdzie poznał Charlottę Augustę Hanowerską, pretendentkę do brytyjskiego tronu, córkę późniejszego króla brytyjskiego, Jerzego IV. Para wzięła ślub 2 maja 1816 roku. Małżeństwo to zakończyło się zaledwie rok później – Charlotta urodziła martwego syna, a następnego dnia zmarła. Gdyby przeżyła, zostałaby po śmierci ojca królową Wielkiej Brytanii, a Leopold – księciem małżonkiem. Leopold bardzo cierpiał po stracie swojej żony, zachował jednak wpływy na brytyjskim dworze, dzięki czemu zaaranżował małżeństwo swojej młodszej siostry, Wiktorii, z księciem Kentu, Edwardem Augustem. Z tego związku narodziła się jedna córka – przyszła królowa Wiktoria.
4 października 1830 Belgia uzyskała niepodległość, a belgijski Kongres Narodowy spośród kilku kandydatur wybrał Leopolda i ofiarował mu tron nowo powstałego królestwa. 4 czerwca 1831 Leopold został oficjalnie wybrany, 26 czerwca przyjął tytuł „króla Belgów”, a 21 lipca przed wejściem do brukselskiego kościoła św. Jakuba złożył przysięgę na konstytucję (21 lipca do dnia dzisiejszego jest w Belgii świętem państwowym). Niecałe dwa tygodnie później, 2 sierpnia, Holandia zaatakowała Belgię. Walki trwały następne osiem lat, aż oba kraje podpisały pokój w Londynie, który zagwarantował Belgii niepodległość. W tym samym roku Belgia ogłosiła również wieczystą neutralność.
Król.
Leopold miał ogromny wpływ na politykę Wielkiej Brytanii. W 1816 ożenił się z jedyną córką księcia-regenta Jerzego, a w 1837 na tronie brytyjskim zasiadła jego siostrzenica – Wiktoria Hanowerska. Leopold jeszcze przed akcesją Wiktorii korespondował z nią regularnie i listownie doradzał jej w wielu sprawach. W 1840 zaaranżował małżeństwo Wiktorii (córki swojej siostry Wiktorii) z Albertem (synem swojego brata Ernesta). Ich najmłodszy syn zyskał imię właśnie po Leopoldzie.
5 maja 1835 otwarto pierwszą linię kolejową w Europie – połączyła Brukselę z Mechelen. W 1842 Leopold podjął bezskuteczną próbę przeforsowania praw dzieci i kobiet. W 1848, kiedy we Francji zdetronizowano Ludwika Filipa I (teścia Leopolda), a przez całą Europę przetoczyła się rewolucja, ominęła ona neutralną Belgię – głównie dzięki zabiegom dyplomatycznym Leopolda.
Król zmarł w wieku 74 lat i został pochowany w krypcie królewskiej w kościele Notre-Dame w Laeken.
Małżeństwa i potomstwo.
2 maja 1816 poślubił Charlottę Augustę Hanowerską, jedyną córkę późniejszego króla, Jerzego IV, oraz jego żony, Karoliny Brunszwickiej. 5 listopada 1817 roku Charlotta urodziła martwego syna, a następnego dnia zmarła.
2 lipca 1829 Leopold ożenił się z aktorką Caroline Bauer, z tej okazji mianowaną hrabiną Montgomery, kuzynką swojego doradcy – barona Christiana Friedricha von Stockmara. Była to prywatna ceremonia bez charakteru religijnego, której ważność jest kwestionowana. Małżeństwo miało zakończyć się rozwodem w 1831.
Rok później, 9 sierpnia 1832, w Compiègne poślubił księżniczkę Ludwikę Marię Orleańską (najstarszą córkę Ludwika Filipa I, króla Francji). Para miała czworo dzieci:
Leopold miał również dwóch synów ze swoją kochanką Arkadią Meyer (z domu Claret): Jerzego (ur. 1849) i Artura (ur. 1852). Po jego śmierci, w 1862, obaj otrzymali tytuł: „Freiherr von Eppinghoven”, a Arcadia została „baronową von Eppinghoven”
Odznaczenia.
Do roku 1858:

</doc>
<doc id="175249" url="https://pl.wikipedia.org/wiki?curid=175249" title="Sordino">
Sordino

Sordino - tłumik używany w instrumentach smyczkowych oraz instrumentach dętych blaszanych do zmniejszenia natężenia dźwięku. 
W przypadku instrumentów smyczkowych, tłumik najczęściej wykonany jest z gumy, ale również z drewna hebanowego czy też z metalu. Ten ostatni charakteryzuje się największym stłumieniem dźwięku, stąd też często nazywany jest tłumikiem "hotelowym"
Tłumiki przeznaczone dla instrumentów dętych blaszanych wykonane są przeważnie z metalu, rzadziej z drewna. Ich celem często jest nie tyle wyciszenie instrumentu, co uzyskanie zamierzonej - różnej od naturalnej - barwy.
Stąd "con sordino" - z tłumikiem.

</doc>
<doc id="175252" url="https://pl.wikipedia.org/wiki?curid=175252" title="Leopold II Koburg">
Leopold II Koburg

Leopold II, właśc. Leopold Ludwik Filip Maria Wiktor (ur. 9 kwietnia 1835 w Brukseli, zm. 17 grudnia 1909 w Laeken) – król Belgów w latach 1865–1909, z dynastii Koburgów; przedstawiciel nowego imperializmu, właściciel Konga, w którym doprowadził do śmierci co najmniej kilku milionów mieszkańców tego kraju wskutek niewolniczej pracy i mordów.
Życiorys.
Syn króla Leopolda I i jego drugiej lub trzeciej żony – Ludwiki Marii Orleańskiej (córki Ludwika Filipa I – króla Francji i Marii Amelii Burbon).
Leopold II ożenił się w 1853 z arcyksiężniczką Marią Henriettą, z węgierskiej linii Habsburgów, wnuczką cesarza Leopolda II. Z tego związku pochodziła czwórka dzieci:
Leopold II był także ojcem dwóch synów, Lucjana (1906–1984) i Filipa (1907–1914), z pozamałżeńskiego związku z prostytutką Blanche Delacroix, z którą wziął ślub 12 grudnia 1909, pięć dni przed swoją śmiercią.
Po śmierci Leopolda II królem Belgów został jego bratanek, Albert I.
Wolne Państwo Kongo.
Tron belgijski objął po swoim ojcu Leopoldzie I. W 1885 został władcą Wolnego Państwa Konga, kolonii w środkowej Afryce (obecnie Demokratyczna Republika Konga). Przez wiele lat była to jego prywatna własność, w której panowało niewolnictwo. Prowadzona była rabunkowa gospodarka, pozyskiwany był kauczuk i kość słoniowa. Przyczyniła się ona do śmierci od kilku do kilkunastu milionów ludzi. W 1908 po ujawnieniu przez dziennikarza i polityka Edmunda Dene Morela skali eksploatacji Konga, wybuchła afera, która doprowadziła do tego, że kontrolę nad terytorium, odtąd znanym jako Kongo Belgijskie, odkupiło od króla państwo belgijskie.
Plany wojny z Holandią.
W oparciu o kwerendę w belgijskich Archiwach Królewskich flamandzki historyk Kris Clerckx stwierdził, że Leopold II w 1854, jeszcze przed wstąpieniem na tron, planował błyskawiczną wojnę z Holandią celem zjednoczenia Niderlandów pod swoją władzą, a przede wszystkim przejęcia holenderskich kolonii. Przygotowania weszły w zaawansowaną fazę, ale do wojny nie doszło, zapewne ze względu na brak zgody ze strony Francji.
Upamiętnienia.
Ze względu na zbrodnie popełnione w Wolnym Państwie Kongo pomniki króla stojące w Belgii często padały ofiarami wandalizmu. W 2020 roku, po protestach i dewastacji wielu pomników, władze niektórych belgijskich miast zdecydowały się usunąć pomniki Leopolda.

</doc>
<doc id="175253" url="https://pl.wikipedia.org/wiki?curid=175253" title="San Andreas">
San Andreas

San Andreas to archaiczna wersja hiszpańskiego San Andrés (Święty Andrzej, apostoł)

</doc>
<doc id="175255" url="https://pl.wikipedia.org/wiki?curid=175255" title="Narodowe Święto Odrodzenia Polski">
Narodowe Święto Odrodzenia Polski

Narodowe Święto Odrodzenia Polski – najważniejsze polskie święto państwowe w okresie Polski Ludowej, obchodzone co roku 22 lipca (do 1989), w rocznicę ogłoszenia Manifestu Polskiego Komitetu Wyzwolenia Narodowego (1944).
Znaczenie daty.
22 lipca 1944 roku, po prawie 5 latach trwania II wojny światowej ogłoszony został Manifest Polskiego Komitetu Wyzwolenia Narodowego. 20 lipca 1944 roku w Moskwie został podpisany i zatwierdzony przez Józefa Stalina, a następnie również tam ogłoszony. Polski Komitet Wyzwolenia Narodowego był organem marionetkowym, został powołany w Moskwie, zdominowany był przez komunistów polskich i funkcjonował pod polityczną kontrolą Józefa Stalina. Na powstanie Polskiego Komitetu Wyzwolenia Narodowego miało wpływ tajne Centralne Biuro Komunistów Polski przy Komitecie Centralnym Wszechzwiązkowej Komunistycznej Partii (bolszewików) oraz delegacja Krajowej Rady Narodowej, jednak ostateczną decyzję o jego powstaniu, nazwie, statusie i kształcie personalnym podjął Józef Stalin.
Ustanowienie i zniesienie święta.
Dzień 22 lipca ustanowiono świętem narodowym (i dniem wolnym od pracy) ustawą Krajowej Rady Narodowej w dniu 22 lipca 1945 roku, czyli rok po podpisaniu Manifestu Polskiego Komitetu Wyzwolenia Narodowego. Ustawa została uchwalona podczas siódmej trzydniowej sesji Krajowej Rady Narodowej odbywającej się w sali „Romy” przy ul. Nowogrodzkiej 49. Święto zastąpiło zniesione ustawą Krajowej Rady Narodowej Narodowe Święto Niepodległości obchodzone 11 listopada. 
Święto zostało zniesione ustawą z dnia 6 kwietnia 1990 roku przyjętą przez Sejm Rzeczypospolitej Polskiej. Przeciwko likwidacji święta protestował Wojciech Jaruzelski. W liście skierowanym do ówczesnego marszałka Sejmu napisał: "Uważam za niesłuszny projekt skreślenia dnia 22 lipca z wykazu świąt państwowych". Za zniesieniem święta zagłosowało 182 posłów, przeciwko było 56, a 39 wstrzymało się od głosu.
Dzieje obchodów.
Święto obchodzono w całym okresie Polski Ludowej. Główne uroczystości odbywały się na ówczesnym placu Zwycięstwa (obecnie placu marszałka Józefa Piłsudskiego) w Warszawie, bądź na Stadionie Dziesięciolecia. Święto to było dniem wolnym od pracy. Zostało zniesione ustawą przyjętą przez Sejm Kontraktowy z dnia 6 kwietnia 1990 r. (weszła w życie 28 kwietnia); równocześnie przywrócono Święto Narodowe Trzeciego Maja.
Na dzień 22 lipca starano się wyznaczać ważne rocznice i wydarzenia. W Warszawie w ten dzień oddano do użytku m.in. odbudowany most Księcia Józefa Poniatowskiego (1946), Trasę W-Z (1949), Marszałkowską Dzielnicę Mieszkaniową (1950), Pałac Kultury i Nauki oraz Stadion Dziesięciolecia (1955), kino „Luna” (1962), most Łazienkowski (1974). Przekładano na ten dzień również znaczące uroczystości. Przykładem jest sesja Miejskiej Rady Narodowej w Jastarni w dniu 22 lipca 1973, podczas której odczytano rozporządzenie nadające osiedlu z dniem 1 stycznia tego roku prawa miejskie.

</doc>
<doc id="175257" url="https://pl.wikipedia.org/wiki?curid=175257" title="Leopold III">
Leopold III



</doc>
<doc id="175258" url="https://pl.wikipedia.org/wiki?curid=175258" title="Near Instantaneous Companded Audio Multiplex">
Near Instantaneous Companded Audio Multiplex

System NICAM – system nadawania cyfrowego dźwięku stereofonicznego (10 bit ADPCM, 32 kHz) w telewizji analogowej, stosowany m.in. w Polsce.
Jego nazwa wzięła się od słów z języka angielskiego "Near Instantaneous Companded Audio Multiplex", co oznacza, że ten system realizuje transmisję dwóch niezależnych kanałów dźwiękowych. Kanały te mogą składać się na sygnał stereofoniczny, stanowić dwie oddzielne ścieżki dźwiękowe lub przenosić dane z przepustowością 352 kb/s każdy. Odbiornik telewizyjny przystosowany do odbioru tych sygnałów powinien być wyposażony w demodulator DQPSK i dekoder sygnału NICAM.
Sygnał nośny fonii zmodulowany sygnałem cyfrowym trafia do odbiornika, gdzie po detekcji obrazu uzyskuje się dwa sygnały fonii: zmodulowany analogowo (AM lub FM) sygnał dźwięku monofonicznego na podnośnej 5,5 lub 6,5 MHz, oraz sygnał o częstotliwości 5,85 MHz zmodulowany fazowo sygnałem cyfrowym. Sygnał zmodulowany fazowo zostaje poddany demodulacji w układzie detektora synchronicznego. Regenerator podnośnej fonii Fo służy do odtworzenia w odbiorniku podnośnej zgodnej w fazie z fazą podnośnej nadawanej.
Tak przetworzony sygnał trafia do dekodera NICAM, gdzie następuje korekcja błędów, odszyfrowanie danych, rozdzielenie na dwa sygnały cyfrowe PCM, a na końcu przetworzenie tych sygnałów na dwa sygnały analogowe – lewy i prawy.
Sygnał cyfrowy po demodulacji i przemianie zostaje poddany procesowi dekodowania w dekoderze NICAM. Dekoder odtwarza 14-bitowe słowa dla każdego kanału, przetwornik C/A przetwarza sygnały cyfrowe na analogowe lewego i prawego kanału. Następnie za pomocą filtru z akustyczną falą powierzchniową następuje rozdzielenie sygnałów p.cz. wizji i fonii. Po przejściu sygnału przez demodulator p.cz. fonii powstają częstotliwości różnicowe fonii analogowej 6,5 MHz i fonii cyfrowej NICAM 5,85 MHz. Pierwszy z sygnałów (6,5 MHz) trafia do toru monofonicznego FM, a drugi sygnał (5,85 MHz) przechodzi do demodulatora DQPSK, gdzie z sygnału różnicowego 5,85 MHz jest odtwarzany strumień danych szeregowych o szybkości 728 kb/s. Następnie dane są poddawane procesowi deszyfracji, w wyniku czego odtworzone są pierwotne 14-bitowe słowa kodowe. Szyfrowanie w NICAM, w odróżnieniu od nowszych technik nadawania sygnałów cyfrowych, nie służy ochronie praw autorskich; zwiększa ono entropię sygnału cyfrowego upodabniając go do białego szumu i w ten sposób zapobiega zakłóceniom obrazu sąsiednich kanałów telewizyjnych. Przetwornik demultipleksowany C/A dostarcza pierwotne sygnały analogowe do sterowania kanałów stereofonicznego toru dźwiękowego.

</doc>
<doc id="175261" url="https://pl.wikipedia.org/wiki?curid=175261" title="The World We Live In and Live in Hamburg">
The World We Live In and Live in Hamburg

The World We Live In and Live in Hamburg – pierwsze wydanie koncertu zespołu Depeche Mode na kasecie VHS.
Informacje.
Nagrano podczas koncertów w Hamburgu w Sporthalle Alsterdorf podczas Some Great Reward Tour w XII 1984 r: A Picture Music International Production
Produkcja: Mellisa Stokes
Reżyseria: Clive Richardson

</doc>
<doc id="175263" url="https://pl.wikipedia.org/wiki?curid=175263" title="Chrystian II Oldenburg">
Chrystian II Oldenburg

Chrystian II (ur. 1 lipca 1481 w Nyborgu, zm. 25 stycznia 1559 w Kalundborgu) – król Danii i Norwegii 1513–1523 oraz Szwecji 1520–1521 z dynastii oldenburskiej.
Usiłował przywrócić władzę Danii nad Szwecją za pomocą terroru (Krwawa łaźnia sztokholmska), co jednak mu się nie udało. Prowadzona przez niego polityka centralizacyjna doprowadziła do jego obalenia. W trakcie próby odzyskania władzy został schwytany przez przeciwników i zmarł w niewoli.
W 1515 poślubił Izabelę Habsburżankę (1501–1526), córkę króla Kastylii i arcyksięcia austriackiego Filipa Pięknego (1478–1506) oraz królowej Kastylii Joanny Szalonej (1479–1555).

</doc>
<doc id="175264" url="https://pl.wikipedia.org/wiki?curid=175264" title="Fryderyk I Oldenburg">
Fryderyk I Oldenburg

Fryderyk I (ur. 3 września 1471, zm. 10 kwietnia 1533) – książę holsztyński na Gottorpie (1513–1533), król Danii i Norwegii (1523–1533) z dynastii oldenburskiej.
Życiorys.
Był najmłodszym synem króla Chrystiana I i Doroty Brandenburskiej (1430–1495), córki Jana Alchemika, margrabiego brandenburskiego na Kulmbach z dynastii Hohenzollernów. Tron duńsko-norweski objął po swym bratanku Chrystianie II.
Rodzina.
W 1502 ożenił się z piętnastoletnią Anną Hohenzollern (1487–1514), córką Jana Cicero, elektora brandenburskiego. Z tego związku pochodzili:
Fryderyk I po raz drugi ożenił się w 1518 z Zofią (1501–1568), córką księcia pomorskiego Bogusława X Wielkiego. Ich dzieci:

</doc>
<doc id="175269" url="https://pl.wikipedia.org/wiki?curid=175269" title="Some Great Videos">
Some Great Videos

Some Great Videos (81-85) – zbiór teledysków zespołu Depeche Mode.
Informacje.
Nagrano: 1981, 1983-1985
Producent:Depeche Mode, Daniel Miller, Gareth Jones
Produkcja:
Reżyseria: Clive Richardson i Peter Care

</doc>
<doc id="175277" url="https://pl.wikipedia.org/wiki?curid=175277" title="Lubomirscy herbu Drużyna">
Lubomirscy herbu Drużyna

Lubomirscy herbu Drużyna – polski ród książęcy wywodzący się jakoby, wedle legend rodowych, ze Szreniawitów lub Drużynnitów, żyjących w zakolach rzeki Szreniawy koło Proszowic w czasach Mieszka I. Twórcą potęgi rodu trwającej od lat 80. XVI wieku był żupnik krakowski i senator Sebastian Lubomirski.
Pochodzenie rodziny i herb.
Istnieją dwie niepotwierdzone teorie dotyczące pochodzenia rodziny. Pierwsza z nich, autorstwa Adama Bonieckiego, polskiego heraldyka, zakłada, że funkcjonowały dwie gałęzie rodu. Jedna osiedlała się nad rzeką Szreniawą w powiecie proszowickim, druga – w szczyrzyckim. Data podziału rodziny nie jest znana, ale rzekomo miało to nastąpić przed przyjęciem chrześcijaństwa przez Polskę. Szreniawitów łączył wspólny herb, co miało oznaczać, że mieli również tych samych przodków. Drużyna (Szreniawa bez Krzyża), przedstawia zakola rzeki Szreniawy w formie litery S białej barwy na czerwonym polu. Z dewizą "Patriam Versus" ("Zwróceni ku Ojczyźnie") jest używana przez przedstawicieli rodu.
Autorem drugiej teorii pochodzenia rodziny jest mediewista Władysław Semkowicz. W artykule „Drużyna i Śreniawa. Studyum heraldyczne” (wyd. 1900) pisał, że rodzina zamieszkiwała nad brzegami rzeki Szreniawy w powiecie szczyrzyckim, czyli na terenie ograniczonym strumieniami: Rabą, Stradomką z Trzciańskim Potokiem, Łososiną i Krzyworzeką. Semkowicz opisuje, że tam znajdowało się pierwotne terytorium rodowe Drużynnitów (przodków Lubomirskich, Wieruskich, Rupniewskich i Lasockich). Zaś herb przedstawia nie zakola rzeki, ale „krzywaśń”, czyli zakrzywioną laskę – oznakę władzy świeckiej lub biskupiej (pastorał). Oznaczałoby to, że rodzina wiele wieków przed przyjęciem swojego nazwiska pełniła znaczące funkcje związane z władzą.
Dalsze dzieje rodu Szreniawitów lub Drużynnitów miałyby być związane ściśle z dworem władców piastowskich. Jeden z był ponoć kanonikiem na dworze wawelskim. Osoby posługujące się tym herbem należały jakoby do bliskiego otoczenia Bolesława Śmiałego – jego przybocznej drużyny, o czym wspomina kronikarz Jan Długosz w „Rocznikach, czyli Kronikach sławnego Królestwa Polskiego”. Najstarszy dokument dotyczący rzekomo Lubomirskich ma pochodzić z XI wieku. Jest to dział majątkowy oblatowany (wpisany do ksiąg) w 1682 roku w Krakowie. Oryginał nie dochował się do naszych czasów. Istnieje tylko wzmianka w Metryce Koronnej pod wskazanym rokiem. Kolejni członkowie rodu obejmowali stanowiska biskupów, funkcje centralne na dworze władców piastowskich, rozbudowywali swoje posiadłości inwestując w dobra ziemskie, głównie na terenie Małopolski. Jakub Lubomirski w XIV wieku pełnił urząd pisarza grodzkiego.
Podstawy potęgi ekonomicznej.
Za protoplastę rodziny Lubomirskich, która wyodrębniła się z rodziny Szreniawitów uważany jest Piotr (zm. 1480), dziedzic Lubomierza, miejscowości od której przyjął nazwisko. Podstawy ekonomiczne rodziny były budowane na eksploatacji żup solnych w województwie krakowskim. Szyby były dzierżawione od władców Polski. Lubomirscy zakładali też prywatne kopalnie w województwie małopolskim. Twórcą potęgi ekonomicznej był Sebastian (ok. 1546-1613), który w 1581 roku został żupnikiem krakowskim. Było to pierwsze stołeczne stanowisko pełnione przez przedstawiciela rodu. Sebastian przy jego objęciu korzystał z poparcia króla Stefana Batorego. Sebastian otrzymał od cesarza Rudolfa II tytuł hrabiego na Wiśniczu w 1595 roku, w 1591 wszedł do senatu jako kasztelan małogoski. Otworzył prywatny szyb solny „Kunegunda” w Sierczy, który był eksploatowany przez około 100 lat. Znaczenie ekonomiczne rodu podniosło także w 1613 roku wniesienie w posagu przez Zofię Ostrogską 18 miast, 313 wsi i 163 folwarków do majątku Stanisława Lubomirskiego (syna Sebastiana).
Pieniądze zdobyte na handlu solą umożliwiły Lubomirskim udzielanie pożyczek nawet najbogatszym osobom w państwie. To z kolei umożliwiło zakup nieruchomości lub ich przejmowanie od niewypłacalnych dłużników. Rodzina przez wiele pokoleń budowała swoją pozycję ekonomiczną, pomnażając posiadany przez wieki majątek.
Rezydencje.
Najdawniejsze wzmianki dotyczące Lubomierza – rodzinnej miejscowości – zostały utrwalone w 1398 roku. Rodzinne włości, poczynając od Gdowa i Szczyrzyca, które były w posiadaniu rodu już w XIII wieku, znacznie się rozrosły. W XVII i XVIII wieku obejmowały między innymi Lubomierz, Nowy Wiśnicz, Bochnię, Wieliczkę, Łańcut, Baranów Sandomierski, Puławy, Rzeszów, Równe, Tarnów, Jarosław, Przeworsk, Janowiec nad Wisłą. Do dziś zamek w Nowym Wiśniczu jest własnością Zjednoczenia Rodowego Lubomirskich. Wiele posiadłości znajdowało się na terenie największych polskich miast: Warszawy (np. Mokotów, Ujazdów (Warszawa), Czerniaków), Krakowa (Wola Justowska, pałac "Pod Baranami"), Rzeszowa (zamek) Sandomierza, Lwowa. Prestiż podkreślało utrzymywanie rezydencji w Dreźnie, Wiedniu, Paryżu. Członkowie rodziny byli określani mianem „właścicieli brzegu Dniepru”, ponieważ wiele ich posiadłości było skupionych na terenie dzisiejszej Ukrainy i Słowacji. Lubomirscy mieli wpływy polityczne, wojskowe i ekonomiczne, które koncentrowały się w głównej mierze w województwie krakowskim, sandomierskim, stanisławowskim i ruskim, aby w późniejszym czasie objąć cały teren Rzeczypospolitej Obojga Narodów. Taki stan posiadania utrzymali do upadku państwa polskiego, kiedy została pozbawiona wielu włości na skutek kar za działalność niepodległościową.
Lubomirscy inwestowali w nieruchomości, kupując duże kompleksy dóbr. Świadomie dążono do ich skupiania w jedną, obszerną całość. Ekspansja terytorialna rozpoczęła się na terytorium rodowym położonym na południe od Krakowa i kierowana była w kierunku wschodnim. Wspólne dobra osiągnęły największy rozmiar za czasów Stanisława (zm. 1649). Była to trzecia co do wielkości fortuna w Rzeczypospolitej, mniejsza jedynie od ordynacji ostrogskiej i dóbr Radziwiłłów. Kupowano nieruchomości na własność oraz dzierżawiono bogate królewszczyzny, takie jak starostwo spiskie, sandomierskie czy sądeckie. Dochody z ziem dzierżawionych od króla były porównywalne z tymi z prywatnych włości.
W swoich dobrach wprowadzali wiele udogodnień i nowych rozwiązań. Swoje gospodarstwa rolne przestawiali na produkcję przemysłową, budując cukrownie, gorzelnie, fabryki. Wprowadzali równouprawnienie poddanych zezwalając Żydom na kupowanie nieruchomości w miastach prywatnych, budowę domów, nadawali im uprawnienia sądownicze. Zakładali szkoły i szpitale dla ludności chłopskiej, które utrzymywali z prywatnych dochodów. W swoich posiadłościach często zatrudniali osoby z najniższego stanu, dbając o ich wykształcenie, oferując miejsce zamieszkania, ubiór oraz oczywiście pensję wypłacaną wówczas zwyczajowo dwa razy do roku. Za wierną służbę nadawali im znaczne dobra w dożywotnie lub dziedziczne posiadanie.
Podział rodu.
Ród, początkowo mało liczny, uległ znacznemu rozrodzeniu, co powodowało podziały posiadanej fortuny, ale umożliwiało łatwiejszy start polityczny, dzięki poparciu licznych osób na sejmach, w senacie czy na królewskim dworze. Kolejni przedstawiciele rodziny mogli także liczyć na wsparcie swoich krewnych w działaniach politycznych czy sądowych.
Rodzina podzieliła się na pięć głównych linii rodowych – wiśnicką (od Aleksandra Michała (1614-1677), łańcucką (od Stanisława Herakliusza (1642-1702), przeworską (od Aleksandra Michała, zm. 1675), rzeszowską (od Hieronima Augustyna (ok. 1647-1706) i janowiecką (od Jerzego Dominika (1665-1727). Najbardziej rozrodzona była linia przeworska, która dzieliła się na trzy gałęzie – dubrowieńsko-kruszyńską, równieńsko-przeworską i dubieńską. Liczni przedstawiciele tej linii żyją do dziś.
Szczyt potęgi w okresie Rzeczypospolitej.
Członkowie rodziny między innymi dzierżyli urzędy marszałków, starostów, wojewodów, hetmanów. Czterech książąt Lubomirskich piastowało godność marszałka wielkiego koronnego: Jerzy Sebastian, Józef Karol, Stanisław Herakliusz i Stanisław. Działali w polityce: przewodniczyli sejmom, tworzyli prywatne wojsko, pełnili funkcje królewskich posłów na dworach Europy. Mieli decydujący wpływ na wybór monarchów. Byli również obrońcami szlachty, która często powierzała im swój głos na sejmach i podczas wyborów królów. Jerzy Sebastian był marszałkiem wielkim i hetmanem polnym koronnym, a mimo to zdecydował się na poparcie postulatów szlachty skupionej w rokoszu.
Ważne były również zawierane małżeństwa. Przedstawiciele Lubomirskich dbali o to, żeby wiązać się z równie możnymi i bogatymi rodzinami. Umożliwiło im to rozszerzenie dóbr prywatnych, a nawet przejęcie części dóbr ostrogskich na mocy transakcji kolbuszowskiej z 1753 roku. Stanisław Lubomirski (1583-1649) ożenił się z Zofią Ostrogską, Aleksander Michał Lubomirski ożenił się Heleną Teklą Ossolińską, Krystyna Lubomirska wyszła za Albrychta Stanisława Radziwiłła, Józef Karol (1638-1702) był mężem Teofilii Ludwiki Zasławskiej, Teresa Lubomirska (zm. 1712) była żoną Karola Filipa, księcia neuburskiego, a Marianna (1693-1729) –Paweł Karol Sanguszko|Pawła Karola Sanguszki]], marszałka wielkiego litewskiego.
Tytuł książęcy.
W 1647 roku Lubomirscy w osobie Stanisława uzyskali od cesarza Ferdynanda III dziedziczny tytuł księcia Świętego Cesarstwa Rzymskiego. Sami kandydowali do korony. Hetman wielki koronny Hieronim Augustyn był jednym z kandydatów do tronu polskiego po śmierci Jana III Sobieskiego. Teodor Konstanty (1683-1745), wojewoda krakowski, starał się o koronę po śmierci Augusta II Mocnego. Stanisław Lubomirski wojewoda kijowski, marszałek trybunału radomskiego, kandydował do tronu w roku 1764. Książęta Lubomirscy kandydowali również do objęcia korony czeskiej i węgierskiej. Jerzy Ignacy Lubomirski (1687-1753) ubiegał się o tron Węgier. W latach 1917–1918 książę Zdzisław Lubomirski był członkiem Rady Regencyjnej. Ród książąt Lubomirskich spokrewniony jest niemal ze wszystkimi dynastiami panującymi w Europie. Rodzina Lubomirskich jest po kądzieli spokrewniona z rodem Piastów mazowieckich. Zofia Lubomirska była prawnuczką Anny mazowieckiej, córki Konrada III Rudego, księcia mazowieckiego. Katarzyna Lubomirska (ok. 1585-1620) była żoną Konstantego Bazylego II, księcia Ostrogskiego, blisko spokrewnionego z Bolesławem IV, potomkiem Konrada Mazowieckiego.
Działalność militarna.
Stanisław Lubomirski wsławił się dowodzeniem w bitwie pod Chocimiem w 1621 roku, stoczonej z siłami turecko-tatarskimi. Stanisław brał początkowo udział w bitwie na czele prywatnego pułku, ale gdy hetman Jan Karol Chodkiewicz zmarł – objął dowodzenie. Dość szybko doprowadził do końca oblężenia. Wielodniowa bitwa pod Chocimiem zakończyła się odparciem Turków 10 października 1621 roku.
Książę Jerzy Sebastian Lubomirski (1616-1667) jako jedyny polski arystokrata podczas potopu nie złożył przysięgi Karolowi X Gustawowi. Udzielił schronienia Janowi Kazimierzowi w swej siedzibie (Starostwa Spiskiego) na zamku w Lubowli (dziś Słowacja) i rozpoczął kontrofensywę polskich wojsk. Użyczył prywatnego wojska, które walczyło pod Warką i odbijało Warszawę i Toruń, zajęte przez Szwedów. Swojego wsparcia w kampanii prowadzonej przez księcia udzielił Stefan Czarniecki. W 1660 roku książę Jerzy Sebastian Lubomirski na czele wojsk prywatnych i królewskich przeprowadził błyskawiczną kampanię zakończoną klęską sił rosyjskich pod Cudnowem i Połonką. Była to jedna z najlepiej dowodzonych kampanii militarnych w Rzeczypospolitej w XVII wieku. W roku 1661 doszło do rozluźnienia kontaktów z królem i w konsekwencji do rokoszu. Książę wycofał się na Śląsk i, zdegradowany przez sąd sejmowy, walczył o prawo do rehabilitacji. Udało się to jego synom.
Książę Hieronim Augustyn, członek zakonu joannitów, poświęcił swoje życie walce z Turkami, uznanymi wówczas za zagrożenie cywilizacyjne i kulturalne dla całej Europy. Pokonał powstanie kozackie Piotra Doroszenki. W 1670 roku walczył z Ordą Krymską pod Bracławiem i Kalnikiem. W 1683 roku podczas bitwy pod Wiedniem jego oddziały jako pierwsze dotarły do bram miasta. Hieronim Augustyn wziął mało zaszczytny udział w bitwie pod Kliszowem między Szwedami a wojskami sasko-polskimi po stronie Augusta II.
W okresie I Rzeczypospolitej ośmiu przedstawicieli rodu pełniło funkcje generałów. Dwóch z nich brało udział w wojnie z carską Rosją, od której rozpoczęła się Insurekcja Kościuszkowska.
Lubomirscy w dziejach Warszawy.
Książę Stanisław Herakliusz Lubomirski (1642-1702) do przebudowy swoich licznych rezydencji zatrudnił Tylmana z Gameren, późniejszego nadwornego architekta króla Michała Korybuta Wiśniowieckiego. Był właścicielem rezydencji w Puławach, Czerniakowie (gdzie ufundował klasztor i kościół bernardynów) i w Ujazdowie (dziś część Warszawy). W końcu XVII wieku wybudował tu Łazienkę, która stała się początkiem Pałacu na Wodzie Stanisława Augusta Poniatowskiego i Ermitaż – zaplanowany jako miejsce medytacji i relaksacji. Był przyjacielem wielu artystów i mecenasów sztuki w całej Europie, o czym świadczy zachowana korespondencja. Kontakty łączyły go z dworem francuskim, hiszpańskim czy członkami rodziny Mediccich, co ułatwiało mu prowadzenie licznych poselstw i negocjacji w imieniu polskiego króla.
Książę Stanisław Herakliusz to również utalentowany twórca, prekursor polskiego baroku w dziedzinie literatury. Posługiwał się kilkoma językami, w swoich dziełach stosował niemal wszystkie znane formy literackie, jednak najbardziej interesował się nowymi prądami płynącymi z obszarów Italii. Jego dzieło filozoficzne „Rozmowy Artaksesa i Ewandra” weszło do kanonu literatury staropolskiej i stało się nawet lekturą szkolną Przykład organizacji ścisłego centrum stolicy stanowi przebudowa pałacu Pod Blachą zlecona na początku XVIII wieku przez Jerzego Dominika Lubomirskiego. Pałac, który nabrał klasycystycznych kształtów, położony po południowej stronie Zamku Królewskiego, w 1777 r. zakupił sam król, umieszczając tam z czasem bibliotekę.
Poprzednim właścicielem tego budynku był książę Jerzy Marcin Lubomirski (1738-1811), zasłużony szczególnie dla polskiego teatru. Finansował wystawianie sztuk rodzimych oraz europejskich, organizował liczne koncerty, bale, spotkania. Urządzane przez niego uroczystości były miejscem spotkań artystów oraz arystokracji z całej Europy, zaś w pamięci mieszkańców stolicy zapisał się jako organizator publicznych przyjęć połączonych z pokazami fajerwerków – Fokshali.
Książę Jerzy Marcin to również awanturnik i uczestnik konfederacji barskiej. Od 1758 roku służył w wojsku pruskim, następnie rosyjskim. Przez rodzinę został odsunięty od życia politycznego w Polsce, ale zapisał się w historii jako miłośnik muzyki i teatru. W 1777 sfinansował wydanie „Świętoszka” Moliera, w 1783 wydzierżawił przywilej teatralny, a dyrektorem teatru uczynił Wojciecha Bogusławskiego. Otworzył też szkołę baletowo-aktorską dla 1000 osób.
Izabela Lubomirska (1736-1816), księżna Marszałkowa przebudowała zamek w Łańcucie, zgromadziła kolekcje sztuki i biblioteki, zawierające setki dzieł z całej Europy i świata. Była aktywna politycznie, w swojej posiadłości w Łańcucie chroniła część dworu francuskiego w okresie rewolucji. Rozbudowywała rezydencje, stosując w nich często najnowsze rozwiązania architektoniczne. Zbudowała pałac w swoich dobrach na Mokotowie. Nadała nazwę tej dzielnicy Warszawy, określając swoją posiadłość Mon Coteau (Moje Wzgórze). Była miłośniczką teatru, położyła kamień węgielny pod budowę Teatru Narodowego w Warszawie. Utrzymywała szereg prywatnych scen w swoich pałacach. Pojęcie teatru w dziejach miało o wiele szersze znaczenie niż obecnie. Obejmowało nie tylko przedstawienia teatralne, ale również operę, kabaret czy przedstawieniami ekwilibrystyczne. Było medium, które silnie oddziaływało na zmysły widzów. Dla niej księżnej Izabeli Franciszek Karpiński napisał „Pieśń o Narodzeniu Pańskim”, znaną pod tytułem „Bóg się rodzi”. Na cześć jej córki Cyprian Kamil Norwid napisał panegiryk. Z rezydencji w Łańcucie wyruszył Tadeusz Kościuszko, który udał się do Krakowa i stamtąd rozpoczął powstanie w całym kraju.
Książę Stanisław Lubomirski, mąż Izabeli, przeszedł do historii jako gospodarz Warszawy. Wprowadził tu stałe oświetlenie ulic i za prywatne pieniądze utrzymywał oddział policji. Pragnął przede wszystkim zadbać o zdrowie warszawiaków, toteż zdecydował się na otoczenie miasta, po obydwu stronach Wisły wałem ziemnym, który miał początkowo chronić przed rozprzestrzeniającą się epidemią dżumy. W wale utworzono tylko trzy przejazdy, w których kontrolowano ludzi i wozy wjeżdżające do miasta. Później nasyp wzmocniony działami służył do obrony stolicy w czasie powstania kościuszkowskiego oraz listopadowego. Przez cały XIX wiek wyznaczał granice miasta. Aktem z roku 1770 wprowadził stałe nazwy ulic, co znacznie ułatwiło administrowanie miastem i jego funkcjonowanie porządkując sprawy meldunkowe czy ułatwiając dostarczanie korespondencji.
Filantropi i mecenasi.
Lubomirscy, podobnie jak inne bogate rody arystokratyczne, sprawowali mecenat artystyczny, kulturalny i naukowy. W rodzinnym zamku – Wiśniczu, który do dziś jest własnością rodu oraz w Wilanowie, Łazienkach Królewskich, Łańcucie czy Mokotowie utrzymywali prywatne grupy teatralne, finansowali artystów, fundowali obiekty sakralne i dbali o wystrój rezydencji. Przebudowa zamku w Wiśniczu była dziełem Macieja Trapoli. Kaplica zamkowa ozdobiona została stiukami Giovanniego Battisty Falconiego. Natomiast Stanisław Lubomirski (1583-1649), który finansował remont zamku, ufundował również dwadzieścia obiektów sakralnych.
Książę Marceli Lubomirski przez wiele lat wspierał twórczość Cypriana Kamila Norwida. Został uwieczniony przez poetę w lekturze „Białe kwiaty”. Książę Józef Lubomirski (1751-1817) był propagatorem uprzemysłowienia kraju i reform, zdolnym dowódcą wojskowym, kawalerem Orderów Orła Białego (najwyższego odznaczenia państwowego) i Świętego Stanisława. Popierał Konstytucję 3 Maja.
Lubomirscy na terenie swoich dóbr budowali prywatne szkoły dla podopiecznych. Często naukę oddawali w ręce profesjonalistów – zakonów pijarów czy jezuitów. Członkowie rodziny fundowali klasztory, kościoły i inne obiekty sakralne. Książę Stanisław Lubomirski ufundował klasztor karmelitów w Wiśniczu, stanowiący do dziś perłę architektury renesansowej w Polsce. Przez wiele dziesięcioleci rezydenci zamku w Wiśniczu wspomagali klasztor różnymi legatami. Jerzy Dominik Lubomirski (ok. 1665-1727) podarował klasztorowi paulinów na Jasnej Górze wiele cennych przedmiotów, w tym naczynia liturgiczne. Z jego inicjatywy powstała główna brama wiodąca do klasztoru. Nosi nazwę Bramy Lubomirskich. Jerzy Ignacy, wraz z żoną Marianną, ufundował kościół i klasztor reformatom w Rzeszowie (1722), a potem kapucynom w Rozwadowie (1753).
Walka z zaborcami.
Po 1795 roku książęta Lubomirscy angażowali się w działania konspiracyjne i powstańcze, chociaż tracili za to kolejne dobra. Książę Jerzy Roman Lubomirski (1799-1865), właściciel Rozwadowa, wspierał powstania listopadowe i styczniowe, a na terenie swoich dóbr organizował szpitale dla rannych. Po upadku pierwszego z nich jego pałac stał się miejscem tajnych spotkań polskich patriotów, wraz z bratem wspomagał bowiem działania partyzanckie bohatera „Nocy Listopadowej”, płk. Józefa Zaliwskiego, podczas jego nieudanej próby wzniecenia kolejnego powstania (1833). Wykazywał również aktywność na polu społecznym i naukowym. Utrzymywał szkołę trywialną i przytułek dla ubogich (zgodnie z zapisem jego dziada, Jerzego Ignacego, fundatora licznych tego typu przybytków w podkarpackich włościach). Utworzył też dwie fundacje naukowe. Pierwsza zajmowała się zakupem przyrządów do badań, druga – nagradzała polskich autorów wybitnych prac naukowych.
Jego brat książę Adam Hieronim Karol Lubomirski (1811-1873) był oficerem wojsk polskich, walczył też jako ochotnik w powstaniu listopadowym. Po stłumieniu zrywu władze carskie pozbawiły rodzinę części majątku leżącej w zaborze rosyjskim. 
W roku 1809 podczas wojny polsko-austriackiej prowadząc szturm na Sandomierz ginie 17 letni książę Marceli Lubomirski. 
W 1823 roku książę Henryk Lubomirski (1777-1850) przekazał swoje bogate zbiory (obejmujące księgozbiór, archiwalia, dzieła sztuki i inne zabytki zwane „starożytnościami”) Zakładowi Narodowemu im. Ossolińskich we Lwowie, który stał się od tego czasu ważną placówką naukową i kulturalną znaną w całej Europie. Prowadzono tu badania z zakresu nauk humanistycznych. Prace wydawane przez zakład w XIX wieku nadal przedstawiają wysoką wartość poznawczą. Ossolineum wydaje również źródła do historii Polski. Bez wsparcia rzeczowego i finansowego, jakie Ossolineum otrzymało od księcia Lubomirskiego, placówka upadłaby już w początkowym stadium działalności. Henryk Lubomirski przez wiele lat pełnił funkcję kuratora placówki. Przyczynił się do powstania Muzeum Książąt Lubomirskich (1823) – pierwszego prywatnego muzeum na ziemiach polskich, ogólnie dostępnego dla zwiedzających. Książę Henryk Lubomirski w 1825 roku utworzył Ordynację Przeworską. Na skutek działalności niepodległościowej twórcy, ordynacja została zalegalizowana przez władze zaborcze dopiero po jego śmierci w 1869 r. Pierwszym uznanym ordynatem został jego syn – książę Andrzej Lubomirski.
Książę Aleksander Lubomirski (1802-1893) ufundował zakłady dla biednych chłopców w centrum Krakowa (dzisiejsza siedziba Uniwersytetu Ekonomicznego) i dziewcząt w Łagiewnikach (dzisiejsze sanktuarium, cenione przez Jana Pawła II, gdzie objawień doznała święta siostra Faustyna). W zakładach tych przygotowywano ubogą młodzież do dorosłego życia. Za darmo uczono praktycznych zawodów, które mogły być podstawą zatrudnienia w przyszłości.
Książę Jan Tadeusz Lubomirski (1826-1908) założył Warszawskie Towarzystwo Dobroczynności. Był wieloletnim prezesem Instytutu Oftalmicznego w Warszawie(założonego przez Edwarda Kazimierza Lubomirskiego), który prowadził badania okulistyczne na poziomie europejskim. Z jego inicjatywy utworzono specjalne brygady, które pomagały leczyć wzrok ubogim osobom. Swoim pacjentom udzielały bezpłatnych porad.
W okresie powstania styczniowego książę był członkiem Rządu Narodowego Romualda Traugutta, gdzie pełnił funkcję Dyrektora Wydziału Spraw Wewnętrznych. Za działania antycarskie został zesłany w głąb Rosji do Nowogrodu Niżnego. Wspierał polskie szkolnictwo. Chronił przed konkurencją ze strony Rosji i Prus polskie organizacje zawodowe, zakładał kasy pożyczkowe. Starał się rewindykować polską sztukę zrabowaną podczas wojen przez Rosjan, między innymi odzyskał pomnik Poniatowskiego stojący przed Pałacem Prezydenckim, jak również odzyskał i wyremontował Kolumnę Zygmunta, zakupił polskie zamki w Czersku i Iłży, aby uratować je od unicestwienia. W 1875 roku utworzył Muzeum Przemysłu i Rolnictwa w Warszawie (dziś siedziba Centralnej Biblioteki Rolniczej). Zakładał wieczorowe szkoły dla rzemieślników i czeladników oraz groszowe kasy oszczędnościowe ubogich. Finansował wydawanie źródeł do historii Polski, czasopism branżowych, organizował bezpłatne biblioteki.
Władysław Emanuel Lubomirski wspierał Gabinet Zoologiczny Uniwersytetu Warszawskiego. Książę inwestował w zakup pomocy naukowych, finansował wyjazdy pracowników uczelni, przekazał swoje kolekcje muszli. Sam zajmował się głównie florystyką, badał zachowanie roślin w zmienionych warunkach klimatycznych. Z jego zbiorów do dziś korzysta Muzeum Zoologiczne Instytutu Zoologii PAN.
Książę Władysław Lubomirski (1866-1934) był mecenasem i twórcą grupy artystów Młodej Polski Muzycznej. Aby ułatwić działanie organizacji założył spółkę, która zajmowała się promowaniem utalentowanych młodych polskich artystów. Przez wiele lat finansował naukę i promował Karola Szymanowskiego, Artura Rubinsteina i Grzegorza Fitelberga. Finansował warszawską Filharmonię w czasie, kiedy urzędniczy carscy planowali jej zamknięcie. Książęta Władysław Lubomirski i Jan Tadeusz Lubomirski byli inicjatorami utworzenia Zjednoczenia Rodowego Książąt Lubomirskich.
Książę Stanisław Sebastian Lubomirski (1875-1932) w 1910 założył Warszawskie Towarzystwo Lotnicze Awiata. Z jego inicjatywy powstała na ziemiach polskich pierwsza cywilna szkoła pilotów i fabryka samolotów. Pierwsze lotnisko Aviaty mieściło się na Polu Mokotowskim, na terenie zajmowanym również przez wojsko carskie. Zgodę na jego używanie uzyskał Książę bezpośrednio od urzędników carskich.
Dwudziestolecie międzywojenne.
W latach 1919-1939 Lubomirscy pełnili role posłów, senatorów, pracowali w ministerstwach. Angażowali się również w proces uprzemysłowienia państwa. Tworzyli placówki bankowe i kasy pożyczkowe, które udzielały tanich kredytów dla najbiedniejszych. Działali w organizacjach edukacyjnych, fundowali i finansowali szkoły. Należeli też do kluczowych organizacji zajmujących się modernizacją dróg, kolejnictwem, lotnictwem. Brali udział w odbudowie polskiej armii. Zajmowali się również polską kulturą i pracowali społecznie.
Stefan Lubomirski (1862-1941) był inicjatorem utworzenia Polskiego Komitetu Igrzysk Olimpijskich (późniejszy Polski Komitet Olimpijski) i członkiem Międzynarodowego Komitetu Olimpijskiego. Był pierwszym prezesem PKOl. Kolejnym prezesem był jego kuzyn Kazimierz Lubomirski. Pasją księcia Stefana była także hodowla koni wyścigowych. W folwarku Widzów koło Częstochowy utworzył z braćmi najnowocześniejszą stadninę w Polsce.
Stefan Lubomirski był właścicielem spółki Warszawskie Koleje Dojazdowe, która stworzyła koleje wąskotorowe: osobowe i towarowe – grójecką, jabłonkowską i wilanowską. Koleje stanowiły jedyny nowoczesny środek transportu, jaki umożliwiał dotarcie mieszkańcom stolicy do fabryk położonych pod miastem i mieszkańcom terenów podmiejskich do stolicy. Linie budowane przez Lubomirskiego działały również w czasie II wojny światowej dowożąc zaopatrzenie do kontrolowanego przez władze okupacyjne miasta oraz pracowników do warszawskich biur i fabryk.
Stanisław Sebastian Lubomirski założył również Centralny Związek Przemysłu Polskiego „Lewiatan”, którego był prezesem od 1932 roku. Związek propagował idee rozwoju przemysłu – obniżenie podatków, świadczeń socjalnych dla robotników i zwiększenie pomocy państwa dla przemysłu. Członkowie organizacji zasiadali w sejmie, senacie, byli członkami wielu rządów II RP i innych instytucji państwowych. Mieli rozbudowane zaplecze informacyjne – wydawali trzy czasopisma „Przegląd Gospodarczy”, „Kurier Polski” i „Depeszę”. Stanisław Sebastian Lubomirski założył Bank Przemysłowy Warszawski S. A., był prezesem Banku Handlowego w Warszawie, Centralnego Związku Przemysłu Polskiego, Związku Banków Polskich, Stowarzyszenia Przemysłowców Polskich. Życie poświęcił walce o uniezależnienie polskiej gospodarki od wpływów zaborczych, a po odzyskaniu niepodległości – od wpływów państw sąsiednich.
II wojna światowa. Walka zbrojna.
Stefan Lubomirski (1898-1948) w czasie okupacji był członkiem Związku Zachodniego. Znalazł się na liście do rozstrzelania, jednak zbiegł do Krakowa, gdzie się ukrywał. Za prowadzenie tajnej składnicy leków dla Armii Krajowej został aresztowany i przetrzymywany w więzieniu na Montelupich. Cudem uniknął rozstrzelania. Kiedy okupanci odkryli składnicę leków, wyznaczyli datę transportu całej rodziny, która miała trafić do obozu w Oświęcimiu.
Eugeniusz Lubomirski (1895-1982) został aresztowany przez NKWD, siedział na Łubiance, gdzie poznał generała Andersa. W czasie długotrwałych walk generała, został jego adiutantem. Walczył u jego boku na terenie całej Europy, również pod Monte Cassino. Wreszcie dotarł do Wielkiej Brytanii. Był kandydatem na Prezydenta Polski na Uchodźstwie.
Hieronim Lubomirski w wieku 17 lat został zamordowany na Pawiaku po akcji odbicia Jana Bytnara, pseudonim „Rudy”. Akcja odbyła się 26 marca 1943 r. Zorganizowana została przez specjalny Oddział Grup Szturmowych Szarych Szeregów i rozpoczęła współpracę Szarych Szeregów z Armią Krajową w zakresie odbijania więźniów i karania okupacyjnych władz więzienia.
Jerzy Ignacy Lubomirski (1882-1945) był bardzo aktywny w środowisku lokalnym. Posłował do Wiednia w sprawie budowy mostu na rzece San. W czasie wojny pomagał osobom poszkodowanym. W 1944 roku został aresztowany. Był przetrzymywany i torturowany w tarnobrzeskim więzieniu. Został zamordowany przez MBP jako członek Armii Krajowej. Podczas trwania wojny i po jej zakończeniu, rodzina Lubomirskich była często nękana i inwigilowana przez gestapo, NKWD i MBP/SB. Majątek rodzinny został skonfiskowany, a rodzina wysiedlona ze swoich domów rodzinnych.
Fundacja Książąt Lubomirskich.
Charytatywne tradycje rodu kontynuują jego członkowie tworzący Fundację Książąt Lubomirskich. Organizacja wspiera rozwój polskiej sztuki, nauki, rozwija projekty medyczne i edukacyjne. Zakres działalności organizacji to wspierania ekologicznego budownictwa, fundowanie stypendiów dla studentów, zakup sprzętu komputerowego i medycznego, wspieranie odbudowy szczególnie cennych zabytków. Prezesem Fundacji jest Jan Lubomirski-Lanckoroński.
Lubomirscy jako fundatorzy.
Poniżej lista najbardziej znaczących fundacji Lubomirskich, które w większości przetrwały do dziś.

</doc>
<doc id="175278" url="https://pl.wikipedia.org/wiki?curid=175278" title="Strange (album)">
Strange (album)

Strange − zbiór teledysków zespołu Depeche Mode.
Informacje.
Nagrano: 
Producent: State
Produkcja: Richard Bell
Reżyseria: Anton Corbijn

</doc>
<doc id="175279" url="https://pl.wikipedia.org/wiki?curid=175279" title="Instalacje elektryczne">
Instalacje elektryczne



</doc>
<doc id="175280" url="https://pl.wikipedia.org/wiki?curid=175280" title="Radoszyce (gmina)">
Radoszyce (gmina)

Radoszyce – gmina miejsko-wiejska w województwie świętokrzyskim, w powiecie koneckim. W latach 1975–1998 gmina położona była w województwie kieleckim.
Siedziba gminy to Radoszyce.
Według danych z 30 czerwca 2004 gminę zamieszkiwało 9170 osób.
Struktura powierzchni.
Według danych z roku 2002 gmina Radoszyce ma obszar 146,71 km², w tym:
Gmina stanowi 12,87% powierzchni powiatu.
Demografia.
Dane z 30 czerwca 2004:
Sołectwa.
Filipy, Górniki, Grębosze, Grodzisko, Gruszka, Huta, Jacentów, Jakimowice, Jarząb, Jóźwików, Kaliga, Kapałów, Kłucko, Lewoszów, Łysów, Momocicha, Mościska Duże, Mościska Małe, Mularzów, Nadworów, Nalewajków, Pakuły, Plenna, Podlesie, Radoska, Salachowy Bór, Sęp, Szóstaki, Węgrzyn, Wilczkowice, Wiosna, Wisy, Wyrębów, Zychy.
Miejscowości bez statusu sołectwa: Jakimowice-Kolonia, Kłucko-Kolonia, Leśniczówka Krzyżówki, Posada, Przegrody.
Sąsiednie gminy.
Końskie, Łopuszno, Mniów, Ruda Maleniecka, Słupia Konecka, Smyków

</doc>
<doc id="175284" url="https://pl.wikipedia.org/wiki?curid=175284" title="Dochód realny">
Dochód realny

Dochód realny − dochód nominalny skorygowany o poziom inflacji. Wielkość dochodu realnego określa siłę nabywczą konsumenta, czyli ilość dóbr i usług, które może on nabyć za dochód nominalny. Wzrostowi dochodu nominalnego może towarzyszyć obniżenie dochodu realnego. Opisana sytuacja ma miejsce, gdy ceny dóbr i usług rosną szybciej niż płace, czyli nominalne dochody pieniężne.
Obliczanie dochodu realnego.
Aby obliczyć dochód realny, trzeba podzielić wskaźnik dochodu nominalnego przez wskaźnik cen (miara inflacji). Przykładowo, jeśli dochód nominalny wzrósł w ciągu roku, od stycznia do grudnia, z 4000 zł do 5000 zł, a wskaźnik cen wyniósł w tym roku 110, to realny dochód na koniec roku wynosił 5000*(100/110) czyli 4545,45 zł.

</doc>
<doc id="175287" url="https://pl.wikipedia.org/wiki?curid=175287" title="Pauza i półpauza">
Pauza i półpauza

Pauza i półpauza – dwa znaki typograficzne w postaci poziomych kresek usytuowanych w pobliżu średniej linii pisma lub nieco poniżej niej. Są graficzną prezentacją znaków pisarskich spełniających m.in. rolę myślnika lub separatora liczbowego.
Pauza jest kreską o długości firetu lub nieco mniejszej ( — ), natomiast półpauza jest kreską o długości połowy firetu lub nieco większej ( – ). Obydwa znaki mają w danym kroju pisma identyczną grubość. Znakiem podobnym do pauzy i półpauzy jest dywiz, najkrótszy ze znaków pisarskich w postaci kreski leżącej w okolicy linii środkowej pisma ( ‐ ). Spełnia on jednak odmienne funkcje, a jego kształt oraz położenie również mogą się różnić od obydwu wymienionych wcześniej znaków. Ostatnim ze znaków typograficznych w postaci poziomej kreski położonej w okolicy linii środkowej pisma jest symbol minusa – ten znak również ma własny wygląd i położenie ( − ), ale z kolei zgodne z innymi znakami matematycznymi.
Półpauza jest w polskiej typografii nowością, gdyż do połowy lat 70. XX w. nie była w ogóle stosowana. Jej pojawienie się związane jest z upowszechnieniem się w Polsce cyfrowych systemów składu tekstu, z którymi dotarły do Polski również elementy typografii anglosaskiej, szczególnie amerykańskiej, w której półpauza była znakiem stosowanym już od dawna.
Wprowadzanie na komputerze.
Na standardowej klawiaturze komputerowej nie ma znaków pauzy i półpauzy (jest tylko wspólny znak łącznika-minusa). 
W systemie Windows obydwa znaki, pauza i półpauza, dostępne są poprzez tablicę znaków (Menu Start/Programy/Akcesoria/Tablica znaków). Znaki te można także wprowadzać z klawiatury, posługując się tzw. Alt-kodami: + − pauza, + − półpauza (w przypadku ustawionej tzw. polskiej klawiatury programisty należy użyć lewego klawisza Alt, a kod znaku wprowadzać z klawiatury numerycznej). W edytorze Microsoft Word znaki te można wprowadzać poprzez skróty + (na klawiaturze numerycznej) – półpauza, i ++ (na klawiaturze numerycznej) – pauza.
W systemie Mac OS z polskim układem klawiatury, znaki te można wprowadzać poprzez skróty + (półpauza) i ++ (pauza).
W systemach operacyjnych działających w środowiskach graficznych KDE i GNOME, takich jak np. Linux, wymienione znaki można wprowadzić z tablicy znaków lub wciskając klawisze ++ (pauza) lub ++ (półpauza). Można też użyć klawisza komponującego.
W Ubuntu od wersji 14.04 LTS półpauzę można uzyskać wciskając +, a pauzę ++, podobnie jak w Mac OS-ie.
W kodzie źródłowym TeXa nie należy stosować znaków pauzy, półpauzy, lub minusa bezpośrednio. Pojedynczy minus zostanie zamieniony na znak minusa, lub łącznika w zależności od kontekstu. Podwójny znak minusa codice_1 zostanie skompilowany na półpauzę, a potrójny codice_2 na pauzę. TeX nie dodaje automatycznie spacji przed i po pauzie.
W kodzie HTML można użyć następujących odwołań znakowych:
Zestawienie znaków w postaci kresek, w kolejności jak w powyższej tabeli:
Zastosowanie.
Zastosowanie pauzy i półpauzy jest jedną z zasad polskiej pisowni. Zazwyczaj wydawnictwa mają własne wewnętrzne normy dotyczące typografii (nie tylko użycia omawianych znaków) i stosują je konsekwentnie w całej swojej działalności wydawniczej.
Pauza i półpauza są znakami międzywyrażeniowymi. W takim przypadku w języku polskim są otoczone z obu stron spacjami (niewielkimi w przypadku półpauzy, pełnymi w przypadku pauzy) albo, mówiąc prościej, znaki te nie powinny dotykać sąsiadujących z nimi liter (w tych przypadkach stosowany jest dywiz).
Pauzę stosuje się przy oznaczaniu zakresów (np. „pociąg Gdańsk — Warszawa”, „w latach 1989 — 2001”), w funkcji myślnika, np. dla wyodrębnienia danego tekstu (np. „Mówicie — jak na nasze warunki — zbyt ogólnikowo.”), w tekstach dialogowych (np. „— Jak chcecie to zrobić? — zapytał.”).
W tym ostatnim przypadku każda wypowiedź rozpoczynana jest pauzą, po której wyjątkowo zamiast zwykłej spacji używa się odstępu o stałej długości, tj. niepodlegającego rozciąganiu w przypadku tekstu wyjustowanego (wyrównanego jednocześnie do prawego i lewego marginesu łamu).
Ostatnio, w ramach tendencji do zwężania składu i pod wpływem interpunkcji anglosaskiej, dominuje praktyka zastępowania pauzy półpauzą w większości pozycji, a stosowanie pełnej pauzy zwykle ogranicza się do dialogów. Normatywny status tego zjawiska nie został jednak na gruncie typografii polskiej ostatecznie uregulowany.
W przypadku zestawień liczbowych, zgodnie z zasadami interpunkcji należy stosować pauzę, jednak w druku dopuszczone jest, aby liczby arabskie oznaczające przedział „od — do” rozdzielać półpauzą bez odstępów po bokach, np. 1900–2000. Wyjątek odnoszący się do liczb arabskich jest powszechnie stosowany również dla liczb rzymskich (np. „X–XII w.”) i dla oznaczenia zakresów przestrzennych (np. „rajd Paryż–Dakar”). Dla zwiększenia precyzji wypowiedzi, w przypadku odwoływania się do jednej wartości z określonego zakresu, warto rozważyć zastąpienie kreski separującej określeniem słownym.
Pauzy i półpauzy nie powinno się stosować wewnątrz wyrazów, w złożeniach wielowyrazowych lub jako oznaczenia końcówek wyrazów. Szczególnie powinno się unikać obu dłuższych kresek w pisowni wyrazów urwanych, gdy celowo pisze się je w formie skróconej dla zaoszczędzenia miejsca, np. w wyrażeniu „dwu-, trzy- lub czteroliterowy”. Natomiast dopuszczalne jest stosowanie półpauzy (ale już nie pełnej pauzy), gdy taka kreska ma wyraźnie symbolizować określony element wyrazu, np. końcówkę gramatyczną. Obie dłuższe kreski stosuje się natomiast, gdy symbolizują one dłuższe elementy, co wydaje się logiczne, np. urwanie lub pominięcie całego słowa lub fragmentu zdania.

</doc>
<doc id="175289" url="https://pl.wikipedia.org/wiki?curid=175289" title="Koloratka">
Koloratka

Koloratka (, „kołnierzyk”) – kołnierzyk zdobiony haftem lub koronką, popularny w XVIII wieku. Obecnie nazwa ta odnosi się do kołnierzyka stosowanego przez duchownych, który występuje w dwóch postaciach: "krótkiej" (tzw. "listek") i długiej z pektorałem.
W stroju redemptorystów jest ona naszyta dookoła na zewnątrz habitu.

</doc>
<doc id="175293" url="https://pl.wikipedia.org/wiki?curid=175293" title="Leopold III Koburg">
Leopold III Koburg

Leopold III (nid. "Leopold Filips Karel Albert Meinrad Hubertus Maria Miguel", fr. "Léopold Philippe Charles Albert Meinrad Hubert Marie Michel", niem. "Leopold Philipp Karl Albrecht Meinrad Hubert Maria Michael"; ur. 3 listopada 1901 w Brukseli, zm. 25 września 1983 w Sint-Lambrechts-Woluwe) – król Belgów w latach 1934–1951, z dynastii sasko-koburskiej.
Życiorys.
Młodość.
Książę Leopold urodził się w Brukseli, jako pierwsze dziecko Alberta i Elżbiety. W 1909 r. jego ojciec został królem Belgów, a Leopold został księciem Brabancji.
W sierpniu 1914 r., kiedy Belgia została zaatakowana przez Cesarstwo niemieckie, król Albert pozwolił Leopoldowi, wówczas dwunastoletniemu, zaciągnąć się do armii belgijskiej i walczyć w obronie królestwa. Jednak w 1915 r., kiedy Belgia prawie w całości była okupowana przez Niemców, Leopold został wysłany do Eton College, podczas gdy jego ojciec walczył we Francji.
Małżeństwa i potomstwo.
Wziął ślub cywilny ze szwedzką księżniczką Astrid w Sztokholmie 4 listopada 1926 r., a następnie kościelny w Brukseli 10 listopada. Z ich związku urodziło się troje dzieci:
29 sierpnia 1935 na drodze w Szwajcarii prowadzone przez niego auto uderzyło w krawężnik, po czym Leopold stracił nad nim panowanie i uderzył w drzewo. On i siedząca obok Astrid zostali wyrzuceni poza samochód. Król został tylko lekko ranny, ale Astrid, będąca w ciąży z ich czwartym dzieckiem, zmarła na jego rękach.
11 września 1941 r. Leopold poślubił Lilian Baels podczas tajnej ceremonii, która nie jest ważna zgodnie z prawem belgijskim. Początkowo zamierzali poczekać z zawarciem ślubu cywilnego do końca wojny, ale ponieważ para spodziewała się ich pierwszego dziecka, ceremonia odbyła się 6 grudnia 1941 r. Ich związek małżeński był morganatyczny, więc trójka dzieci z tego związku nie posiada praw do sukcesji tronu belgijskiego:
II wojna światowa.
Kiedy wybuchła II wojna światowa we wrześniu 1939 r., rządy francuski i brytyjski starały się przekonać Belgię do przyłączenia się do nich. Leopold i jego rząd odmówili, zachowując neutralność Belgii. Belgia uważała się za dobrze przygotowaną na ewentualną inwazję sił państw Osi, ponieważ w latach 30. rząd belgijski poczynił szeroko zakrojone przygotowania, aby powstrzymać i odeprzeć inwazję kraju przez Niemcy, taką jak ta, która miała miejsce w 1914 r.
10 maja 1940 r. Wehrmacht najechał Belgię. Po krótkiej bitwie, Belgia została przytłoczona przez liczniejszych i lepiej przygotowanych Niemców. 24 maja 1940 r. Leopold, obejmując dowodzenie armią belgijską, spotkał się po raz ostatni ze swoimi ministrami. Ministrowie wezwali króla do opuszczenia kraju wraz z rządem. Premier Hubert Pierlot przypomniał mu, że kapitulacja była decyzją rządu belgijskiego, a nie króla. Król wskazał, że postanowił pozostać w Belgii ze swoimi żołnierzami, bez względu na skutki. Ministrowie uznali to za znak, że utworzy nowy rząd pod kierownictwem Hitlera, co może być zdradą. Z kolei Leopold twierdził, że mógłby być postrzegany jako dezerter, gdyby opuścił kraj: „Cokolwiek się stanie, muszę podzielić ten sam los, co moi żołnierze”. Leopold od dawna miał trudne i kontrowersyjne relacje ze swoimi ministrami, działając niezależnie od wpływów rządowych, gdy tylko było to możliwe, i starając się obchodzić, a nawet ograniczać uprawnienia ministrów, jednocześnie rozszerzając własne.
Wojska francuskie, brytyjskie i belgijskie zostały otoczone przez siły niemieckie podczas bitwy o Dunkierkę. Leopold powiadomił króla Jerzego VI telegramem 25 maja 1940 r., że siły belgijskie zostały zmiażdżone, mówiąc, że „pomoc, której udzielamy aliantom, dobiegnie końca, jeśli nasza armia zostanie otoczona”. Dwa dni później Leopold poddał siły belgijskie Niemcom. Po kapitulacji wojskowej Leopold pozostał w Brukseli, by poddać się najeźdźcom, podczas gdy cały jego rząd cywilny udał się na uchodźstwo do Paryża, a później do Londynu.
Po upadku Francji.
Kiedy pod koniec czerwca 1940 r. Francja skapitulowała, kilku ministrów próbowało powrócić do Belgii. Z powodu wielkiej popularności króla i niepopularności rządu cywilnego od połowy 1940 r. kryzys rządowy trwał.
"Ta odmowa [króla pogodzenia się z ministrami] pozostawiła ministrów bez innej opcji niż przeprowadzka do Londynu, gdzie mogli kontynuować pracę reprezentującą niezależną Belgię. Od momentu przybycia do Londynu byli przekonani o zwycięstwie Aliantów i wkrótce zostali potraktowani przez aliantów z szacunkiem ... Pierlot i Spaak pomogli zbudować reputację Leopolda jako heroicznego jeńca wojennego, a nawet powiedzieli, że Belgowie powinni wspierać ich króla. Ale nie mieli pojęcia, co Leopold robi w Zamku Królewskim w Laeken. Odmówił odpowiedzi na ich wiadomości i zachował wobec nich spokój. Co on robił w zamku? Czy współpracował, czy sprzeciwiał się Niemcom, czy też postanowił po prostu zamknąć usta i poczekać, aż wszystko potoczy się dalej?"
Spotkanie z Hitlerem.
Leopold próbował potwierdzić swoją władzę jako monarcha i szef rządu belgijskiego, chociaż był więźniem Niemców. Pomimo sprzeciwu wobec Niemców, belgijski rząd na uchodźstwie w Londynie utrzymywał, że król nie reprezentuje rządu belgijskiego i nie jest w stanie rządzić. Niemcy przetrzymywali króla początkowo w areszcie domowym na Zamku Królewskim w Laeken. Od czerwca 1940 r. król pragnął spotkania z Hitlerem w sprawie sytuacji belgijskich jeńców wojennych. Ostatecznie spotkał się z nim 19 listopada 1940 r. Chciał przekonać Hitlera do zwolnienia jeńców belgijskich i wydać publiczne oświadczenie o przyszłej niezależności Belgii. Hitler nie chciał mówić o niepodległości Belgii, ani wydać oświadczenia w tej sprawie.
Deportacja i wygnanie.
W 1944 r. Heinrich Himmler nakazał deportację Leopolda do Niemiec. Naziści przetrzymywali rodzinę w forcie w Hirschstein w Saksonii od czerwca 1944 r. do marca 1945 r., a następnie w Strobl w Austrii. Leopold i jego towarzysze zostali wyzwoleni przez członków 106. Grupy Kawalerii Stanów Zjednoczonych na początku maja 1945 r. Z powodu kontrowersji dotyczących jego zachowania podczas wojny, Leopold III wraz z żoną i dziećmi nie byli w stanie wrócić do Belgii i spędzili następne sześć lat na emigracji w Pregny-Chambésy niedaleko Genewy w Szwajcarii.
Referendum dotyczące powrotu króla.
12 marca 1950 przeprowadzono w Belgii referendum, którego jedyne pytanie brzmiało:
"Czy jesteś zdania, że król Leopold III powinien wznowić wykonywanie swoich konstytucyjnych uprawnień?"
Referendum zakończyło się zwycięstwem zwolenników powrotu króla, jednak wyniki dalekie były od jednomyślności.
Wyniki były zróżnicowane geograficznie. O ile we Flandrii zwolennicy króla stanowili znaczącą większość, o tyle w Walonii przeważali jego przeciwnicy.
Strajk generalny z 1950 r..
Po powrocie do Belgii w 1950 r. król spotkał się z jednym z najbardziej gwałtownych strajków w historii Belgii. Trzej protestujący zostali zabici gdy żandarmeria otworzyła ogień na protestujących. Kraj stanął na krawędzi wojny domowej, a belgijskie sztandary zostały zastąpione przez flagi Walonii w Liège i innych gminach.
Aby uniknąć rozpadu kraju i zachować monarchię, Leopold postanowił 1 sierpnia 1950 r. abdykować na rzecz swojego syna Baldwina. Jego abdykacja weszła w życie 16 lipca 1951 r. W tej odroczonej abdykacji król został w rzeczywistości zmuszony przez rząd Jean Duvieusart do zaoferowania abdykacji na rzecz swojego syna.
Śmierć i pochówek.
Leopold zmarł w 1983 r. w Woluwe-Saint-Lambert po operacji serca. Został pochowany obok królowej Astrid w skarbcu królewskim w Kościele Matki Bożej z Laeken. Druga żona Leopolda została później z nimi pochowana.

</doc>
<doc id="175295" url="https://pl.wikipedia.org/wiki?curid=175295" title="Adler (motoryzacja)">
Adler (motoryzacja)

Adlerwerke (wcześniej "H. Kleyer AG") – obok Mercedesa, Opla i Horcha należały do największych producentów samochodów w Niemczech.
Historia.
Zakłady utworzone zostały w 1880 we Frankfurcie nad Menem przez Heinricha Ludwiga Kleyera jako "Heinrich Kleyer GmbH". Produkowano w nich rowery i maszyny do pisania, a w 1900 roku zbudowano pierwszy samochód. Pojazd osobowy z nadwoziem typu vis-à-vis miał jednocylindrowy silnik o mocy 2,6 kW (3,5 KM) francuskiego przedsiębiorstwa De Dion Bouton, napędzający koła tylne za pośrednictwem wału napędowego. Silniki francuskie stosowano do 1903 r., a od 1904 r. silniki dwu- i czterocylindrowe własnej konstrukcji (inż. Edmunda Rumplera).
W 1906 r. wytwórnia zmieniła nazwę i rozpoczęła budowę pierwszych, popularnych, małych samochodów Adler Kleinwagen 4/8 PS, napędzanych widlastymi, dwucylindrowymi silnikami o mocy 5,9 kW (8 KM). Rok później także budowano samochody osobowe z silnikiem 36,8 kW (50 KM), wśród nich samochód specjalny dla cesarza Wilhelma II.
Wykorzystując podwozia pojazdów osobowych, w 1908 r. rozpoczęto budowę samochodów dostawczych.
Samochody Adler wytwarzano również w Austrii, gdzie w 1912 roku powstała montownia "Österreichische Adler-Werke", natomiast w Anglii przedsiębiorstwo Morgan budowało nadwozia do importowanych z Niemiec podwozi Adlera.
W latach dwudziestych wytwarzano różne modele samochodów osobowych z silnikami rzędowymi cztero- i sześciocylindrowymi, a pod koniec tego okresu nawet z silnikami ośmiocylindrowymi rzędowymi – były to modele 15/80 Standard 8 produkowane 1928-1934 r.
Zakłady Adlera należały, wraz z DKW i Stoewer, do pionierów w budowie samochodów osobowych z przednim napędem. W 1932 r. rozpoczęto bowiem produkcję modelu "Adler Trumpf", który skonstruował z takim napędem inż. Hans Gustav Röhr. Odmiana Junior tego pojazdu produkowanego w latach 1934–1941 zdobyła największą popularność wśród samochodów marki "Adler".
Sukcesem konstrukcyjnym było opracowanie samochodu Adler 2,5 Liter (typ 10) z nadwoziem o linii aerodynamicznej. Pojazd ten produkowano w latach 1937–1940. Adler 2,5 L w odmianie sport z silnikiem 6-cyl. o mocy 58,8 kW (80 KM) otrzymał nazwę Autobahn-Adler, gdyż został przystosowany do jazdy na autostradach z prędkością maksymalną 150 km/h.
W latach 30. XX wieku zakłady Adlerwerke przyczyniły się do stworzenia dwóch wojskowych pojazdów transportowych o oznaczeniu Kfz.13 ("Maschinengewehrkraftwagen") oraz Kfz 14 ("Funkkraftwagen").
Pojazdy te budowano z wykorzystaniem podzespołów samochodu osobowego "Adler Standard 6". Transportery tego typu używane były głównie do szkolenia w jednostkach kawalerii, jednak mimo że w latach 1939–1940 były już sprzętem przestarzałym, brały udział w kampanii w Polsce i we Francji. Podczas walk samochody Kfz.13 znajdowały się w sekcjach samochodów pancernych przydzielanych do dywizji piechoty. Ogółem wyprodukowano 174 takich pojazdów.
Kfz 14 był to nieuzbrojony samochód radiowy, wyposażony w radiostację średniej mocy i antenę poręczową. Wersja ta była identyczna jak Kfz.13, zmieniła się tylko liczba członków załogi, która wzrosła do 3 (kierowca, dowódca, radiotelegrafista). Wyprodukowano 40 takich pojazdów.
Adlerwerke zaprzestały produkcji samochodów w 1940 r., wykonując pojedyncze sztuki jeszcze w 1941. Łącznie wyprodukowano 212 624 sztuk aut osobowych marki "Adler". Fabryka aż do 1957 produkowała motocykle, skutery i rowery. W 1975 wykupiona została przez grupę Volkswagena.
Kompleks biurowy Adlerwerke.
Obecnie istniejące zabytkowe budynki byłych Zakładów Adlera przy Kleyerstraße we Frankfurcie, po wyremontowaniu i dobudowaniu w latach 90. XX wieku kilku nowych budynków, tworzą "kompleks biurowy „Adlerwerke”". Budynki te wynajmowane są obecnie głównie przez spółki koncernu Deutsche Bahn. Swoje główne siedziby mają tu m.in. "DB Systel", "DB Fahrzeuginstandhaltung", DB Gastronomie, jak również kolejowy związek zawodowy Transnet.

</doc>
<doc id="175296" url="https://pl.wikipedia.org/wiki?curid=175296" title="Strange Too">
Strange Too

Strange Too – kolejny video album grupy Depeche Mode, zawierający teledyski zespołu z albumu Violator.
Wydania BMG Video na Europę.
Wydania BMG Video na Japonię.
Firma BMG Video wydała te teledyski w formie LD pod etykietą BVLP-22 na Japonię, lista utworów identyczna jak na Europę.
Informacje.
Nagrano: 
Producent: State
Produkcja: Richard Bell
Reżyseria: Anton Corbijn

</doc>
<doc id="175300" url="https://pl.wikipedia.org/wiki?curid=175300" title="Finalik">
Finalik

Finalik – jeden z rodzajów winiety, czyli bogatego zdobienia w książce.
Tego typu zdobienie umieszczane jest na końcu rozdziału lub całości tekstu książki i najczęściej ma ogólny kształt zbliżony do trójkąta opartego na wierzchołku. Czasem trójkąt ten może przypominać kolumnę, o którą opiera się koniec tekstu. Pole finalika wypełniane jest zazwyczaj ornamentami, formami figuratywnymi lub zawiera scenkę rodzajową. Finalik w postaci kolumny podpierającej tekst nazywany jest też "cul-de-lampe".
Współcześnie finaliki, podobnie jak wszelkie pozostałe rodzaje winiet książkowych, stosowane są coraz rzadziej, ustępując materiałowi ilustracyjnemu bezpośrednio związanemu z treścią książki, lub prostszym zdobieniom abstrakcyjnym.

</doc>
<doc id="175305" url="https://pl.wikipedia.org/wiki?curid=175305" title="Tablica trasowania">
Tablica trasowania

Tablica trasowania – spis wskazujący, przez które sąsiadujące z routerem węzły sieci prowadzi trasa do węzłów oddalonych. Tablica trasowania jest utrzymywana niezależnie przez każdy router.
W sieciach rozległych dane przesyłane są z jednego węzła do konkretnego drugiego, a nie do wszystkich. Po drodze napotykają na wiele węzłów pośredniczących, mogą też być transmitowane wieloma różnymi trasami. Router jest jednym z tych węzłów, który ma za zadanie przesłać dane najlepszą (najszybszą) trasą.
Do kierowania danych routery używają tzw. tablicę trasowania, zawierającą informacje o sąsiadujących routerach i sieciach lokalnych. Służy ona do wyszukania optymalnej drogi od obecnego położenia pakietu do innego miejsca w sieci. Tablica trasowania może być statyczna lub dynamiczna, zależy to od postawionych wymagań.
Statyczna tablica trasowania musi być aktualizowana ręcznie przez administratora sieci, dynamiczna natomiast jest aktualizowana automatycznie przez oprogramowanie sieciowe.
Trasowanie polega na wyszukiwaniu w tablicy odpowiedniej informacji dot. miejsca docelowego pakietu, tzn. trasy jaką ma przebyć dany pakiet, aby dotrzeć do celu. Każdy wpis trasy musi zawierać dwie informacje:
Istnieją dwa sposoby dobierania trasy: klasowy (protokół RIP) oraz bezklasowy (protokoły: RIPv2, RIPng, Classless Routing).
Poniższy przykład prezentuje tablicę trasowania routera Lewis z Rysunku 1. Aby sprawdzić tablicę trasowania dla routera Cisco należy wydać polecenie codice_1.
Sekcja "Codes" charakteryzuje skróty literowe znajdujące się w lewej dolnej części tabeli; litery te informują administratora, w jaki sposób router dowiedział się o danej sieci. W naszym przykładzie wszystkie trasy są albo typu C, czyli bezpośrednio połączone (directly connected), albo S – wpisami stałymi (static entry). Wyrażenie "gateway of last resort is not set" oznacza, że trasa domyślna nie została ustawiona. Mamy też poniżej informacje, że sieć 10.0.0.0 jest podzielona na 7 podsieci z maską 24-bitową. Wszystko na prawo od kodów C i S, to informacje nt. innych sieci i rodzaju połączenia z nimi.

</doc>
<doc id="175309" url="https://pl.wikipedia.org/wiki?curid=175309" title="San Cristobal">
San Cristobal



</doc>
<doc id="175322" url="https://pl.wikipedia.org/wiki?curid=175322" title="Célestin Gaombalet">
Célestin Gaombalet

Célestin Le Roi Gaombalet (ur. 1 stycznia 1942 w Grimari, zm. 19 grudnia 2017 w Agen) – polityk środkowoafrykański. W grudniu 2003 został powołany na stanowisko premiera Republiki Środkowoafrykańskiej w miejsce Abela Goumby; funkcję tę pełnił do czerwca 2005. W latach 2005–2013 stał na czele Zgromadzenia Narodowego.

</doc>
<doc id="175333" url="https://pl.wikipedia.org/wiki?curid=175333" title="Rezerwat przyrody Krowia Wyspa">
Rezerwat przyrody Krowia Wyspa

Krowia Wyspa – faunistyczny rezerwat przyrody znajdujący się na terenie gmin Wilków i Kazimierz Dolny w województwie lubelskim. Rezerwat leży w obrębie Kazimierskiego Parku Krajobrazowego i obejmuje położoną na Wiśle Krowią Wyspę, piaszczyste mielizny i wody przybrzeżne. Nazwa „Krowia Wyspa” pochodzi stąd, że w przeszłości okoliczni gospodarze wywozili na wyspę bydło, które pasło się tu wolno przez całe lato.
Do gniazdujących na wyspie ptaków należą m.in.: ostrygojad, sieweczka obrożna, sieweczka rzeczna, czajka, mewa białogłowa, mewa czarnogłowa, mewa pospolita, rybitwa zwyczajna, rybitwa białoczelna, cyranka, cyraneczka i tracz nurogęś.

</doc>
<doc id="175335" url="https://pl.wikipedia.org/wiki?curid=175335" title="Rezerwat przyrody Królowa Droga">
Rezerwat przyrody Królowa Droga

Rezerwat przyrody Królowa Droga – leśny rezerwat przyrody znajdujący się na terenie gminy Dębowa Kłoda, w powiecie parczewskim, w województwie lubelskim. Jest położony w północnej części Lasów Parczewskich.
Rezerwat został utworzony w 1967 roku na powierzchni 35,17 ha. W 1989 roku powiększono go do 38,79 ha.
Południową granicę rezerwatu stanowi dawny trakt o zwyczajowej nazwie „Droga Królów” lub „Droga Królowa”, który łączył Wilno z Lublinem. Często podróżowały nim orszaki królewskie i od niego też pochodzi nazwa rezerwatu.
Występuje tu wiele gatunków roślin rzadkich i chronionych, m.in.: wawrzynek wilczełyko, orlik pospolity, naparstnica zwyczajna oraz lilia złotogłów. 
Rezerwat podlega ochronie w zakresie międzynarodowego prawa ochrony przyrody – leży w granicach Transgranicznego Rezerwatu Biosfery „Polesie Zachodnie”.

</doc>
<doc id="175338" url="https://pl.wikipedia.org/wiki?curid=175338" title="Rezerwat przyrody Księżostany">
Rezerwat przyrody Księżostany

Księżostany – leśny rezerwat przyrody w gminie Łabunie, w powiecie zamojskim, w województwie lubelskim. Leży na terenie Nadleśnictwa Tomaszów.
Rezerwat jest częścią kompleksu leśnego znajdującego się na północnej krawędzi Roztocza Tomaszowskiego, na granicy zlewni Wieprza i Bugu. Wśród roślin chronionych występują m.in.: bluszcz pospolity, kalina koralowa, kopytnik pospolity, lilia złotogłów, podkolan biały, podkolan zielonawy i wawrzynek wilczełyko.

</doc>
<doc id="175339" url="https://pl.wikipedia.org/wiki?curid=175339" title="Preferowane modalności sensoryczne">
Preferowane modalności sensoryczne

 
Preferowana modalność sensoryczna – inaczej "podstawowa reprezentacja zmysłowa" (PRZ) – to według NLP cecha określająca dominujący u danej osoby rodzaj zmysłu, która odzwierciedla się także w mowie tej osoby. 
Wyróżnia się trzy podstawowe modalności sensoryczne: 
Inne modalności (zapachowa, smakowa, itp.) mają być nader rzadkie.
Człowiek może mieć inną modalność wewnętrzną a inną zewnętrzną, to znaczy innych modalności używać do konstruowania myślowych wyobrażeń, a inną ujawniać w mowie i mowie ciała.
Według NLP do osiągnięcia porozumienia między rozmawiającymi osobami konieczna jest ta sama PRZ, gdyż inna powoduje odmienny odbiór, zrozumienie i przeżywanie tej samej sytuacji. Umiejętność chwilowego dopasowania swojego PRZ do PRZ klienta jest też podstawową cechą terapeuty kryzysowego.
Krytyka.
Istnienie preferencji odnośnie do modalności sensorycznych było sprawdzane w wielu eksperymentach, lecz nie zostało przekonująco udowodnione. Rzeczywiście ludzie mają różne przyzwyczajenia, jeśli chodzi o dobór słownictwa, jednak częstsze używanie słów z jednej modalności nie pociąga za sobą częstszego użycia innych słów z tej modalności. Badając statystycznie czyjeś wypowiedzi nie da się stwierdzić, do której modalności należy, co stawia całą ideę pod znakiem zapytania.
Próby dostosowania się terapeuty do modalności klienta faktycznie czasem dają dobre rezultaty, ale próby dostosowania się do jakichkolwiek innych cech klienta (tempo oddechu, szybkość mowy, wysokość głosu, itp.) również dają dobre rezultaty. Ogólnie zwracanie uwagi na jakiekolwiek cechy wypowiedzi drugiej osoby buduje z tą osobą porozumienie (efekt tzw. rapportu), nie jest to więc żaden dowód na istnienie preferowanych modalności sensorycznych.
Nie potwierdzono doświadczalnie, że można skuteczniej uczyć się wykorzystując preferowane zmysły.

</doc>
<doc id="175342" url="https://pl.wikipedia.org/wiki?curid=175342" title="Rezerwat przyrody Kulak">
Rezerwat przyrody Kulak

Kulak – rezerwat przyrody znajdujący się na terenie gminy Wodynie w województwie mazowieckim oraz gminy Stoczek Łukowski w województwie lubelskim. Według aktu powołującego zajmuje powierzchnię 47,16 ha. Granice rezerwatu obejmują tereny leśne uroczyska Seroczyn (33,24 ha w zarządzie nadleśnictwa Siedlce), stawy i ich otoczenie oraz porośnięte olchą lasy prywatne i nieużytki (w zasięgu terytorialnym nadleśnictwa Łuków).
Rezerwat położony jest w Łukowskim Obszarze Chronionego Krajobrazu. W części północnej graniczy z rezerwatem Dąbrowy Seroczyńskie.
Powołany został Zarządzeniem Ministra Leśnictwa i Przemysłu Drzewnego z dnia 24 listopada 1983 roku w sprawie uznania za rezerwaty przyrody (). Przedmiotem ochrony jest zachowanie zbiorowisk roślinnych ze stanowiskami wielu gatunków roślin chronionych i rzadkich, a w szczególności stanowiska rosiczki długolistnej.
Rezerwat nie posiada aktualnego planu ochrony, obowiązują za to zadania ochronne, z których wynika, że obszar rezerwatu objęty jest ochroną czynną.
Klasyfikacja rezerwatu.
Jest to rezerwat florystyczny. Według głównego przedmiotu ochrony stanowi rezerwat biocenotyczny i fizjocenotyczny, podtypu biocenoz naturalnych i półnaturalnych, natomiast według głównego typu ekosystemu jest to rezerwat różnych ekosystemów, podtypu mozaiki różnych ekosystemów.
Walory przyrodnicze.
Rzeźba terenu oraz zróżnicowane warunki glebowe i wilgotnościowe tworzą dobre warunki dla bogatej szaty roślinnej. Stwierdzono tu występowanie 15 naturalnych zbiorowisk roślinnych. Jednym z nich jest torfowisko ze stanowiskiem rosiczki długolistnej. Na szczególną uwagę zasługuje zbiorowisko roślin wodnych i zespół rdestnicy stępionej (bardzo rzadki w Polsce – znany dotychczas tylko z Pojezierza Mazurskiego).
Występują tu gatunki:
Ponadto na terenie rezerwatu można spotkać wiele innych gatunków rzadkich, wśród nich takie jak: czartawa drobna, potocznik wąskolistny, nerecznica szerokolistna, nerecznica grzebieniasta, ponikło jednoprzysadkowe, zdrojówka rutewkowata, porzeczka alpejska czy kozłek bzowy.

</doc>
<doc id="175346" url="https://pl.wikipedia.org/wiki?curid=175346" title="Oklo">
Oklo

Oklo – miejscowość w Gabonie (zachodnie wybrzeże środkowej Afryki) i kopalnia uranu, ok. 2 mld lat temu działał tam powstały naturalnie reaktor jądrowy.
Reaktor w złożu uranu.
W 1972, grupa uczonych francuskich odkryła drobną różnicę zawartości procentowej izotopu uranu U-235. Rudy uranu na całym świecie mają dokładnie 0,72% uranu-235, niezależnie od miejsca, z wyjątkiem okolic Oklo. To złoże bowiem ma tę zawartość taką, jakby było wypalonym paliwem jądrowym. Dokładne badania pozwalają wysnuć jasny wniosek, że jak najbardziej było to możliwe i rzeczywiście tak się działo: reakcja rozpadu, samoczynnie wzbudzona, trwała tam nieprzerwanie przez wiele lat, dzięki samoregulacji reaktora (każdy wzrost strumienia neutronów powodował wzrost temperatury, wyparowywanie wody, czyli ubytek moderatora (czyli spowalniacza neutronów) i powrót do stabilnego bilansu).
Zachodzenie tej reakcji było możliwe gdyż w owym czasie zawartość rozszczepialnego U-235 w rudach uranu była wyższa niż obecnie, a to dlatego iż czas połowicznego rozpadu U-235 jest krótszy niż U-238 (stanowiącego obecnie 99,28% naturalnego uranu) a więc uranu rozszczepialnego ubywa prędzej niż nierozszczepialnego. Licząc wstecz można dojść do czasu w którym zawartość U-235 była wystarczająca do zainicjowania i podtrzymywania reakcji rozszczepiania (konsekwentnie należałoby się spodziewać wykrycia innych reaktorów z tego okresu). Drugą sprzyjającą okolicznością była woda rzeki Ogowe (w której ujściu stopniowo gromadziła się nanoszona przez prąd masa krytyczna) będąca moderatorem i chłodziwem reaktora, dlatego być może trzeba ich szukać w korytach rzek wypłukujących przed milionami lat rudy uranu.
Czas pracy afrykańskiego reaktora szacowany jest na 100 do 500 tysięcy lat, wydzielona energia rzędu 100 mld kWh (rzędu 360 PJ), co daje (dla najkrótszego okresu) średnią moc reaktora ok. 100 kW. Dla porównania: pierwszy sztuczny reaktor (Chicago Pile-1 uruchomiony przez Fermiego 2 grudnia 1942 na Uniwersytecie w Chicago) miał moc 0,5 W i tylko raz (12 grudnia 1942) jego chwilową moc oceniono na 200 W.

</doc>
<doc id="175348" url="https://pl.wikipedia.org/wiki?curid=175348" title="Rezerwat przyrody Las Królewski">
Rezerwat przyrody Las Królewski

Las Królewski – leśny rezerwat przyrody znajdujący się na terenie gminy Krzczonów, w powiecie lubelskim, w województwie lubelskim. Leży w granicach Krzczonowskiego Parku Krajobrazowego, na gruntach w zarządzie Nadleśnictwa Świdnik.
Teren rezerwatu porasta głównie grąd z domieszką sosny, modrzewia i świerku. Znajduje się tu źródło zwane „Śmierdzącym Źródełkiem". Do ciekawszych roślin runa należą: groszek wschodniokarpacki, wawrzynek wilczełyko, cieszynianka wiosenna, łuskiewnik różowy, podkolan biały i zielonawy, gruszyczka mniejsza, lilia złotogłów, pluskwica europejska, pierwiosnek lekarski, nerecznica szerokolistna, pięciornik biały, turzyca niska, parzydło leśne, gnieźnik leśny, paprotnik ostry.
Rezerwat nie posiada planu ochrony, obowiązują w nim jednak zadania ochronne, na mocy których obszar rezerwatu podlega ochronie czynnej.
Przez teren rezerwatu prowadzi oznakowana ścieżka przyrodnicza.

</doc>
<doc id="175350" url="https://pl.wikipedia.org/wiki?curid=175350" title="Rezerwat przyrody Las Lipowy w Uroczysku Bukowiec">
Rezerwat przyrody Las Lipowy w Uroczysku Bukowiec

Las Lipowy w Uroczysku Bukowiec – leśny rezerwat przyrody znajdujący się na terenie gminy Jarczów, w powiecie tomaszowskim, w województwie lubelskim.
Dominującym zbiorowiskiem roślinnym jest grąd subkontynentalny w odmianie typowej "Tilio-Carpinetum typicum". Na terenie rezerwatu występuje ponad 120 gatunków roślin, w tym: parzydło leśne, wawrzynek wilczełyko, pierwiosnek wyniosły, pierwiosnek lekarski, konwalia majowa.

</doc>
<doc id="175351" url="https://pl.wikipedia.org/wiki?curid=175351" title="Jacek Zieliński (ur. 1967)">
Jacek Zieliński (ur. 1967)

Jacek Marek Zieliński (ur. 10 października 1967 w Wierzbicy) – polski piłkarz i trener. Jako piłkarz reprezentant Polski, uczestnik Mundialu 2002, w barwach Legii Warszawa trzykrotny Mistrz Polski i trzykrotny zdobywca Pucharu Polski. Uczestnik Ligi Mistrzów. W latach 2010-2012 asystent selekcjonera reprezentacji Polski. Od 2021 roku dyrektor sportowy Legii Warszawa.
Kariera piłkarska.
Występował na pozycji obrońcy, najczęściej jako stoper. Karierę piłkarską rozpoczął w 1979 w drużynie juniorów Orła Wierzbica. W latach 1983–1985 był zawodnikiem pierwszego zespołu Orła, który występował wówczas w lidze okręgowej.
Igloopol Dębica.
W 1985 został zawodnikiem Igloopolu Dębica, grającego w II lidze i aspirującego do awansu do ekstraklasy. Spełnienie tych ambicji nastąpiło w sezonie 1989–1990. Zieliński zaliczał się już wtedy do najważniejszych graczy dębickiej drużyny. 28 lipca 1990, zremisowanym 0:0 meczem z Zagłębiem Lubin Igloopol rozpoczął występy w I lidze. Był to także pierwszoligowy debiut Zielińskiego, który przez niemal cały sezon 1990–1991 był podstawowym graczem obrony dębickiego zespołu. Pierwszą bramkę w ekstraklasie strzelił 23 marca 1991 w zremisowanym 2:2 wyjazdowym meczu z Olimpią Poznań. Strzelcem drugiej bramki był Jerzy Podbrożny, późniejszy partner Zielińskiego w Legii.
Występy w zespole z Dębicy, który w międzyczasie zmienił nazwę na Pegrotour, Zieliński kontynuował w rundzie jesiennej sezonu 1991–1992. Sezon ten, znacznie mniej udany dla dębickiego klubu, zakończył się zajęciem ostatniego miejsca w tabeli i degradacją do II ligi. Zieliński uniknął jednak spadku z ekstraklasy – solidną postawą w rundzie jesiennej zwrócił na siebie uwagę warszawskiej Legii, do której przeniósł się w połowie sezonu. W barwach Igloopolu zaliczył ogółem 34 mecze pierwszoligowe i 1 bramkę.
Legia Warszawa.
W przerwie zimowej sezonu 1991–1992 Zieliński dołączył do przeżywającego kryzys zespołu Legii. Warszawska drużyna, mająca za sobą udział w półfinale Pucharu Zdobywców Pucharów rok wcześniej, tym razem walczyła o miejsce w środku tabeli. Zieliński pierwszy raz w koszulce Legii wystąpił 14 marca 1992 w wygranym 2:1 wyjazdowym meczu z Hutnikiem Kraków. Szybko zdobył zaufanie trenera Krzysztofa Etmanowicza i stał się podstawowym graczem zespołu.
Na początku sezonu 1992–1993 Etmanowicza zastąpił były trener olimpijskiej reprezentacji Polski i zdobywca srebrnego medalu na Igrzyskach w Barcelonie Janusz Wójcik, który również zaufał Zielińskiemu. W warszawskim zespole spotkał także Leszka Pisza, z którym kilka lat wcześniej występował w Igloopolu. Sezon 1992–1993 zakończył się dla Legii nieszczęśliwie – drużyna zajęła pierwsze miejsce, jednak po weryfikacji wyników ostatniej kolejki władze PZPN postanowiły odebrać jej tytuł mistrzowski.
Bardziej udane były dla Zielińskiego dwa kolejne sezony, w których zespół wojskowych prowadzony był przez Pawła Janasa. Pozostając przez cały czas filarem obrony zdobył dwa tytuły Mistrza Polski oraz dwukrotnie sięgnął po Puchar Polski. W rozgrywanym 27 marca 1994 meczu z Siarką Tarnobrzeg strzelił swą pierwszą bramkę w Legii. W sezonie 1995–1996 zdobył Wicemistrzostwo Polski i osiągnął ćwierćfinał Ligi Mistrzów. W kolejnym sezonie raz jeszcze wywalczył Wicemistrzostwo Polski i Puchar Polski.
W późniejszych latach warszawskiej drużynie, mimo mistrzowskich ambicji, nie udawało się zająć pierwszego miejsca w lidze. Kilkakrotnie zmieniali się trenerzy, a skład Legii był wiele razy przebudowywany. Mimo to Zieliński przez cały czas był podstawowym zawodnikiem drużyny, obdarzanym zaufaniem przez szkoleniowców. Cieszył się także dużym szacunkiem kolegów z drużyny i kibiców. Wielokrotnie zakładał opaskę kapitańską. Kolejny tytuł Mistrza Polski zdobył dopiero w sezonie 2001–2002, w którym z powodu kontuzji rozegrał zaledwie 12 meczów. Przez cały okres gry w Legii konsekwentnie odrzucał także oferty transferów do klubów zagranicznych. W latach 2003–2004 był jeszcze podstawowym graczem obrony, ale problemy zdrowotne zmusiły go do ograniczenia występów. Karierę zawodniczą zakończył z powodu kontuzji na początku sezonu 2004–2005.
Reprezentacja.
Bardzo dobrą grę w drużynie Legii łączył z występami w reprezentacji Polski. W drużynie narodowej zadebiutował 7 czerwca 1995 w meczu ze Słowacją. Ostatnim występem w reprezentacji był mecz z Włochami rozegrany 12 listopada 2003. Ogółem w reprezentacji Polski rozegrał 60 meczów. Jedyną bramkę strzelił w meczu z Czechami rozegranym 12 marca 1997. Wielokrotnie pełnił również funkcję kapitana drużyny narodowej. W 2002 uczestniczył w Mistrzostwach Świata w Japonii i Korei Południowej (zagrał w ostatnim meczu z reprezentacją USA wygranym przez Polskę 3:1).
Sukcesy.
Wielokrotnie nagradzany i wyróżniany (m.in. Piłkarz Roku według "Piłki Nożnej" w 1999). Członek Klubu Wybitnego Reprezentanta.
Kariera trenerska.
Po zwolnieniu Dariusza Kubickiego jesienią 2004 wszedł, obok Lucjana Brychczego i Krzysztofa Gawary, w skład tymczasowego zespołu trenerów Legii. Następnie, kiedy nie udało się zatrudnić w Legii czeskiego szkoleniowca Jozefa Chovanca, na stałe objął obowiązki trenera, które pełnił do września 2005. W pierwszym sezonie pracy z Legią zajął z nią 3. miejsce w lidze oraz dotarł do półfinału Pucharu Polski. Później był asystentem trenera Legii Dariusza Wdowczyka. 13 kwietnia 2007 po dymisji Wdowczyka ponownie objął funkcję pierwszego trenera Legii. Łącznie poprowadził Legię w 50 oficjalnych meczach, 22 wygrał, 13 zremisował, a 15 przegrał. 3 czerwca 2007 został zastąpiony przez Jana Urbana. W kolejnym sezonie prowadził drużynę Korony Kielce. Od 23 lipca 2008 do 5 kwietnia 2009 był trenerem Lechii Gdańsk. 5 stycznia 2010 został asystentem selekcjonera reprezentacji Polski Franciszka Smudy. Od kwietnia 2014 pracował jako dyrektor sportowy w Wigrach Suwałki, po czym w lutym 2017 przeniósł się do Legii Warszawy, aby odpowiadać za skauting młodzieżowy.
Od sierpnia 2012 do 26 lutego 2014 był trenerem Reprezentacji Polski U-20.
Działacz piłkarski.
27 marca 2017 objął stanowisko dyrektora Akademii Piłkarskiej Legii Warszawa. Do jego obowiązków należy dbanie o kompleksowy rozwój akademii.
27 grudnia 2021 roku został dyrektorem sportowym Legii Warszawa.

</doc>
<doc id="175354" url="https://pl.wikipedia.org/wiki?curid=175354" title="Rezerwat przyrody Las Wagramski">
Rezerwat przyrody Las Wagramski

Las Wagramski – florystyczny rezerwat przyrody znajdujący się na terenie gminy Łuków, w powiecie łukowskim, w województwie lubelskim.

</doc>
<doc id="175356" url="https://pl.wikipedia.org/wiki?curid=175356" title="Rezerwat przyrody Lasy Janowskie">
Rezerwat przyrody Lasy Janowskie

Lasy Janowskie – rezerwat przyrody znajdujący się na terenie gmin Janów Lubelski oraz Dzwola w województwie lubelskim. Leży w obrębie Parku Krajobrazowego Lasy Janowskie.
Rezerwat nie posiada planu ochrony, obowiązują w nim jednak zadania ochronne, na mocy których obszar rezerwatu podlega ochronie czynnej.
W północno-wschodniej części rezerwatu, w obrębie Porytowego Wzgórza znajduje się pomnik zbudowany według projektu Bronisława Chromego, upamiętniający te wydarzenia, cmentarz partyzancki, ogrodzenia byłych mogił partyzanckich, ślady okopów i stanowisk ogniowych. Przez tereny te wiedzie ścieżka edukacyjna o długości 1,5 km, której trasa rozpoczyna się przy przestronnym parkingu dla samochodów i autokarów, usytuowanym przy granicy rezerwatu.

</doc>
<doc id="175357" url="https://pl.wikipedia.org/wiki?curid=175357" title="Rezerwat przyrody Lasy Parczewskie">
Rezerwat przyrody Lasy Parczewskie

Lasy Parczewskie – leśny rezerwat przyrody znajdujący się na terenie gminy Dębowa Kłoda, w powiecie parczewskim, w województwie lubelskim. Stanowi fragment dużo większego kompleksu leśnego o nazwie Lasy Parczewskie. Jest położony na gruntach będących w zarządzie Nadleśnictwa Parczew.
Dominującym typem lasu jest bór mieszany, który porasta sosna ze znacznym udziałem dębu szypułkowego i z domieszką brzozy brodawkowatej. W podszycie występują: dąb szypułkowy, jałowiec pospolity, jarząb pospolity, grab pospolity, świerk pospolity, leszczyna i brzoza brodawkowata.
Teren rezerwatu wchodzi w skład dwóch obszarów sieci Natura 2000: siedliskowego „Ostoja Parczewska” PLH060107 i ptasiego „Lasy Parczewskie” PLB060006.
Turystyka.
W zachodniej części rezerwatu wyznaczono pieszą ścieżkę historyczno-edukacyjną o długości około 135 m.
Obok rezerwatu i wzdłuż jego granic przebiegają dwa szlaki turystyczne PTTK: szlak czerwony tzw. „partyzancki” (LU – 5515), szlak zielony tzw. „leśny” (LU – 5516), a także trasa rowerowa.

</doc>
<doc id="175358" url="https://pl.wikipedia.org/wiki?curid=175358" title="Rezerwat przyrody Liski">
Rezerwat przyrody Liski



</doc>
<doc id="175361" url="https://pl.wikipedia.org/wiki?curid=175361" title="America Online">
America Online



</doc>
<doc id="175363" url="https://pl.wikipedia.org/wiki?curid=175363" title="Elián González">
Elián González

Elián González (ur. 6 grudnia 1993) – chłopiec, który w 1999 zdołał uciec z rządzonej przez komunistów Kuby i dotrzeć do Stanów Zjednoczonych.
Jego matka wraz z dziesięciorgiem innych uchodźców zmarła w trakcie próby ucieczki. Elián zdołał dopłynąć na dętce do wybrzeża Florydy. Amerykańskie prawo udziela uchodźcom z Kuby azylu, jeśli zdołają sami dopłynąć do suchego lądu, jednak Elián został wyłowiony przez dwóch rybaków, którzy oddali go w ręce straży granicznej. W Stanach Elián został czasowo oddany pod opiekę odległej rodziny, której wcześniej udało się uciec i otrzymać obywatelstwo. Rodzina Eliána i społeczność Miami próbowały uratować chłopca przed deportacją na drodze prawnej oraz odmawiając oddania go władzom.
Wczesnym rankiem 22 kwietnia 2000, z osobistego rozkazu prokurator generalnej w gabinecie Billa Clintona, Janet Reno, uzbrojeni agenci federalni odebrali chłopca rodzinie. Następnie amerykański sąd orzekł, że Elián jest za młody, by wystąpić o azyl, zaś jego opiekunem prawnym jest pozostający pod władzą reżimu Fidela Castro ojciec (rozwiedziony z matką Eliana), i oddał chłopca w ręce władz kubańskich.
W 2008 r. wstąpił do kubańskiego Związku Młodzieży Komunistycznej.

</doc>
<doc id="175370" url="https://pl.wikipedia.org/wiki?curid=175370" title="Pornokracja">
Pornokracja

Pornokracja (gr. "porne" ‘prostytutka’ i "kratein" ‘rządzić’), zwane także "saeculum obscurum" – neologizm określający sposób sprawowania władzy, w którym duży wpływ na osobę rządzącego mają prostytutki. Historycznie określenie to dotyczy okresu w pierwszej połowie X wieku, który rozpoczął się od pontyfikatu papieża Sergiusza III (od 904), a skończył się wraz ze śmiercią papieża Jana XII (w 964), w którym silny wpływ na papiestwo miała rodzina Teofilaktów, a szczególnie Teodora i jej córka Marozja.
Według niepotwierdzonych informacji Marozja była konkubiną papieża Sergiusza III, a ich synem miał być późniejszy papież Jan XI (alternatywnie ojcem Jana XI był Alberyk I ze Spoleto).
Teofilakt i jego żona Teodora zachowali silne wpływy za pontyfikatu kolejnych papieży: Anastazego III i Landa. W marcu lub kwietniu 914 Teofilakt doprowadził do wyboru Jana X. Ten jednak próbował uniezależnić się od wpływu rzymskich rodów i zawarł porozumienie z Hugonem z Arles, królem Italii od 926. Marozja wraz ze swoim mężem Gwidonem, markizem Toskanii, zbuntowała się przeciwko papieżowi i doprowadziła do jego uwięzienia w Zamku św. Anioła, gdzie prawdopodobnie na jej polecenie Jan X został uduszony.
Kolejnym papieżem został, jeszcze za życia uwięzionego Jana X, Leon VI. Według niektórych autorów Leon VI został uwięziony i otruty na polecenie Marozji.
Teodora i Marozja, jako przedstawicielki rodu sprawującego władzę polityczną w Rzymie, miały niewątpliwie wpływ na wybór papieży w tamtym okresie. Jednak trwają spory, czy wszystkie ze stawianych im oskarżeń mogą zostać udowodnione. Większość z nich to tylko domniemania, a informacje o pornokracji pochodzą z historii spisanej przez Liutpranda, biskupa Cremony. Liutprand brał udział w zgromadzeniu biskupów, którzy usunęli papieża Jana XII, był też politycznym nieprzyjacielem Rzymu. Jest opisywany przez katolicką encyklopedię jako „stronniczy i często niesprawiedliwy dla swoich przeciwników”.

</doc>
<doc id="175373" url="https://pl.wikipedia.org/wiki?curid=175373" title="BBC Prime">
BBC Prime

BBC Prime – zlikwidowany brytyjski kanał telewizyjny prezentujący filmy telewizyjne, seriale i programy z zasobów brytyjskiego nadawcy publicznego – BBC.
Stacja ta rozpoczęła emisję w 1995 roku i początkowo była adresowana głównie do Brytyjczyków mieszkających poza krajem (pełniła więc podobną rolę do polskiej TVP Polonia). Z czasem okazało się, że większość odbiorców to cudzoziemcy, chcący mieć kontakt z brytyjską kulturą popularną. W związku z czym podjęto decyzję o emisji napisów w innych językach u dołu ekranu. Stacja nadawała w ośmiu językach, w tym od 16 stycznia 2003 w Polsce domyślnie po polsku.
BBC Prime często oskarżany był o bazowanie głównie na archiwach. Stacja rzadko emitowała najnowsze produkcje, gdyż bardziej opłacało się je sprzedawać nadawcom w poszczególnych krajach. Mimo to najważniejsze wydarzenia – uroczystości związane z monarchią brytyjską, koncerty charytatywne, rozdania ważnych nagród (np. BAFTA), transmisje Konkursu Piosenki Eurowizji – emitowane były w tym samym czasie, co na Wyspach, lub z niewielkim opóźnieniem. Dokładnie 3 minuty po północy 25/26 stycznia 2008, kanał BBC Prime zakończył emisję w Polsce. Natomiast 11 listopada 2009 o godzinie 6:00 kanał zakończył nadawanie w Wielkiej Brytanii i całej Europie. Po likwidacji stacji, BBC Entertainment z kanału oferującego seriale i rozrywkę stał się kanałem ogólnotematycznym.
BBC Entertainment, BBC Knowledge, BBC Lifestyle i CBeebies (polskie wersje) nadają od 2 grudnia 2007 roku i są dostępne na platformie nc+ i Cyfrowy Polsat oraz w wielu sieciach kablowych.

</doc>
<doc id="175381" url="https://pl.wikipedia.org/wiki?curid=175381" title="One Night in Paris">
One Night in Paris

One Night in Paris – DVD zespołu Depeche Mode zawierające koncert nagrany w Palais Omnisports de Paris-Bercy, w Paryżu.
W Polsce wydawnictwo uzyskało status platynowej płyty DVD.
Informacje.
Nagrano podczas koncertu 27 maja 2002 w Paryżu (Francja) podczas trasy koncertowej Exciter Tour
Producent: State Ltd.
Produkcja: Richard Bell
Reżyseria: Anton Corbijn

</doc>
<doc id="175385" url="https://pl.wikipedia.org/wiki?curid=175385" title="Dwór Bractwa św. Jerzego w Gdańsku">
Dwór Bractwa św. Jerzego w Gdańsku

Dwór Bractwa św. Jerzego – budynek w Gdańsku przy Targu Węglowym 27, wybudowany w latach 1487-1494 przez Jana Glothaua jako siedziba konfraterni patrycjatu Głównego Miasta Gdańska.
Historia.
Bractwo św. Jerzego początkowo zbierało się w Dworze Artusa, później powstała własna siedziba obok Złotej Bramy, wybudowana w stylu flamandzkim.
W przyziemiu znajdowała się strzelnica dla łuczników i pomieszczenia do przechowywania sprzętu łuczniczego. Na pierwszym piętrze umieszczono wielką salę zebrań bractwa, celebrowania ważnych uroczystości, biesiad i przedstawień teatralnych. W 1566 roku szczyt kopuły wieńczącej budowlę ozdobiono figurą św. Jerzego zabijającego smoka. Pod koniec XVI wieku dwór przebudowano, m.in. zostały powiększone ostrołukowe okna.
Po rozwiązaniu bractwa w 1798 roku budynek przeszedł na własność miasta. Na parterze umieszczono odwach, na piętrze szkołę sztuk pięknych. W końcu XIX wieku przywrócono pierwotny wygląd budynku.
Po zniszczeniach wojennych (zniszczony dach, wypalone wnętrze) gmach odbudowano w latach 1950-1953. Wieńcząca dach figura św. Jerzego ocalała ewakuowana z miasta i umieszczona w budynku elektrowni wodnej "Bielkowo".
Obecnie budynek mieści siedzibę Oddziału Wybrzeże Stowarzyszenia Architektów Polskich.

</doc>
<doc id="175389" url="https://pl.wikipedia.org/wiki?curid=175389" title="Charm">
Charm



</doc>
<doc id="175394" url="https://pl.wikipedia.org/wiki?curid=175394" title="Obwód murmański">
Obwód murmański

Obwód murmański (ros. Мурманская область) – jednostka administracyjna Federacji Rosyjskiej, położona na północnym zachodzie europejskiej części kraju.
Geografia.
Powierzchnia.
Obwód murmański zajmuje powierzchnię 144,9 tys. km². Obszar ten to teren górzysty i pagórkowaty. W centrum regionu znajduje się niezbyt wysoki masyw górski o nazwie Chibiny, którego najwyższy szczyt – Judyczwumczorr wznosi się na wysokość 1191 m n.p.m. Przez teren obwodu płyną liczne rzeki; znajduje się tutaj wiele jezior.
Dużą część pasm górskich Chibiny i Łowoziorskije tundry zajmuje Park Narodowy „Chibiny”.
Większą część obszaru obwodu pokrywa tundra i lasotundra, a południe regionu porastają lasy tajgi. Na terenie obwodu istnieją duże obszary bagien.
Około połowy obszaru obwodu (w części północnej) znajduje się na terenie, na którym panuje wieczna zmarzlina.
Położenie geograficzne i granice.
Obwód murmański położony jest w północnej Europie; większa część obszaru leży na Półwyspie Kolskim. Zdecydowana większość tych terenów (oprócz krańców południowo-wschodnich) znajduje się za kołem podbiegunowym.
Od południa region graniczy z autonomiczną rosyjską republiką Karelii, od zachodu – z Norwegią i Finlandią. Z pozostałych stron obwód otoczony jest przez wody Morza Białego i Morza Barentsa.
Przynależność administracyjna.
Pod względem administracyjnym obwód murmański wchodzi w skład utworzonego w 2000 Północno-Zachodniego Okręgu Federalnego.
Klimat.
W południowej części obwodu panuje klimat umiarkowany chłodny typu morskiego, zaś na północy – klimat subpolarny, który jest jednak znacznie łagodzony przez wpływ płynącego w pobliżu ciepłego prądu morskiego – Golfstromu. Ten właśnie prąd sprawia, iż woda w morzu nie zamarza i możliwa jest żegluga przez cały rok, a Murmańsk jest jedynym niezamarzającym rosyjskim portem.
Zima w regionie jest surowa, zwłaszcza z dala od wybrzeży morskich, i niezbyt śnieżna. Wcześnie rozpoczyna się okres przymrozków.
Średnia temperatura powietrza w miesiącu najchłodniejszym (styczniu) waha się od –8 °C na wybrzeżu do –13 °C, w głębi lądu, a nawet spada jeszcze niżej na obszarach górskich. Najniższa zanotowana w Murmańsku temperatura to –44 °C. Lato jest krótkie i chłodne; średnia temperatura to od +8 °C (na wybrzeżu) do +13 °C wewnątrz kraju.
Opady w regionie mają głównie postać deszczu; największe ich nasilenie występuje w sierpniu. Rocznie na terenie obwodu notuje się średnio ok. 400 mm opadów.
Położenie na tak wysokiej szerokości geograficznej sprawia, iż zimą w regionie panuje noc polarna, a latem – dzień polarny.
Hydrologia.
W nieodległej przeszłości geologicznej teren obwodu był w całości pokryty przez lodowiec i wraz z jego topnieniem na powierzchni ziemi pojawiała się gęsta sieć różnego rodzaju pradolin, tworzonych przez wodę z topniejącego lodu. Z tego też powodu sieć rzeczna pokrywająca obszar obwodu jest gęsta. Tutejsze rzeki z powodu bliskości morza nie osiągają dużych długości – największa rzeka regionu – Ponoj ma 426 km długości. Topniejący lodowiec pozostawił zagłębienia, w których powstały liczne jeziora, spośród których największym jest Imandra (powierzchnia 876 km²).
Poza wodami powierzchniowymi na terenie obwodu istnieją bogate zasoby wód podziemnych.
Część wód jest uwięziona w ziemi z powodu wiecznej zmarzliny, występującej na ok. połowie obszaru obwodu murmańskiego.
Rzeki.
Największymi rzekami regionu są (w kolejności alfabetycznej):
Dzięki korzystnemu ukształtowaniu powierzchni połączonemu z dużą ilością cieków wodnych istotne znaczenie w gospodarce rejonu odgrywa hydroenergetyka. Łączna moc miejscowych elektrowni wodnych od początku XXI wieku wynosi ok. 3 mld. kWh/rok.
Jeziora.
Największe jeziora (w kolejności alfabetycznej):
Gleby.
Na terenie obwodu przeważają typy gleb nie przedstawiające znaczenia pod względem rolniczym. Zaliczą się do nich gleby bielicowe, bielicowe iluwialno-humusowe i bielicowe tundrowe. Na południu przeważają gleby bielicowe bagienne, a na zachodzie – bagienne.
Świat roślinny.
Pod względem roślinnym obszar obwodu stanowi na północy tundra, ku południowi przechodząca w lasotundrę, a na południu – tajga.
Na północy obwodu praktycznie nie ma drzew, nie licząc form karłowatych brzozy i osiki. Im dalej na południe, tym częściej spotykane są wysokie drzewa: głównie świerki, rzadziej też sosny. Na południu regionu ciągną się wielkie połacie lasów północnych – tajgi.
Na obszarze tundry rosną głównie różne gatunki mchów i porostów. Tundra rodzi także wiele jadalnych owoców: jagody, moroszki, borówki (bagienne), brusznice, żurawiny i in.
Spore obszary regionu (zwłaszcza na południowym wschodzie) stanowią bagna i pokrywa je roślinność typowa dla obszarów podmokłych.
Fauna.
Fauna obwodu murmańskiego jest dość uboga, natomiast charakterystyczne jest to, że fauna wodna jest bardziej urozmaicona niż fauna lądowa.
Występują tutaj lisy, kuny, gronostaje, można zobaczyć również wilki i niedźwiedzie brunatne. Licznie występującym gatunkiem są łosie oraz renifery; roi się też od wiewiórek.
Z ptaków w tundrze zobaczyć można sowy śnieżne, cietrzewie i głuszce. W lasach żyją m.in. gile, różne gatunki sikorek.
Bliskość wybrzeży morskich sprawia, że w obwodzie murmańskim żyją liczne gatunki mew i innych ptaków związanych z morzem.
W wodach morskich i śródlądowych obwodu występują wątłusze (dorsze atlantyckie), morskie okonie, śledzie i różne gatunki pstrągów.
Historia.
Obszar obwodu murmańskiego do średniowiecza zaludniony był przez nieliczne ludy ugrofińskie. Być może zapuszczali się tutaj nieliczni rybacy skandynawscy. Około XII wieku pojawili się tutaj pierwsi Rosjanie; byli to rybacy mający łowiska na Morzu Białym. Z racji niesprzyjającego osadnictwu klimatu oraz braku (znanych ówcześnie) bogactw rejon ten nie był przedmiotem zainteresowania osadników i aż do początku XX wieku żyło tutaj tylko kilka tysięcy osób, w dużej mierze rdzennej ludności północnej Europy – Lapończyków. Większy napływ osadników z Rosji nastąpił dopiero po założeniu miasta Murmańsk w 1916, jednak dopiero intensywne uprzemysłowienie tych terenów w okresie Związku Radzieckiego spowodowało gwałtowny wzrost zaludnienia. W ciągu 13 lat (1926–1939) liczba ludności tych obszarów wzrosła 13-krotnie (z 22,87 do 291,3 tys.).
Wraz ze wzrostem populacji pojawiła się konieczność utworzenia odrębnej jednostki administracyjnej. Obwód murmański oficjalnie utworzono 28 maja 1938.
Po II wojnie światowej w skład obwodu weszły pewne obszary odebrane Finlandii, m.in. port w Pieczendze (fin. "Petsamo").
W okresie powojennym wzrost populacji nie był już aż tak gwałtowny, niemniej jednak na początku lat 80. populacja obwodu przekroczyła milion osób.
Gospodarka.
Produkt krajowy brutto obwodu murmańskiego w 2005 wyniósł 149,1 mld rubli, co daje statystycznie 163,3 tys. rub. na mieszkańca.
Podstawą gospodarki jest górnictwo (wydobycie apatytów i nefelinów, rud niklu, miedzi, żelaza). W obwodzie istnieje rozwinięty przemysł rybny, wydobywczy, chemiczny, drzewny oraz hutnictwo (głównie metali nieżelaznych). Mniejsze znaczenie gospodarcze ma hodowla reniferów i myślistwo, które pozostają głównym zajęciem rdzennych mieszkańców obwodu – Lapończyków.
Energetyka.
Głównym producentem energii elektrycznej na terenie obwodu jest Kolska Elektrownia Atomowa o mocy 1760 MW. Pozostałe elektrownie i elektrociepłownie mają w porównaniu z nią znacznie mniejszy potencjał i tak druga pod względem mocy Elektrociepłownia Apatycka ma moc 323 MW, a trzecia w kolejności Elektrociepłownia Murmańska tylko 12 MW. Istotną rolę w energetyce odgrywa energia pozyskiwana przez elektrownie wodne. Ich łączna moc na terenie obwodu to 1550 MW, co niemal dorównuje elektrowni atomowej
Na terenie obwodu znajduje się unikalna elektrownia, wykorzystująca do produkcji energii pływy morskie (Kisłogubska elektrownia pływowa ros. "Кислогубская приливная электростанция"), jedyny tego typu obiekt w Rosji.
Turystyka.
W ostatnich latach w regionie rozwija się turystyka. Odwiedzający obwód mają możliwość zetknięcia się z nieskażoną przyrodą pozostającą w stanie nietkniętym ludzką ręką.
Pasmo górskie Chibiny jest dość popularnym w północnej Rosji miejscem do uprawiania alpinizmu.
Surowce mineralne.
Na terenie obwodu murmańskiego znajdują się liczne złoża surowców mineralnych.
Głównymi kopalinami wydobywanymi na terenie obwodu jest apatyt oraz nefelin. Wydobywany w regionie apatyt jest cennym surowcem do produkcji nawozów fosforowych, zaś nefelin wykorzystuje się do uzyskiwania aluminium. Ponadto obszar obwodu jest ważnym źródłem wydobycia rud żelaza; z regionu pochodzi ok. 10% całej rosyjskiej produkcji tego surowca. W regionie znajdują się także liczne złoża rud miedzi i niklu. Na terenie obwodu znajdują się także złoża rud uranowych oraz ogromne zapasy torfu.
Ponadto obwód jest miejscem, gdzie znajdują się liczne źródła skał i kamieni wykorzystywanych w budownictwie i dekoracji, m.in. diorytu.
Na przyległym do lądowego terytorium obwodu szelfie na Morzu Barentsa wydobywana jest ropa naftowa; teren ten jest także miejscem zalegania jednych z największych na świecie złóż gazu ziemnego (tzw. Sztokmanowskie złoża gazowe).
Transport.
Transport drogowy.
Sieć drogowa na terenie obwodu jest słabo rozwinięta w stosunku do obszaru i ludności tej jednostki podziału administracyjnego.
Na terenie obwodu znajduje się ważna droga kołowa M-18 „"Kola"”, prowadząca z Sankt Petersburga, przez Pietrozawodsk i Murmańsk, aż do granicy norweskiej.
W sumie na terenie regionu znajduje się 2566 km dróg, z czego 2472 km (96,3%) ma utwardzaną nawierzchnię, co daje 17,1 km dróg bitych na 1 tys. km². Spośród 145 wiosek na terenie obwodu drogi o utwardzonej nawierzchni docierają do 106.
Transport kolejowy.
Głównym szlakiem kolejowym w obwodzie jest linia łącząca Biełomorsk z Murmańskiem z regionalnymi odgałęzieniami na Ałakurtti, Kowdor, Rewdę, Monczegorsk, Wajengę, Nikiel i Liinachamari.
Demografia.
Rdzennymi mieszkańcami obwodu są Lapończycy. W wyniku nasilonego osadnictwa obecnie stanowią oni jedynie 0,2% populacji. Przeważającą grupą narodowościową są Rosjanie. Blisko 40% populacji regionu żyje w stolicy obwodu – Murmańsku.
Gęstość zaludnienia.
Średnia gęstość zaludnienia na terenie obwodu wynosi 6 os./km². W rzeczywistości występują duże różnice w tym zakresie pomiędzy poszczególnymi częściami obwodu; największe zagęszczenie populacji (poza obszarami miejskimi) występuje w okolicach jeziora Imandra – nawet do 20 os./km², zaś wielkie obszary na oddalonych od wybrzeży terenach Półwyspu Kola pozostają niemal bezludne.
Spadek liczby ludności.
Liczba mieszkańców obwodu, podobnie jak całej Rosji zmniejsza się. Od 1989 liczba mieszkańców spadła aż o 23% (w całej Rosji – o ok. 3%). Jest to spowodowane niskim poziomem przyrostu naturalnego oraz bezrobociem i wynikającą z niego emigracją ludności do innych części kraju, gdzie bezrobocie jest mniejsze i bardziej przyjaznych pod względem klimatycznym. Ponadto często osoby, które w latach 50. i 60. otrzymały zatrudnienie i osiedliły się na terenie obwodu, po otrzymaniu uprawnień emerytalnych wyjeżdża z zimnego i niegościnnego regionu i powraca w rodzinne strony lub osiedla się w innych częściach Rosji.
W 2005 kraj zamieszkiwało ok. 872 800 osób, co oznacza, iż od spisu powszechnego z 2002 populacja zmniejszyła się o ponad 20,2 tys. ludzi (tj. ponad 2,26%).
Zmiany liczby mieszkańców
Statystyki demograficzne.
Ludność ogółem: 892 534 (2002)
Skład etniczny.
Skład etniczny populacji(dane spisowe z 2002)
Zmiany struktury etnicznej.
Zmiany liczby przedstawicieli poszczególnych narodów i ich udziału w populacji (na podstawie danych ze spisów powszechnych).
Wyznania.
Zdecydowana większość ludności wyznaje prawosławie. Po okresie ateizacji w czasach ZSRR pozostała duża liczba niewierzących. Z mniejszości wyznaniowych najliczniejsi są muzułmanie, stanowiący ok. 1,5% populacji.
Miasta i osiedla typu miejskiego.
Na terenie obwodu murmańskiego znajduje się 16 miast i 13 osiedli typu miejskiego. W poniższej tabeli miasta wyróżniono pogrubieniem.
Władza i administracja.
Obwód murmański, podobnie jak inne podmioty Federacji Rosyjskiej posiada dość szeroki zakres autonomii w sprawach lokalnych.
Władzę prawodawczą w regionie sprawuje lokalny parlament.
Naczelnym organem władzy wykonawczej oraz funkcję głowy obwodu sprawuje gubernator, powoływany przez parlament na wniosek prezydenta Federacji Rosyjskiej. Stoi on także na czele lokalnego rządu. Obecnie funkcję gubernatora sprawuje Jurij Jewdokimow.
Podział administracyjny.
Obwód murmański dzieli się na 5 rejonów. Największe miasta i osiedla typu miejskiego nie wchodzą w skład powstałych w ten sposób rejonów, lecz tworzą rejony miejskie, których jest 14. Niekiedy w ramach jednego rejonu miejskiego znajduje się kilka miast lub osiedli (jedno główne i 2-3 mniejsze), a powierzchnia takiego okręgu wielkością nie odbiega od powierzchni mniejszych spośród rejonów ziemskich.
Rejony:
Rejony miejskie:
Ciekawostki.
Na terenie obwodu znajduje się najgłebszy odwiert na świecie. Wydrążony w latach 1970–89 SG-3 ma głębokość 12 262 m. W latach 1989–2008 był również najdłuższym odwiertem na świecie.
Tablice rejestracyjne.
Tablice pojazdów zarejestrowanych w obwodzie murmańskim mają oznaczenie 51 w prawym górnym rogu nad flagą Rosji i literami RUS.

</doc>
<doc id="175396" url="https://pl.wikipedia.org/wiki?curid=175396" title="Jakub Fankidejski">
Jakub Fankidejski

Jakub Fankidejski (ur. 23 maja 1844 w Wielbrandowie koło Starogardu Gdańskiego, zm. 6 czerwca 1883 w Pelplinie) – ksiądz, historyk regionalny.
W latach 1857-1866 był uczniem gimnazjum w Chełmnie. Studiował teologię na uniwersytetach we Fryburgu Badeńskim i Monasterze. Dalsze studia odbywał w Seminarium Duchownym w Pelplinie. Święcenia kapłańskie otrzymał w 1870 i został mianowany wikariuszem katedralnym i nauczycielem Collegium Marianum w Pelplinie.
Korzystając z bogatego archiwum diecezjalnego opracował i wydał drukiem wiele prac poświęconych diecezji w Chełmnie, m.in.: "Utracone kościoły i kaplice w dzisiejszej dyecezyji chełmińskiej" (1880, "Obrazy cudowne i miejsca w dzisiejszej dyecezyji chełmińskiej" (1880), "O publicznej pokucie w polskiem Pomorzu i na ziemi chełmińskiej" (1880-1881), "Klasztory żeńskie w dyecezyi chełmińskiej" (1883). Najważniejszym dziełem było dostarczenie źródeł i opracowanie dziejów miast i wsi Pomorza Gdańskiego do "Słownika geograficznego Królestwa Polskiego" (zdążył opracować dane do litery L).
Zmarł na gruźlicę w wieku 39 lat i został pochowany na cmentarzu przy kościele pw. Bożego Ciała (dawnym parafialnym) w Pelplinie. Jego nagrobek zachował się do dzisiaj przy południowej fasadzie kościoła.
W 2011 r. dwa jego najważniejsze opracowania monograficzne ("Utracone kościoły"... i "Obrazy cudowne"...) zostały wydane przez Wydawnictwo Region z Gdyni w wersji uwspółcześnionej i zaopatrzonej w komentarze.

</doc>
<doc id="175397" url="https://pl.wikipedia.org/wiki?curid=175397" title="Przekop Wisły">
Przekop Wisły

Przekop Wisły (niem. "Weichseldurchstich") – sztuczne ujście Wisły, między Świbnem a Mikoszewem, powstałe w latach 1891–1895 przez wykopanie nowego koryta rzeki na odcinku od Przegaliny do Zatoki Gdańskiej. Dotychczasowe ujście Leniwki od przekopu do ujścia w Gdańsku nazwano Martwą Wisłą. W sezonie turystycznym na przekopie działa przeprawa promowa (w ramach drogi wojewódzkiej nr 501).
Projekt.
W 1768 roku Jan Jerzy de Woyten, major wojsk koronnych, wystosował memoriał do króla Stanisława II Augusta, w którym przedstawił pierwszy znany projekt przekopu. Decyzję o realizacji inwestycji podjęto jednak dopiero w XIX wieku, po serii powodzi, które wyrządziły Żuławom dotkliwe straty. Szczególnie katastrofalna powódź w roku 1888 skłoniła władze pruskie do decyzji o połączeniu Wisły bezpośrednio z Zatoką Gdańską. Przekop miał zmniejszyć zagrożenie powodzią zatorową, umożliwiając swobodne spływanie do Bałtyku lodu i wezbranych wód powodziowych. Spośród wielu projektów przekopu opracowanych w XIX wieku wybrano projekt, który wykonali w 1877 roku Alsen i Fahl. Bieg nowego koryta wytyczono wzdłuż Przemysławy, średniowiecznej odnogi wiślanej, która w późniejszych latach zanikła.
Budowa.
W czerwcu 1891 roku ruszyły prace ziemne. Pracowało przy nich średnio około 1000 robotników oraz 40 maszyn parowych. W czasie prac przemieszczono siedem milionów metrów sześciennych ziemi. Budowa przekopu, jako bardzo śmiałego zamierzenia hydrotechnicznego, pochłonęła 20 milionów marek. Powstał nowoczesny kanał wodny o długości 7,1 kilometrów, szerokości od 250 do 400 metrów, otoczony wysokimi na 10 metrów wałami przeciwpowodziowymi. Jednocześnie z budową przekopu odcięto śluzami i wrotami przeciwpowodziowymi koryta Wisły Gdańskiej (obecnie Martwa Wisła), Szkarpawy i Nogatu. Zmieniono też przebieg wałów przeciwpowodziowych. Ciekawie rozwiązano ceremonię otwarcia – 31 marca 1895 roku o godzinie 15.45 nadprezydent Prus Zachodnich, Gustav von Gossler, na telegraficzny sygnał cesarza Wilhelma II, własnoręcznie otworzył drogę pierwszym strugom wody wiślanej.
Skutki.
Zbudowanie przekopu Wisły skróciło bieg rzeki o około 10 kilometrów, zwiększając spadek jej końcowego odcinka. Zmniejszyła się powierzchnia dorzecza Wisły, od której odcięto zlewnię Motławy z jej dopływami. Istotną zmianę stanowiło tworzenie się stożka usypowego, powiększanego przez niesione i odkładane przez wody Wisły rumowisko rzeczne. Od momentu przekopania nowego ujścia linia brzegowa w jego rejonie odsunęła się o około 3 kilometry w stronę Bałtyku.
Kosztowna inwestycja opłaciła się – zagrożenie powodziowe zostało bardzo zmniejszone, co pozwoliło uniknąć kolejnych strat materialnych, społecznych i ekologicznych. W wyniku budowy przekopu powstała Wyspa Sobieszewska, a dla Świbna nastały lepsze czasy – wzrosło zapotrzebowanie na marginalne do tej pory profesje, zwiększyła się też liczba mieszkańców. Wioska zyskała nawet połączenie kolejowe (wąskotorowe) z Gdańskiem (Gdańska Kolej Dojazdowa), zlikwidowane w okresie powojennym.

</doc>
<doc id="175401" url="https://pl.wikipedia.org/wiki?curid=175401" title="Ukrzyżowanie">
Ukrzyżowanie

Ukrzyżowanie – rodzaj kary śmierci stosowanej w starożytności m.in. przez Persów, Rzymian, Fenicjan i Kartagińczyków, jako forma hańbiącej egzekucji na niewolnikach, buntownikach i innych osobach niebędących pełnoprawnymi obywatelami.
Kara ta była stosowana nierzadko na masową skalę, jak w roku 71 p.n.e., gdy ukrzyżowano około 6000 uczestników powstania Spartakusa. 
Karę ukrzyżowania zniósł ostatecznie edykt Konstantyna Wielkiego w 337. Motywem rezygnacji z tej formy kary śmierci był przede wszystkim szacunek dla Jezusa Chrystusa. Według przekazów jeszcze np. ok. 375 ariańscy Goci pod wodzą Winitara mieli wykonać egzekucję zbiorowego ukrzyżowania wodza Antów Boza wraz z synami i siedemdziesięcioma naczelnikami.
Sposoby wykonywania.
Zgodnie z (rzymską) literaturą źródłową, skazany na ukrzyżowanie przenosił na miejsce kaźni poprzeczną belkę (łac. "patibulum"), do której po dojściu na miejsce kaźni go przybijano i którą wciągano i doczepiano do pionowego słupa wkopanego wcześniej w ziemię. Wtedy całość przedstawiała kształtem krzyż. Okrucieństwo katów przybierało różne formy, a męka mogła trwać od kilku godzin do nawet kilku dni. Wieszano skazańca głową do góry lub w dół. Ciało skazańca – jeśli nie zdjęto do pochówku – mogło być rozszarpane przez dzikie zwierzęta. Przysłowiowe stało się więc określenie skazańców: "ofiara krzyżowa, kruków wyżerka" (Petroniusz, "Satyryki" 58).
Samo ukrzyżowanie, jeśli przy jego wykonywaniu nie uszkadzano w sposób istotny organów wewnętrznych, nie powodowało śmierci. W większości wypadków bezpośrednią przyczyną zgonu skazańca było uduszenie, wycieńczenie, odwodnienie czy wykrwawienie w wyniku urazów. W takim przypadku skazaniec początkowo miał nogi w miarę rozprostowane, zgięte na tyle, żeby stopy dało się przybić do krzyża. Po kilku, kilkunastu godzinach mięśnie nóg nie mogły dalej podtrzymywać ciężaru ciała i uginały się pod skazańcem. Wtedy to przepona była uciskana tak bardzo, że skazany zaczynał się dusić – i to mogło trwać kolejne kilka-kilkanaście godzin. Inną przyczyną śmierci na krzyżu było wykrwawienie (gwoździe wbite w sposób prowadzący do szybszego zgonu) lub śmierć z wycieńczenia (zastosowanie podpórki pod nogi).
W czasach rzymskich stosowano także modyfikację tego sposobu egzekucji, poprzez umieszczenie na pionowym słupie na wysokości stóp skazańca podpórki, dzięki której skazany mógł względnie swobodnie oddychać. Śmierć następowała z wycieńczenia organizmu, nawet po kilku dniach od rozpoczęcia egzekucji. Zdarzało się również, że egzekucję przyspieszano łamiąc skazanemu nogi (uniemożliwiało to zaczerpnięcie oddechu).
Nawet kiedy w całym rzymskim imperium wykształciła się pewna „norma” w procedurze ukrzyżowania (biczowanie, następnie ofiara często przenosiła belkę na miejsce egzekucji, gdzie była do niej przybijana z rozłożonymi ramionami, podnoszona w górę i sadzana na małym drewnianym kołku), postać egzekucji mogła być bardzo zmienna. Ukrzyżowanie było karą, w której kaprysy i sadyzm katów pozbawiony był wszelkich hamulców.
Ukrzyżowanie w literaturze.
W powieściach historycznych ten rodzaj wykonania kary śmierci bywa przedstawiany zgodnie z zachowanymi materiałami źródłowymi ("Quo vadis" Henryka Sienkiewicza). W literaturze dekadenckiej natomiast odnosi się z reguły do męki Chrystusa, ale służy jego naśladowaniu jedynie pozornie, w istocie stanowiąc maskę uszlachetniającą cierpienia danej postaci (w tym duchu ukrzyżowana zostaje na przykład Wita, tytułowa bohaterka powieści Tadeusza Micińskiego).

</doc>
<doc id="175405" url="https://pl.wikipedia.org/wiki?curid=175405" title="%s">
%s



</doc>
<doc id="175406" url="https://pl.wikipedia.org/wiki?curid=175406" title="Arabska Republika Egiptu">
Arabska Republika Egiptu



</doc>
<doc id="175408" url="https://pl.wikipedia.org/wiki?curid=175408" title="Smashing Pumpkins">
Smashing Pumpkins



</doc>
<doc id="175409" url="https://pl.wikipedia.org/wiki?curid=175409" title="Polfa">
Polfa

Polfa – nazwa kilku przedsiębiorstw farmaceutycznych powstałych w Polsce po II wojnie światowej.
W okresie PRL pod tą nazwą istniało Zjednoczenie Przemysłu Farmaceutycznego „Polfa” (1947–1982) z siedzibą w Warszawie przy ul. Wspólnej 4, w skład którego wchodziły przedsiębiorstwa mające monopol na produkcję leków, jednorazowych przyrządów medycznych itp.
Po 1989 r. większość z tych przedsiębiorstw przeszła proces prywatyzacji. Wśród nich są m.in.:

</doc>
<doc id="175411" url="https://pl.wikipedia.org/wiki?curid=175411" title="Śródmieście">
Śródmieście

Śródmieście – centralna część miasta, skupiająca funkcje m.in. administracyjne, handlowe, usługowe i turystyczne, charakteryzująca się zwartą zabudową architektury.
Stanowi strefę miasta o najwyższej aktywności gospodarczej, kulturalnej i najczęstszych kontaktów społecznych.

</doc>
<doc id="175414" url="https://pl.wikipedia.org/wiki?curid=175414" title="Muhammad el-Baradei">
Muhammad el-Baradei

Muhammad el-Baradei, arab. محمدالبرادعئ, "Muhammad al-Barādaʿī" (ur. 17 czerwca 1942 w Kairze) – egipski polityk, prawnik, były dyrektor generalny Międzynarodowej Agencji Energii Atomowej (MAEA), organizacji pod auspicjami Organizacji Narodów Zjednoczonych, laureat Pokojowej Nagrody Nobla w 2005. Wiceprezydent Egiptu od 14 lipca do 14 sierpnia 2013.
Życiorys.
Ukończył prawo na Uniwersytecie w Kairze w 1962, doktoryzował się z prawa międzynarodowego na nowojorskiej uczelni – New York University School of Law w 1974. Jego dyplomatyczna kariera rozpoczęła się w 1964 w egipskim Ministerstwie Spraw Zagranicznych. Pracował w Stałych Przedstawicielstwach Egiptu przy ONZ w Nowym Jorku i Genewie. Od 1984 el-Baradei był członkiem Sekretariatu IAEA, zajmując w nim wysoką pozycję. Zanim został dyrektorem generalnym, był doradcą agencji i kierował w niej Departamentem Prawnym (1984-1993). Następnie został asystentem dyrektora generalnego ds. stosunków zagranicznych (1993-1997). W 1997 zastąpił Hansa Blixa na stanowisku dyrektora generalnego IAEA. W 2001 powierzono mu tę funkcję ponownie.
Ze względu na odważną krytykę amerykańskiego stanowiska, uzasadniającego wojnę w Iraku rzekomą obecnością tajnych składów broni jądrowej w tym regionie, el-Baradei stał się obiektem bardzo ostrych ataków ze strony rządu George’a W. Busha, który m.in. przez wiele miesięcy starał się zablokować jego ponowny wybór na stanowisko dyrektora generalnego IAEA. Amerykanie zarzucali ponadto Muhammadowi el-Baradei, że niedostatecznie wyraźnie potępił irański program nuklearny. Rząd USA zaniechał tych ataków dopiero po spotkaniu Muhammada el-Baradei z sekretarz stanu Condoleezzą Rice.
Podczas negocjacji z Iranem pojawiły się plotki, że żona el-Baradeia jest Iranką, co mogłoby podważać jego obiektywność, jednak IAEA natychmiast zdecydowanie to zdementowała.
Wraz z kierowaną przez siebie IAEA został laureatem Pokojowej Nagrody Nobla w 2005 r.
W okresie egipskiej rewolucji i po niej był uznawany za przywódcę liberalnej części społeczeństwa i lidera wywodzących się z tej grupy społecznej ugrupowań i organizacji. Po zamachu stanu na początku lipca 2013 media podały, iż został mianowany nowym premierem, jednak nie objął tego stanowiska z powodu protestu konserwatywnej islamskiej partii al-Nur i został zamiast tego nominowany na wiceprezydenta odpowiedzialnego za sprawy zagraniczne. Na stanowisku wiceprezydenta został zaprzysiężony 14 lipca 2013. Podał się do dymisji dokładnie miesiąc później w efekcie masakry w Kairze i fali przemocy w kraju, w której zginęło łącznie ponad 600 osób. 18 sierpnia 2013 opuścił Egipt, udając się do Wiednia. Po rezygnacji z powierzonego mu stanowiska, został w kraju oskarżony o zdradę narodową. W związku z tym na wrzesień 2013 wyznaczono mu rozprawę sądową.

</doc>
<doc id="175416" url="https://pl.wikipedia.org/wiki?curid=175416" title="San Cristóbal de las Casas">
San Cristóbal de las Casas

San Cristóbal de las Casas – meksykańskie miasto położone w centralnej części stanu Chiapas, stolica kulturalna stanu i jedno z najpiękniejszych miast Meksyku. Przez meksykańskie ministerstwo turystyki nazywane „Magiczna Wieś”.
Położenie.
Pod względem geograficznym, miasto położone jest w górach, na wysokości 2100 m n.p.m. Leży przy Autostradzie Panamerykańskiej, w połowie drogi pomiędzy Tuxtla Gutiérrez a Ocosingo.
Gospodarka.
W mieście rozwinął się przemysł cukrowniczy oraz spirytusowy.
Historia.
Miasto San Cristóbal w 1532 roku założył Diego de Mazariegas, jako regionalną bazę obronną przed zaciekle atakującymi Indianami Zoque i Chiapanec. Osada szybko stała się stolicą prowincji Chiapas. W 1545 przybyli dominikanie. W tym samym roku Bartolomé de Las Casas został biskupem Chiapas. Wsławił się nie tylko tym, że od jego nazwiska miasto zyskało nową nazwę (początkowo nazywało się „Ciudad de San Cristóbal”), ale także obroną indiańskiej ludności przed bezlitosnym wyzyskiem.
Początkowo miasto, jak i cały region, związane były gospodarczo, politycznie i kulturowo z Gwatemalą. W 1824 roku Chiapas przyłączono do Meksyku i San Cristóbal de las Casas stało się stolicą stanu. W 1892 roku rolę tę przejęło miasto Tuxtla Gutiérrez.
W sylwestrową noc, na przełomie 1993 i 1994 roku, EZLN, czyli Armia Zapatystów zajęła kilka miast w Chiapas, między innymi i San Cristóbal de Las Casas. Wojska rządowe odbiły je po paru dniach, lecz powstanie odbiło się echem na świecie a w Meksyku zawrzało. Pomocy w mediacji podjął się biskup Samuel Ruiz. Na początku marca podpisano porozumienie, w którym strona rządowa zobowiązała się do pomocy ekonomicznej dla regionu i do lepszego traktowania ludności indiańskiej.
Długa nazwa miasta przez mieszkańców miasta i jego okolic często jest pomijana a miasto nazywają „Jovel”.
Mieszkańcy.
W mieście mieszkają głównie Metysi wyznania katolickiego, dominującej religii w gminie (78%). Obrzeża natomiast w tzw. pasie nędzy zamieszkują protestanci (12,3% ludności) wypędzeni ze swych wsi za zmianę wiary. Miasto zamieszkuje około 160 000 mieszkańców.
Górzyste okolice miasta zamieszkane są głównie przez miejscowych Indian, pierwotnych mieszkańców tych ziem. Mieszkają oni w małych wioskach, położonych wysoko w górach, posługując się swoimi językami, głównie tzotzil i tzeltal, należących do rodziny języków majańskich. Znajomość hiszpańskiego wśród Indian nie jest rzeczą oczywistą, lecz większość z nich zna ten język.
Zabytki i kultura.
Do głównych zabytków San Cristóbal de las Casas można zaliczyć Katedrę przy Plaza del Marzo, czy kościół Santo Domingo. Przy tym ostatnim znajduje się plac ze straganami, gdzie okoliczna ludność sprzedaje wyroby rękodzielnicze.
Gmina San Cristóbal de las Casas.
Gmina leży w samym środku stanu Chiapas. Graniczy z ośmioma innymi gminami tego stanu. Zajmuje powierzchnię 484 km² a średnia wysokość nad poziomem morza wynosi 1 940 m. Podobnie jak inne rejony stanu jest to bardzo biedny region. Zatrudnienie ma około 47 tys. spośród 166 460 (INIEGI: 2005) mieszkańców gminy. Najważniejszym sektorem jest rolnictwo z uprawą m.in. kawy i bananowców. Wynagrodzenie w tym sektorze najczęściej wypłacane jest w naturze. Drugim sektorem pod względem ważności jest przemysł i górnictwo, a trzecim usługi w mieście, rękodzielnictwo i przemysł turystyczny.

</doc>
<doc id="175417" url="https://pl.wikipedia.org/wiki?curid=175417" title="Herb powiatu polickiego">
Herb powiatu polickiego

Herb powiatu polickiego – to jeden z symboli Powiatu polickiego.
Opis.
Herb powiatu polickiego został uchwalony przez Radę Powiatu Polickiego 14 września 1999.
Symbolika:
Kolory pól:

</doc>
<doc id="175420" url="https://pl.wikipedia.org/wiki?curid=175420" title="Republika Dagestan">
Republika Dagestan



</doc>
<doc id="175422" url="https://pl.wikipedia.org/wiki?curid=175422" title="Beithir">
Beithir

Beithir (tłum. gael. szk. niedźwiedź, gadzina, bestia) – bliżej nieokreślony dziki stwór szkocki, nawiedzający jaskinie i progi skalne. Mógł mieć długi ogon. W południowej części doliny Glen Coe znajduje się góra zwana Ben Vair lub Ben Vehir będąca lokalnie upamiętnieniem beithira (smoka), który szukał schronienia w jaskini Corrie Lia.

</doc>
<doc id="175423" url="https://pl.wikipedia.org/wiki?curid=175423" title="Easy Rider (film)">
Easy Rider (film)



</doc>
<doc id="175424" url="https://pl.wikipedia.org/wiki?curid=175424" title="Febron">
Febron

Febron, Febroniusz — imię męskie (łac. "Febronius"), pochodzące od imienia bóstwa etruskiego Februus, oznaczające "poświęcony bogu Februusowi". Znane w Polsce od średniowiecza, w formie F(i)ebron//F(i)ebroń (zdrobniale F(i)ebronek), także F(i)ebrun//F(i)ebruń oraz Świebron//Świebruń. Występuje również w staroukraińskim jako "Фебрунь". Brak męskiego patrona w Kościele katolickim. Patronką tego imienia jest św. Febronia z Nisbis, zmarła w 304 roku śmiercią męczeńską.
W Rzymie używano zarówno imion "Febronius" oraz "Febronia", jak i formę pochodną od Febroniusa — "Febronianus" (Febronian). W Polsce natomiast od imienia Febron utworzono już w średniowieczu formę naśladującą imię złożone: Fiebrosław.
Febron imieniny obchodzi 25 czerwca.
Znane osoby noszące to imię:

</doc>
<doc id="175426" url="https://pl.wikipedia.org/wiki?curid=175426" title="Republika Chakasja">
Republika Chakasja



</doc>
<doc id="175427" url="https://pl.wikipedia.org/wiki?curid=175427" title="Hipacy (imię)">
Hipacy (imię)

Hipacy – imię męskie pochodzenia greckiego. Pochodzi od słowa "hypatos" oznaczającego „władca”. Wśród patronów – św. Hipacy, pustelnik z V wieku.
Hipacy imieniny obchodzi 18 czerwca, 29 sierpnia i 14 listopada.
Znane osoby noszące imię Hipacy: 

</doc>
<doc id="175429" url="https://pl.wikipedia.org/wiki?curid=175429" title="Komi (republika)">
Komi (republika)



</doc>
<doc id="175430" url="https://pl.wikipedia.org/wiki?curid=175430" title="Grupa Tyranobójców">
Grupa Tyranobójców

Grupa Tyranobójców (gr. "Τυραννοκτόνοι") – dwa posągi umieszczone ok. 510 p.n.e. na ateńskiej agorze, przedstawiające Harmodiosa i Aristogejtona, zabójców synów tyrana Pizystratesa – Hipparcha i Hippiasza. Grupa ta, stanowiąca symbol wolności ludu ateńskiego, uważana jest za pierwszy pomnik historyczny w Atenach.
Wcześniejszy pomnik, autorstwa Antenora, wykonany był prawdopodobnie z marmuru. Wywiózł go do Suzy perski władca Kserkses I po zdobyciu Aten w 480 p.n.e. Po podboju Persji przez Aleksandra Wielkiego rzeźby te zostały zwrócone Ateńczykom przez niego lub jego następców i umieszczone na Akropolu, gdyż pierwotne miejsce zajął wtórny pomnik wykonany na przełomie 477/476 p.n.e. przez uczniów Antenora – Kritiosa i Nesjotesa.
Wykonana z brązu grupa prawdopodobnie była wzorowana na pierwszym pomniku. Tyranobójców przedstawiono jako nagich herosów, starszego Aristogejtona z brodą i przewieszoną przez ramię chlamidą. Proporcje ciała zostały wyidealizowane, ale uchwycone w dynamicznej pozie postacie nacechowane były siłą i energią. Grupa Tyranobójców powstała w okresie uznawanym za przejściowy między późnoarchaiczną a wczesnoklasyczną sztuką grecką, zwiastuje wybitne dzieła okresu klasycznego. 
Do wersji wykonanej przez Antenora nawiązuje pewien bezgłowy posąg (odkryty 1936-39 na stokach Kapitolu), będący wraz z głową Aristogejtona (z Museo Novo dei Conservatori) pozostałością rzymskiej kopii. Późniejsza wersja pomnika jest znana dzięki rozpoznaniu przez K. Friedrichsa w 1859 r. rzymskiej kopii Grupy, eksponowanej w Muzeum Narodowym w Neapolu.

</doc>
<doc id="175432" url="https://pl.wikipedia.org/wiki?curid=175432" title="Guttae">
Guttae



</doc>
<doc id="175437" url="https://pl.wikipedia.org/wiki?curid=175437" title="Delta Dunaju">
Delta Dunaju

Delta Dunaju (rum. "Delta Dunării") – delta rzeczna położona w Rumunii i na Ukrainie, druga pod względem wielkości europejska delta, w niewielkim stopniu przeobrażona w wyniku działalności człowieka. Ma ona powierzchnię 3446 km².
Geografia.
Każdego roku aluwia nanoszone z prądem Dunaju powiększają deltę o ok. 40 m. Koło miejscowości Tulcza Dunaj dzieli się na 3 ramiona przed ujściem do Morza Czarnego: Kilia, Sulina i Święty Jerzy ("Brațul Sfântu Gheorghe"), lecz istnieje wiele innych kanałów wodnych, które dzielą deltę na obszary trzcin, bagien i podmokłych lasów, niektóre z nich są corocznie zalewane wiosną i jesienią.
Przed ok. 2500 lat według Herodota Dunaj dzielił się na 7 ramion.
Około 44 km od delty Dunaju znajduje się Wyspa Wężowa – obszar, który należy do Ukrainy, lecz do którego pretensje rości także Rumunia.
W roku 2004 Ukraina rozpoczęła prace nad Kanałem Bystre, który utworzy żeglowny kanał od Morza Czarnego ukraińskiej części delty Dunaju. Unia Europejska apelowała do Ukrainy o jego zamknięcie, ponieważ będzie on zagrażać terenom podmokłym w delcie. Strona rumuńska, która jest zaangażowana w ochronę delty, zapowiedziała, że pozwie Ukrainę do Międzynarodowego Trybunału Sprawiedliwości.
Dostęp do wielu osad i wsi w Delcie Dunaju jest możliwy wyłącznie drogą wodną (np. wieś Letea w gminie C.A. Rosetti).
Przyroda.
W delcie rośnie ponad 1200 gatunków roślin, występuje 300 gatunków ptaków, a także 85 gatunków ryb słodkowodnych, które żyją w licznych jeziorach i bagnach. Delta Dunaju została wpisana na listę światowego dziedzictwa UNESCO i rezerwatów biosfery. Obszary ochrony ścisłej zajmują ok. 2733 km².
Na tym terenie miliony ptaków przylatujące z odległych terenów naszej planety (Europa, Azja, Afryka, Morze Śródziemne) mają tu tereny lęgowe.
Mieszkańcy delty.
Na obszarze delty żyje ok. 15 tys. ludzi; większość z nich trudni się rybactwem, posługując się przy tym drewnianymi kajakami. Jest tam także społeczność Lipowan, potomków starowierców, którzy opuścili Rosję w roku 1772, uciekając przed prześladowaniami religijnymi. Głównym ośrodkiem społeczności Lipowan jest położone w ukraińskiej części delty Wilkowo.

</doc>
<doc id="175438" url="https://pl.wikipedia.org/wiki?curid=175438" title="Architektura gotyku">
Architektura gotyku



</doc>
<doc id="175444" url="https://pl.wikipedia.org/wiki?curid=175444" title="Ciepło utajone">
Ciepło utajone

Ciepło utajone (ciepło przemiany fazowej) – ilość energii termicznej wymienionej pomiędzy układem a otoczeniem podczas przejścia fazowego, prowadzonego w warunkach ściśle izotermicznych. Termin ten został wprowadzony około 1750 przez szkockiego chemika Josefa Blacka. 
Przykładowo, ciepło utajone jest wyzwalane podczas kondensacji pary wodnej, a utajane podczas parowania. 
Pojęcie "ciepło utajone" używane jest jako ilość energii (jednostka dżul) oraz jako ilość energii na jednostkę substancji, która zmieniła stan skupienia. Gdy jednostką ilości jest masa, to ciepło utajone ma jednostkę dżul/kg, a gdy liczność materii – dżul/mol.
Określenie pochodzi jeszcze z okresu gdy uważano, że ciepło jest substancją, a ciepło dostarczane do ciała podczas przemiany fazowej nie wywołuje zmiany temperatury lecz ukrywa się.
Obecnie pojęcie to nie jest już stosowane w fizyce, jest ono praktycznie tożsame z terminem dokładniej zdefiniowanym entalpią przejścia fazowego. Używa się także określenia zmiana energii przejścia fazowego. Pojęcie jest jeszcze używane w naukach bazujących na fizyce.

</doc>
<doc id="175446" url="https://pl.wikipedia.org/wiki?curid=175446" title="Strefa Brillouina">
Strefa Brillouina

Pierwsza strefa Brillouina – komórka Wignera-Seitza w sieci odwrotnej struktury krystalicznej (w przestrzeni pędów).
Pierwszą strefę Brillouina otrzymuje się w następujący sposób. Wybiera się początek układu (w węźle sieci odwrotnej). Kreśli się wszystkie wektory tej sieci, które skierowane są z początku układu do sąsiednich węzłów. Strefa Brillouina stanowi najmniejszą przestrzeń ograniczoną przez płaszczyzny prostopadłe do wszystkich tych wektorów i przecinające je w połowie.

</doc>
<doc id="175448" url="https://pl.wikipedia.org/wiki?curid=175448" title="Unia Utrechcka Kościołów Starokatolickich">
Unia Utrechcka Kościołów Starokatolickich

Unia Utrechcka Kościołów Starokatolickich – związek samodzielnych krajowych Kościołów starokatolickich, uznających te same podstawy wiary, te same porządki ustrojowe i liturgiczne, tworzących tym samym wspólnotę Kościołów starokatolickich. Za Kościoły te uznaje się zarówno pojedyncze diecezje, jak i krajowe zrzeszenia diecezji. Kościoły Unii Utrechckiej pozostają w pełnej wspólnocie sakramentalnej (interkomunii), co wymaga jedności dogmatycznej. W zasadzie Kościoły Unii Utrechckiej powinny mieć również taką samą organizację kościelną, lecz tu wspólnota została zerwana na skutek sporu wokół ordynacji kobiet. Unia Utrechcka nie jest tworem prawnym, ani tym bardziej organizacją międzynarodową. 
Historia.
Unia Utrechcka powstała w wyniku podpisania Konwencji Utrechckiej 24.09.1889 przez biskupów starokatolickich Kościołów Holandii, Szwajcarii i Niemiec w Utrechcie. Jeszcze w tym samym roku przystąpił do Unii starokatolicki Kościół Austrii. W 1897 przystąpił do Unii Reformowany Kościół Polski w Chicago, w 1907 powstały Polski Narodowy Kościół Katolicki z ośrodkiem w Scranton, w 1909 Starokatolicki Kościół Mariawitów (wykluczony w 1924, od 1928 ma status obserwatora). Po upadku Cesarstwa Austrii z jednolitego starokatolickiego Kościoła Austrii wydzieliły się Kościoły Czechosłowacji i Jugosławii, przyjęte do Unii w 1924. W 1959 do Unii przyjęto Kościół Polskokatolicki. Ostatnio w roku 2000 do Unii przyjęto Starokatolicki Kościół Słowacji, wyodrębniony po podziale Czechosłowacji. Jednak na skutek wzmiankowanego sporu wokół udzielania błogosławieństwa parom homoseksualnym oraz ordynacji kobiet w 2003 Kościół słowacki i PNKK opuściły Unię.
Działania statutowe.
Dokumentem statuującym Unię Utrechcką jest Konwencja Utrechcka, w skład której pierwotnie wchodziły Deklaracja Utrechcka, "Umowa" i "Regulamin". Deklaracja Utrechcka zawiera podstawy dogmatyki starokatolickiej, wspólnej dla wszystkich Kościołów członkowskich. Jest to dokument fundamentalny dla całego starokatolicyzmu, do dziś nie zmieniony. "Umowa" stanowiła wspólne oświadczenie biskupów o pełni wspólnoty kościelnej między ich Kościołami, zaś "Regulamin" zajmował się techniczną stroną funkcjonowania wspólnoty starokatolickiej. Oba te dokumenty zostały na Konferencji we Wrocławiu 25 maja 2000 zastąpione przez Statut Biskupów Starokatolickich Zjednoczonych w Unii Utrechckiej. 
Ciałem przewodzącym Unii jest Międzynarodowa Konferencja Biskupów Starokatolickich (MKBS), w skład której wchodzą biskupi poszczególnych Kościołów członkowskich. Konferencji przewodniczy aktualnie arcybiskup Utrechtu ks. Joris Vercammen. Działanie konferencji reguluje Statut. Z mocy tego statutu biskupi Kościołów członkowskich Unii są obowiązani uzgadniać wszelkie posunięcia w sferze dogmatyki i dyscypliny kościelnej oraz informować się o praktyce duszpasterskiej. Biskupi Kościołów Unii konsekrują się nawzajem, natomiast konsekracja biskupa Kościoła spoza Unii wymaga zgody Konferencji. Konferencja zbiera się co najmniej raz do roku.
Unia Utrechcka organizuje Międzynarodowe Kongresy Starokatolików, które odbywają się co cztery lata. Kongresy są spotkaniami wiernych, nie mają prawa podejmowania uchwał w sprawach dogmatycznych, służą wyłącznie zacieśnieniu kontaktów między starokatolikami. Prowadzeniem Kongresów zajmuje się Stały Komitet Kongresu. 
Od 1892 Unia Utrechcka wydaje wspólne starokatolickie pismo teologiczne "Międzynarodowe czasopismo kościelne" ("Internationale Kirchliche Zeitschrift"), a od 1959 prowadzi Starokatolicką Międzynarodową Służbę Informacyjną ("Altkatholische Internationale Informationsdienst") z siedzibą w Mannheimie. 
Od 1950 Unia organizuje Międzynarodowe Konferencje Teologów Starokatolickich, służące „pogłębianiu wspólnych podstaw wiary Kościoła starokatolickiego w konfrontacji z tendencjami współczesnej teologii”.
Do Unii afiliowane są również Międzynarodowa Organizacja Młodzieży Starokatolickiej i Międzynarodowe Forum Świeckich.
Ekumenizm.
Unia Utrechcka prowadzi dialog ekumeniczny z Kościołami protestanckimi. Od 1966 poszczególne Kościoły członkowskie prowadzą dialog ekumeniczny z Kościołem rzymskokatolickim. Niepowodzeniem zakończyły się próby doprowadzenia do interkomunii z cerkwią prawosławną. 
Od 1931 r. istnieje pomiędzy Kościołami Starokatolickimi Unii Utrechckiej, a Wspólnotą Anglikańską pełna interkomunia, wyrażająca się w obustronnym uznaniu ważności święceń kapłańskich (diakonatu, prezbiteriatu i episkopatu) oraz wspólnej celebracji liturgii. Podobna interkomunia istnieje też między Kościołami starokatolickimi Unii Utrechckiej, a Niezależnym Kościołem Filipińskim, Kościołem Starokatolickim Mariawitów i Kościołem Szwecji.

</doc>
<doc id="175449" url="https://pl.wikipedia.org/wiki?curid=175449" title="Muzeum Figur Woskowych Madame Tussaud w Londynie">
Muzeum Figur Woskowych Madame Tussaud w Londynie

Muzeum Figur Woskowych (ang. "Madame Tussauds") – muzeum figur woskowych znanych ludzi z rozmaitych dziedzin życia, założone w 1835 przez Marie Tussaud (1761-1850) w Londynie.
Historia.
Marie Tussaud (właśc. Marie Grosholtz) przybyła w 1835 do Londynu z woskowymi odlewami głów zgilotynowanych w czasie rewolucji francuskiej arystokratów m.in. Marii Luizy, księżniczki de Lamballe (ostatni wykonała 8 lat przed śmiercią), które to stały się zalążkiem olbrzymiej kolekcji figur woskowych (obecnie Madame Tussauds prezentuje naturalnej wielkości figury gwiazd filmu, muzyki, sportu i założyła pierwszą wystawę przy Baker Street, przeniesioną w 1884 przez jej wnuka do obecnej siedziby na Marylebone Road).

</doc>
<doc id="175450" url="https://pl.wikipedia.org/wiki?curid=175450" title="SOD">
SOD



</doc>
<doc id="175451" url="https://pl.wikipedia.org/wiki?curid=175451" title="Chałwa">
Chałwa

Chałwa (sanskryt "halawa", hebr. "halwa", arab. "halawi", tur. "helva", gr. ) – wyrób cukierniczy z karmelu oraz miazgi nasion oleistych pochodzący z Iranu. Popularny w wielu innych rejonach świata – na Bałkanach, w krajach śródziemnomorskich i zachodniej Azji.
Istnieje bardzo wiele odmian chałwy, różniących się rodzajem użytych nasion np. sezam (Iran, Turcja, Lewant), mak, orzechy, nasiona słonecznika (Rosja, Ukraina), dodatkami (aromaty, bakalie) oraz konsystencją (chałwa krucha i półpłynna). Chałwa z południowej Azji zawiera kaszę mannę, odmiany śródziemnomorskie wytwarzane są głównie z nasion sezamu. Jedną z odmian chałwy indyjskiej (Gajjar Karrah) robi się z tartej marchwi, gotowanej w mleku z przyprawami.
Przy produkcji niektórych gatunków chałwy dla ułatwienia spienienia masy karmelowej stosowany jest ekstrakt z mydlnicy lekarskiej. Ze względu na zawartość w nim trujących saponin zawierające go produkty były zakazane na terenie UE. Po interwencji Turcji, jednego z ważnych eksporterów chałwy, dopuszczono na rynki europejskie turecką chałwę z niewielką zawartością ekstraktu z mydlnicy, jako tradycyjny produkt regionalny.
Podobnymi do chałwy produktami są hiszpańskie słodycze, o tradycji sięgającej prawdopodobnie czasów podboju mauretańskiego – Turrón.

</doc>
<doc id="175460" url="https://pl.wikipedia.org/wiki?curid=175460" title="Linia pisma">
Linia pisma



</doc>
<doc id="175461" url="https://pl.wikipedia.org/wiki?curid=175461" title="Król Salomon">
Król Salomon



</doc>
<doc id="175465" url="https://pl.wikipedia.org/wiki?curid=175465" title="Gruczoł dokrewny">
Gruczoł dokrewny



</doc>
<doc id="175468" url="https://pl.wikipedia.org/wiki?curid=175468" title="Consolidated B-24 Liberator">
Consolidated B-24 Liberator

Consolidated B-24 Liberator (z ang. "wyzwoliciel") – amerykański ciężki samolot bombowy i patrolowy dalekiego zasięgu, używany także do zwalczania U-bootów. Zaprojektowany i budowany przez amerykański koncern Consolidated Aircraft Corporation. Wyprodukowany w liczbie około osiemnastu tysięcy sztuk, stał się głównym bombowcem strategicznym aliantów w czasie II wojny światowej. Samolot produkowany był w licznych odmianach i wersjach, między innymi jako Consolidated C-87 Liberator do celów transportowych (powstało 287 sztuk, 34 z nich służyły do przewożenia osobistości), a ogólna liczba 18482 wyprodukowanych egzemplarzy stawia go na pierwszym miejscu samolotów jednego typu wyprodukowanych w czasie II wojny światowej.
Historia.
Geneza.
Otoczenie Stanów Zjednoczonych z dwóch stron oceanami determinowało amerykańską polityką obronną w okresie międzywojennym. To właśnie rozbudowana United States Navy miała gwarantować bezpieczeństwo kraju i być odpowiedzialna za powstrzymanie ewentualnego ataku na kontynentalną część USA. W porównaniu do floty, siły lądowe i wchodzący w ich skład United States Army Air Corps (USAAC) znacząco ustępowały liczebnością i siłą marynarce, jak również tym samym formacjom innych państw europejskich. Główną siłą uderzeniową lotnictwa były samoloty bombowe. Ich rolą miało być atakowanie wrogich okrętów na podejściach do wybrzeży USA. Gorącym zwolennikiem takiego użycia lotnictwa był generał William Lendrum Mitchell, który w 1921 roku przeprowadził serię ćwiczeń znanych jako "Project B", w których amerykańskie bombowce armii i marynarki atakowały okręty. Rezultatem prób było zatopienie kilku jednostek jakie amerykańska marynarka przejęła od pokonanej Kaiserliche Marine. Wierzono i dano tego przykład w początkowym okresie drugiej wojny światowej, kiedy wyprawy bombowe nad Niemcy pozbawione były eskorty myśliwskiej, że dobrze uzbrojone bombowce będą miały wystarczającą przewagę siły ognia, aby samodzielnie przedzierać się przez atakujące je samoloty myśliwskie. Opinia taka była tym bardziej uzasadniona, że do czasu upowszechnienia się radaru podczas wojny, zlokalizowanie i przechwycenie bombowców nastręczało wielu problemów samolotom myśliwskim. W latach 20. ubiegłego wieku pojawiła się również koncepcja użycia lotnictwa bombowego nie tylko jako środka defensywnego, odpowiedzialnego za obronę własnych wybrzeży, ale również broni ofensywnej, zdolnej do atakowania celów strategicznych potencjalnego nieprzyjaciela, jego miast i ośrodków przemysłowych. Ataków, których celem miało być złamanie morale i pozbawienie możliwości technicznych do dalszego prowadzenia wojny.
Na początku lat 30. ubiegłego wieku na uzbrojenie USAAC wszedł dwusilnikowy bombowiec Martin B-10, który stał się podstawowym amerykańskim bombowcem do czasu rozpoczęcia drugiej wojny światowej. W 1933 roku do władzy w Niemczech doszedł Adolf Hitler, dwa lata później utworzono Wehrmacht i Luftwaffe. Dzięki intensywnie prowadzonym zbrojeniom, niemieckie siły powietrzne stały się jedną z dominujących formacji na kontynencie europejskim. Na wzrost napięcia na arenie międzynarodowej zareagowały również amerykańskie siły powietrzne. W lutym 1934 roku Sztab Generalny Departamentu Wojny wyasygnował środki na budowę samolotu bombowego określanego mianem "hemisphere defender", samolotu przeznaczonego do obrony kontynentu amerykańskiego, zdolnego również do działań na Hawajach, Panamie i Alasce. 14 kwietnia 1934 roku United States Army Air Corps ogłosił konkurs na projekt znany pod oznaczeniem "Project A", nowego ciężkiego bombowca charakteryzującego się zasięgiem 3200 kilometrów, zdolnego do przenoszenia 900 kilogramów bomb z prędkością 322 kilometrów na godzinę. Do konkursu zgłoszono dwie konstrukcje, samoloty Boeing XB-15 i Martin XB-16. Do realizacji wybrano projekt Boeinga. Sam program nie zakładał jednak produkcji wielkoseryjnej, była to bardziej próba zaznajomienia się z możliwościami amerykańskich wytwórni aczkolwiek w przypadku gdyby zwycięzca charakteryzował się doskonałymi parametrami nie wykluczano i takiej możliwości. Bardziej urealnione wymagania na maszyną mającą zastąpić samolot B-10 ogłoszono w maju 1934 roku. Zakładano, że nowa konstrukcja będzie zdolna przewieźć około 1000 kilogramów bomb na odległość 3200 kilometrów z prędkością przekraczającą 400 kilometrów na godzinę. Tym razem wymagano od przyszłego producenta zdolności do wyprodukowania 220 egzemplarzy wybranej maszyny. Efektem konkursu były narodziny samolotu Boeing B-17 Flying Fortress.
We wrześniu 1938 roku dowódcą USAAC zostaje generał Henry H. Arnold. W obliczu narastającego międzynarodowego napięcia i zdając sobie doskonale sprawę z mizerii własnego lotnictwa w porównaniu z Luftwaffe, Arnold przystąpił do forsowania rozbudowy sił powietrznych. Jednym z jego priorytetów był bombowiec B-17, jednak zakłady Boeinga w Seattle nie były w stanie w 1938 roku uruchomić jego wielkoseryjnej produkcji. Arnold zwrócił się więc z prośbą o pomoc w uruchomieniu licencyjnej produkcji B-17 do Reubena H. Fleeta, właściciela wytwórni Consolidated Aircraft Corporation. W grudniu 1938 roku Fleet przybył do Seattle; na miejscu okazało się, że nie dosyć, iż Boeing nadal nie jest zupełnie przygotowany do rozpoczęcia produkcji seryjnej, to również nie ma gotowej dokumentacji licencyjnej, umożliwiającej uruchomienie montażu B-17 w zakładach Consolidated. W zaistniałej sytuacji, widząc determinację Arnolda w rozpoczęciu wielkoseryjnej budowy czterosilnikowych ciężkich bombowców i mając własne ambicje, Fleet zaproponował inne rozwiązanie. W styczniu 1939 roku przedłożył USAAC wstępny projekt nowego czterosilnikowego bombowca, który parametrami przewyższał osiągi B-17.
Projekt.
1 lutego 1939 roku USAAC ogłosił specyfikacje (Specification C-212) na nowy, czterosilnikowy ciężki bombowiec, charakteryzujący się zasięgiem na poziomie 4850 kilometrów, pułapem 10 600 metrów, maksymalną prędkością 480 kilometrów na godzinę i zdolnością do przenoszenia 4000 kg bomb. Już pod koniec tego samego miesiąca Consolidated przedstawił własny wstępny projekt. Charakterystykę nowej maszyny przedstawiono również firmom Glenn L. Martin Company i Sikorsky Aircraft jednak czas potrzebny do zaprojektowania tak dużego samolotu o tak wyśrubowanych parametrach, od razy wykluczył obydwie wytwórnie. Na placu boju pozostał jedynie Consolidated ze swoim projektem oznaczonym wstępnie jako Model 32.
Płat Davisa.
Asem w rękawie wytwórni, który dał jej pewność sprostania wymaganiom USAAC i zbudowaniu maszyny przewyższającej swoimi osiągami bombowiec B-17 był tzw. płat Davisa. David R. Davis był inżynierem, który szukał środków na budowę zaprojektowanego przez siebie płata. Zaprojektowane przez Davisa skrzydła miały duże wydłużenie, zwężający się ku końcom profil i niewielką cięciwę. Realizacji projektu płata i jego przetestowaniu podjął się główny inżynier wytwórni Isaac Laddon. Skrzydło zmniejszało opór aerodynamiczny we wszystkich badanych prędkościach zachowując swoją sztywność, a tym samym umożliwiając stworzenie z nich olbrzymiego zbiornika paliwa. Płat Davisa z możliwością zabrania dużej ilości paliwa umożliwił Liberatorom osągnięcie zasięgu, który był poza zasięgiem ówczesnych samolotów bombowych.
Uzbrojeni w wyniki badań, inżynierowie wytwórni na czele z Laddonem i Davisem zaprojektowali łódź latającą oznaczoną jako Model 31 (znaną również jako Consolidated XP4Y Corregidor), w której zastosowano badany płat.
XB-24.
W projekcie oznaczonym jako Model 32 oparto się o konstrukcje latającej łodzi Model 31. Nowy samolot miał mieć gwarantujący minimalne opory powietrza, a tym samym umożliwiający osiągnięcie zakładanych parametrów, płat Davisa. W celu zmieszczenia przenoszonego ładunku bomb, zaprojektowano duży pojemny kadłub, w którym znalazły się dwie komory bombowe zamykane zwijanymi osłonami. Cztery, chłodzone powietrzem czternastocylindrowe silniki gwiazdowe z dwustopniową sprężarką Pratt &amp; Whitney R-1830-33 (każdy o mocy startowej 1200 KM) miały zapewnić odpowiednią prędkość nowej maszynie. Pierwotnie kadłub w dolnej części miał mieć uskok (podobny układ zastosowano w samolocie Martin Maryland), w którym przewidziano dolne stanowisko strzeleckie. W toku dalszych prac zrezygnowano z tego pomysłu na korzyść jednolitego, opływowego kształtu kadłuba, zwężającego się łagodnie ku tyłowi. Bogato oszklony dziób maszyny (podobne rozwiązanie zastosowano w późniejszym Boeing B-29 Superfortress) miał mieścić stanowiska pilotów, strzelca, bombardiera i nawigatora. Podwójne usterzenie samolotu przejęto praktycznie bez większych zmian z Modelu 31. Na krawędzi spływu skrzydeł zainstalowano klapy Fowlera, a na krawędzi natarcia sloty. Podwozie bombowca miało być chowane, trójzespołowe z przednim podparciem. Przednia, pojedyncza goleń do wnęki w kadłubie a podwozie główne, również pojedyncze golenie do wnęk w skrzydłach pomiędzy silnikami. W toku dalszych prac nad projektem zrezygnowano z pomysłu jednolitego oszklenia dziobu samolotu na korzyść wydzielenia stanowisk obydwu pilotów. 30 marca 1939 roku wytwórnia podpisała z USAAC kontrakt na budowę prototypu oznaczonego jako XB-24, maszyna otrzymała numer seryjny 39-680 a niecały miesiąc później, 27 kwietnia, podpisano kontrakt na budowę siedmiu maszyn przedprodukcyjnych YB-24. Po 9 miesiącach i 28 dniach od podpisania kontaktu, 26 grudnia 1939 roku gotowy XB-24 wyjechał z zakładów w San Diego. Trzy dni później, nowa maszyna za sterami której siedział szef pilotów doświadczalnych Consolidated, Bill Wheatly, wzbiła się do swojego dziewiczego lotu. Lot trwał 17 minut. W toku prowadzonych aż do 9 czerwca 1940 roku, na firmowym lotnisku Lindbergh Field badań, okazało się, że XB-24 przenoszący maksymalny ładunek bomb ma zasięg o 320 km większy niż analogicznie uzbrojony B-17. Zamontowanie w przedniej komorze bombowej dodatkowego zbiornika zwiększa zasięg samolotu o 965 km w porównaniu do podobnie wyposażonej latającej fortecy.
Użycie w czasie wojny.
Bojowo B-24 pierwszy raz został użyty podczas wojny na Pacyfiku przeciwko Japonii w styczniu 1942 podczas nalotu na Sulawesi, a do masowego nalotu z użyciem B-24D w lutym 1943 w Nowej Gwinei.
Samolotów B-24 używano na wszystkich frontach i teatrach operacyjnych II wojny światowej, brały udział we wszystkich ważnych akcjach, jak bombardowania Niemiec lub rumuńskich pól naftowych i rafinerii w Ploeszti (patrz: operacja Tidal Wave). Były też wykorzystywane do zrzucania Cichociemnych i latały z pomocą dla powstania warszawskiego. Samoloty te były początkowo podarowane przez Amerykanów Brytyjczykom i tam dopiero przydzielano do nich polskich pilotów (pierwsze trzy Liberatory polskie załogi otrzymały we wrześniu 1943 r.). Startowały z baz alianckich w południowych Włoszech (ZSRR nie pozwolił na korzystanie z lotnisk radzieckich podczas wykonywania tych zadań). W samolocie takiego typu zginął Władysław Sikorski w katastrofie gibraltarskiej.
Użycie po wojnie – cywilne (wypadki).
Po zakończeniu działań wojennych wiele Liberatorów przejęły cywilne linie lotnicze, głównie do przewożenia ładunków. Także podczas tych lotów dochodziło do wypadków i zniszczenia samolotów.
13 października 1948 Consolidated B-24 Liberator oznaczony G-AHZP szkockich linii lotniczych przy podejściu do lądowania zahaczył o lampy uliczne przed lotniskiem ulegając zniszczeniu. Czteroosobowa załoga przeżyła wypadek.
Makieta.
Od maja 2006 roku w Muzeum Powstania Warszawskiego w Warszawie można obejrzeć Liberatora w skali 1:1. Jest to jedyna taka makieta na świecie. W odtworzonym samolocie użyto fragmentów samolotu zestrzelonego przez myśliwce Luftwaffe w okolicach Bochni (wieś Nieszkowice Wielkie) w czasie lotu powrotnego po zrzuceniu pomocy dla powstania.

</doc>
<doc id="175470" url="https://pl.wikipedia.org/wiki?curid=175470" title="B-24">
B-24



</doc>
<doc id="175471" url="https://pl.wikipedia.org/wiki?curid=175471" title="Leki przeciwpsychotyczne">
Leki przeciwpsychotyczne

Leki przeciwpsychotyczne, leki neuroleptyczne, neuroleptyki (od gr. νεῦρον "neuron" ‘nerw’ i λῆψις "lepsis" ‘napad, ujęcie, schwytanie’) – klasa leków stosowana w leczeniu zaburzeń psychicznych, głównie schizofrenii i innych psychoz, w przebiegu których występują objawy wytwórcze: urojenia, omamy, zaburzenia aktywności, uczuciowości, świadomości.
Długotrwałe stosowanie leków przeciwpsychotycznych skutkować może działaniami niepożądanymi, takimi jak zespół pozapiramidowy, ginekomastia, impotencja, zwiększenie wagi i zespół metaboliczny.
Pierwsza generacja leków przeciwpsychotycznych, znana jako neuroleptyki klasyczne, została odkryta w latach 40. XX wieku. Pierwszym spośród leków drugiej generacji, znanych także jako neuroleptyki atypowe, była klozapina, stworzona w latach 60. i wprowadzona do zastosowań klinicznych w latach 70.. Obie generacje blokują receptory dopaminowe w mózgu, jednakże atypowe dodatkowo oddziałują na receptory serotoninowe.
Pierwsze zastosowanie terminu neuroleptyki przypisuje się francuskim lekarzom Jeanowi Delayowi i Pierre'owi Denikerowi (1955).
Zastosowanie.
Leki przeciwpsychotyczne są najczęściej stosowane w leczeniu następujących zaburzeń:
Rzadsze wskazania obejmują zaburzenia obsesyjno-kompulsyjne, zespół stresu pourazowego, zaburzenia osobowości, zespół Tourette'a. Nie są zalecane w leczeniu otępienia i bezsenności i zaburzeń osobowości, jednak mogą być zastosowane gdy inne terapie nie działają. Możliwe jest ich stosowanie u dzieci, pod warunkiem, że inne sposoby leczenia nie dają rezultatów i dziecko cierpi na zaburzenia psychotyczne.
Mechanizm działania.
Leki przeciwpsychotyczne, na przykład haloperydol i chloropromazyna działają poprzez blokowanie receptorów dopaminowych D2 w szlakach dopaminergicznych mózgu. Oznacza to, że uwalniana w tych szlakach dopamina odnosi mniejszy efekt. Nadmiar wydzielanej dopaminy w szlaku mezolimbicznym (będącym jednym ze szlaków dopaminergicznych) jest z kolei powiązany z doświadczeniami psychotycznymi. Dodatkowo, leki przeciwpsychotyczne wykazują działanie antagonistyczne względem receptorów 5-HT2A. Niektóre allele kodujące receptory 5-HT2A zostały powiązane z podwyższonym ryzykiem schizofrenii i innych psychoz, zwłaszcza w przebiegu ciężkiej depresji. Neuroleptyki w mniejszym stopniu wpływają na receptory adrenergiczne, a także histaminowe i w niektórych przypadkach acetylocholinowe. 
Leki te nie wywołują efektu narkotycznego, czyli nie mogą doprowadzić do uzależnienia, ale wiele z nich potęguje działanie narkotyków i alkoholu etylowego (mimo tego niektóre są lub były stosowane w terapiach odwykowych, między innymi w celu przerwania efektu działania narkotyku, na przykład chloropromazyna (używana w celu przerwania działania LSD).
Działania niepożądane.
Głównym działaniem niepożądanym jest parkinsonowski zespół poneuroleptyczny (zob. parkinsonizm). Starsze, tzw. klasyczne neuroleptyki wywoływały też wiele ubocznych objawów wegetatywnych jak suchość w jamie ustnej, zaburzenia akomodacji, nadmierna senność, zaburzenia czynności wątroby, zaburzenia funkcji seksualnych.
Wszystkie leki przeciwpsychotyczne (zwłaszcza leki I generacji) stwarzają pewne ryzyko wystąpienia potencjalnie śmiertelnego złośliwego zespołu neuroleptycznego. Ryzyko takie ocenia się do około 3%. Może je zwiększać zażywanie substancji psychoaktywnych, nagłe zwiększanie dawek lub stosowanie leku niezgodnie z zaleceniami,
Historia.
Pierwszym neuroleptykiem wprowadzonym do światowego lecznictwa jest chloropromazyna, która należy do grupy fenotiazyn. Neuroleptyk ten na przestrzeni czasu utracił swoje pierwotne znaczenie z powodu niekorzystnego profilu farmakokinetycznego. W wyniku wspomnianego dochodzi do nieswoistego oddziaływania na receptory, co wiąże się z szeregiem działań niepożądanych, takimi jak zmniejszenie możliwości adaptacji do zmian temperatury otoczenia. W późniejszym czasie zsyntetyzowano lewomepromazynę i prometazynę, także zaliczane do grupy fenotiazyn. Kolejnym krokiem stało się zsyntetyzowanie kolejnych klasycznych leków przeciwpsychotycznych.
Dużym krokiem w leczeniu psychoz było zsyntetyzowanie nowych generacji neuroleptyków działających również na receptor serotoninowy. Pierwszym z nich była klozapina. Neuroleptyki te (np. olanzapina, rysperydon, paliperydon, zyprazydon, kwetiapina) powodują znacznie mniej objawów ubocznych, wczesnych i późnych (np. dyskinez).
Podział neuroleptyków.
Ze względu na ryzyko wystąpienia działań pozapiramidowych oraz skuteczność kliniczną, leki przeciwpsychotyczne zostały podzielone na dwie zasadnicze grupy: I generacji (klasyczne, typowe, LPP) oraz II generacji (atypowe, LPPII). Ten podział jest też najczęściej używanym podziałem w praktyce klinicznej.
Do oceny nasilenia objawów pozapiramidowych można użyć skali Simpsona-Angusa.
Leki przeciwpsychotyczne I generacji − klasyczne, typowe.
Pochodne fenotiazyny.
Zasadniczy profil działania jest w kierunku antyautystycznym i aktywizującym zaś działania uboczne wykazują głównie ze strony układu pozapiramidowego.
Pochodne tioksantenu.
W profilu działania leki z tej grupy wykazują również pewne działanie przeciwdepresyjne (z wyjątkiem tiotiksenu).
Pochodne butyrofenonu.
Zasadniczy profil działania jest zbliżony do piperazynowych pochodnych fenotiazyny, wykazują wyraźne działania uboczne ze strony układu pozapiramidowego.
Leki przeciwpsychotyczne II generacji – atypowe.
Są to: amisulpryd, asenapina, arypiprazol, blonanseryna, iloperydon, klozapina, kwetiapina, lurazydon, melperon, olanzapina, paliperydon, rysperydon, sertindol, zyprazydon, zotepina.
Bezpieczeństwo stosowania w ciąży.
Leki przeciwpsychotyczne należą do kilku kategorii ryzyka działań teratogennych:
Powinowactwo LPP do receptorów cholinergicznych.
Leków silnie działających cholinolitycznie (klozapina, lewomepromazyna, olanzapina, tiorydazyna, zuklopentiksol, trifluperazyna) nie należy podawać w miastenii, w jaskrze z zamkniętym kątem przesączania, w rozroście gruczołu krokowego.
Wpływ na próg drgawkowy.
Wszystkie LPP, z wyjątkiem rysperydonu, obniżają próg drgawkowy. Najczęściej napady drgawkowe występują podczas leczenia klozapiną i w zależności od stosowanej dawki mogą pojawić się u 5–20% leczonych. Najczęściej występują pod postacią dużych napadów, mioklonicznych. Ryzyko napadów wzrasta również podczas szybkiego zwiększania dawek oraz u osób długo leczonych klozapiną.

</doc>
<doc id="175472" url="https://pl.wikipedia.org/wiki?curid=175472" title="Sekstus Empiryk">
Sekstus Empiryk

Sekstus Empiryk ( "Sekstos ho Empeirikos") – starożytny lekarz i filozof działający na przełomie II i III wieku n.e. w Atenach i Aleksandrii. Był przedstawicielem sceptycyzmu.
Jako lekarz, Sekstus należał do tak zwanej szkoły "metodycznej". Jej wyznawcy, nie wierząc w poznanie prawdziwych przyczyn chorób, ograniczali swe zainteresowanie do obserwacji ich objawów. Stąd też wziął się jego przydomek "empiryk".
W filozofii Sekstus uznawany jest za najwybitniejszego przedstawiciela późnego sceptycyzmu, przede wszystkim dzięki wyczerpującemu i bezstronnemu opisowi doktryny pyrrońskiej przedstawionej w dziełach: "Zarysy pirrońskie" (), "Przeciw dogmatykom" () – tj. tym, którzy przyjmują pewne zasady bez dowodu, a konkretnie przeciw logikom, fizykom i moralistom – i "Przeciw uczonym" (). Ostatnie dzieło podzielone jest na dwie części, pięć pierwszych ksiąg zwalcza dogmatyzm filozofów, sześć kolejnych zaś skierowanych jest przeciw gramatykom, retorom i matematykom.
Sekstus uzupełnił arsenał znanych przed nim tropów sceptyckich o pięć kolejnych. Stwierdzał mianowicie, że:

</doc>
<doc id="175474" url="https://pl.wikipedia.org/wiki?curid=175474" title="Montes Carpatus">
Montes Carpatus

Montes Carpatus – pasmo gór znajdujących się na Księżycu wzdłuż południowego brzegu Mare Imbrium. Współrzędne selenograficzne wynoszą . Formacja ma średnicę około 361 km. Nazwa pochodzi od nazwy Karpaty, odnoszącej się do łańcucha górskiego położonego w środkowej Europie.
Ten poszarpany łańcuch górski zasadniczo rozciąga się od wschodu na zachód. Zachodni kraniec zaczyna się w pobliżu krateru T. Mayer, chociaż kilka niskich grzbietów zatacza łuk na północ do krateru Euler. Przy wschodnim krańcu znajduje się szeroka szczelina, gdzie Mare Imbrium na północy łączy się z Mare Insularum na południu. Po wschodniej stronie tej szczeliny zaczynają się Montes Apenninus, inny łańcuch górski który skręca na północny wschód.
Większa część tego pasma składa się z serii szczytów i wzniesień, rozdzielonych przez doliny, przez które płynęły strumienie lawy. Żaden ze szczytów nie otrzymał własnej nazwy, chyba że zaliczyć do nich Mons Vinogradov leżący na zachód od krateru Euler. Powierzchnia na północ od gór jest prawie płaska, urozmaicona tylko przez sporadyczne grzbiety lub mniejsze kratery.
Obszar na południe od gór jest nieco bardziej nierówny, chociaż także pokryty strumieniami lawy. Około 100 km na południe leży znany krater Kopernik, którego nieregularny zewnętrzny wał sięga prawie do podnóży Montes Carpatus. Godnym uwagi jest również mniejszy krater Gay-Lussac przylegający do południowej części pasma.

</doc>
<doc id="175476" url="https://pl.wikipedia.org/wiki?curid=175476" title="Linia ubóstwa">
Linia ubóstwa



</doc>
<doc id="175477" url="https://pl.wikipedia.org/wiki?curid=175477" title="Linia biedy">
Linia biedy



</doc>
<doc id="175478" url="https://pl.wikipedia.org/wiki?curid=175478" title="Robert Enger">
Robert Enger

Robert Enger (ur. 10 stycznia 1813 roku w Rybniku, zm. 14 kwietnia 1873 roku w Poznaniu) – doktor, śląski hellenista, filozof i pedagog.
Ukończył gimnazjum w Gliwicach oraz Wydział Filologii Uniwersytetu Wrocławskiego, gdzie też otrzymał stopień doktora filozofii. Jako nauczyciel pracował w gimnazjach w Głubczycach (1836-1837), Wrocławiu (Gimnazjum św. Macieja, 1837-1839), Opolu (1839-1845, tutaj też otrzymał w 1843 tytuł "Oberlehrer"). W 1845 roku został pierwszym dyrektorem Królewskiego Katolickiego Gimnazjum w Ostrowie. W 1866 roku został przeniesiony do Poznania, gdzie objął posadę dyrektora w Gimnazjum św. Marii Magdaleny (sprawował ją do śmierci).
Czynny jako hellenista, opublikował wiele prac i przyczynków z historii literatury antycznej. Uchodził za znawcę Ajschylosa i Arystofanesa. Szkoły przezeń prowadzone kształciły w oparciu o dorobek kultury antycznej.
Posługiwał się językiem niemieckim, język polski znał słabo, mimo to, jako pedagog i dyrektor zasłynął z wyrozumiałego stosunku do działalności narodowej, wielokrotnie odmawiał szpiegowania uczniów (w 1873 roku prezesowi rejencji poznańskiej odpowiedział na taki nakaz: "Nigdy się na to nie zgodzę, nie jestem żandarmem. Stanowiska dyrektora nie zrzeknę się, a jak chcecie to wytoczcie mi proces dyscyplinarny"), nie dążył do germanizowania podległych mu szkół (wbrew oczekiwaniom władz), opowiadał się za lekcjami religii w języku ojczystym. Jego staraniem Gimnazjum św. Marii Magdaleny wzbogaciło się o polską bibliotekę.
Zmarł po długiej i ciężkiej chorobie. Pochowany został na poznańskim cmentarzu św. Marcina, a jego pogrzeb był wielką polską demonstracją. Kondukt prowadził Edward Likowski - prałat, kustosz kolegiaty św. Marii Magdaleny w Poznaniu, późniejszy arcybiskup poznańsko-gnieźnieński, niegdyś uczeń Królewskiego Gimnazjum w Ostrowie, którego dyrektorem był Enger. Nagrobek pochodził z fundacji Polaków. W czasie wojny hitlerowcy zniwelowali cmentarz likwidując też grób Roberta Engera.
Został uhonorowany portretem w galerii wybitnych absolwentów i wychowanków Królewskiego Katolickiego Gimnazjum w Ostrowie.

</doc>
<doc id="175479" url="https://pl.wikipedia.org/wiki?curid=175479" title="Adam Hofman">
Adam Hofman

Adam Hofman (ur. 23 maja 1980 w Kaliszu) – polski polityk i przedsiębiorca, z wykształcenia politolog, poseł na Sejm V, VI i VII kadencji.
Życiorys.
Wykształcenie.
Ukończył IV Liceum Ogólnokształcące im. Ignacego Jana Paderewskiego w Kaliszu, a w 2004 politologię na Uniwersytecie Wrocławskim. W trakcie studiów był członkiem Niezależnego Zrzeszenia Studentów, założył i przewodniczył Forum Studentów Uniwersytetu Wrocławskiego. Podjął kurs w Harvard Business School, status absolwenta tej uczelni uzyskał w 2022.
Działalność do 2015.
Pełnił funkcję doradcy jednego z wiceprezydentów Wrocławia. Przystąpił do Prawa i Sprawiedliwości. Z ramienia tej partii w wyborach w 2004 bez powodzenia kandydował do Parlamentu Europejskiego w okręgu dolnośląskim. W latach 2005–2011 przewodniczył organizacji młodzieżowej PiS – Forum Młodych PiS. W 2005 został wybrany na posła V kadencji w okręgu konińskim. 15 maja 2007 wybrano go na przewodniczącego sejmowej komisji śledczej ds. banków i nadzoru bankowego.
W przedterminowych wyborach parlamentarnych w 2007 po raz drugi uzyskał mandat poselski, otrzymując 15 824 głosy. W 2009 po raz drugi kandydował bezskutecznie do Parlamentu Europejskiego (startując w okręgu wielkopolskim). W 2010 został rzecznikiem prasowym Prawa i Sprawiedliwości oraz klubu parlamentarnego tej partii. W wyborach do Sejmu w 2011 z powodzeniem ubiegał się o reelekcję, dostał 24 047 głosów. 26 listopada 2011 został wybrany przez radę polityczną PiS w skład komitetu politycznego tej partii. W lipcu 2012 został szefem PiS w okręgu konińskim.
W listopadzie 2013 zawiesił swoje członkostwo w PiS i w klubie parlamentarnym tej partii (przestając być także rzecznikiem klubu i partii oraz szefem okręgu konińskiego partii) do czasu wyjaśnienia sprawy jego oświadczenia majątkowego. W grudniu tego samego roku, po odmowie wszczęcia wobec niego śledztwa w związku z ustaleniem, iż czyny mogły stanowić wykroczenia skarbowe, których karalność uległa przedawnieniu, został przywrócony w prawach członka partii i klubu parlamentarnego, a w styczniu 2014 ponownie został rzecznikiem PiS. W listopadzie tego samego roku kolejny raz przestał pełnić tę funkcję, zostając zawieszonym w prawach członka partii i jej klubu parlamentarnego w związku z okolicznościami zagranicznej podróży służbowej do Madrytu – polityk miał pobrać zaliczkę na wyjazd prywatnym samochodem, a faktycznie odbyć ją tanimi liniami lotniczymi. W tym samym miesiącu zgodnie z decyzją komitetu politycznego PiS wykluczono go z partii (w ten sam sposób w podróży uczestniczyli jeszcze posłowie Mariusz Antoni Kamiński i Adam Rogacki, z takimi samymi konsekwencjami służbowymi). Ostatecznie prokurator umorzył śledztwo w sprawie rozliczenia podróży służbowej do Madrytu. Uznał, że w sprawie nie doszło do oszustwa na szkodę Kancelarii Sejmu, nie doszło też do poświadczenia nieprawdy w dokumentacji.
Po zapoznaniu się z wynikami audytu przeprowadzonego przez komisję powołaną przez szefa Kancelarii Sejmu w celu sprawdzenia przestrzegania zasad rozliczania zagranicznych podróży służbowych posłów delegowanych przez Sejm poza granice kraju, Komisja Etyki Poselskiej uznała, że Adam Hofman naruszył art. 5 (zasada rzetelności) i art. 6 (zasada dbałości o dobre imię Sejmu) zasad etyki poselskiej oraz udzieliła mu nagany.
Działalność od 2015.
W 2015 nie kandydował w kolejnych wyborach. Współtworzył spółkę prawa handlowego R4S zajmującą się usługami z zakresu public relations, która w 2020 podjęła działalność także na Węgrzech. W maju 2016 został wiceprezesem Związku Piłki Ręcznej w Polsce. Z zarządu ZPRP odszedł po wyborze nowych władz w październiku 2016. Od maja 2018 do stycznia 2019 prowadził program publicystyczny "Gabinet cieni" w portalu Wirtualna Polska.

</doc>
<doc id="175483" url="https://pl.wikipedia.org/wiki?curid=175483" title="Coonawarra">
Coonawarra

Coonawarra– niewielki obszar położony w centrum regionu Limestone Coast w Australii Południowej z którego pochodzi wiele znakomitych czerwonych win. Charakterystyczną cechą tego rejonu jest gleba "terra rossa" – czerwona, urodzajna gleba o głębokości ok. 1 m leżąca na podłożu skał wapiennych.

</doc>
<doc id="175486" url="https://pl.wikipedia.org/wiki?curid=175486" title="Lutownica">
Lutownica

Lutownica to narzędzie służące do lutowania. Składa się ona z kolby, służącej jako uchwyt oraz grota, czyli części mającej bezpośredni styk ze spoiwem – lutem. Możemy je podzielić na:
Współcześnie lutownic elektrycznych używa się niemal wyłącznie do prac z obwodami elektronicznymi o niewielkich wymiarach, zatem moc elektryczna grzejników nie jest wysoka, nie przekracza na ogół kilkudziesięciu watów (spotykane najczęściej mieszczą się w przedziale od 40 do 125 W). Znacznie większe lutownice elektryczne (zazwyczaj kolbowe), o mocy sięgającej 400 - 500 watów stosowane bywają do lutowania blach (np. rynien miedzianych lub stalowych ocynkowanych). Mają one – oprócz dużej mocy – także stosunkowo duże wymiary grota, zapewniające dużą bezwładność cieplną, korzystną przy pracy z elementami o dużej powierzchni. Lutownice kolbowe do blach i rur wypierane jednak są coraz częściej lutownicami gazowymi mającymi m.in. tę przewagę nad elektrycznymi, że nie wymagają doprowadzania energii elektrycznej (co może być istotne przy pracy na placu budowy, np. na dachu budynku), a zasilane są z przenośnej butli z propanem.

</doc>
<doc id="175487" url="https://pl.wikipedia.org/wiki?curid=175487" title="Edward Likowski">
Edward Likowski

Edward Likowski (ur. 26 września 1836 we Wrześni, zm. 20 lutego 1915 w Poznaniu) – polski duchowny rzymskokatolicki, historyk Kościoła, biskup pomocniczy poznański w latach 1887–1914, arcybiskup metropolita gnieźnieński i poznański oraz prymas Polski w latach 1914–1915.
Życiorys.
Był synem Wincentego i Józefy z Zimniewiczów. Uczeń Królewskiego Katolickiego Gimnazjum w Ostrowie, gimnazjum we Wrześni, Gimnazjum św. Marii Magdaleny w Poznaniu. Studia teologiczne odbył w Monastyrze, gdzie uzyskał licencjat (1861) i doktorat (1881) z teologii. Po wyświęceniu na kapłana, w grudniu 1861, sprawował przez 10 miesięcy obowiązki wikariusza w Kcyni, a następnie przez trzy lata katechety i nauczyciela języka hebrajskiego w gimnazjum św. Marii Magdaleny w Poznaniu. Opracował w języku polskim katechizm J. Deharbe dla młodzieży dojrzalszej, który doczekał się kilku wydań. Równocześnie pisał artykuły naukowe do "Tygodnika Katolickiego". Na początku 1866 został powołany na profesora historii kościelnej i prawa kanonicznego seminarium duchownego w Poznaniu. W 1869 uczestniczył w soborze watykańskim jako teolog Arcybiskupa Mieczysława Ledóchowskiego.
Członek czynny Akademii Umiejętności w Krakowie od 1887, a w latach 1895–1915 prezes Poznańskiego Towarzystwa Przyjaciół Nauk. Doctor honoris causa Uniwersytetu Jagiellońskiego (1900). Był kustoszem kolegiaty św. Marii Magdaleny w Poznaniu.
W trakcie kulturkampfu przez kilka miesięcy przebywał w więzieniu. Należał do ścisłego grona tajnych reprezentantów pozbawionych możliwości sprawowania godności kardynała.
W 1911 został nagrodzony przez Piusa X tytułem hrabiego rzymskiego i asystentem tronu papieskiego.
Pochowany w katedrze poznańskiej w kaplicy Szołdrskich.
Jego bratankiem był Henryk Likowski, również duchowny i historyk Kościoła katolickiego, profesor Uniwersytetu Warszawskiego.

</doc>
<doc id="175491" url="https://pl.wikipedia.org/wiki?curid=175491" title="Quadrivium">
Quadrivium



</doc>
<doc id="175492" url="https://pl.wikipedia.org/wiki?curid=175492" title="Trivium">
Trivium

Trivium (łac., „rozstaje, [potrójne] rozdroże”, od "tri" – trzy, "via" – droga; łac. "trivialis", „będący na rozstajach”, stąd: „pospolity”), również trywium oraz triwium (l.mn. trivia, trywia, triwia):

</doc>
<doc id="175494" url="https://pl.wikipedia.org/wiki?curid=175494" title="Zasada wyłączonego środka">
Zasada wyłączonego środka



</doc>
<doc id="175495" url="https://pl.wikipedia.org/wiki?curid=175495" title="Próg ubóstwa">
Próg ubóstwa



</doc>
<doc id="175496" url="https://pl.wikipedia.org/wiki?curid=175496" title="Anti-aliasing">
Anti-aliasing



</doc>
<doc id="175501" url="https://pl.wikipedia.org/wiki?curid=175501" title="Ubóstwo relatywne">
Ubóstwo relatywne



</doc>
<doc id="175504" url="https://pl.wikipedia.org/wiki?curid=175504" title="Granica Roche’a">
Granica Roche’a

Granica Roche’a (czasem promień Roche’a) – promień sfery wokół cięższego ciała w układzie dwóch ciał o znacznej różnicy mas, po przekroczeniu którego ciało o mniejszej masie może się rozpaść pod wpływem sił pływowych, gdyż sama siła grawitacji nie jest w stanie utrzymać mniejszego ciała w całości. Granica Roche’a wynosi od 2 do 3 promieni ciała o dużej masie. Promień nie jest jednoznacznie określony dla danego ciała centralnego, zależy też od właściwości satelity.
Pojęcie nazwano na cześć francuskiego astronoma Édouarda Roche’a, który pierwszy obliczył tę teoretyczną granicę w 1848.
Wstęp.
Siła oddziaływania grawitacyjnego zmienia się wraz z odległością od ciała będącego źródłem oddziaływania, odwrotnie proporcjonalnie do drugiej potęgi odległości między ciałami. Powoduje to, że zmiany siły są duże w małej odległości od ciała, a w dużej odległości pole grawitacyjne jest niemal jednorodne. W następstwie tego, jeśli satelita znajdzie się zbyt blisko swojego macierzystego ciała niebieskiego, różnica sił powstająca wewnątrz satelity na skutek niejednorodności pola grawitacyjnego może go rozerwać.
Promień Roche’a dotyczy danego układu dwóch ciał, i nie jest jednoznacznie określony dla masy ciała głównego. To samo ciało główne ma różną granicę dla różnych satelitów. Oprócz masy ciała, wokół którego rozpina się granica, zależy ona jeszcze od wielkości i masy satelity, a dokładniej od jego gęstości. Przy ustalonej wielkości satelity trudniej go rozerwać oraz zdeformować jego kształt, gdy jego siły grawitacyjne są większe, czyli gdy ma on większą masę (gęstość).
Niektóre satelity mogą poruszać się wewnątrz swoich granic Roche’a, ponieważ rozerwaniu przeciwdziałają siły inne niż grawitacyjne, na przykład naprężenia. Jednak w tej sytuacji każde niepowiązane z satelitą ciało leżące na jego powierzchni od strony ciała głównego lub naprzeciw, zostanie od niego oderwane. Księżyc Jowisza Metis oraz Saturna Pan są przykładami takich ciał.
Granicy Roche’a nie należy mylić ze spotykaną czasem strefą Roche’a (właściwa nazwa tej ostatniej to strefa Hilla).
Formuły określające granicę.
Zachowanie się satelity przybliżającego się do ciała o dużej masie zależy od sztywności satelity. W skrajnym przypadku, satelita jako całkowicie sztywne ciało, zbliżając się do granicy będzie utrzymywał swój pierwotny kształt, a po przekroczeniu granicy, zaczną z niego odpadać małe fragmenty, przybliżając się znaczniej może zostać nagle rozerwany. Z drugiej strony, ciało wyjątkowo płynne, przykładowo gazowe lub zawierające dużą atmosferę, będzie stopniowo zmieniało swój kształt, różnice w oddziaływaniu sił pływowych na jego rosnącej długości będą się zwiększać, a jego własne przyciąganie słabnąć, w końcu ciało centralne zacznie ssać gaz z satelity, dochodzi do akrecji.
Satelita sztywny.
Wyznaczając granicę Roche’a dla ciała sztywnego, zakłada się, że satelita pozostaje w całości dopóki ciało leżące na jego powierzchni nie zostanie porwane w górę przez siły pływowe ciała głównego. Dodatkowo, pomija się również inne cechy, takie jak nieregularny kształt (zakłada się kulistość), nierównomierny rozkład masy, obrót dookoła własnej osi oraz deformację ciała głównego. Te uproszczenia ułatwiają obliczenia.
Dla sztywnego sferycznego satelity, orbitującego wokół kulistego ciała, granica Roche’a, formula_1 dana jest wzorem:
gdzie formula_3 jest promieniem ciała głównego, formula_4 jest jego gęstością, formula_5 jest gęstością satelity.
Gdy gęstość satelity jest dwa razy większa niż gęstość ciała głównego (na przykład skalisty księżyc wokół gazowej planety), granica Roche’a znajdzie się wewnątrz ciała głównego i nie będzie istotna.
Satelita płynny.
Satelita płynny pod wpływem sił pływowych zostaje rozciągnięty, tak jak to widać na ilustracjach, w wyniku czego materia z najbliższego oraz z najdalszego ciału głównemu miejsca satelity jest słabiej przyciągana przez satelitę i dlatego będzie z niego porywana, choć nie została przekroczona granica określona powyższym wzorem.
Wyznaczenie warunku oderwania z ciała płynnego jest trudne, ale po uproszczeniach pomijających niektóre efekty spłaszczenia ciała, dochodzi się do warunku jak dla ciała sztywnego, tyle że z innym stałym czynnikiem. Ten stały czynnik szacuje się numerycznie często z pomocą komputera.
W takiej formie wzór na granicę Roche’a podał autor pojęcia w 1848 (z minimalnie innym stałym czynnikiem – 2,44).
Wyprowadzenie formuł.
Satelita sztywny.
Aby wyprowadzić zależność na granicę Roche’a, należy rozpatrzyć siły działające na ciało leżące na satelicie w punkcie najbliższym ciału głównemu (oznaczony jako formula_7). Są to: siła ciągnąca ten fragment do reszty satelity oraz siła grawitacyjna ciągnąca go ku ciału głównemu – w tym przypadku jedynie siła pływowa, główna siła grawitacyjna jest równoważona przyspieszeniem uzyskiwanym przez satelitę.
Siłę formula_8 przyciągającą ciało formula_7 w stronę satelity (o promieniu formula_10 masie formula_11) wyraża prawem powszechnego ciążenia Newtona:
Siła pływowa formula_13 działająca na masę formula_7 w kierunku obiektu o dużej masie formula_15 promieniu formula_16 znajdującej się w odległości formula_1 jest wyrażona jako:
Odległość ciał, w której obie siły równoważą się, jest uznawana za granicę Roche’a, zachodzi dla równości:
W tym szczególnym punkcie odległość między środkami ciał formula_1 przechodzi właśnie w granicę Roche’a:
Zamieniając masy na gęstości:
Satelita płynny.
Wyprowadzając warunek oderwania ciała od płynnego satelity przyjmuje się, że satelita:
Obrót synchroniczny oznacza, że płyn pozostaje "nieruchomy", a problem można rozpatrywać jako statyczny w obracającym się wokół środka masy układzie współrzędnych. Dlatego też lepkość i tarcie wewnętrzne płynu nie grają tu roli, gdyż te czynniki miałyby znaczenie tylko w przypadku ruchów cieczy. Nie występuje też siła odśrodkowa wynikająca w obrotu satelity. Założenie o synchroniczności obrotów odpowiada większości przypadków rzeczywistych, gdyż gdy płynne ciało krążąc wokół centrum masy obraca się z prędkością inną niż prędkość synchroniczna, to siły pływowe doprowadzą obrót do prędkości synchronicznej.
Na płyn satelity oddziaływają zatem następujące siły:
Ponieważ wszystkie te siły są zachowawcze (tzn. ich praca nie zależy od drogi), dlatego oddziaływania te mogą być reprezentowane za pomocą potencjału.
Powierzchnia satelity musi być powierzchnią stałego potencjału, gdyż inaczej istniałyby siły, powodujące ruch cieczy po powierzchni (a to wbrew założeniom). Należy zatem przedyskutować jaka forma powierzchni przy zadanej odległości od ciała głównego pozwala spełnić powyższy warunek stałego potencjału.
Siła grawitacyjna ciała głównego i siła odśrodkowa znoszą się wzajemnie na kołowej orbicie satelity, ale nie równoważą się poza nią, a ich różnica objawia się jako siły pływowe. Dla małych ciał odległość cząstki płynu od środka masy satelity jest mała w porównaniu z odległością formula_23 od ciała głównego, a więc siła pływowa jest w przybliżeniu liniowa, a zatem może być wyrażona formułą opisującą formula_24 powyżej.
W modelu satelity sztywnego znana jest odległość jego powierzchni od jego środka formula_10 deformacja satelity płynnego zmusza do wyznaczenia deformacji.
Potencjał siły pływowej wyraża wzór:
Należy znaleźć kształt satelity, przy którym suma potencjału jego grawitacji i potencjału pływowego, na jego powierzchni jest stała. W ogólności problem tego typu jest bardzo trudny do rozwiązania. Ponieważ potencjał pływowy zmienia się tylko wzdłuż jednego kierunku (promienia wodzącego), można przyjąć, że siła pływowa deformuje kulistego satelitę wydłużając go w kierunku ciało główne – satelita, wobec tego przyjmuje się, że satelita ma kształt elipsoidy obrotowej. Dla elipsoidy potencjał na jego powierzchni może być wyrażony jako funkcja mimośrodu (spłaszczenia) formula_27 tej elipsoidy:
gdzie formula_29 jest potencjałem na najmniejszym promieniu („obrączce”), leżącym na płaszczyźnie symetrii elipsoidy gdzie formula_30 Bezwymiarowa funkcja formula_31 jest wyznaczana rozwiązania potencjału elipsoidy:
Wyrażenie to nie zależy od objętości satelity.
Zatem jakkolwiek skomplikowana byłaby zależność funkcji formula_31 od mimośrodu elipsoidy wystarczy tylko dobrać odpowiednio wartość formula_27 tak, aby potencjał formula_35 był równy formula_36 plus stała niezależna od zmiennej formula_37 Jest tak dokładnie w przypadku, gdy
To równanie może być rozwiązane numerycznie. Z wykresu obok widać, że równanie to posiada dwa rozwiązania, a mniejsze z nich odpowiada spłaszczeniu (rozciągnięciu) satelity w równowadze stabilnej (tzn. elipsoidzie o mniejszym spłaszczeniu). To właśnie rozwiązanie wyznacza mimośród "elipsoidy pływowej" w zależności od ustalonej odległości od ciała głównego. Maksimum tej funkcji odpowiada największemu spłaszczeniu stabilnemu satelity.
Argument funkcji, dla którego funkcja ma maksimum odpowiada, że pochodna funkcji ma miejsce zerowe. To miejsce odpowiada granicy Roche’a.
Maksymalne spłaszczenie elipsoidy pływowej można obliczyć numerycznie jako zero pochodnej funkcji formula_39
Odpowiada to stosunkowi osi 1:1,95. Wstawiając tę wartość do funkcji formula_41 można obliczyć minimalną odległość, przy której elipsoida pływowa jeszcze istnieje – czyli granicę Roche’a:
Przykłady wartości granic Roche’a.
Poniższa tabela przedstawia średnie gęstości i promienie wybranych obiektów Układu Słonecznego.
Wykorzystując te dane można obliczyć granice Roche’a dla ciał sztywnych i płynnych. Tabela poniżej przedstawia wartości granic wyrażone w metrach i promieniach ciał głównych (średnia gęstość komet przyjmuje wartość około 500 kg/m³).
Jeśli gęstość ciała głównego jest ponad dwukrotnie mniejsza niż gęstość satelity, granica Roche’a dla ciała sztywnego jest mniejsza niż promień ciała głównego. W takim przypadku dwa obiekty mogą się zderzyć zanim granica zostanie osiągnięta.
Poniższa tabela pokazuje jak blisko swoich granic Roche’a (sztywnych i płynnych) znajdują się satelity Słońca (stosunek promieni ich orbit do wartości granic).
W rzeczywistości nie znamy gęstości większości wewnętrznych satelitów gazowych planet olbrzymów. W takich przypadkach (zaznaczone kursywą) przedstawione są wartości najbardziej prawdopodobne.
Historyczne obserwacje.
Rozwiązanie dla ciał płynnych znajduje zastosowanie dla obiektów, których kształt nie jest sztywno utrzymywany przez grawitację, lub są kruche – na przykład komety. W 1992 r. kometa Shoemaker-Levy 9 przeszła przez swoją granicę Roche’a wokół Jowisza i rozpadła się na wiele mniejszych fragmentów. Dwa lata później, gdy przechodziła przez granicę ponownie, rozbiła się na planecie. Obserwacje orbity tej komety sugerują, że została ona przechwycona przez oddziaływanie grawitacyjne Jowisza już kilka dziesięcioleci przed jej ostatecznym rozbiciem.
Od dawna już sugeruje się też, że pierścienie Saturna powstały, gdy jeden (lub więcej) z jego księżyców wszedł za swoją granicę Roche’a wokół planety i został rozerwany przez siły pływowe. Z czasem nieregularnie ułożone bryły poddały się grawitacji Saturna i przybrały znaną nam dziś formę pierścieni. To rozwiązanie sugerował jeszcze sam Édouard Roche. Istnieją jednak alternatywne teorie dotyczące powstania pierścieni, między innymi przewidująca zderzenie księżyca planety z drugim, przypadkowym obiektem, na przykład kometą.
Znaczenie w tworzeniu ciał niebieskich.
Granica Roche’a pozwala prosto wytłumaczyć grawitacyjną niestabilność obłoków gazowo-pyłowych w pobliżu ciał w galaktykach, w pobliżu gwiazd i planet oraz tworzenie się ciał niebieskich z obłoków, a także tworzenie się ramion spiralnych w pyle krążącym wokół ciała centralnego.

</doc>
<doc id="175507" url="https://pl.wikipedia.org/wiki?curid=175507" title="T-27">
T-27

T-27 – radziecki bezwieżowy czołg lekki (tankietka) z okresu przed II wojną światową.
Historia.
Pod koniec lat 20. XX w. Armia Czerwona w programie budowy sprzętu pancernego przewidziała budowę małego, lekkiego czołgu rozpoznawczego przeznaczonego do współpracy z czołgami typu MS-1.
Powstało szereg własnych projektów i prototypów, z których żaden nie okazał się odpowiedni. W tej sytuacji zdecydowano się na zakup 26 sztuk rozpowszechnionej na świecie angielskiej tankietki Vickers Carden Loyd Mark VI (w ZSRR otrzymały oznaczenie 25-W lub K-25), a także praw do produkcji licencyjnej. Jeszcze przed jej uruchomieniem, w biurze konstrukcyjnym fabryki Awtozawod Nr 2 WATO pod Moskwą, udało się dokonać modernizacji konstrukcji Carden-Loyda. Powiększono kadłub, stosując zamknięty przedział bojowy. Wydłużono podwozie o parę kół nośnych. Opracowano nowe jarzmo karabinu maszynowego. Konstrukcja i sylwetka nie zostały jednak zasadniczo zmienione w stosunku do Carden-Loyda (znacznie dalej poszli w tej kwestii polscy konstruktorzy, opracowując serię TK-3).
Zmodernizowany pojazd 13 lutego 1931 r. został przyjęty do uzbrojenia i produkcji jako tankietka T-27.
Produkcję rozpoczęto jesienią 1931 r. w Fabryce Nr 37, leningradzkich zakładach "Bolszewik" i Fabryce Samochodów GAZ.
W latach 1931-1933 zbudowano 3328 tankietek.
Służba.
Czołgi T-27 znalazły się w uzbrojeniu oddziałów rozpoznawczych związków taktycznych piechoty. Były też pierwszymi radzieckimi pojazdami pancernymi, które wzniosły się w powietrze. W 1933 r., każdy z czterech batalionów spadochronowych miał po kompanii tankietek. Skonstruowano specjalne zaczepy do podwieszania czołgów pod kadłubami ciężkich bombowców TB-3
Czołgi T-27 szybko okazały się sprzętem prymitywnym. Z powodu małych rozmiarów miały ograniczoną zdolność jazdy w terenie, także ich zawieszenie, podobnie jak Carden-Loyda, nie zapewniało komfortowej jazdy, powodując zmęczenie załogi. Także z powodu rozmiarów, trzeba było do ich obsługi dobierać żołnierzy niskiego wzrostu.
Umieszczenie karabinu maszynowego w kadłubie, typowe dla tankietek, uniemożliwiało szybką zmianę kierunku ognia. Wszystko to było przyczyną, że szybko czołgi T-27 zaczęły ustępować miejsca w charakterze pojazdów rozpoznawczych czołgom z uzbrojeniem umieszczonym w wieży obrotowej (T-37A i T-38).
Na początku lat 30., czołgi T-27 zostały użyte bojowo w walkach z tzw. "basmaczami" (antyradziecką partyzantką) na pustyni Karakum w Kazachstanie.
Po wycofaniu z oddziałów bojowych, tankietek używano do szkolenia. Po niewielkich przeróbkach, stosowano je także jako opancerzone ciągniki lekkich dział piechoty. Głównie w tej roli zostały użyte na początku wojny niemiecko-radzieckiej; po 1941 r. znikły z uzbrojenia.

</doc>
<doc id="175509" url="https://pl.wikipedia.org/wiki?curid=175509" title="Lilia (roślina)">
Lilia (roślina)

Lilia ("Lilium" L.) – rodzaj bylin cebulowych z rodziny liliowatych. Obejmuje około 115 gatunków. Rośliny te są rozprzestrzenione w strefie umiarkowanej półkuli północnej – w Europie, Azji i Ameryce Północnej. Najbardziej zróżnicowane są we wschodniej Azji, gdzie w samych tylko Chinach rośnie ich 55 gatunków, w tym 35 endemitów. W Ameryce północnej rośnie 20 gatunków, a w Europie 10. W Polsce dziko występują dwa gatunki rodzime – lilia złotogłów "L. martagon" i lilia bulwkowata "L. bulbiferum".
Lilie są często uprawiane jako rośliny ozdobne, zwłaszcza mieszańce, kultywary i odmiany, których powstało ponad 8 tysięcy. Gatunkiem typowym jest lilia biała "Lilium candidum" L..
Systematyka.
Klad okrytonasienne, klad jednoliścienne ("monocots"), rząd liliowce ("Liliales"), rodzina liliowate ("Liliaceae"), podrodzina "Lilioideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa liliowe ("Liliidae" J.H. Schaffn.), nadrząd "Lilianae" Takht., rząd liliowce ("Liliales" Perleb), podrząd "Liliineae" Rchb., rodzina liliowate ("Liliaceae" Juss.), podrodzina "Lilioideae" Eaton, plemię "Lilieae" Lam. &amp; DC., rodzaj lilia (Lilium L.).
Obecność w kulturze i symbolice.
Od niepamiętnych czasów lilia symbolizuje królewskość, majestat i chwałę.
Według mitologii greckiej i rzymskiej była poświęcona Herze (Junonie; powstała z jej mleka) i nielubiana przez Afrodytę. Starożytni Grecy nazywali ją ("leirion", od przymiotnika "leiros" ‘delikatny’, ‘cienki’, ‘wrażliwy’). W starożytnym Rzymie oznaczała nadzieję. W chrześcijaństwie uchodzi za symbol niewinności, czystości, dziewiczości i zmartwychwstania.
Występuje jako ludowy motyw dekoracyjny na Podhalu pod nazwą "leluja". Stanowi także wzór heraldyczny.

</doc>
<doc id="175514" url="https://pl.wikipedia.org/wiki?curid=175514" title="Krańcowa bieda">
Krańcowa bieda



</doc>
<doc id="175515" url="https://pl.wikipedia.org/wiki?curid=175515" title="Próg biedy">
Próg biedy



</doc>
<doc id="175518" url="https://pl.wikipedia.org/wiki?curid=175518" title="II liga polska w piłce nożnej (2004/2005)">
II liga polska w piłce nożnej (2004/2005)

II liga 2004/2005 – 57. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 18 drużyn, grając systemem kołowym. Sezon ligowy rozpoczął się 30 lipca 2004, a ostatnie mecze rozegrano 11 czerwca 2005. Pierwszą bramkę rozgrywek zdobył w 21. minucie meczu – zawodnik gospodarzy Waldemar Przysiuda (mecz zakończył się wynikiem 5:2).
Drużyny.
Objaśnienia:
Rozgrywki.
Uczestnicy rozegrali 34 kolejki ligowe po 8 meczów każda (razem 306 spotkań) w dwóch rundach: jesiennej i wiosennej.
Mistrz oraz 2. i 3. drużyna II ligi uzyskali awans do I ligi, zespół z 4. miejsca rozegrał dwumecz barażowy o wejście do I ligi z 12. zespołem najwyższej klasy rozgrywkowej. Do III ligi spadły 2 ostatnie drużyny, zaś zespoły z miejsc 13–16 rozegrały baraże o utrzymanie z wicemistrzami grup trzeciego poziomu ligowego. Drużyny z miejsc 5–12 miały zapewniony udział w II lidze na kolejny sezon.
Baraże o II ligę.
Po zakończeniu sezonu II i III ligi rozegrano dwumecze barażowe o 4 miejsca w drugiej klasie rozgrywkowej w sezonie 2005/2006 między zespołami z miejsc 13–16 II ligi i wicemistrzami grup III ligi:
Jako jedyna z drużyn II ligi swój dwumecz przegrała Szczakowianka, jednak w związku z brakiem licencji na grę w II lidze dla GKS Katowice (spadkowicz z I ligi) pozostała na drugim poziomie rozgrywkowym.
"Wynik dwumeczu – 2:2, zwycięstwo Piasta dzięki bramce zdobytej na wyjeździe."
"Wynik dwumeczu – 4:4, zwycięstwo Ruchu dzięki większej liczbie bramek zdobytych na wyjeździe."
"Wynik dwumeczu – 2:2, zwycięstwo Polonii dzięki bramce zdobytej na wyjeździe."
"Wynik dwumeczu – 3:0 dla Radomiaka."

</doc>
<doc id="175520" url="https://pl.wikipedia.org/wiki?curid=175520" title="MIRC">
MIRC

mIRC − klient IRC dla Windows rozpowszechniany na licencji shareware, stworzony w 1995 przez Khaleda Mardam-Beya. Posiada edytor skryptów i własny język skryptowy. Dzięki wtyczkom zawiera dodatkowe funkcje, takie jak:
Do 30 czerwca 2015 mIRC został pobrany z amerykańskiego serwisu download.com 42 156 561 razy oraz został uznany za jeden z 10 najpopularniejszych programów internetowych w 2003 roku.
W 2001 roku indonezyjski zespół muzyczny T-Five nagrał piosenkę „MIRC”. W 2006 program pojawił się w teledysku „Boten Anna” Basshuntera.

</doc>
<doc id="175523" url="https://pl.wikipedia.org/wiki?curid=175523" title="III liga polska w piłce nożnej (2004/2005)">
III liga polska w piłce nożnej (2004/2005)

W sezonie 2004/2005 rozgrywki III ligi toczyły się z podziałem na cztery grupy terytorialne. Za III ligę odpowiadały regionalne związki piłki nożnej. Zwycięzcy grup awansowali do II ligi na następny sezon, natomiast drużyny z drugich miejsc grały baraże o awans z drużynami z miejsc 13-16 w II lidze. Najsłabsze drużyny zostały relegowane do odpowiednio terytorialnych grup IV ligi.
Oznaczenia tabel:
M – liczba rozegranych meczów
Z – liczba meczów zakończonych zwycięstwem
R – liczba meczów zakończonych remisem
P – liczba meczów zakończonych porażką
Różn. – bilans bramkowy; bramki zdobyte do bramek straconych
Pkt – suma zdobytych punktów
Grupa I.
W rozgrywkach tej grupy uczestniczyły drużyny z województw: łódzkiego, mazowieckiego, podlaskiego i warmińsko-mazurskiego. Po zakończeniu sezonu, do drugiej ligi awansowała Drwęca Nowe Miasto Lubawskie, natomiast do czwartej ligi zostały zdegradowane następujące kluby: Warmia Grajewo, OKS 1945 Olsztyn, Gwardia Warszawa, Legionovia Legionowo i Okęcie Warszawa. Do uczestnictwa w barażach zakwalifikował się Znicz Pruszków, lecz poległ w nich w dwumeczu z Ruchem Chorzów.
Drużyny.
Objaśnienia:
Baraże o II ligę.
Zwycięzca: Ruch Chorzów (bramki na wyjeździe)
Grupa II.
W rozgrywkach tej grupy uczestniczyły drużyny z województw: kujawsko-pomorskiego, pomorskiego, wielkopolskiego i zachodniopomorskiego. Po zakończeniu sezonu, do drugiej ligi awansowała Lechia Gdańsk, natomiast do czwartej ligi zostały zdegradowane następujące kluby: Pogoń II Szczecin, Unia Tczew i Odra Chojna. Do uczestnictwa w barażach zakwalifikowała się Unia Janikowo, lecz poległa w nich w dwumeczu z Piastem Gliwice.
Drużyny.
Objaśnienia:
Baraże o II ligę.
Zwycięzca: Piast Gliwice (bramki na wyjeździe)
Grupa III.
W rozgrywkach tej grupy uczestniczyły drużyny z województw: dolnośląskiego, lubuskiego, opolskiego i śląskiego. Po zakończeniu sezonu, do drugiej ligi awansował Śląsk Wrocław, natomiast do czwartej ligi zostały zdegradowane następujące kluby: Motobi Bystrzyca Kąty Wrocławskie i TOR Dobrzeń Wielki. Wśród nich miał być także klub Polonia Słubice, lecz dzięki zwolnieniu się przed następnym sezonem miejsca w tej grupie, Polonia utrzymała się. Do uczestnictwa w barażach zakwalifikowała się Polonia Bytom, która pokonała w nich w dwumeczu Szczakowiankę Jaworzno i tym sposobem dostała się do II ligi.
Drużyny.
Objaśnienia:
Baraże o II ligę.
Zwycięzca: Polonia Bytom (bramki na wyjeździe)
Grupa IV.
W rozgrywkach tej grupy uczestniczyły drużyny z województw: lubelskiego, małopolskiego, podkarpackiego i świętokrzyskiego. Po zakończeniu sezonu, do drugiej ligi awansowało HEKO Czermno, natomiast do IV ligi relegowane zostały: Lewart Lubartów i Polonia Przemyśl. Do IV ligi zdegradowana miała być również Pogoń Staszów, jednak ze względów finansowych, klub wycofał się i rozpoczął następny sezon w Klasie A. Do uczestnictwa w barażach zakwalifikowały się Tłoki Gorzyce, lecz poległa w nich z Radomiakiem Radom.
Drużyny.
Objaśnienia:
Baraże o II ligę.
Zwycięzca: Radomiak Radom

</doc>
<doc id="175529" url="https://pl.wikipedia.org/wiki?curid=175529" title="Kwark górny">
Kwark górny

Kwark górny (ang. "up", oznaczenie u) – jeden z kwarków, cząstka będąca podstawowym budulcem materii. Wchodzi w skład protonu i neutronu.
Istnienie kwarka górnego było postulowane w 1964 przez Gell-Manna i Zweiga. Eksperymentalnie potwierdzono jego istnienie w 1967 w SLAC. 
Własności kwarka u:
Kwark górny jest najlżejszym kwarkiem.

</doc>
<doc id="175530" url="https://pl.wikipedia.org/wiki?curid=175530" title="Kwark dolny">
Kwark dolny

Kwark dolny (ang. "down", oznaczenie d) – jeden z kwarków, cząstka będąca podstawowym budulcem materii. Wchodzi w skład protonu i neutronu. 
Istnienie kwarka dolnego było postulowane w 1964 przez Gell-Manna i Zweiga, został zaobserwowany w roku 1968. 
Parametry kwarka d:
Kwark d ma stosunkowo małą masę, tylko kwark u jest od niego lżejszy.

</doc>
<doc id="175532" url="https://pl.wikipedia.org/wiki?curid=175532" title="Aleksander Baumgardten">
Aleksander Baumgardten

Aleksander Baumgardten (ur. 31 maja 1908 w Krakowie, zm. 29 czerwca 1980 w Katowicach) – polski poeta i prozaik.
Założyciel i członek Polskiej Korporacji Akademickiej Cresovia Leopoliensis.
Do 1944 mieszkał i pracował we Lwowie. W 1944 aresztowany przez NKWD i wywieziony do łagru w kopalni węgla w Krasnodonie.
Po wojnie opuścił Lwów, osiedlił się na Śląsku. Był m.in. kierownikiem redakcji literackiej Polskiego Radia w Katowicach.
Dla młodzieży wydał w 1958 roku "Zielone czasy", zbiór opowiadań, wspomnień z lat młodzieńczych. "Historia o wychowawcy (Cia)Steczko" była czytanką w wypisach do 4-5 klasy, podobnie jak rozdział o zepsutym mikroskopie.
Autor powieści „Brzegi Ciemności” i scenariusza (razem z Pawłem Komorowskim) filmu „Pięciu” 1964
W 1954 roku w 10 rocznicę Polski Ludowej odznaczony Srebrnym Krzyżem Zasługi.
Został pochowany na cmentarzu przy ul. Francuskiej w Katowicach.

</doc>
<doc id="175533" url="https://pl.wikipedia.org/wiki?curid=175533" title="TAO">
TAO



</doc>
<doc id="175534" url="https://pl.wikipedia.org/wiki?curid=175534" title="Dancarte">
Dancarte

Dancarte jest grupą teatralno-taneczną reprezentującą nowoczesną scenę artystyczną Angoli. Została utworzona w 1998 r. z inicjatywy absolwentek wyższych szkół tanecznych w Luandzie i w Lizbonie - Monicy Anapaz i Rity Oliveira Cayolla. Artystki indywidualnie szkolą tancerzy współtworzących zespół, a ponadto prowadzą działalność edukacyjną o wspomnianym profilu. 
Inspiracją przy inscenizacji przedstawień "Dancarte" jest niezależny i eksperymentalny teatr współczesny, w tym między innymi teatr Jerzego Grotowskiego, a także elementy angolskich tradycyjnych przedstawień tanecznych. Podstawowym narzędziem pracy jest człowiek, ruch oraz poezja, wkomponowane w ekspresywną muzykę Jean’a Franco, Coldcut czy Gottan Project. 
Dotychczasowe pozaedukacyjne osiągnięcia "Dancarte" to cztery przedstawienia, będące studium rzeczywistości współczesnej Angoli : Pasażerowie (Passagens), Siła pragnienia (A Forca de um Desejo), Podróż (Viajar) oraz Tryptyk (Triptico). Drugie z wymienionych przedstawień jest zarazem hołdem ku czci bohatera narodowego Angoli- Agostinho Neto, którego twórczość literacka wywarła wpływ na tancerzy. 
W maju 2005 "Dancarte" zaprezentował w Teatrze Dramatycznym w Warszawie próbkę swojej twórczości w postaci kompilacji ww. przedstawień. Odbyło się to w ramach "Dni Afryki" Orietalia 2005 Uniwersytetu Warszawskiego we współpracy z Ambasadą Republiki Angoli w RP oraz dzięki inicjatywie ze strony Ambasady Polskiej w Angoli. 
Skład zespołu "Dancarte":

</doc>
<doc id="175538" url="https://pl.wikipedia.org/wiki?curid=175538" title="Kwark dziwny">
Kwark dziwny

Kwark dziwny (ang. "strange", oznaczenie s) – jeden z kwarków. Kwark ten nie występuje w spotykanej we wszechświecie materii (istnieją przesłanki, że występuje w plazmie kwarkowo-gluonowej), występuje jednak w cząstkach elementarnych wytwarzanych w akceleratorach, np. kaonach i omegach.
Istnienie kwarka dziwnego zostało postulowane w 1964 przez Gell-Manna i Zweiga wraz z kwarkami u i d.
Parametry kwarka s:

</doc>
<doc id="175544" url="https://pl.wikipedia.org/wiki?curid=175544" title="Kronos Quartet">
Kronos Quartet

Kronos Quartet – kwartet smyczkowy założony w 1973 przez Davida Harringtona. Zespół charakteryzuje się szerokim repertuarem obejmującym różne style muzyczne.
Repertuar.
Kronos Quartet obok prekursorów muzyki współczesnej, takich jak: Béla Bartók, Dmitrij Szostakowicz, Alban Berg, Anton Webern wykonuje utwory współczesnych kompozytorów: Philip Glass, Steve Reich, Sofija Gubajdulina, Arvo Pärt, Alfred Sznitke, w tym kompozytorów polskich: Witold Lutosławski ("Kwartet smyczkowy"), Henryk Górecki (napisał na zamówienie zespołu trzy kwartety), Krzysztof Penderecki (Quartetto per archi No. 1 (I Kwartet smyczkowy) 1960), Paweł Mykietyn (II kwartet smyczkowy 2006), Hanna Kulenty (String Quartet No. 4 ("A Cradle Song") 2007).
Gra także adaptacje muzyki jazzowej oraz rockowej. Przykładami tych nietypowych realizacji są nagrania kompozycji jazzmanów: Ornette'a Colemana, Billa Evansa, Charlesa Mingusa, Theloniousa Monka, a także Jimiego Hendriksa.
Kwartet występował wspólnie z wieloma gwiazdami muzyki popularnej, jazzu i folku: Allen Ginsberg, Tom Waits, David Bowie, Dave Matthews i Nelly Furtado.
Zespół znany jest także ze swych międzykulturowych inspiracji, będąc aktywnym w dziedzinie World Music. Jedną z realizacji zespołu w tym zakresie była płyta "Pieces of Africa" z nagraniami mało znanych kompozycji współczesnych kompozytorów afrykańskich, którzy w swych utworach inspiracje czerpali z tradycyjnej muzyki afrykańskiej.
Kronos Quartet wykonywał lub współtworzył muzykę do pięciu filmów, w tym do dzieł Philippa Glassa czy Darrena Aronofsky’ego: „Requiem dla snu” i „Źródło”.
Muzycy.
Obecny skład
Byli członkowie

</doc>
<doc id="175545" url="https://pl.wikipedia.org/wiki?curid=175545" title="Feluka">
Feluka

Feluka – rodzaj tradycyjnej łodzi żaglowej używanej na osłoniętych wodach Morza Czerwonego, na wschodnim Morzu Śródziemnym, a w szczególności na Nilu w Egipcie. Ożaglowanie feluki składa się z jednego bądź dwóch żagli łacińskich.
Łodzie te mogą zwykle zabierać na pokład kilkanaście osób, a załoga składa się z dwojga, trojga ludzi. Mimo że istnieją bardziej nowoczesne środki transportu, takie jak łodzie motorowe i promy, feluki są wciąż używane w leżących nad Nilem miejscowościach takich jak Luksor czy Asuan. Są szczególnie popularne wśród turystów, jako że zapewniają cichszą i spokojniejszą podróż, niż ich motorowe odpowiedniki.
Feluki były również używane do połowu ryb w zatoce San Francisco w XIX wieku przez imigrantów włoskich.

</doc>
<doc id="175546" url="https://pl.wikipedia.org/wiki?curid=175546" title="Riketsje">
Riketsje

Riketsje ("Rickettsia") – rodzaj Gram-ujemnych bakterii o kształcie pałeczkowatym z rzędu "Rickettsiales".
Nazwa pochodzi od nazwiska Howarda Taylora Rickettsa.
Są to pasożyty wewnętrzne, zwykle obligatoryjnie wewnątrzkomórkowe, występujące u człowieka i ssaków, owadów (np. pcheł, wszy), niekiedy innych stawonogów (kleszczy), przenoszone przez owady na ludzi i inne ssaki i wywołujące w ich organizmach „riketsjozy”. Niekiedy mogą wchodzić w symbiozę ze stawonogami.
Najgroźniejszą riketsjozą jest tyfus plamisty (dur plamisty). Inne riketsjozy to: gorączka Q, gorączka plamista.
Riketsje na odzieży zachowują zdolność zakażania przez okres 2-3 tygodni. Rezerwuarem drobnoustrojów są zakażone pchły pasożytujące na szczurach i myszach. Riketsje są wydalane przez wszy wraz z kałem oraz ich wymiocinami. Do ustroju mogą dostać się przez drapanie skóry. Zmiany patologiczne riketsjoz dotyczą naczyń krwionośnych, układu nerwowego, gruczołów dokrewnych i serca.
Hoduje się je w zwierzętach laboratoryjnych (Rudolf Weigl używał wszy), zapłodnionych jajach kurzych. Są zbliżone wielkością do wirusów ospy. Zawierają DNA i RNA w stosunku 1:3,5. Otoczone są wrażliwą na lizozym, cienką ścianą komórkową zawierającą kwas muraminowy.
Riketsje są blisko spokrewnione z organizmem, który dał początek mitochondriom.

</doc>
<doc id="175547" url="https://pl.wikipedia.org/wiki?curid=175547" title="Józef Kałuża">
Józef Kałuża

Józef Ignacy Kałuża (ur. 11 lutego 1896 w Przemyślu, zm. 11 października 1944 w Krakowie) – polski piłkarz występujący na pozycji środkowego napastnika, trener, działacz sportowy i nauczyciel.
Uchodzi za jednego z najlepszych polskich graczy lat 20. XX wieku, nazywany „legendą polskiej piłki”. W całej swojej karierze rozegrał łącznie 454 spotkania, wliczając towarzyskie, uzyskując 476 goli (nie wykonywał rzutów karnych ani wolnych). Przez niemal cały ten okres związany był z Cracovią.
Mistrz Polski sezonu 1921 i król strzelców tych rozgrywek, reprezentant Krakowa i Polski, olimpijczyk z Paryża (1924), kapitan związkowy PZPN, pod którego wodzą polska drużyna zajęła w 1936 czwarte miejsce na igrzyskach olimpijskich w Berlinie, a w 1938 po raz pierwszy w historii awansowała na mistrzostwa świata.
Kariera klubowa.
Grać w piłkę zaczął w szkolnym klubie Polonia w Krakowie. Następnie przez dwa lata (1909–1911) reprezentował barwy Robotniczego Klubu Sportowego. W 1911 został zawodnikiem Cracovii.
Do pierwszej drużyny Kałuża dołączył wiosną 1912, gdy miał szesnaście lat. Zadebiutował 7 kwietnia 1912 w towarzyskim meczu z BEAC Budapest (5:0), zdobywając jedną z bramek. Był przedstawicielem krakowskiej szkoły dryblingu, słynął ze świetnej techniki. Brał z drużyną udział w mistrzostwach Galicji (1913–1914), klasie A, będącej eliminacjami do rozgrywek o mistrzostwo Polski (1920–1924 i 1926–1927), finałach mistrzostw Polski (1921 i 1926) oraz w spotkaniach ligowych (1928–1929). W 1913 został z drużyną mistrzem Galicji, a w 1921 zdobył tytuł mistrza Polski i króla strzelców rozgrywek (9 bramek). Grał regularnie do 1929, po raz ostatni w Cracovii wystąpił 25 maja 1931 w towarzyskim spotkaniu z Wisłą Kraków (4:3). Łącznie w mistrzostwach Polski zaliczył 54 spotkania i strzelił 32 gole. W latach 1924–1929 był kapitanem zespołu.
W marcu 1930 wystąpił w barwach Legii Warszawa, którą prowadził wówczas jako trener, w rozegranym w Dreźnie meczu przeciwko (0:1).
Kariera międzynarodowa.
W grudniu 1921 w Budapeszcie brał udział w pierwszym w historii meczu polskiej reprezentacji piłkarskiej (0:1 z Węgrami). W latach 1921–1928 wystąpił w 16 oficjalnych spotkaniach reprezentacji Polski. Zdobył w niej siedem bramek, najwięcej spośród wszystkich graczy Cracovii na przestrzeni lat. W dziesięciu spotkaniach był kapitanem zespołu. Jego bramka w meczu z Królestwem SHS w czerwcu 1923 była pierwszą historyczną bramką polskiej reprezentacji zdobytą w domowym spotkaniu.
Zagrał też w czterech nieoficjalnych grach Polaków: dwóch z amatorską reprezentacją Czechosłowacji (1926, 1:2 oraz 1929, 2:2) i dwóch z drużyną amatorów Węgier (1929, 5:1 oraz 1930, 1:3). W pierwszym spotkaniu z Węgrami zdobył jedną z bramek.
Kariera trenerska.
Latem 1922, będący w złej sytuacji materialnej i wobec niepozwalających mu na grę w piłkę przyczyn zdrowotnych Kałuża prowadził z Wisłą Kraków rozmowy na temat objęcia przez niego funkcji trenera w tym klubie (w doniesieniach prasowych nie sprecyzowano czy chodzi o szkolenie pierwszej drużyny). Do zawarcia umowy jednak nie doszło, a kilka tygodni później Kałuża wrócił do gry w Cracovii i reprezentacji.
W 1927 wciąż aktywny jako zawodnik Kałuża został grającym kierownikiem szkoleniowym Cracovii (bez formalnego zatrudnienia). Prowadził swój zespół we wszystkich 27 rozegranych spotkaniach sezonu ligowego 1928. Pasy zwyciężyły czternaście razy, sześciokrotnie zremisowały i poniosły siedem porażek (w bramkach 65–42), zajmując na koniec rozgrywek czwarte miejsce.
Wiosną 1930 Kałuża został kierownikiem technicznym pierwszej drużyny Legii Warszawa, prowadząc społecznie jej treningi. Odbywał jednocześnie w Warszawie szkolenie pedagogiczne. Z jedenastu spotkań ligowych legioniści wygrali siedem, trzy zremisowali i raz przegrali (1:3 z Polonią Warszawa), bilans bramek 26–11. Zakończone w listopadzie rozgrywki ekstraklasy Legia ukończyła na trzecim miejscu.
W październiku 1931 w zastępstwie nieobecnego Stefana Lotha prowadził polską drużynę narodową w wyjazdowym meczu przeciwko Belgii (1:2).
Kapitan związkowy.
Podczas walnego zjazdu PZPN 21 lutego 1932 wybrany został kapitanem związkowym federacji (selekcjonerem reprezentacji). Zespołowi nie udało się awansować na mistrzostwa świata w 1934 – odpadł w eliminacjach z Czechosłowacją (1:2 w pierwszym meczu, rewanż Polska oddała walkowerem). W 1936 drużyna zajęła czwarte miejsce na olimpiadzie w Berlinie, pokonując amatorskie zespoły Węgier 3:0 (pierwsza runda) i Wielkiej Brytanii 5:4 (ćwierćfinał), a następnie przegrywając w półfinale z amatorami z Austrii 1:3 i w meczu o brązowy medal pierwszą reprezentacją Norwegii 2:3. Zawodnicy Kałuży osiągneli sukces, pomimo tego iż PZPN uniemożliwił występ w igrzyskach czołowemu wówczas polskiemu piłkarzowi Ernestowi Wilimowskiemu.
Na przełomie 1937 i 1938 Polacy brali udział w kolejnych eliminacjach do mistrzostw świata i dzięki pokonaniu w dwumeczu Jugosławii (4:0 i 0:1) po raz pierwszy w historii pojechali na turniej finałowy. W pierwszym meczu (1/8 finału) Polacy ulegli Brazylijczykom po dogrywce 5:6 i odpadli z mundialu.
Po raz ostatni Kałuża poprowadził reprezentację Polski w sierpniu 1939, w ostatnim jej meczu przed II wojną światową. Biało–czerwoni wygrali wówczas niespodziewanie z wicemistrzami świata Węgrami 4:2. Zespół pod wodzą Kałuży rozegrał łącznie 39 oficjalnych spotkań (10 zwycięstw, 8 remisów, 21 porażek, bilans trafień 84–97). Kierował ponadto zespołem w pięciu meczach nieoficjalnych (trzech na igrzyskach w 1936 i dwóch z ekipami włoskimi w 1932). Reprezentacja za jego kadencji osiągnęła największe do lat 70. XX wieku sukcesy w turniejach międzynarodowych. Kałuża pozostaje najdłużej pracującym selekcjonerem polskiej drużyny narodowej w historii (7,5 roku na stanowisku).
Sukcesy.
Zawodnik.
Cracovia
Indywidualne
Trener.
Legia Warszawa
Reprezentacja Polski
Życie prywatne.
Kałuża urodził się w Przemyślu jako syn Andrzeja, oficera armii austriackiej i Magdaleny z domu Peter. Kilka lat później zamieszkał w Krakowie. W latach 1911–1915 uczęszczał do seminarium nauczycielskiego. Do 1917 odbywał służbę wojskową w Armii Austro-Węgier. Od 1917 był nauczycielem języka polskiego w Szkole Powszechnej im. Stanisława Żółkiewskiego w Krakowie. Zajmował się też dziennikarstwem sportowym i publicystyką w Raz, Dwa, Trzy i Przeglądzie Sportowym, był autorem podręcznika do nauki taktyki piłkarskiej (zaginął podczas powstania warszawskiego). W 1923 ożenił się z Józefą Dudziak, z którą miał córkę Irenę (1924–2019).
Śmierć.
Podczas II wojny światowej jako jeden z nielicznych członków zarządu PZPN pozostał w kraju. Odrzucił wszystkie propozycje współpracy z niemieckimi władzami okupacyjnymi i objęcia stanowiska sportfürhera w Generalnym Gubernatorstwie, wymawiając się brakiem czasu i złym stanem zdrowia. Jesienią 1944 uległ infekcji i doznał zapalenia opon mózgowych. Szczepionka z penicyliną, która mogłaby mu pomóc, była w warunkach wojennych nieosiągalna. Zmarł 11 października w wieku 48 lat. Został pochowany na Nowym Cmentarzu Podgórskim w Krakowie (kwatera PAS 1-1-7). Jego pogrzeb stał się antyhitlerowską manifestacją środowiska sportowego Krakowa.
Upamiętnienie.
Od 1946 przez kilka lat PZPN organizował rozgrywki o Puchar im. Józefa Kałuży, w których brały udział reprezentacje najsilniejszych związków okręgowych.
Jego imię noszą obecnie ulice w Krakowie (powstała w 1965 w pobliżu Błoń, znajduje się przy niej stadion Cracovii), w Tenczynku oraz w Przemyślu (obok dawnego stadionu Polonii przy ul. Sportowej). 11 października 2017 przed stadionem Cracovii odsłonięto pomnik Kałuży, trzeci tego typu monument w Polsce (po posągach Kazimierza Deyny i Kazimierza Górskiego w Warszawie).
W 2001 Kałuża zajął pierwsze miejsce w plebiscycie Gazety Krakowskiej na najlepszych sportowców klubu z okazji 95-lecia KS Cracovia. Imię Kałuży i Henryka Reymana nosi powstały w 1996 Zespół Społecznych Szkół Ogólnokształcących Mistrzostwa Sportowego w Krakowie.
W 2022 roku odbyła się premiera filmu "Józef Kałuża - Legenda wiecznie żywa", który wyprodukowało Stowarzyszenie Sportowa Kultura.

</doc>
<doc id="175548" url="https://pl.wikipedia.org/wiki?curid=175548" title="Jerzy Sebastian Lubomirski">
Jerzy Sebastian Lubomirski

Jerzy Sebastian Lubomirski hrabia na Nowym Wiśniczu i Jarosławiu herbu Szreniawa bez Krzyża (ur. 20 stycznia 1616 w Wiśniczu, zm. 31 stycznia 1667 we Wrocławiu) – hetman polny koronny od 1657 roku, marszałek wielki koronny od 1650 roku, marszałek nadworny koronny w 1650 roku, marszałek sejmu zwyczajnego w Warszawie w 1643 roku, wicemarszałek Trybunału Głównego Koronnego w 1641 i 1645 roku, starosta perejasławski w latach 1660–1667, kazimierski w latach 1656–1667, olsztyński w latach 1654–1667, przemyski w 1652 roku, starosta krakowski w latach 1646–1664, starosta chmielnicki w latach 1645–1665, sądecki w latach 1637–1646, grybowski w latach 1636–1646, lipnicki w latach 1622–1663, dobczycki w latach 1622–1649, starosta niżyński w 1652 roku, pułkownik wojska powiatowego województwa krakowskiego w 1648 i 1652 roku, rotmistrz wojska powiatowego województwa krakowskiego w 1648 roku.
Tłumacz, pisarz polityczny i mówca. Jako jeden z niewielu arystokratów nie złożył hołdu Karolowi Gustawowi. Postać wysoce kontrowersyjna, w 1665 roku wszczął rebelię przeciwko Janowi Kazimierzowi w obronie demokracji szlacheckiej jako przywódca rokoszu.
Życiorys.
Edukacja i podróże.
Pierwszym nauczycielem Jerzego Sebastiana był dominikanin Jan Charzewski, który udzielał mu lekcji na rodzinnym dworze. W 1626 roku wysłano go do Kolegium Nowodworskiego (św. Anny) przy Akademii Krakowskiej. W 1629 roku wyruszył z bratem Aleksandrem kształcić się za granicę. Pierwszym celem była uczelnia jezuitów w Ingolstadt. Od końca 1631 pobierali nauki na Uniwersytecie w Lowanium w Niderlandach Hiszpańskich. W roku 1633 przebywali na Uniwersytecie w Lejdzie. Później odwiedził Anglię i Francję, gdzie przyjął go na audiencji kardynał Richelieu. Następnie odwiedził Hiszpanię, gdzie z kolei był na audiencji na dworze królewskim. Na końcu odwiedził Włochy. W czasie tych podróży poznawał sztukę fortyfikacyjną, uczył się retoryki, gramatyki, matematyki, języków, a w kontaktach z zagranicznymi możnymi nabierał ogłady towarzyskiej. W 1636 wrócił do kraju.
Pierwsze godności.
Już w roku 1622 otrzymał od ojca starostwo dobczyckie i tenutę lipnicką, które miały zabezpieczyć go finansowo. W 1628 otrzymał tenutę tymbarską. W 1634 otrzymał starostwo spiskie, a ok. 1636 ojciec scedował na niego prawa do starostwa grodowego sądeckiego. W latach 1637–1639 ubiegał się o spadek po teściu Mikołaju Spytku Ligęzie. W 1642 nastąpił podział majątku jego ojca Stanisława. W 1649 udostępnił część majątku bratu Konstantemu, który utracił własne dobra z powodu powstania na Ukrainie. Brat zmarł w 1663, wtedy też Jerzy otrzymał z powrotem swoje dobra, dodatkowo podzielono odzyskane dobra jego zmarłego brata.
Początek kariery politycznej.
We wrześniu 1636 zapoczątkował swoją karierę polityczną, gdy został wybrany marszałkiem sejmiku deputackiego, który wybierał deputata z województwa do Trybunału Koronnego. W grudniu tego samego roku został wybrany posłem na sejm. Aktywnie występował na wielu kolejnych sejmach i sejmikach.
W latach 1640–1646 i 1648 był marszałkiem sejmiku proszowickiego. W latach 1637, 1639, 1643, 1646–1648 był posłem z województwa krakowskiego na sejmy Korony. W latach 1638, 1640 i 1642 powierzono mu zbieranie podatków na ziemi krakowskiej. Jako poseł na sejm 1639 roku, kiedy to jeżeli nie z inspiracji, to na pewno w interesie Jerzego Ossolińskiego przyczynił się do zerwania obrad sejmowych.
Wyznaczony komisarzem do rady wojennej w 1648 roku. 
Był elektorem Jana II Kazimierza Wazy z województwa krakowskiego w 1648 roku. Poseł na sejm koronacyjny 1649 roku z województwa krakowskiego.
Obrońca szlachty.
Na sejmach i sejmikach często wypowiadał się w duchu przyjaznym szlachcie. Kolejne zwycięstwa wojenne również przysparzały mu popularności. Jerzy Sebastian Lubomirski był bardzo popularny wśród szlachty. W swoich dobrach nadawał specjalne uprawnienia nie tylko wysoko urodzonym, ale również zwykłym poddanym. Był tolerancyjny, starał się demokratyzować życie społeczne i gospodarcze. W 1655, w chwili objęcia Janowa Lubelskiego, nadał uprawnienia sądowe i gospodarcze poddanym Żydom.
Lubomirski był również zdecydowanym przeciwnikiem wojny z Turcją, co dodatkowo przysparzało mu poparcia. Wybór na stanowiska sejmowe świadczy o dużej popularności młodego Lubomirskiego oraz poparciu, jakim darzyła go szlachta.
Marszałek Lubomirski.
Lubomirski szybko rozszerzał krąg swoich wpływów politycznych. Umożliwiały mu to osobiste cechy, takie jak odwaga, umiejętność prezentacji na forum publicznym, poparcie szlachty i dalekosiężne cele polityczne, jakie sobie stawiał. Działalność ułatwiały koligacje rodzinne ze Stanisławem Koniecpolskim, Albrychtem Stanisławem Radziwiłłem, Jerzym Ossolińskim i wsparcie członków własnego rodu. Podczas bezkrólewia popierał Jana Kazimierza, dzięki czemu szybko zaskarbił sobie uznanie nowego monarchy.
W roku 1638 otrzymał urzędy wojewody i starosty generalnego Krakowa. W 1643 został marszałkiem sejmu zwyczajnego i była to pierwsza ogólnopolska funkcja w jego karierze. Był członkiem konfederacji generalnej zawiązanej 31 lipca 1648 roku. Podpisał "pacta conventa" Jana II Kazimierza Wazy w 1648 roku. W 1649, po śmierci marszałka nadwornego Adama Kazanowskiego otrzymał urząd marszałka nadwornego koronnego, ale urzędu tego nie zdążył objąć, bo w 1650 został marszałkiem wielkim koronnym. Godność tę otrzymał za sukces w bitwie pod Zborowem z Kozakami. W tymże roku 1650 z okazji roku jubileuszowego odbył pielgrzymkę do Rzymu.
Konflikt z królem.
Na rok 1650 datuje się początek jego konfliktu z królem Janem Kazimierzem. Jerzy Lubomirski w 1650 roku zaatakował Hieronima Radziejowskiego za korupcję. Podobnie sprzeciwiał się królewskiemu i poselskiemu projektowi dewaluacji polskiej monety. Problemu dopełnił osobisty zatarg z Danielem Żytkiewiczem – instygatorem koronnym. Rok później Lubomirski, aby zażegnać powstały spór, zdecydował się na przeproszenie króla oraz zwrot kopalni soli „Kunegunda” w Sierczy. Po raz kolejny książę wykazał się oddaniem dla kraju, rezygnując z prywatnych ambicji obalenia króla, chociaż posiadał środki i możliwości wystarczające ku temu.
Inna teoria głosi, że konflikt wybuchł o rękę wdowy po A. Kazanowskim – zabiegał o nią Lubomirski, a otrzymał ją Hieronim Radziejowski, skąd późniejsza krytyka na forum publicznym. Następnie obraził się znowu na króla, bo nie otrzymał stanowiska kanclerza wielkiego koronnego po zmarłym Jerzym Ossolińskim, ani nawet starostwa po zmarłym.
Negocjacje międzynarodowe.
Lubomirski doskonale znał zwyczaje panujące na ościennych dworach. W arkana międzynarodowej polityki został wprowadzony podczas pierwszych podróży zagranicznych. Od 1643 roku negocjował z nuncjuszem papieskim w sprawie wojny przeciwko Turcji, której był przeciwnikiem. Wielokrotnie prowadził rozmowy z chanem tureckim, których celem było odsunięcie od Polski niebezpieczeństwa wojny.
Uczestniczył w kampanii ukraińskiej w 1651 roku, podczas której zapisał się jako „żołnierz mężny i waleczny”. W roku 1653 był jednym z dowódców w bitwie pod Suczawą. W tym samym roku pod Żwańcem był jednym z negocjatorów ugody z chanem.
Następnie jako marszałek nadworny negocjował z posłami moskiewskimi. Lubomirski twardo bronił interesów Rzeczypospolitej, co doprowadziło do zatargu. Sytuacja na linii Kraków – Moskwa zaostrzyła się. Lubomirski wyszedł z rozmów zwycięsko, dał się poznać jako twardy negocjator, dzięki czemu opinia publiczna była ponownie po jego stronie.
Podczas powstania Chmielnickiego walczył dzielnie, chociaż w negocjacjach przyjmował bardziej powściągliwy ton. Nie dążył do totalnego zniszczenia Kozaków. Był realistą i zdawał sobie sprawę z faktu, że cykliczne powstania z czasem przyczynią się do osłabienia siły Rzeczypospolitej, jeżeli nie zostaną zastosowane rozwiązania kompleksowe.
W 1654 oraz w 1655 roku (jako ambasador) Lubomirski prowadził rokowania z dworem wiedeńskim na polecenie Jana Kazimierza, jednak nie przyniosły one pożądanego efektu. Gdy rozpoczął się potop szwedzki, Lubomirski znajdował się w swoich dobrach na Spiszu. Jako jeden z niewielu polskich arystokratów nie złożył przysięgi na wierność Karolowi X Gustawowi, królowi Szwecji, ale wytrwał jako poddany Jana Kazimierza. Udzielił schronienia królowi na zamku w Lubowli, a następnie organizował narady senatorów z królem w Łańcucie, czego efektem było zawiązanie konfederacji łańcuckiej w styczniu 1656 r.
Odegrał kluczową rolę podczas wypierania najeźdźców z terenów Polski, jednocześnie od 1657 roku pełniąc rolę głównego negocjatora z obozem wroga. Jego zasługi i poparcie zostały ponownie nagrodzone. Książę został obrany hetmanem polnym podczas zjazdu senatorów na Jasnej Górze, nawet wbrew sugestii króla.
Lubomirski prowadził również prywatną politykę. Jego posłowie byli obecni na wszystkich sąsiednich dworach. Mieli nie tylko prowadzić rozmowy i pertraktacje, ale również pełnili funkcje wywiadowcze, dzięki czemu został ostrzeżony o planowanym zamachu na własne życie. Książę pozostał bardzo aktywny w polityce zagranicznej do końca swojego życia.
Potop szwedzki, wojna polsko-rosyjska.
Pierwszym dowódcą, pod którym Lubomirski przeszedł chrzest bojowy, był hetman Stanisław Koniecpolski. Za młodu, w 1648 roku po wybuchu Powstania Chmielnickiego wziął udział w przegranej bitwie pod Piławcami. Własnymi oddziałami dowodził podczas kampanii beresteckiej w 1648 roku. W 1649 roku odznaczył się podczas wyprawy zborowskiej.
Kolejnym przedsięwzięciem zbrojnym był udział w potopie szwedzkim.
Po początkowych klęskach Polaków, doceniony przez króla otrzymał od niego uniwersał, który czynił go wodzem tych jednostek, które nie poddały się wrogowi, miał prawo zaciągu wojska i obsadzania załogami miast. Prowadził tajną korespondencję ze Szwecją i Rakoczym. Po ucieczce króla na Śląsk, jako starosta Krakowa wyjął ze skarbca na Wawelu tajne archiwum państwowe i trzy korony: szwedzką, rosyjską i polską, a następnie ukrył je na zamek w Lubowli na terenie starostwa spiskiego. W 1656 wobec zdrady hetmanów polskich został regimentarzem wojska. W styczniu 1656 roku w należącym do Jerzego Sebastiana Lubomirskiego bastionowym zamku w Łańcucie zawiązana została konfederacja łańcucka .
Starostwo Spiskie stanowiło jedyne miejsce, gdzie funkcjonowała polska, królewska administracja podczas zalewu wrogiej armii. Lubomirski nie poddawał się. Zgromadził prywatne wojsko. Dzięki jego zdolnościom organizacyjnym rozpoczął się również oddolny ruch szlachty, która zaczęła tworzyć zbrojne oddziały. Jerzy Sebastian Lubomirski na czele prywatnego wojska rozpoczął działania w marcu 1656 roku. Jego oddziały rozbiły garnizony Szwedów w widłach Wisły i Sanu, odbijały Sandomierz, odegrały kluczową rolę w bitwie pod Warką (7 kwietnia 1656), walczyły podczas oblężenia Warszawy. Król nadał mu i kanclerzowi Stefanowi Korycińskiemu całe miasto żydowskie na Kazimierzu.
W czasie wkroczenia Jerzego II Rakoczego do Polski zachowywał się biernie, przyjął postawę wyczekującą, lecz po rozpoczęciu oblężenia jego zamku w Łańcucie zaczął walczyć z Rakoczym. W lipcu 1657 zmusił wojska Rakoczego do kapitulacji pod Czarnym Ostrowem. W 1657 został uhonorowany urzędem hetmana polnego koronnego. Następnie kierował oblężeniem Torunia w 1658 i walczył w Prusach. Zimę 1659 roku spędził ze swą chorągwią w Sławkowie. W 1660 roku odniósł zwycięstwo nad wojskami rosyjskimi i Kozakami w bitwie pod Cudnowem.
Podczas wypierania sił szwedzkich z terenów Polski wojska Lubomirskiego odegrały kluczową rolę. Oddziały Stefana Czarnieckiego do 1657 roku pełniły tylko funkcję pomocniczą, kiedy rozpoczęto rokowania ze Szwedami, którym przewodził książę Lubomirski.
W tym samym roku Jerzy Sebastian wygrał kolejną kampanię wojenną. Szybko i z dużym rozmachem wyparł z terenu Rzeczypospolitej Obojga Narodów wojska Jerzego II Rakoczego, księcia Siedmiogrodu, sprzymierzonego ze Szwedami. Świadek i kronikarz wydarzeń, Jan Chryzostom Pasek tak opisał szczegóły kampanii:
Chociaż liczby są przesadzone, kampania została przeprowadzona szybko i wzorowo. Przysporzyła chwały przede wszystkim prywatnej armii księcia Lubomirskiego, który potrafił szybko przegrupowywać własne jednostki. Był doskonałym strategiem, ale również polowym dowódcą – taktykiem. Połączenie tych dwu cech w polskiej polityce niemal się nie zdarzało.
Po zwycięstwie nad Jerzym II Rakoczym, Lubomirski szybko przerzucił swoje siły do walki ze Szwedami. Oblegał Kraków, zdobywał Toruń i Grudziądz. Oddziały prywatne hetmana walczyły aż do wyparcia Szwedów z granic Polski.
W 1660 roku był jednym z uczestników negocjacji ze Szwedami, które zakończyły się podpisaniem Pokoju w Oliwie.
Król, widząc talenty Jerzego Sebastiana, oddał mu dowództwo kampanii przeciw wojskom rosyjskim i kozackim na Ukrainie. Po raz kolejny doszło do sprzymierzenia sił Kozaków i Rosjan przeciwko osłabionej szwedzkim najazdem Rzeczypospolitej. Lubomirski objął dowództwo nad armią prywatną i królewską i rozpoczął błyskawiczną kampanię, która trwała kilka tygodni. Jej zwieńczeniem było wspaniałe zwycięstwo polskich wojsk w bitwie pod Cudnowem 2 listopada 1660 roku. W ocenie historyka wojskowości Kłaczewskiego, była to jedna z najsprawniej przeprowadzonych akcji militarnych w siedemnastowiecznej Europie.
Planowany zamach.
W 1663 roku polska królowa, Maria Ludwika, zaplanowała schwytanie księcia, uwięzienie go, zorganizowanie umówionego procesu i skazanie Lubomirskiego na ścięcie. Plany nie powiodły się, ponieważ hetman został uprzedzony o planach królowej.
Zatarg z królem.
W styczniu 1652 w Warszawie podczas zbrojnego zatargu Hieronima Radziejowskiego z Jerzym Bogusławem Słuszką, mającego miejsce pod bokiem króla (co stanowiło sprawę „gardłową”), Lubomirski zaniedbał swe obowiązki marszałkowskie do których należało ochranianie rezydencji królewskiej i niedopuszczanie do zajść.
Na pierwszym z Sejmów odbytych w 1654 razem z Januszem Radziwiłłem, Janem Leszczyńskim i Krzysztofem Opalińskim zawiązał koalicję, mającą charakter antykrólewskiego spisku.
Inna teoria głosiła, że wzrastające wpływy Lubomirskiego przysparzały mu wielu wrogów. W 1663 znowu ujawnił się spór magnata z królem. Lubomirski był przeciwny planom wzmocnienia władzy królewskiej i elekcji "vivente rege", ciągle miał też w pamięci stare zatargi z królem. Hetman poparł też i utrzymywał kontakty z wojskową konfederacją „Święconą”. W 1664 roku senatorowie z wpływowych rodzin postanowili zorganizować pokazowy proces Lubomirskiemu. Chociaż szlachta na sejmikach sprzeciwiała się przyjęcia pozwu, Senat zdecydował o zwołaniu sądu nad Lubomirskim. Sąd był stronniczy, nie brał pod uwagę racji oskarżenia, jego jasno określonym zadaniem było skazanie księcia – hetmana. Lubomirski był oficjalnie oskarżony o planowanie obalenia króla, ale odmówiono mu wydania dokumentów procesowych. Większość senatorów przegłosowała skazanie arystokraty na „utratę czci, życia i wszystkich dóbr”. Nie pomogły nawet próby zerwania sejmu, podczas którego odbywał się sąd. Wyrok wydano 29 grudnia 1664: za podburzanie szlachty przeciw królowi, próbę przejęcia władzy, zdradę stanu, przekupstwa został skazany na karę śmierci, konfiskatę dóbr i utratę czci. Szlachta oskarżała go także o złamanie równości szlacheckiej, bo od 1653 tytułował się księciem Rzeszy.
Lubomirski zdecydował się na wyjazd z kraju. Na terenie Polski jego agenci i stronnicy ciągle podburzali szlachtę i zabiegali o poparcie dla niego. Na wygnaniu ciągle podburzał szlachtę inspirując zerwanie sejmu w 1665 oraz pozyskiwał popleczników. Lubomirski schroniwszy się na cesarskim Śląsku nawiązał porozumienie z cesarzem, Wielkim Elektorem oraz Szwecją i wydał manifest, w którym wystąpił jako obrońca wolności szlacheckich przed absolutyzmem dworu, tym samym zawiązano rokosz, który przeszedł do historii jako Rokosz Lubomirskiego.
Rokosz Lubomirskiego.
29 V 1665 zawiązała się na Ukrainie konfederacja pod marszałkiem Ostrzyckim. Z częścią tych konfederatów połączył się Lubomirski pod Lwowem, po wkroczeniu do kraju ze swoimi oddziałami. Więcej wojska posiadał Jan Kazimierz, za to wojsko hetmana składało się prawie wyłącznie z jazdy i dragonii. We wrześniu, w bitwie pod Częstochową wygrali rokoszanie. 9 listopada 1665 następuje chwilowe porozumienie (ugoda polczyńska) między królem a Lubomirskim, który wyjeżdża na Śląsk. W 1666 zebrał się sejm, mający wyjaśnić i zakończyć sprawę niepokornego hetmana, ale nie doszło do porozumienia stronnictw i sejm został zerwany przez stronnictwo Lubomirskiego. Hetman wrócił do kraju i 12 i 13 lipca stoczono wygraną przez rokoszan bitwę pod Mątwami. Wojska króla w sile ok. 20 tysięcy i 30 dział zostały pokonane przez ok. 16 tysięcy rokoszan, którzy ponieśli minimalne straty – ok. 200 osób (wojska króla straciły prawie 4 tys. żołnierzy). 
Po bitwie dochodzi 31 VII 1666 do porozumienia między stronami, zawarto tzw. ugodę łęgonicką, po której król zrezygnował z planów wprowadzenia elekcji "vivente rege". Jerzy Sebastian Lubomirski przywrócony do czci, lecz nie do urzędów, miał przeprosić władcę i udać się na wygnanie, gdzie zmarł. Został zrehabilitowany w 1669 na sejmie elekcyjnym Michała Korybuta Wiśniowieckiego.
Lubomirski był również pisarzem. Przełożył Guariniego "Wiernego pasterza" (1695, II. wyd. 1722), napisał też pismo polityczne "Jawnej niewinności manifest" (1666). Jest bohaterem poematu Wespazjana Kochowskiego "Kamień świadectwa" oraz dramatów K. Szajnochy, A. E. Odyńca i J. Szujskiego. Dzieje jego rokoszu przedstawił Tadeusz Korzon w "Doli i niedoli Jana Sobieskiego" (1898).
Ochrona Żydów i mieszczan.
Jerzy Sebastian Lubomirski był osobą tolerancyjną, w stosunku do pojęć epoki, w której przyszło mu żyć i działać. Przykładem jest objęcie w posiadanie Janowca w 1654 roku. Już 16 lipca 1655 roku książę potwierdził prawa mieszczan i kleru katolickiego, wydając stosowny przywilej datowany. Jednocześnie rozszerzył prawa Żydów, zezwalając im na zakup i budowę domów pod warunkiem płacenia podatków. Nadał im również uprawnienia sądowe.
Był to krok niespotykany ówcześnie. Przyczynił się do liberalizacji i demokratyzacji stosunków społecznych i gospodarczych w dobrach księcia. Stanowił wzór do naśladowania, co potwierdził szybki rozwój miasta, pomimo spalenia zamku w okresie potopu szwedzkiego. Obronna rezydencja wznosząca się monumentalnie na wysokim i stromym brzegu Wisły już w połowie 1672 roku była świadkiem wizyty Michała Korybuta Wiśniowieckiego zbierającego wojsko do obrony przed Turkami.
Rezydencje i dobra prywatne.
Centrum dóbr księcia Jerzego Sebastiana Lubomirskiego był Łańcut odkupiony od Stadnickich i ufortyfikowany przez ojca Jerzego. Dobra obejmowały „miasto Łańcut, starą fortecę z czasów Pileckich, wsie Głuchów, Soninę, Krzemienicę, Czarną, Kołki, Żołynię, Dąbrówkę Rudną i Wolę Świętosławską”. Dobra łańcuckie i przeworskie książę otrzymał od ojca podczas podziału dóbr rodowych w 1642 r.
Starostwo Spiskie było zastawem królewskim, w którym funkcje zarządzające sprawowali starostowie, fakt pozostawania powyższego polskiego centrum administracyjnego w granicach Królestwa Węgier oraz przylegania terytorialnie do granic Królestwa Polskiego pozwalał na wygodne i bezpieczne sterowanie oporem w stosunku do najeźdźcy szwedzkiego. Zamek w Lubowli, z pozostałymi obszarami starostwa pozostał jedynym miejscem, w którym funkcjonowała polska władza, administracja królewska podczas potopu szwedzkiego.
Po ślubie z Konstancją Ligęzianką otrzymał Rzeszów, jako jej wiano, na który składał się 1 zamek, 3 miasta, 34 wsie, 21,5 folwarku. Druga żona wniosła mu w posagu Janowiec nad Wisłą.
Pomimo zajmowania się na co dzień dyplomacją oraz dowodzeniem armią, Lubomirski dbał o własne dobra. Stanowiły one zaplecze finansowe do prowadzonej przez niego polityki. Dostarczały również rekrutów do prywatnej, dużej armii na skalę europejską. Majątki zarządzane były przez wyznaczone osoby. Wzorem zarządzania był dwór królewski, z którego czerpano przykłady.
Książę dbał o wygląd i rozbudowę prywatnych rezydencji. Sprowadził do Polski Tylmana z Gameren, który początkowo pełnił rolę inżyniera wojskowego. Z biegiem czasu stał się nadwornym architektem księcia, który przygotował plany rozbudowy zamku w Rzeszowie i zamku w Janowcu.
Rodzina.
Syn Stanisława Lubomirskiego i Zofii z Ostrogskich. Miał dwóch braci: starszego Aleksandra i młodszego Konstantego, miał też dwie siostry.
W 1638 wziął ślub z 22-letnią córką wojewody sandomierskiego Konstancją Ligęzianką. Po jej śmierci ożenił się w 1654 r. z Barbarą Tarłówną (zm. 1689 r.) – córką Jana Karola Tarły, kasztelana wiślickiego, wdową po Janie Aleksandrze Daniłowiczu herbu Sas (zm. 1654 r.), staroście olsztyńskim.

</doc>
<doc id="175550" url="https://pl.wikipedia.org/wiki?curid=175550" title="Stanisław Lubomirski (wojewoda krakowski)">
Stanisław Lubomirski (wojewoda krakowski)

Stanisław Lubomirski herbu Szreniawa bez Krzyża (ur. w 1583, zm. 17 czerwca 1649) – wojewoda krakowski od 1638, wojewoda ruski w latach 1629–1638, marszałek Trybunału Głównego Koronnego w 1625, podczaszy wielki koronny w 1620, krajczy wielki koronny w 1619, starosta generalny krakowski w latach 1638–1646, starosta spiski w 1605, starosta sandomierski w 1613, starosta lelowski w 1620, starosta białocerkiewski w 1620, starosta zatorski w 1633, starosta krzepicki w 1634, starosta niepołomicki w 1635, starosta grybowski w latach 1626-1628 i starosta sądecki, starosta dobczycki w latach 1610-1622, dworzanin królewski w 1608 roku, rotmistrz wojska powiatowego województwa krakowskiego w 1618 roku, 1619 roku, 1620 roku.
Obrońca Chocimia przed Turkami (1621), uważany za jednego z najbardziej wpływowych ludzi w Polsce. Właściciel 18 miast, 313 wsi i 163 folwarków.
Pochodzenie i rodzina.
Był synem Sebastiana i Anny z Branickich. Ożenił się z Zofią Ostrogską. Po śmierci ojca w 1613 odziedziczył tytuł hrabiego na Wiśniczu i Jarosławiu.
Był ojcem Jerzego Sebastiana (1616–1667), marszałka wielkiego koronnego i hetmana polnego, Konstantego Jacka (1620–1663), krajczego i podczaszego koronnego, oraz Aleksandra Michała (ok. 1614–1677), wojewody krakowskiego. Jego córkami były: Konstancja i Anna Krystyna Lubomirska, którą poślubił Albrycht Stanisław Radziwiłł.
Wykształcenie.
W wieku jedenastu lat został wysłany na naukę do Niemiec, aby uczyć się w Kolegium Jezuitów w Monachium. Towarzyszyli mu znajomi ojca – Józef Kępiński i Jan Gębczyński – wyznaczeni na preceptorów. Po dwóch latach nauki (1595–1597) opuścił Monachium; później przez rok (1600) studiował w Padwie. Odbył peregrynację do Włoch, Francji, Niderlandów i Niemiec.
Działalność wojskowa i polityczna.
Dowodził jako regimentarz w 1621 wojskami koronnymi i litewskimi w bitwie pod Chocimiem po śmierci Chodkiewicza. W 1629 roku został wojewodą ruskim, w 1638 krakowskim, a w 1647 otrzymał od cesarza Ferdynanda III tytuł książęcy.
Poseł na sejm warszawski 1626 roku.
Był najpotężniejszym magnatem w Małopolsce; pomnożył majątek swego rodu. Cieszył się wielką popularnością wśród szlachty; przekazywał też szczodre donacje dla kościołów.
Był elektorem Władysława IV Wazy z województwa ruskiego w 1632. W 1633 roku wszedł w skład komisji do wojny z Moskwą i organizacji wojska. W 1634 roku wyznaczony na sejmie komisarzem z Senatu do zapłaty wojsku.

</doc>
<doc id="175551" url="https://pl.wikipedia.org/wiki?curid=175551" title="Sebastian Lubomirski (zm. 1613)">
Sebastian Lubomirski (zm. 1613)

Sebastian Lubomirski herbu Szreniawa bez Krzyża (ur. ok. 1546, zm. 22 czerwca 1613 w Dobczycach) – kasztelan wojnicki w latach 1603–1613, kasztelan biecki w latach 1598–1603, kasztelan małogoski w 1591 roku, burgrabia krakowski w latach 1584–1591, żupnik krakowski w latach 1581–1591, starosta dobczycki w latach 1585–1613, starosta sądecki w latach 1590–1597, starosta spiski w 1591 roku, starosta lipnicki w latach 1591–1594, starosta tymbarski w latach 1599–1606, starosta sandomierski w 1612 roku, 
Twórca znaczenia rodu Lubomirskich. Pierwszy w rodzie senator Rzeczypospolitej.
Był synem Stanisława Lubomirskiego i Barbary z Hruszowskich, bratankiem Sebastiana Lubomirskiego, starosty sanockiego. Skoligacił się z najważniejszymi rodami Rzeczypospolitej. Zebrał ogromny majątek, kupił Wiśnicz od Kmitów. W 1595 roku otrzymał tytuł hrabiego Świętego Imperium Rzymskiego (S.I.R.).
W 1589 roku był sygnatariuszem ratyfikacji traktatu bytomsko-będzińskiego na sejmie pacyfikacyjnym.
Poseł na sejm 1590 roku, sejm nadzwyczajny 1613 roku z województwa krakowskiego.
Był jednym z fundatorów klasztoru kamedułów na Bielanach pod Krakowem.
W 1611 jego córka Barbara wyszła za Jana Zebrzydowskiego, których ślub odbył się na przebudowanym przez Sebastiana Lubomirskiego na renesansową rezydencję zamku w Dobczycach.
W 1619 jego córka Krystyna wyszła za mąż za hetmana polnego Stanisława Koniecpolskiego.

</doc>
<doc id="175552" url="https://pl.wikipedia.org/wiki?curid=175552" title="Osmium">
Osmium



</doc>
<doc id="175553" url="https://pl.wikipedia.org/wiki?curid=175553" title="DAO">
DAO



</doc>
<doc id="175563" url="https://pl.wikipedia.org/wiki?curid=175563" title="Neuroleptyki">
Neuroleptyki



</doc>
<doc id="175570" url="https://pl.wikipedia.org/wiki?curid=175570" title="Egelsbach">
Egelsbach

Egelsbach – niemiecka gmina w kraju związkowym Hesja, w rejencji Darmstadt, w powiecie Offenbach, licząca 11 389 mieszkańców (30 czerwca 2015). Po raz pierwszy została wymieniona w źródłach w roku 1275.
Współpraca.
Miejscowości partnerskie

</doc>
<doc id="175577" url="https://pl.wikipedia.org/wiki?curid=175577" title="Marcin Bojarski">
Marcin Bojarski

Marcin Bojarski (ur. 28 sierpnia 1977 w Częstochowie) – polski piłkarz, grający na pozycji pomocnika lub napastnika.
Mistrz Polski i zdobywca Pucharu Ligi z Legią w sezonie 2001/02. 22 maja 2010, grając w barwach Pogoni Szczecin wystąpił w przegranym spotkaniu finałowym o Puchar Polski. W kwietniu 2011 został oskarżony o korupcję, a następnie Związkowy Trybunał Piłkarski ukarał go dyskwalifikacją w wymiarze 10 miesięcy.

</doc>
<doc id="175588" url="https://pl.wikipedia.org/wiki?curid=175588" title="Szlak Warowni Jurajskich">
Szlak Warowni Jurajskich

Szlak Warowni Jurajskich – szlak turystyczny na Wyżynie Krakowsko-Częstochowskiej, na którego trasie leżą te XIV-wieczne strażnice obronne, których zasięgiem nie objął Szlak Orlich Gniazd. Oba szlaki kilkakrotnie się krzyżują. Szlak prowadzi przez ruiny strażnic (Suliszowice, Przewodziszowice, Łutowiec, Ryczów), zamków (Ostrężnik, Morsko, Ogrodzieniec, Pieskowa Skała, Ojców), obok klasztoru w Grodzisku, przez Ojcowski Park Narodowy i rezerwaty (Ostrężnik, Góra Zborów, Smoleń).
Oznaczony jest kolorem niebieskim i ma długość 152 km.
Przebieg Szlaku Warowni Jurajskich.
Miejscowości na szlaku:

</doc>
<doc id="175589" url="https://pl.wikipedia.org/wiki?curid=175589" title="Pańćatantra">
Pańćatantra

Pańćatantra, Pańczatantra (sans. पञ्चतन्त्र - "pięcioksiąg") – najsławniejszy zbiór bajek (ponad 200) powstały w Indiach między IV a III wiekiem p.n.e.
Według przedmowy do Pańcatantry jej twórcą był bramin Wisznu Śarman, który stworzył ją dla oddanych mu pod opiekę synów króla Amaratśaki.
Pańczatantrę na język polski przełożyły Wanda Markowska i Anna Milska (1956)

</doc>
<doc id="175596" url="https://pl.wikipedia.org/wiki?curid=175596" title="Szlak Zamonitu">
Szlak Zamonitu

Szlak Zamonitu - żółty znakowany szlak turystyczny w województwie śląskim.
Informacje ogólne.
Atrakcją turystyczną szlaku są ruiny Zamku Ogrodzieniec w Podzamczu. Szlak częściowo przebiega przez Wyżynę Krakowsko-Częstochowską.
Nazwa szlaku: Zamonit jest skrótem utworzonym od słów: zamek i amonit.

</doc>
<doc id="175601" url="https://pl.wikipedia.org/wiki?curid=175601" title="Hubert z Liège">
Hubert z Liège

Święty Hubert, "Hubertus" (ur. 655, zm. 30 maja 727) – biskup Liège (ok. 701–727) w Belgii (przeniósł jej stolicę z Maastricht), święty Kościoła katolickiego, apostoł Ardenów.
Żywot świętego.
Hubert urodził się w 655 roku w Gaskonii, był potomkiem królewskiego rodu Merowingów. Zamiłowanie do polowania odziedziczył po swoim ojcu. Towarzyszył mu często na łowach. Ponoć w wieku 14 lat uratował mu życie podczas polowania na niedźwiedzia w Pirenejach.
Pełnoletni Hubert udał się na dwór króla Frankonii, gdzie poślubił córkę Pepina z Heristal. Miał z nią syna Floriberta, późniejszego następcę na biskupstwie Liège.
Młody Hubert najwięcej czasu spędzał w lasach, gdzie nieustannie polował; łowiectwo było jego pasją. Niektóre źródła wskazują, że prowadził swobodne, wręcz hulaszcze życie. Tak było do roku 695, kiedy polując w Ardenach, nie bacząc na nic, w sam Wielki Piątek napotkał białego jelenia z promieniejącym krzyżem w wieńcu. Miał wtedy usłyszeć głos Stwórcy ostrzegający go przed jego niepohamowaną pasją i nakazujący mu udanie się do Lamberta biskupa Maastricht i Tongeren. Przejęty objawieniem, tak też uczynił. Udał się na służbę bożą do biskupa Lamberta. Rozpoczął studia teologiczne i działalność misjonarską w Ardenach i Brabancji. Po śmierci biskupa Lamberta (zm. ok. 700), z rąk papieża Sergiusza otrzymał sakrę biskupią.
Jako biskup, nieustannie przemierzał pogańskie jeszcze wioski i miasta. Odniósł wiele sukcesów w zjednywaniu ludzi dla wiary w Chrystusa. Około roku 717 przeniósł stolicę biskupstwa do Leodium (Liège). Przed śmiercią miał wygłosić wzruszającą mowę, w której – schorowany już i słaby – prosił swoje owieczki, aby żyjąc po chrześcijańsku, pozwoliły swojemu pasterzowi zasnąć w pokoju. Zmarł 30 maja 727 roku, w swojej rezydencji w Tervuren (Teruneren). Został pochowany w kościele św. Piotra w Liège. Za doczesne zasługi w krzewieniu chrześcijaństwa wkrótce został ogłoszony świętym.
Legenda.
Według legendy z XI wieku Hubert nawrócił się na chrześcijaństwo zobaczywszy jelenia z krzyżem jaśniejącym pośród poroża.
Kult.
3 listopada 743 roku przeniesiono ciało Huberta (już świętego) do głównego ołtarza. Okazało się wtedy, że mimo upływu czasu nie zostało dotknięte rozkładem, a z grobu rozchodziła się ponoć przyjemna woń. W roku 825 doczesne szczątki św. Huberta przeniesione zostały do Andange i złożone w głównym ołtarzu kościoła. Miejscowość ta od tego momentu nosi nazwę Saint-Hubert (Prowincja Luksemburg), a kościół otrzymał miano bazyliki św. Huberta.
Również w Kanadzie istniało miasto Saint-Hubert (do 1 stycznia 2002), obecnie jest to jedna z trzech dzielnic miasta Longueuil w Quebecu.
W 1444 roku, książę Gerhard V ustanowił ku czci św. Huberta Order Rycerski Świętego Huberta. Odnowiony w 1708 i nadawany jako odznaczenie domowe przez władców Królestwa Bawarii; od 1808 tylko dla książąt i wysoko urodzonej szlachty. 
Patronat.
Dzień przeniesienia relikwii Św. Huberta – 3 listopada – stał się świętem myśliwych, leśników, strzelców, sportowców, kuśnierzy, matematyków i jeźdźców, zwanym Hubertusem. Święto to dawniej czczono uroczystymi łowami, poprzedzanymi mszą w intencji myśliwych. Współcześnie urządza się w tym dniu gonitwę.
W tradycji ludowej św. Hubert czczony jest także jako patron lunatyków i chorych na epilepsję. Przypisuje mu się też szczególne orędownictwo w wypadkach wścieklizny psów. Kult św. Huberta szybko rozprzestrzenił się w sąsiednich krajach, by niebawem objąć całą Europę z Hiszpanią i Anglią. W XI wieku wchłonął w siebie legendę o Św. Eustachym, drugim patronie myśliwych.
Ikonografia.
Ikonografia przedstawia św. Huberta najczęściej w czasie polowania, gdy objawił mu się jeleń z krzyżem między tykami. W Polsce klasyką w tym zakresie są prace Jerzego Kossaka, który w 1937 roku na Światowej Wystawie Łowieckiej w Berlinie otrzymał złoty medal za obraz przedstawiający widzenie św. Huberta. Imię św. Huberta nosi wiele kół i towarzystw łowieckich. Znak wieńca z krzyżem jest też oficjalną (od 1946 roku), odznaką Polskiego Związku Łowieckiego (od roku 1953 ze względów politycznych nieużywany).
Atrybutem św. Huberta jest jeleń byk (często albinos) z jarzącym się krzyżem pomiędzy tykami wieńca. Według legendy Hubert ujrzał takiego jelenia podczas polowania w lesie. Po tym zdarzeniu zaniechał łowiectwa i oddał się służbie Bogu. Dziś atrybut św. Huberta jest symbolem Polskiego Związku Łowieckiego.

</doc>
<doc id="175603" url="https://pl.wikipedia.org/wiki?curid=175603" title="Piotr Giza">
Piotr Giza

Piotr Grzegorz Giza (ur. 28 lutego 1980 w Krakowie) – polski piłkarz grający na pozycji pomocnika, reprezentant Polski, trener.
Kariera klubowa.
Zawodnik swoją karierę rozpoczynał w sezonie 1998/1999 występując w zespole Kabel Kraków. Dwa lata później przeniósł się do Świtu Krzeszowice. Przed sezonem 2002/2003 przeniósł się do Cracovii. W polskiej ekstraklasie zadebiutował 30 lipca 2004 w spotkaniu Cracovii z Zagłębiem Lubin.
Od sezonu 2007/2008 miał występować w Rapidzie Bukareszt, lecz transfer nie doszedł do skutku z przyczyn rodzinnych. W zamian został wypożyczony do Legii Warszawa. Odejście z Cracovii było podyktowane m.in. napiętymi stosunkami z trenerem Stefanem Majewskim. Po zakończeniu okresu wypożyczenia do stołecznej drużyny, 29 maja 2008 zawodnik został wykupiony przez warszawski klub, z którym podpisał trzyletni kontrakt. 1 października 2010 rozwiązał umowę z Legią. W rundzie wiosennej występował w Cracovii. Na pierwszoligowych boiskach rozegrał łącznie 150 spotkań (84 w barwach Cracovii, 65 w barwach Legii Warszawa), w których strzelił 24 bramki.
W styczniu 2012 przeniósł się do szóstoligowego Jubilata Izdebnik. Był tam grającym trenerem. Karierę zakończył w amatorskim zespole Skawinka Skawina w 2013 roku.
Kariera reprezentacyjna.
W reprezentacji Polski zagrał w pięciu spotkaniach. 15 maja 2006 został powołany do kadry narodowej na Mistrzostwa Świata w Piłce Nożnej 2006, jednak nie wystąpił w żadnym meczu tego turnieju.
Kariera trenerska.
Od 2019 roku do 4 lipca 2022 roku był trenerem rezerw Cracovii, z którymi w pierwszym sezonie awansował z IV ligi małopolskiej do III ligi, grupy IV. Na początku 2022 roku został nagrodzony tytułem Trenera Roku w plebiscycie Małopolskiego Związku Piłki Nożnej i Gazety Wyborczej Kraków.

</doc>
<doc id="175604" url="https://pl.wikipedia.org/wiki?curid=175604" title="Młyn wodny">
Młyn wodny

Młyn wodny – budowla z urządzeniem do przemiału ziarna na mąkę i kaszę, poruszanym za pomocą koła wodnego lub turbiny wodnej, usytuowana nad rzekami. Bardzo rzadko budowane były młyny pływające.
Historia.
W 2017 roku holenderskie rzemiosło młynarzy wiatraków i młynów wodnych zostało wpisane na listę niematerialnego dziedzictwa UNESCO.
Młynarstwo na ziemiach polskich
Za najstarsze udokumentowane istnienie młyna wodnego na ziemiach polskich przyjmuje się młyn wzniesiony w Łęczycy, o którym źródła wspominają w 1145 r. Pierwsza pisemna informacja o młynie na Śląsku datowana jest na 1149 r., na Pomorzu Gdańskim z 1198 r., na zachodnim Mazowszu z 1207 r., na Pomorzu Zachodnim z 1213 r., w Wielkopolsce z 1242 r., w Małopolsce z 1268 r., a na Kujawach z 1280 r. Prof. Bohdan Baranowski doliczył się, że w XIII w. na dzisiejszych terenach polskich było 485 udokumentowanych przypadków istnienia (lub wydania zezwolenia na budowę) młynów wodnych, w tym: 120 na Pomorzu Gdańskim, 119 w Wielkopolsce, 116 na Śląsku, 102 w Małopolsce i 28 na Mazowszu i Kujawach. W XIV w. liczba młynów uległa dalszemu zwiększeniu.
Zastosowanie koła młyńskiego w procesie mielenia nie doprowadziło do zaniku żaren, które za każdym razem swój renesans miały w czasie wojen lub tuż po nich, a to wskutek dokonanych zniszczeń młynów. I tak też żarna na ziemiach polskich ponownie się upowszechniły po wojnach szwedzkich z połowy XVII w., na początku XVIII w. i podczas I wojny światowej. Żarna wykorzystywane były na ziemiach polskich, lecz już na coraz mniejszą skalę, ograniczając się do indywidualnych gospodarstw domowych, aż do II połowy XX w. Oprócz tradycyjnych młynów wodnych, wspomnieć również należy, że na niewielką skalę znalazły zastosowanie także młyny napędzane siłą mięśni zwierząt pociągowych (koni lub wołów), tzw. kieratowe, zwłaszcza w tych regionach, gdzie były mniejsze możliwości budowy młynów wodnych. Do zupełnej rzadkości należały za to młyny napędzane przez koła deptane, gdzie główną siłą poruszającą je były ludzkie mięśnie. Stosowano je w średniowieczu m.in. w zamkach i twierdzach, wykorzystując siły niewolników lub jeńców wojennych. Nie sposób jest również nie wspomnieć o innej gałęzi młynarstwa, tej która wykorzystywała energię wiatru, czyli wiatrakach, które intensywniej rozwinęły się i uległy popularyzacji na naszych ziemiach w XVIII i XIX w., także na tych terenach, gdzie nie brak było tradycyjnych młynów wodnych.
W młynarstwie od strony technicznej, za starsze uznaje się młyny z kołami horyzontalnymi (poziomymi) a dopiero kolejne w dalszym rozwoju miały być koła wertykalne (pionowe) czyli te, które wpisały się nie tylko w polski, ale i ogólnoeuropejski pejzaż. Nie wykluczone, że na ziemiach polskich rozwinęło się młynarstwo już w zaawansowanej postaci, po wielu wiekach doświadczeń czyli z kołami wertykalnymi. Za starsze rozwiązanie, jakie zastosowano w Polsce uznaje się koło pionowe "podsiębierne" zw. "walnym", gdzie woda przepływająca pod kołem, poruszała je od dołu, powodując, że koło obracało się w kierunku przeciwnym do prądu rzeki. Nie wymagało to jeszcze wówczas spiętrzania wody, budowy zbiorników wodnych i sypania grobli, wykonywania systemu zastaw, tam, śluz czy kanałów "ulgi". W przypadku większych rzek ich nurt, nawet jeśli nie był wartki, to już sama ilość przepływającej wody była wystarczająca do poruszania masywnego koła, toteż już w XIII w. zaczęto budować młyny na łodziach, które zw. "pływakami". Inną odmianą były młyny z kołami "nasiębiernymi" (zw. "korzecznymi"). One z kolei w pierwszym rzędzie zaczęły powstawać w regionach o większym spadku terenu, gdzie łatwiej było doprowadzić wodę na koło od góry, które obracało się z kierunkiem nurtu rzeki. W zależności od rodzaju koła musiały być spełnione pewne warunki techniczne. Średnica kół nasiębiernych miała ograniczone wymiary, które określała różnica poziomów wody zbiornika i nurtu rzeki. Koła podsiębierne miały średnicę większą, do 6 m. Było to warunkiem niezbędnym aby utrzymać odpowiedni moment obrotowy przy małej prędkości nurtu rzeki. Kiedy nauczono się wykonywać różnego rodzaju urządzenia wodne, przystąpiono do spiętrzania i czasowego magazynowania (zatrzymywania) wody, to zaś pozwoliło na szersze zastosowanie kół nasiębiernych na terenach nizinnych, ale na szerszą skalę nastąpiło to dopiero w II połowie XV w. Rozwojowi młynarstwa z całym jego systemem spiętrzania wody towarzyszył rozwój hodowli ryb.
Kolejnym problemem z jakim przez długi czas nie potrafiono sobie poradzić była "transmisja siły". Wiązało się to z wykorzystywaniem pracy młyna nie tylko w celu przemiału zboża na mąkę. Pierwsze rozwiązanie sięgające jeszcze XIII i XIV w. polegało na tym, że ustawione wzdłuż rzeki podłużne budynki młynów zaopatrzone były w kilka kół. Drugie rozwiązanie polegało na wznoszeniu wzdłuż rzeki osobnych małych budynków napędzanych pojedynczymi kołami wodnymi. Każde z kół niezależnie od tego, czy było w tym samym budynku czy w osobnym, wykorzystywano w innym celu. Pierwsze a zarazem podstawowe koło przeznaczone było do poruszania kamieni młyńskich w celu przemiału zboża na mąkę, drugie do poruszania stępy do produkcji kaszy, kolejne do produkcji słodu jęczmiennego lub pszenicznego dla miejscowego browaru czy gorzelni, a jeszcze inne do napędu folusza sukienniczego lub stępy do tłoczenia oleju z siemienia lnianego bądź konopnego. Podstawą przetwórstwa pozostawała jednak mąka.
Wiek XVI i XVII to okres, kiedy na ziemiach polskich odnotowano najwięcej funkcjonujących młynów w całej historii młynarstwa. Wiązało się to bez wątpienia z jego upowszechnieniem, ale także ze wzrostem liczby ludności i wzrostem produkcji, za czym szło również podniesienie poziomu technicznego młynarstwa. Podaje się, że w latach 70. XVI w. w powiatach sieradzkim i radomszczańskim jeden młyn (wodny lub wiatrak) przypadał na 18,9 km2 i 300 mieszkańców. Okres ten został przerwany licznymi wojnami, które o ile w okresie wcześniejszym z rzadka dotykały tereny wewnątrz kraju, o tyle od połowy XVII w. aż do lat 20. XVIII w. toczyły się na całym terytorium Rzeczypospolitej. Zniszczenia spowodowane były głównie przez przemarsze i stacjonowanie wojsk najeźdźcy, ale również przez niepłatne rodzime wojsko, którym towarzyszyły kontyngenty, szaber i dewastacje. W ślad za wojnami szedł głód i epidemie, a to pociągało za sobą poważne zachwianie skromnych budżetów młyńskiej klienteli. Upadła gospodarka folwarczna, wyludniły się wsie, spadła populacja ludności w miastach, które bardzo zubożały, ograniczeniu uległ handel i eksport, spadła produkcja i konsumpcja, zniszczeniu lub zdewastowaniu uległy liczne młyny. Ubożenie ludności powodowało, że zamiast korzystać z usług miejscowego młyna, na szerszą skalę zaczęto powracać do stosowania indywidualnych żaren i stęp w gospodarstwach domowych.
Pod koniec I połowy XVIII w. nastąpiła stopniowa odbudowa przemysłu młynarskiego tak, że szacuje się, iż u schyłku I Rzeczypospolitej na terenie ówczesnego województwa sieradzkiego jeden młyn przypadał na obszar 14–20 km2. Przyjmuje się, że po okresie zniszczeń i stagnacji, w XVIII w. młyny wodne były wyposażone w koła nasiębierne o wiele częściej niż miało to miejsce jeszcze w XVI w. Wiązał się z tym dalszy rozwój umiejętności sypania grobli i kopania stawów, zmieniła się także konstrukcja kół młyńskich, o wiele częściej niż w poprzednim okresie doprowadzano wodę korytami do skrzynek montowanych na kołach, wskutek czego nawet na obszarach o niewielkim spadku terenu przy usypanych groblach i zastosowanych kołach o prawie dwukrotnie mniejszej średnicy, uzyskiwano podobną wydajność jak przy znacznie większych kołach podsiębiernych, zaś przy zachowaniu tej samej wielkości kół, ta wydajność była dwukrotnie większa. Szacuje się, że koła podsiębierne miały wydajność rzędu 20%, koła śródsiębierne – 50%, koła nasiębierne o kierunku obrotu zgodnym z kierunkiem strumienia 70%, zaś nasiębierne obracające się pod prąd – 90%. W XVII i XVIII w. opanowano sztukę wykonywania "kół palczastych", by przy stosunkowo niewielkich obrotach kół młyńskich i wału móc uzyskać znacznie większą szybkość obrotową górnego kamienia (dolny pozostawał nieruchomy, stąd też zwano go "leżakiem"). Jeszcze przed wojnami z połowy XVII w. wzorem niemieckim zaczęto w młynach polskich powszechnie stosować tzw. pytel (rzadki rękaw lniany), do którego trafiało "mlewo" i gdzie pod wpływem drgań następował odsiew mąki od otrąb.
Koniec XIX w. przyniósł kolejny przełom w młynarstwie. Było to sukcesywne wprowadzanie turbin wodnych zamiast kół wodnych oraz pojawienie się młynów parowych, a w okresie międzywojennym młynów spalinowych i wreszcie młynów elektrycznych. Jednak w małych prowincjonalnych młynach, z dala od miast i ważniejszych szlaków komunikacyjnych, na drugorzędnych ciekach wodnych, gdzie ilość wody nie była zbyt duża, a i zapotrzebowanie niewielkie, tradycyjne koła młyńskie przetrwały aż do lat 50. XX w.
Z młynarstwem na ziemiach polskich wiązało się kilka regulacji prawnych. Pierwsza wprowadzona w 1433 r., wg której młynarze posiadający mniej niż pół łanu roli, byli zwolnieni z uiszczania podatku tzw. "podymnego". Miało to jednak swoją konsekwencję. Otóż młynarze ci nie otrzymywali wynagrodzenia pieniężnego za swą pracę, lecz określoną miarę ziarna lub mąki pochodzącej z dokonanego przemiału. Dodatkowo obowiązywała zasada zwyczajowa, w myśl której poddani z danej wsi, zobowiązani byli do mielenia w młynie, względnie w młynach należących do tych samych dóbr ziemskich co oni. Kolejną, tym razem dotkliwszą w skutkach regulacją prawną była ta, na mocy której w 1510 r. sejm ograniczył młynarzom możliwość sprzedaży bądź zastawu młynów bez zgody feudała (dziedzica, klasztoru itd.), w dobrach którego się znajdował i to pod groźbą kary utraty sumy uzyskanej ze sprzedaży lub z zastawu. W 1540 r. sejm przyjął regulację, która poniekąd mogła się przyczynić do wzrostu liczby osad młynarskich, a mianowicie, że w przypadku ludzi posiadających zdolności młynarskie a niemających zatrudnienia w danych dobrach, pozwolono im swobodnie przemieszczać się w celu poszukiwania zajęcia, lecz pod warunkiem, że będzie to tylko wykonywanie profesji młynarskiej. To tłumaczy dlaczego rodziny młynarskie w sposób nieskrępowany przemieszczały się z jednych dóbr ziemskich do drugich, to zaś pokazuje, że pozycja młynarzy w lokalnym społeczeństwie nie była jednakowa. W najlepszej sytuacji znajdowali się ci spośród nich, którzy mieli status młynarzy dziedzicznych a więc ci, którzy wykupili młyny od dotychczasowych właścicieli bądź otrzymali przywileje na ich założenie. Drugą kategorię stanowili młynarze będący dzierżawcami, w oparciu o umowy długoterminowe lub krótkoterminowe. Czym taka umowa była dłuższa, tym pozycja młynarza wzrastała. Umowa taka regulowała powinności młynarza wobec wydzierżawiającego oraz koszty wyposażenia i utrzymania młyna. Zwyczajowo młynarza obciążał tzw. "trzeci grosz" przy wyposażeniu i remoncie, ale umowa mogła te relacje określić z goła odmiennie, nawet w ten sposób, że wszelkie koszty ponosił dzierżawca. Trzecią kategorią byli młynarze najemni, zatrudnieni na umowę w dobrach ziemskich do prowadzenia młyna, z którego cały dochód należał się właścicielowi młyna, i stąd też byli nie najlepiej wynagradzani, a czasami wręcz zamiast gotówki otrzymywali zapłatę w zbożu, a wówczas już przypominali ostatnią i bodaj najliczniejszą kategorię młynarzy "na miarze". W ich przypadku zapłata miała postać bezgotówkową, w zbożu bądź w mące, przy czym młynarz taki zatrzymywał dla siebie tzw. "trzeciznę" a pozostałą część oddawał właścicielowi.
Inną wartą odnotowania kwestią jest to, że polska myśl techniczna ma w swym dorobku publikację poświęconą szerokiemu zastosowaniu siły wody, w tym w budowie młynów i urządzeń młyńskich, zatytułowaną "Architekt Polski to jest nauka ulżenia wszelkich ciężarów," której autorem był Stanisław Solski, a ukazała się ona drukiem w 1690 r.
W heraldyce.
Młyn wodny w heraldyce:

</doc>
<doc id="175605" url="https://pl.wikipedia.org/wiki?curid=175605" title="Gothic (krój pisma japońskiego)">
Gothic (krój pisma japońskiego)

 
 – jeden z dwóch najpopularniejszych (obok Minchō) stylów fontów japońskich. Odpowiada zachodnim fontom jednoelementowym (Helvetica i Arial). Nie ma nic wspólnego z zachodnim „gotyckim” stylem pisma.

</doc>
<doc id="175609" url="https://pl.wikipedia.org/wiki?curid=175609" title="Młynarstwo">
Młynarstwo

Młynarstwo – przerób ziarna zbóż na mąkę, kaszę, makarony i inne produkty spożywcze metodami prymitywnymi oraz przemysłowymi w zakładach młynarskich (młyny zbożowe, kaszarnie). 
Rozcieranie ziarna na płaskich łupanych kamieniach praktykowali ludzie neolitu. Następnie wynaleziono żarna. Na rozwój młynarstwa wpłynęło zastosowanie siły wiatru i wody do poruszania kamieni młyńskich; młyny wodne stosowano już w starożytnym Rzymie (około 120 p.n.e.), w Polsce pojawiły się pod koniec XII wieku n.e. Nieco później w Europie rozpowszechniły się wiatraki. Wprowadzenie maszyn parowych znajdujących zastosowanie w młynarstwie przyczyniło się do rozwoju przemysłu młynarskiego. Współcześnie maszyny parowe wyparte zostały przez napęd elektryczny. 
Czasopismem naukowo-technicznym zajmującym się młynarstwem jest „Przegląd Zbożowo-Młynarski”.

</doc>
<doc id="175612" url="https://pl.wikipedia.org/wiki?curid=175612" title="Tigranes Wielki">
Tigranes Wielki



</doc>
<doc id="175615" url="https://pl.wikipedia.org/wiki?curid=175615" title="Killybegs">
Killybegs

Killybegs (irl. "Na Ceala Beaga") – miasto w Irlandii. Znajduje się na wybrzeżu hrabstwa Donegal, na północy zatoki Donegal, w pobliżu miasta Donegal.

</doc>
<doc id="175617" url="https://pl.wikipedia.org/wiki?curid=175617" title="Agnieszka Wróblewska">
Agnieszka Wróblewska

Agnieszka Wróblewska (ur. 2 kwietnia 1972 w Oświęcimiu) – polska aktorka teatralna i filmowa oraz prezenterka telewizyjna. 
Życiorys.
Wykształcenie.
Absolwentka Liceum im. Stanisława Konarskiego w Oświęcimiu. Ukończyła Państwową Wyższą Szkołę Teatralną w Krakowie.
Kariera.
Związana niegdyś z teatrami: Starym w Krakowie, Śląskim w Katowicach, Bez Sceny w Katowicach i Zagłębia w Sosnowcu. Występowała także w spektaklach Teatru Telewizji oraz filmach. W 1994 otrzymała II nagrodę za rolę Małgorzaty w spektaklu "Czwarta ściana, czyli 238 próba Fausta" na XII Ogólnopolskim Przeglądzie Spektakli Dyplomowych Szkół Teatralnych w Łodzi.
Pracę w charakterze prezenterki telewizyjnej rozpoczęła w TVP1 w programie "Filmidło". W 1996 związała się z TV Wisła, przekształconą rok później w TVN. Prowadziła m.in. programy "Mała Antena" (TV Wisła), "Twój problem, nasza głowa" (TVN i TV Wisła), "O co chodzi?" i "Zmagania miast". Na antenie TVN International wraz z Hubertem Radzikowskim prowadziła godzinny talk-show na żywo "Polski żywioł". Współprowadziła również wraz z Olivierem Janiakiem kulisy programu "You Can Dance – Po prostu tańcz!" nadawane w TVN 7. Pracowała również jako reporterka programu "Dzień dobry TVN", a także jako wydawca "Rozmów w toku". 
Prowadziła jedną z pierwszych telewizyjnych gier interaktywnych, "Tele grę". Później była gospodynią innych teleturniejów: "Apetyt na kasę", "Fabryka gry", "Graj o raj", "Granie na śniadanie", "Granie na ekranie", "Hej - nał show", "Łamisłówka", "Po co spać, jak można grać", "Nocne granie", "No to gramy!", "Salon gier", "Salon gry", "Seans filmowy" i "Strefa ryzyka".
Od 2015 prowadzi programy z Telezakupów Mango.

</doc>
<doc id="175618" url="https://pl.wikipedia.org/wiki?curid=175618" title="Ernest Bryll">
Ernest Bryll

Ernest Włodzimierz Bryll (ur. 1 marca 1935 w Warszawie) – polski poeta, pisarz, autor tekstów piosenek, dziennikarz, tłumacz i krytyk filmowy, także dyplomata.
Życiorys.
Wychowywał się w Komorowie Starym oraz w Gdyni. Ukończył II Liceum Ogólnokształcącego w Gdyni, a następnie Wydział Filologii Polskiej Uniwersytetu Warszawskiego (1956) oraz studium wiedzy filmowej przy Wyższej Szkole Filmowej w Łodzi. 
Pierwszy tomik jego wierszy, "Wigilie wariata", został wydany w 1958 r. Był członkiem redakcji pism społeczno-kulturalnych (m.in. w latach 1959–1960 we "Współczesności"). Jest członkiem Stowarzyszenia Pisarzy Polskich. Został członkiem PZPR w połowie lat 60. Po wprowadzeniu stanu wojennego wystąpił z partii.
W latach 1963-1967 zatrudniony był na stanowisku kierownika literackiego w Teatrze Telewizji. Przez kolejny rok zarządzał zespołem filmowym Kamera, a w latach 1970-1974 był kierownikiem w Teatrze Polskim w Warszawie. Przez następne 4 lata 1974–1978 Bryll obejmował stanowisko dyrektora Instytutu Kultury Polskiej w Londynie, a w latach 1991–1995 był ambasadorem Rzeczypospolitej w Irlandii.
Teksty piosenek pisze od 1965 r. Jego utwory wykonywały m.in. zespoły: 2 plus 1, Enigmatic, Pakt, Partita, Myslovitz, Skaldowie i Waganci oraz wokaliści: Michał Bajor, Stan Borys, Zofia i Zbigniew Framerowie, Halina Frąckowiak, Marek Grechuta, Jerzy Grunwald, Teresa Haremza, Edward Hulewicz, Leonard Jakubowski, Halina Kunicka, Bernard Ładysz, Urszula Narbut, Czesław Niemen, Daniel Olbrychski, Jerzy Połomski, Rudolf Poledniok, Krystyna Prońko, Łucja Prus, Danuta Rinn, Maryla Rodowicz, Andrzej Rybiński, Warren Schatz, Urszula Sipińska, Józef Sojka, Teresa Tutinas, Juliusz Wickiewicz, Adam Wojdak.
Wiele tekstów napisał do muzyki Katarzyny Gärtner. W 1968 r. wraz z Markiem Sartem założyli zespół Drumlersi. Sart pisał dla niego muzykę, a Bryll – teksty.
Współpracował też z takimi kompozytorami jak m.in.: Jerzy Derfel, Antoni Kopff, Włodzimierz Korcz, Janusz Kruk, Czesław Niemen, Andrzej Zieliński.
Od 2012 r. jest pracownikiem Polskiego Instytutu Sztuki Filmowej (w tym, w latach 2012–2018, Kierownik Działu Literackiego).
Życie prywatne.
Poślubił Małgorzatę Goraj-Bryll, ma syna i dwie córki. Obecnie mieszka w Warszawie. Przez wiele lat mieszkał także w Otwocku, o czym często wspomina w swoich zapiskach.
Pozostałe informacje.
Wystąpił w roli docenta Wojciecha Wieczorka w szóstym odcinku serialu telewizyjnego "Tulipan".
Odznaczenia i nagrody.
W 1961 r. otrzymał Nagrodę Czerwonej Róży.
W 1968 r. otrzymał Nagrodę im. Stanisława Piętaka za tom poezji "Mazowsze". 22 lipca 1973 otrzymał Nagrodę Ministra Kultury i Sztuki II stopnia.
W 2006 r., w 25. rocznicę powstania „Tygodnika Solidarność”, został odznaczony Krzyżem Komandorskim Orderu Odrodzenia Polski.
W 2009 r., w uznaniu zasług dla Stolicy Rzeczypospolitej Polskiej, uhonorowany został Nagrodą Miasta Stołecznego Warszawy.
W 2010 r. został odznaczony Złotym Medalem „Zasłużony Kulturze Gloria Artis”.
W 2016 r. otrzymał Honorowe Obywatelstwo Gdyni.
W 2018 r. został laureatem Nagrody Literackiej m.st. Warszawy w kategorii „Warszawski Twórca”.
21 września 2018 roku, podczas festiwalu Miasto Gwiazd w Żyrardowie, został laureatem nagrody artRONINa 2018.
W 2021 r. otrzymał Medal Per Artem ad Deum oraz Wielką Nagrodę im. Witolda Hulewicza.
Bibliografia.
Proza
Poezja
Dramaty, oratoria, musicale, sztuki telewizyjne
Tłumaczenia
Nagrania dźwiękowe

</doc>
<doc id="175619" url="https://pl.wikipedia.org/wiki?curid=175619" title="Droga Panamerykańska">
Droga Panamerykańska

Droga Panamerykańska – droga mająca na celu połączenie krajów obu Ameryk, od północy Alaski, poprzez Amerykę Środkową, po południe Argentyny. Jest to raczej system dróg i autostrad połączonych szeregowo, a niekiedy również równolegle ze sobą tak, aby połączyć większość krajów obu Ameryk. Łączna długość całej trasy, liczonej z miejscowości Prudhoe Bay na Alasce w USA do miasta Ushuaia w Argentynie, wynosi ponad 30 000 km. Oprócz tej trasy "Panamericana" ma wiele odnóg, łączących większość krajów Ameryki Południowej.
Droga Panamerykańska w językach urzędowych państw obu Ameryk jest nazywana: Pan-American Highway (ang.), Carretera Panamericana (hiszp.), Estrada Panamericana (port.), Autoroute Panaméricaine (fr.).
Państwa.
Droga Panamerykańska przebiega kolejno przez następujące państwa:
Ponadto jej odnogi odchodzą do takich państw, jak:
Przebieg drogi.
Od kręgu polarnego do Dawson Creek w Kanadzie.
Droga liczona jest od koła podbiegunowego północnego, na Alasce, która jest częścią "James Dalton Highway" prowadzącej z Fairbanks na samą północ do Prudhoe Bay. Prowadzi ona przez Fairbanks, drogą "Alaska Highway" [A2] do granicy, niedaleko Beaver Creek na Jukonie w Kanadzie. Od Beaver Creek, przez Whitehorse drogą "Alaska Highway" [1]. W prowincji Kolumbia Brytyjska droga zmienia oznaczenie na [97] i prowadzi do Dawson Creek, gdzie kończy się nazwa "Alaska Highway".
Z Dawson Creek do Monterrey w Meksyku.
Ponieważ w Stanach Zjednoczonych przebieg Drogi Panamerykańskiej nigdy nie został zdefiniowany, jej przebieg z Dawson Creek aż do Monterrey w Meksyku jest co najmniej dwuwariantowy. Pierwszy wariant jest dużo krótszy.
Wariant pierwszy.
Z Dawson Creek w Kolumbii Brytyjskiej, przez Prince George drogą "Cariboo Highway" i krajową [1] do Vancouver, potem po przekroczeniu granicy z USA niedaleko miasta Blaine, autostradą "Interstate 5" [I-5] przez Seattle, Olympia i Vancouver w stanie Waszyngton, Portland, Salem, Eugene w Oregonie, Sacramento, Los Angeles, San Diego w Kalifornii. Następnie drogą [I-8] do Casa Grande w Arizonie, [I-10] do Tucson i [I-19] do granicy z Meksykiem w mieście Nogales. W Meksyku drogą [Mex 15D] ("Mex" oznacza drogę krajową a z dopiskiem „D” oznacza autostradę, często płatną) przez Hermosillo w stanie Sonora, Mazatlán w stanie Sinaloa. Z Mazatlán do Durango w stanie o tej samej nazwie prowadzi droga [Mex 40] a z Durango do Monterrey leżącego w stanie Nuevo León droga [Mex 40D].
Wariant drugi.
Drugi wariant do droga międzystanowa "Interstate 35", łącząca Duluth w Minnesocie z Laredo w Teksasie, zwana w trakcie budowy "Pan Am Expressway". Z tego powodu uważana jest za część Drogi Panamerykańskiej. Przebieg trasy:
Z Dawson Creek, przez Prince George w Kolumbii Brytyjskiej, Edmonton w prowincji Alberta, Saskatoon w prowincji Saskatchewan, Winnipeg w prowincji Manitoba. Następnie na południe drogą [75] do granicy z USA i dalej [I-29] do Grand Forks. Stąd do Duluth, w Minnesocie drogą stanową [2], gdzie zaczyna się droga "Interstate 35" [I-35], albo do Minneapolis (na skróty). Dalej na południe, droga [I-35] przebiega przez Des Moines w stanie Iowa, Kansas City w stanie Missouri, Wichita w Kansas, Oklahoma City w Oklahomie, Dallas, lub Fort Worth w Teksasie, dalej przez Austin, San Antonio do Laredo na granicy z Meksykiem. Po przekroczeniu granicy kontynuacją jest droga krajowa [Mex 85] przebiegająca przez Monterrey.
Alternatywne drogi.
Stany Zjednoczone mają bardzo dobrze rozwiniętą sieć dróg i autostrad. Zawsze można wybrać inną drogę, np.: alternatywą dla drogi z Tucson do Monterrey, może być autostrada [I-10] z Tucson przez El Paso do San Antonio, dalej na południe [I-35] i przez granicę w Laredo do Monterrey.
Ze Seattle w stanie Waszyngton można autostradami [I-90], a potem [I-25] dotrzeć do El Paso. Stąd jadąc na południe drogą [Mex 45D] poprzez Torreón, a potem przez León dotrzeć do miasta Meksyk.
Inną sensowną alternatywą, również dla wariantu pierwszego może być droga [Mex 15D] z Mazatlán przez Tepic, Guadalajarę, aż do miasta Meksyk.
Można też zmienić drogę w drugim wariancie, omijając [I-35] i z Grand Forks międzystanową [I-29] jechać na południe, aż do Kansas, gdzie droga łączy się z [I-35].
Od Monterrey w Meksyku do Yaviza w Panamie.
Z Monterrey, drogą Mex 85, przez Ciudad Victoria, Pachuca, do miasta Meksyk. Dalej autostradą Mex 150D na południe przez Puebla, Mex 135D do Oaxaca. Z Oaxaca na wschód drogą Mex 190 przez Tuxtla Gutiérrez i San Cristóbal de las Casas w Chiapas, do granicy z Gwatemalą. Tuż za granicą, w miasteczku La Mesilla rozpoczyna się "Central America Highway 1" [1]. Dalej na południowy wschód, przez Huehuetenango, miasto Gwatemalę, Jutiapę, do granicy z Salwadorem w San Cristobal Frontera.
W Salwadorze droga przechodzi przez miasta Santa Ana, San Salvador. Pierwsze miasto w Hondurasie jakie mijamy to Nacaome, skąd niedaleko do stolicy o nazwie Tegucigalpa. Dalej przez Choluteca do granicy w San Marcos de Colón. W Nikaragui przejeżdża się przez Estelí, Managua, Jinotepe, za granicą z Kostaryką, Liberię, Alajuelę, San José, San Isidro i Palmar Sur. Granicę przekracza się w panamskim miasteczku La Concepción i jadąc na wschód mija się miasto David, Kanał Panamski, miasto Panama, Cañita, aż do miasteczka Yaviza. Tu kończy się północnoamerykańska część drogi. Na przeszkodzie stoi przesmyk Darién, górzysty obszar bagnistej dżungli. Dalsza część drogi zaczyna się dopiero na terytorium Kolumbii.
Z Turbo w Kolumbii do Ushuaia w Argentynie.
W Kolumbii nie ma drogi doprowadzonej do granicy. Jeśli powstanie, będzie łączyć się z istniejącą drogą w okolicach miasteczka Chigorodo. Najbliższy port jest w mieście Turbo, skąd droga idzie na południe, przez Chigorodo, Medellín, Cali, Pasto, w Ekwadorze autostradą "Ecuador Highway 35" [E-35] przez Tulcán, Quito, Loja, do Macara, przy granicy z Peru. Za granicą przez Tumbes, Piura, Lima, Nazca, Tacna, do granicy z Chile, niedaleko miasta Hospicia. W mieście Nazca znajduje się odbicie do Boliwii, dochodzące do jej stolicy, La Paz. Jest to droga uznawana za część "Panamericany".
W Chile droga nr 5, przez Arica w Tarapacá, Pozo Almonte, Maria Elena, Antofagasta (mijane), Caldera do La Serena. Droga [5] prowadzi dalej na południe, przez Santiago, ale "Panamericana" skręca na wschód, do granicy z Argentyną. W Argentynie droga [7] biegnie przez Mendoza, San Luis, Mercedes, Rufino, Junin i San Miguel do Buenos Aires. Ze stolicy biegnie na południe [3] przez Bahia Blanca, Viedina, Trelew, Comodoro Rivadavia, Rio Gallegos, ponownie przechodzi przez Chile (okręg Magellan), by powrócić do Argentyny na Ziemię Ognistą, czyli "Tierra del Fuego" i zakończyć się w mieście Ushuaia.
Wenezuelski łącznik.
Aby kontynuować podróż z Panamy dalej na południe, trzeba ominąć przesmyk Darién. Trzeba wówczas skorzystać z drogi morskiej. Oprócz rejsu do Kolumbii można popłynąć do któregoś z portów w Wenezueli. Należy jednak podkreślić, że w Wenezueli każda autostrada nazywana jest "Panamericaną", tak więc określanie jej dokładnego przebiegu jest trudne. Istnieją jednak dwie główne drogi uznawane za część drogi panamerykańskiej.
Pierwsza droga idzie wzdłuż wybrzeża z La Guaira przez Cumaná, Barcelonę, stolicę Caracas, San Cristobal do granicy z Kolumbią w San Antonio del Táchira. W Kolumbii przez miasto Cúcuta i Bogotę dojeżdża się do miasta La Uribe, leżącego około 85 km na północ od miasta Cali. Druga droga w Wenezueli biegnie z miasta Barcelona, położonego na wybrzeżu na południe przez Ciudad Bolivar, El Dorado do miasta Santa Elena de Uairen, położonego niedaleko granicy z Brazylią.
Z Nazca w Peru do Buenos Aires w Argentynie.
Z miasta Nazca w Peru do Buenos Aires w Argentynie, oprócz opisanej wyżej drogi, "Panamericana" posiada jeszcze dwie inne odnogi, biegnące równolegle z drogą przez Chile, ale idące przez Boliwię i Paragwaj. Pierwsza z nich, przebiega przez miasta Nazca, Cusco, Puno w Peru, La Paz, Oruro, Potosi w Boliwii, Salta, San Miguel de Tucumán, Córdoba, Rosario i Buenos Aires w Argentynie. Druga droga biegnie z La Paz przez miasta Cochabamba, Santa Cruz, Camiri w Boliwii, Filadelfia i Asunción w Paragwaju, Resistencia, Santa Fe, Rosario do Buenos Aires.

</doc>
<doc id="175621" url="https://pl.wikipedia.org/wiki?curid=175621" title="Ardara (Irlandia)">
Ardara (Irlandia)

Ardara (irl. "Ard an Rátha") – miejscowość w Irlandii w hrabstwie Donegal.
Ardara mieści się przy drodze N56.

</doc>
<doc id="175625" url="https://pl.wikipedia.org/wiki?curid=175625" title="Manasses (król Judy)">
Manasses (król Judy)

Manasses (, Menaszsze, asyr. Menasii lub Miinsie; ur. 707, zm. 641 p.n.e.) − król starożytnej Judy w latach 695–641 p.n.e. Syn i następca Ezechiasza.
Manasses próbował wprowadzić w Judzie kult bogów kananejskich. Biblia sprawozdaje, że „on to przeprowadził synów swoich przez ogień w Dolinie Synów Hinnoma, uprawiał wróżbiarstwo, czary i magię, ustanowił zaklinaczy i wieszczków”. Budował ołtarze w Świątyni Jerozolimskiej i krwawo prześladował jahwistów. Według tradycji żydowskiej oraz apokryfu "Wniebowstąpienie Izajasza" jedną z ofiar miał być prorok Izajasz.
Według Drugiej Księgi Kronik Manasses został porwany do niewoli przez wojska asyryjskie i w więzieniu nawrócił się do Jahwe (Modlitwa Manassesa) i po powrocie na tron gorliwie przestrzegał jego przykazań. 
Asarhaddon wspomina o niejakim Manassesie z Judy (Menasii kur Yauda), wśród królów, których zmusił do dostarczenia budulca na budowę swojego nowego pałacu w Niniwie. Z kolei Aszurbanipal − wśród królów, którzy zostali zmuszeni, by pomagać mu w wyprawie przeciwko Egiptowi.
Po śmierci Manassesa tron objął jego syn, zrodzony ze związku z Meszullemet z Jotby, Amon.

</doc>
<doc id="175630" url="https://pl.wikipedia.org/wiki?curid=175630" title="Antioch IV Epifanes">
Antioch IV Epifanes

Antioch IV Epifanes (gr. Επιφανής; ur. ?, zm. 164/163 p.n.e.) – władca Syrii starożytnej z dynastii Seleucydów, panował w latach 175–163 p.n.e.
Rodzina.
Był najmłodszym synem Antiocha III Wielkiego i Laodike, bratem Seleukosa IV Filopatora oraz stryjem Demetriusza I Sotera, a jego synem był Antioch V Eupator. Jego rodzeństwo obejmowało: najstarszego brata Antiocha, następcę tronu, który przedwcześnie zmarł i po którym odziedziczył imię; nieco młodszego, wyżej wspomnianego Seleukosa oraz 4 lub 5 sióstr.
Rzymski zakładnik.
Po klęsce ojca pod Magnezją, w wyniku zawartego w 188 p.n.e. pokoju w Apamei, przebywał przez wiele lat (188–175 p.n.e.) w Rzymie jako zakładnik, stąd podstawą jego późniejszej polityki, opartej na dogłębnej znajomości Rzymian i funkcjonowania imperium, będzie unikanie zadrażnień z republiką rzymską. Zawarł tam też sporo pożytecznych znajomości.
Po śmierci Antiocha III na tron wstąpił jego drugi syn, a brat Antiocha IV, Seleukos IV Filopator. Nowy władca próbował prowadzić antypergamońską (a tym samym antyrzymską) politykę. W związku z tym zaniepokojony senat rzymski zażądał, aby jako gwarancję pokoju Seleukos przysłał do Rzymu swojego najstarszego syna Demetriusza (późniejszego władcę Syrii Demetriusza I Sotera), w zamian za co zwolnił Antiocha.
Objęcie władzy i pierwsze lata.
Po śmierci brata Antioch, którego ta wiadomość zastała w Atenach, nie tracąc czasu, przeprawił się do Azji Mniejszej i dzięki pomocy władcy Pergamonu przybył do Syrii, obejmując władzę w państwie. Wkraczający jako król do swej stolicy, znalazł tu wszakże drugiego króla, własnego bratanka, młodszego syna Seleukosa. Nie chcąc być uzurpatorem, a ściślej mówiąc nie mogąc sobie na to pozwolić, ożenił się z wdową po bracie i adoptował jego syna, ogłaszając go zarazem swoim współrządcą. Występował teraz jako opiekun czuwający nad interesami małego króla.
Pierwsze lata panowania Antioch poświęcił na usprawnienie funkcjonowania swego państwa: uzdrowił finanse i administrację, rozbudował flotę i armię, odbudowując potęgę militarną i gospodarczą państwa syryjskiego.
Wojna z Egiptem.
Gdy wybuchła wojna z Egiptem, zwana VI wojną syryjską, która wobec słabości Egiptu za panowania Ptolemeusza VI Filometora dawała okazję do dalszego wzmocnienia państwa, Antioch był do niej przygotowany. Rzym zajęty od 171 p.n.e. wojną z Perseuszem nie reagował, więc Antioch bez wahania odpowiedział wyprawą odwetową na podjętą przez Egipt próbę odzyskania Palestyny.
W pierwszej kampanii w listopadzie 170 p.n.e. Antioch rozbił armię egipskich regentów Eulajnosa i Lenajosa w bitwie między przylądkiem Kasjon a twierdzą Peluzjon (łac. Peluzjum) we wschodniej Delcie, a następnie zdołał zająć Peluzjon oraz Memfis, po czym narzucił swą opiekę małoletniemu Ptolemeuszowi Filometorowi, który był jego siostrzeńcem. Po tych wydarzeniach powrócił do Syrii, zatrzymując Peluzjon i zostawiając część swoich wojsk na terenie Delty.
Tymczasem mieszkańcy egipskiej stolicy (Aleksandrii), oburzeni na uległość swego władcy, obwołali królem jego młodszego brata Ptolemeusza VIII Euergetesa i ich siostrę, Kleopatrę II. Wkrótce jednak doszło do pojednania rodzeństwa i zniknął pretekst do interwencji w obronie Ptolemeusza Filometora.
Antioch jednak powrócił w 168 p.n.e. jako najeźdźca, w swojej drugiej wyprawie na Egipt, pozwalając żołnierzom łupić bez ograniczeń. Oblegał Aleksandrię, zanim jednak doszło do konkretnych rozstrzygnięć do Antiocha przybył w pierwszej połowie lipca poseł rzymski Gajusz Popiliusz Lenas i wręczył mu wydany przez senat rozkaz opuszczenia Egiptu. Tak tę sytuację opisuje Polibiusz w swoich „Dziejach”: "„Kiedy zaś król przeczytawszy pismo powiedział, że chce się porozumieć z przyjaciółmi, Popiliusz słysząc to zrobił coś, co wyglądało bardzo surowo i wyniośle: miał pod ręką kij z winorośli, opisał nim linię zamkniętą wokół Antiocha i w tym kole kazał mu dać odpowiedź na pismo. Król zaskoczony tym niezwykłym i dumnym zachowaniem się Popiliusza przez chwilę się zastanawiał, po czym odrzekł, że zrobi wszystko, jak mu każą Rzymianie”". Potęga Rzymu, zwłaszcza po niedawno wygranej wojnie z Perseuszem, była zbyt groźna, Antioch nie chciał się jej przeciwstawiać i już 30 lipca 168 r. p.n.e. opuścił Egipt drogą morską oraz zajęty w międzyczasie Cypr, poddany przez Ptolemajosa. Wróciwszy do Antiochii w 166 p.n.e. urządził na przedmieściu stolicy długotrwałe i kosztowne święto dla ludu, co może świadczyć o tym, że kampanię egipską potraktował, mimo wszystko, jako sukces.
Powstanie żydowskie.
Podczas gdy Antioch brał udział w kampanii egipskiej, między Seleucydami a Żydami doszło do konfliktu. Sytuacja w Judei była napięta, odkąd Antioch, zwolennik kultury greckiej, postanowił zhellenizować Żydów. W ramach tego przemianował Jerozolimę na Antiochię Judejską, wprowadził świeckie prawo greckie, zezwalał na powstawanie instytucji obcych kulturze żydowskiej, jak np. gimnazjon czy stadion.
Działania Antiocha wywołały reakcję ze strony grup żydowskich, powiązanych z chasydyzmem. Były one powiązane ze środowiskiem arcykapłana i popierały różnych kandydatów na to stanowisko. Antioch, podejrzewając arcykapłana Jezusa Jazona o spisek przeciwko władzy, osadził na jego miejscu Oniasza Menelaosa. Nieudana próba Jazona odzyskania stanowiska spowodowała rozruchy w Jerozolimie. Antioch poparł Menelaosa, wyruszył więc na miasto, zburzył mury, obrabował skarbiec świątynny i osadził garnizon syryjski w cytadeli Akra (169 lub 168 rok p.n.e.). Zaostrzył także przepisy, zakazując Żydom praktykowania obrzezania i obchodzenia szabatu oraz nakazując składanie ofiar pogańskim bogom. Spowodowało to kolejną falę niepokojów, które nasiliły się jeszcze na wiadomość o upokorzeniu Antiocha pod Aleksandrią. W 167 roku p.n.e. Seleucyda wydał edykt zabraniający wszelkich żydowskich obrządków i zwyczajów. Ostatecznym krokiem, który doprowadził do powstania żydowskiego było przemienienie świątyni jerozolimskiej w przybytek syro-fenickiego kultu boga Baal-Szamona, którego Grecy nazywali Zeusem. Tego typu posunięcia stanowiły jeden z elementów polityki hellenizacji na terenach imperium seleukidzkiego. Doprowadziły jednak do wieloletniej wojny, której pierwszy etap zakończył się w grudniu 164 roku p.n.e. zdobyciem Jerozolimy przez przywódcę powstania, Judę Machabeusza. W ocenie Michaela Granta Antioch, prowadząc siłową politykę hellenizacji Żydów, popełnił błąd. Łukasz Niesiołowski-Spano twierdzi, że Antioch IV zaatakował Jerozolimę nie z uwagi na swe antyżydowskie i motywowane kwestiami religijnymi obsesje, lecz z uwagi na bunt jaki miał miejsce w tym mieście podczas wojny Seleukidów z Egiptem. Pacyfikacja Jerozolimy była zatem wynikiem buntu Żydów, a wywołane w efekcie powstanie miało na celu zrzucenie zwierzchnictwa Seleukidów, i nie wiązało się z kwestiami religijnymi.
Diodor Sycylijski, który w swych relacjach opierał się na wcześniejszych autorach, pisał, że Antioch "przed posągiem i ołtarzem znajdującym się pod gołym niebem złożył ofiarę z ogromnej świni, polał krwią posąg i ołtarz; kazał przyrządzić mięso, jego posoką wymazał tekst świętych ksiąg Mojżesza, zawierających owe prawa nakazujące nienawiść do obcych, i zgasić lampę zwaną przez Żydów nieśmiertelną, która paliła się bezustannie w Świątyni; przedtem jeszcze zmusił kapłana i innych Żydów do spróbowania mięsa".
Wyprawa irańska i śmierć.
Dla Antiocha powstanie żydowskie było jedynie epizodem, przygotowywał się bowiem do wielkiej wyprawy irańskiej. Wraz z rozwojem Partii, w której do władzy doszedł Mitrydates I, stan posiadania Seleucydów na obszarze Iranu znacznie się skurczył. W 165 p.n.e. Antioch rozpoczął kampanię, w trakcie której zginął w niejasnych okolicznościach. Jako miejsce śmierci wymienia się Tabae (lub Gabae, przypuszczalnie obecny Isfahan). Przed śmiercią wydał jeszcze dekret odwołujący rozporządzenia w sprawie Żydów, ale nie zdołał uspokoić sytuacji w Judei.
Wraz z jego śmiercią skończył się okres świetności państwa Seleukidów, które pogrążyło się w podsycanych przez Rzym walkach dynastycznych, tracąc stopniowo terytoria i znaczenie.
Antioch a kultura grecka.
Antioch był wielbicielem kultury greckiej, którą postrzegał jednocześnie jako czynnik spajający swoje państwo. Stał się wielkim założycielem miast greckich na Wschodzie. Zakładał liczne nowe, lecz w wielu przypadkach przekształcał także istniejące już od dawna wschodnie miasta w helleńskie polis, nadając im greckie nazwy i ustrój greckiego miasta-państwa. W ten sposób Jerozolima została przemieniona w grecką Antiochię, a Babilon, który założył na nowo jako polis, obdarzył gimnazjonem i teatrem. Rozbudował również Antiochię, gdzie ufundował świątynię Jowisza Kapitolińskiego i akwedukt. Dążył w ten sposób do umocnienia pozycji Hellenów w swoim królestwie, licząc, że tym samym zwiąże ich ze sobą i pozyska dla własnych planów.
Przydomek Epifanes wziął się od inskrypcji na monetach „Theos Epiphanes” (gr) – Bóg Objawiony. Prawdopodobnie celem tych inskrypcji była próba stworzenia kultu władcy, który miałby spajać różnorodne krainy państwa. Owa polityka była również głównym powodem powstania żydowskiego (powstanie Machabeuszy)
Jego działalność wykraczała znacznie poza granice Syrii. Był obywatelem Aten i słynął ze swojej hojności dla miast greckich, którym fundował świątynie i inne budowle, np. Atenach w 174 p.n.e. podjął się dokończenia na swój koszt budowy świątyni Zeusa Olimpijskiego – Olimpiejonu, sprowadzając w tym celu architekta Kossutiusza z Rzymu. Dopiero jednak cesarz Hadrian w II wieku n.e. doprowadził budowę do końca.

</doc>
<doc id="175631" url="https://pl.wikipedia.org/wiki?curid=175631" title="Lekka atletyka">
Lekka atletyka



</doc>
<doc id="175632" url="https://pl.wikipedia.org/wiki?curid=175632" title="Szczawnik (wieś)">
Szczawnik (wieś)

Szczawnik – wieś w Polsce położona w województwie małopolskim, w powiecie nowosądeckim, w gminie Muszyna.
Wieś biskupstwa krakowskiego w powiecie sądeckim w województwie krakowskim w końcu XVI wieku. W latach 1975−1998 miejscowość administracyjnie należała do województwa nowosądeckiego. Nazwa wywodzi się od źródeł wody mineralnej, kwaśnych szczaw.
Położenie.
Miejscowość położona jest niedaleko Muszyny, w dolinie potoku Szczawnik, dopływu Popradu, na wysokości 520–620 m n.p.m. Znajduje się w Paśmie Jaworzyny w Beskidzie Sądeckim. Od północnej strony wznoszą się nad Szczawnikiem zalesione masywy Szczobów (838 m), Kotylniczego Wierchu (1033 m n.p.m.) i Jaworzyny Krynickiej (1114 m), od zachodu Pusta Wielka (1061 m), Czertezy (863 m) i Za Wierch (707 m), od południa i południowego wschodu Koziejówka (636 m) i Nowińska Góra (710 m).
Historia miejscowości.
Powstała na terenie dóbr muszyńskich (Państwo Muszyńskie), od 1288 roku należała do biskupów Krakowskich. Kazimierz III Wielki odbił wieś z rąk biskupów, skolonizował. W 1352 roku miejscowość założono na prawie niemieckim. Pierwszymi mieszkańcami byli prawdopodobnie Polacy (według informacji Jana Długosza). W 1391 Król Władysław II Jagiełło zwrócił miejscowość biskupom, aż do 1791. W 1516 roku, za poleceniem biskupa Jana Konarskiego, dokonano ponownej lokacji wsi, tym razem na prawie wołoskim. Dotarli tu prawdopodobnie imigranci z Rumunii (potem zwanej potocznie rusinami). Przewaga liczebna tejże ludności spowodowała wpływy tej w ludności w życie codzienne. Do 1947 roku w tej miejscowości przeważała ludność łemkowska, dopiero akcja Wisła doprowadziła do ich opuszczenia.
Demografia.
Ludność według spisów powszechnych w 2009, według PESEL.
Turystyka.
Szczawnik stanowi zespół uzdrowiskowo-wypoczynkowy gminy uzdrowiskowej Muszyna. Znajdują się tu zasoby wód mineralnych typu szczaw wodorowęglanowo-sodowo-magnezowo-wapniowo-żelazistych z dużą zawartością wolnego dwutlenku węgla oraz ekshalacje gazu (mofety). Źródła miejscowe to samowypływy i odwierty o głębokości 150–300 m. Jedno z popularnych źródeł wytryskuje w pobliżu cerkwi. Blisko centrum znajduje się wyciąg narciarski i znakowany szlak narciarski. Na wschód od wsi prowadzi turystyczny szlak zielony ze Złockiego na Jaworzynę (1114 m n.p.m.), a od wsi na północ żółty przez Pustą Wielką do Żegiestowa. W górnej części, za wsią, pole namiotowe, a na terenie miejscowości miejsca noclegowe w kwaterach prywatnych. W grudniu 2007 roku otwarto wyciąg narciarski będący elementem Stacji Narciarskiej Dwie Doliny Muszyna-Wierchomla.
Edukacja.
We wsi znajduje się przedszkole. Uczniowie uczęszczają do Zespołu Szkolno-Przedszkolnego w Złockiem.
Ochotnicza Straż Pożarna.
We wsi funkcjonuje jednostka OSP (wraz z remizą) założona w 1949 r.

</doc>
<doc id="175637" url="https://pl.wikipedia.org/wiki?curid=175637" title="Józef Michalik">
Józef Michalik

Józef Michalik (ur. 20 kwietnia 1941 w Zambrowie) – polski duchowny rzymskokatolicki, biskup diecezjalny zielonogórsko-gorzowski w latach 1986–1993 (do 1992 gorzowski), arcybiskup metropolita przemyski w latach 1993–2016, wiceprzewodniczący Konferencji Episkopatu Polski w latach 1999–2004, przewodniczący Konferencji Episkopatu Polski w latach 2004–2014, wiceprzewodniczący Rady Konferencji Episkopatów Europy w latach 2011–2014, od 2016 arcybiskup senior archidiecezji przemyskiej.
Życiorys.
Urodził się 20 kwietnia 1941 w Zambrowie. W 1958 ukończył tamtejsze liceum ogólnokształcące. W latach 1958–1964 studiował w Wyższym Seminarium Duchownym w Łomży. Święceń prezbiteratu udzielił mu 23 maja 1964 biskup diecezjalny łomżyński Czesław Falkowski. W latach 1965–1969 odbył studia w zakresie teologii dogmatycznej na Akademii Teologii Katolickiej w Warszawie. Studia kontynuował w latach 1969–1972 na Papieskim Uniwersytecie Świętego Tomasza z Akwinu w Rzymie. W 1972 uzyskał doktorat.
W latach 1964–1965 był duszpasterzem w parafii w Jelonkach koło Ostrowi Mazowieckiej. W trakcie studiów w Warszawie świadczył pomoc duszpasterską w parafii Opatrzności Bożej. W 1973 po studiach w Rzymie powrócił do diecezji łomżyńskiej, gdzie został wicekanclerzem kurii biskupiej. Był także referentem ds. środków przekazu i redaktorem miesięcznika diecezjalnego „Rozporządzenia Urzędowe Łomżyńskiej Kurii Diecezjalnej”. Jednocześnie prowadził wykłady z teologii dogmatycznej i homiletyki w Wyższym Seminarium Duchownym w Łomży. Od 1978 pracował w Rzymie w Papieskiej Radzie ds. Świeckich. Jako pierwszy szef Biura ds. Młodzieży brał udział w przygotowaniach I Światowych Dni Młodzieży w Rzymie. Pracował również w Komitecie ds. Rodziny, w trakcie przygotowań synodu o rodzinie.
Ponadto od czerwca 1978 pełnił funkcję rektora Papieskiego Kolegium Polskiego.
1 października 1986 papież Jan Paweł II prekonizował go biskupem diecezjalnym diecezji gorzowskiej. Święcenia biskupie otrzymał 16 października 1986 w bazylice św. Piotra w Rzymie. Udzielił mu ich Jan Paweł II w asyście kardynała Eduarda Francisca Pironia, przewodniczącego Papieskiej Rady ds. Świeckich, i kardynała Henryka Gulbinowicza, arcybiskupa metropolity wrocławskiego. Na swoje zawołanie biskupie przyjął słowa „"Numine Tuo Domine"” ("Mocą Twoją Panie"). Diecezję gorzowską objął kanonicznie 20 października 1986, a ingres do katedry w Gorzowie Wielkopolskim odbył 30 listopada 1986. 25 marca 1992 w wyniku reorganizacji struktur diecezjalnych w Polsce został pierwszym biskupem diecezjalnym zielonogórsko-gorzowskim. W diecezji gorzowskiej zapoczątkował Diecezjalne Dni Młodych. Utworzył Instytut Formacji Świeckich w Gorzowie Wielkopolskim oraz stowarzyszenie „Przyjaciół Paradyża”. Przygotował koronację obrazu Matki Bożej Rokitniańskiej w 1989. Utworzył także diecezjalne Radio Gorzów.
17 kwietnia 1993 Jan Paweł II mianował go arcybiskupem metropolitą przemyskim. Ingres do archikatedry przemyskiej odbył 2 maja 1993. Jako arcybiskup przemyski zainicjował Archidiecezjalne Dni Młodzieży. Założył również Radio Przemyśl. 30 kwietnia 2016 papież Franciszek przyjął jego rezygnację z obowiązków arcybiskupa metropolity przemyskiego. Do 11 maja 2016, kiedy jego następca Adam Szal kanonicznie objął urząd, pełnił funkcję administratora apostolskiego archidiecezji.
W ramach Konferencji Episkopatu Polski był w latach 1987–2004 przewodniczącym Komisji ds. Duszpasterstwa Akademickiego. Pełnił również funkcje przewodniczącego Komisji ds. Akcji Katolickiej, Komisji ds. Konstytucji Rzeczypospolitej i Rady ds. Polonii i Polaków za Granicą. Był także wiceprzewodniczącym Komisji ds. Duszpasterstwa Ogólnego oraz Komisji ds. Duszpasterstwa Świeckich. W 1999 został wiceprzewodniczącym Konferencji Episkopatu Polski. W latach 2004–2014 przez dwie kadencje pełnił funkcję przewodniczącego Konferencji Episkopatu Polski. Został referentem ds. Biskupów Emerytów.
W 2005 podpisał wspólne oświadczenie biskupów polskich i niemieckich, wydane z okazji 40. rocznicy "Listu Biskupów Polskich do Biskupów Niemieckich". 19 czerwca 2005 w trakcie mszy świętej na placu Marszałka Józefa Piłsudskiego w Warszawie, kończącej III Kongres Eucharystyczny, wraz z kardynałem Lubomyrem Huzarem, zwierzchnikiem Ukraińskiej Cerkwi greckokatolickiej, odmówił modlitwę pojednania. Następnie biskupi obydwu obrządków wydali list pasterski, w którym apelowali do wiernych o wzajemne przebaczenie i pojednanie. 17 sierpnia 2012 na Zamku Królewskim w Warszawie wraz z Cyrylem I, patriarchą moskiewskim i całej Rusi, podpisał przesłanie Rosyjskiego Kościoła Prawosławnego i Kościoła katolickiego wzywające do pojednania między narodami polskim i rosyjskim. 28 czerwca 2013 w siedzibie Sekretariatu Konferencji Episkopatu Polski w Warszawie wraz ze Swiatosławem Szewczukiem, zwierzchnikiem Ukraińskiej Cerkwi greckokatolickiej, Mieczysławem Mokrzyckim, przewodniczącym Konferencji Episkopatu Rzymskokatolickiego Ukrainy, oraz Janem Martyniakiem, arcybiskupem metropolitą przemysko-warszawskim Kościoła katolickiego obrządku bizantyjsko-ukraińskiego, podpisał deklarację z apelem o pojednanie między narodami polskim i ukraińskim.
W latach 1994–2004 był przewodniczącym Komisji ds. Laikatu w Radzie Konferencji Episkopatów Europy. Jako przewodniczący Konferencji Episkopatu Polski został członkiem Rady Konferencji Episkopatów Europy, a w latach 2011–2014 pełnił funkcję wiceprzewodniczącego Rady. W 1989 został konsultorem Papieskiej Rady ds. Świeckich. W latach 1990–2008 był członkiem Kongregacji ds. Biskupów. Uczestniczył w grupie roboczej Sekretariatu Synodu Biskupów, mającej za zadanie przygotowanie Synodu Europejskiego w 1991.
Konsekrował biskupów pomocniczych przemyskich: Adama Szala (2000), Mariana Rojka (2006) i Stanisława Jamrozka (2013), a także biskupa diecezjalnego zamojsko-lubaczowskiego Wacława Depę (2006). Był współkonsekratorem podczas sakr biskupa pomocniczego zamojsko-lubaczowskiego Mariusza Leszczyńskiego (1998), biskupa pomocniczego warszawskiego Michała Janochy (2015) i biskupa pomocniczego przemyskiego Krzysztofa Chudzia (2020).
Odznaczenia i wyróżnienia.
Nadano mu honorowe obywatelstwo: Krosna (1998), Łańcuta (1999), Zambrowa (2003), Przemyśla (2007), gminy Krasiczyn (2010) oraz Jarosławia (2011). Otrzymał także odznakę honorową „Zasłużony dla Województwa Podkarpackiego” (2014).
W 2012 przyznano mu tytuł doktora honoris causa Uniwersytetu Kardynała Stefana Wyszyńskiego w Warszawie.
Otrzymał ponadto nagrodę „Bliźniemu swemu” przyznaną przez Towarzystwo św. Brata Alberta (2001), Medal Polonia Mater Nostra Est (2002), Nagrodę im. ks. bp. Romana Andrzejewskiego za rok 2013, Nagrodę Pojednania im. bł. Ks. Emiliana Kowcza (2014), medal Bene Merenti Polskiego Towarzystwa Teologicznego (2020). Telewizja Rzeszów i lokalny dziennik „Super Nowości” przyznały mu tytuł Człowieka Roku 1998 Polski Południowo-Wschodniej. .
W 2007 został włączony do Konfraterni Zakonu Świętego Pawła Pierwszego Pustelnika.
Sprawa księdza z Tylawy.
Jako arcybiskup przemyski bronił oskarżonego o molestowanie dziewczynek proboszcza parafii w Tylawie w gminie Dukla. Po opisaniu sprawy przez Gazetę Wyborczą w czerwcu 2001 r. arcybiskup bronił księdza pedofila i atakował tych, którzy postanowili sprawę ujawnić, wystosowując list do wiernych. Mimo skazującego, prawomocnego wyroku (dwa lata więzienia z zawieszeniem na pięć za molestowanie sześciu dziewczynek), który zapadł w czerwcu 2004 r., pozwolił księdzu mieszkać na parafii w Tylawie, gdzie odprawiał msze i spowiadał.

</doc>
<doc id="175640" url="https://pl.wikipedia.org/wiki?curid=175640" title="Carlow">
Carlow

Carlow (irl. "Ceatharlach") – miasto w południowo-wschodniej Irlandii, w prowincji Leinster, stolica hrabstwa Carlow. Liczba ludności w 2011 roku wynosiła 13 968 mieszkańców
W 1926 roku w Carlow powstał pierwszy w Irlandii zakład przerobu buraków cukrowych na cukier, który dobrze prosperował przez prawie 80 lat, przyczyniając się do rozkwitu gospodarczego całego regionu. Fabryka w Carlow została zamknięta w 2005 roku.

</doc>
<doc id="175645" url="https://pl.wikipedia.org/wiki?curid=175645" title="Alexander Downer">
Alexander Downer

Alexander John Gosse Downer (ur. 9 września 1951 w Adelaide) – australijski polityk Partii Liberalnej, minister spraw zagranicznych Australii od marca 1996 do grudnia 2007.
Życiorys.
Jego ojciec, Sir Alexander „Alec” Downer, był członkiem parlamentu australijskiego w latach 1949–1964 a później Wysokim Komisarzem w Londynie.
Ukończył szkołę w Adelaide oraz University of Newcastle w Wielkiej Brytanii. Wstąpił do Australijskiej Służby Dyplomatycznej, gdzie pracował do 1982. Później pracował jako radca prawny liberalnego premiera Malcolma Frasera. W 1984 został wybrany do parlamentu federalnego jako liberalny członek okręgu wyborczego Mayo. W tym czasie liberałowie byli w opozycji od 1983 do 1996. W 1993 roku został "Shadow Treasurer" (minister finansów w gabinecie cieni). Kiedy w 1993 roku liberałowie ponownie przegrali wybory na rzecz partii Paula Keatinga, Downer był wymieniany jako jeden z następców przewodniczącego partii. W maju 1994 roku został wybrany przywódcą opozycji po rezygnacji dr Johna Hewsona. Zrezygnował z funkcji w styczniu 1995 roku, a jego miejsce zajął John Howard. Po wygranych wyborach parlamentarnych w marcu 1996 roku, Downer został mianowany przez premiera Howarda ministrem spraw zagranicznych w jego rządzie.

</doc>
<doc id="175650" url="https://pl.wikipedia.org/wiki?curid=175650" title="Stanley Baldwin">
Stanley Baldwin

Stanley Baldwin (ur. 3 sierpnia 1867 w Bewdley, Worcestershire, zm. 14 grudnia 1947 w Stourport-on-Severn, Worcestershire) – brytyjski polityk z Partii Konserwatywnej, minister, premier Wielkiej Brytanii w latach 1923–1924, 1924-1929 i 1935-1937.
Rząd Baldwina złamał strajk generalny w roku 1926 i przyznał prawa wyborcze wszystkim dorosłym kobietom. W gospodarce wykształciła się nowa sytuacja – południe zaczęło bogacić się, a na północy panowała stagnacja. Kobiety znalazły zatrudnienie w rozwijającym się sektorze usług. Baldwin przyczynił się do abdykacji króla Edwarda VIII w 1936 roku.
Wczesne lata życia i początki kariery politycznej.
Był synem Alfreda Baldwina (przedsiębiorcy i konserwatywnego polityka) oraz Louisy MacDonald, córki George’a MacDonalda. Wykształcenie odebrał w St Michael's School, następnie w Harrow oraz w Trinity College na Uniwersytecie Cambridge. Studiował historię. Po studiach rozpoczął pracę w rodzinnej firmie. Przez krótki czas służył jako podporucznik w Artillery Volunteers. Po śmierci ojca w 1908 r. został dyrektorem Great Western Railway.
12 września 1892 r. poślubił Lucy Ridsdale (1869 – 17 czerwca 1945), córkę Edwarda Ridsdale’a. Stanley i Lucy mieli razem siedmioro dzieci, z których sześć dożyło wieku dorosłego. Ich najstarsze dziecko urodziło się martwe. Pozostałe dzieci to:
W 1906 r. bez powodzenia startował w wyborach do Izby Gmin w okręgu Kidderminster. Do parlamentu dostał się dopiero w 1908 r., wygrywając wybory uzupełniające w okręgu Bewdley, rozpisane po śmierci jego ojca. Był parlamentarnym prywatnym sekretarzem lidera konserwatystów Andrew Bonar Lawa. W 1917 r. został finansowym sekretarzem skarbu. W 1920 r. został członkiem Tajnej Rady. W 1921 r. został członkiem gabinetu jako przewodniczący Zarządu Handlu. W 1922 r. opowiedział się za zerwaniem przez Partię Konserwatywną koalicji z liberałami Lloyda George. W nowym rządzie Bonar Lawa objął tekę kanclerza skarbu.
Premier Wielkiej Brytanii.
W maju 1923 r. chorujący na raka Bonar Law zrezygnował ze swojej funkcji. Kandydatami na nowego premiera zostali wówczas Baldwin oraz lord Curzon. Brak doświadczenia tego ostatniego w sprawach wewnętrznych oraz fakt, że zasiadał on w Izbie Lordów sprawiły, że król Jerzy V na stanowisko premiera powołał Baldwina. Został on także dodatkowo przewodniczącym Izby Gmin, pozostał również tymczasowo na urzędzie kanclerza skarbu. Stanowisko to nowy premier chciał przekazać liberałowi Reginaldowi McKennie, który już wcześniej sprawował ten urząd. McKenna jednak odmówił ponownego objęcia tego stanowiska i kanclerzem skarbu został Neville Chamberlain.
Mimo że konserwatyści posiadali stabilną większość parlamentarną, Baldwin poczuł się związany wcześniejszymi obietnicami Bonar Lawa, który obiecał, że nie zostaną wprowadzone nowe cła bez wcześniejszych wyborów. Pod koniec 1923 r. wzrastające bezrobocie oraz niska jakość towarów importowanych sprawiły, że Baldwin rozpisał na grudzień przedterminowe wybory, aby móc po nich wprowadzić protekcjonistyczne cła i zahamować wzrost bezrobocia. Wybory zakończyły się zwycięstwem Partii Konserwatywnej, która uzyskała 258 mandatów. Opozycyjne Partia Pracy i Partia Liberalna uzyskały odpowiednio 191 i 159 mandatów. Rząd Baldwina utrzymał się do stycznia 1924 r., kiedy Izba Gmin głosami laburzystów i liberałów udzieliła mu wotum nieufności. Baldwin natychmiast podał swój rząd do dymisji.
Przez kolejnych 10 miesięcy Baldwin był liderem Opozycji. 25 października 1924 r., na cztery dni przez planowanymi wyborami parlamentarnymi, w konserwatywnym "Daily Mail" ukazał się tzw. „list Zinowjewa” ("Zinoviev Letter"), adresowany do Komitetu Centralnego Komunistycznej Partii Wielkiej Brytanii, który nawoływał partię do zwiększenia agitacji w Wielkiej Brytanii, zwłaszcza w siłach zbrojnych. Konserwatyści wykorzystali to do kampanii przeciwko brytyjsko-radzieckiemu traktatowi handlowemu z 8 sierpnia, który ich zdaniem był furtką dla radzieckich wpływów w brytyjskim ruchu robotniczym.
Wybory parlamentarne 1924 r. zakończyły się przygniatającym zwycięstwem konserwatystów, który uzyskali nad laburzystami przewagę 223 mandatów. Baldwin po raz drugi w swojej karierze stanął na czele rządu i pozostawał na tym stanowisku przez kolejne 5 lat. Najważniejszym wydarzeniem tego okresu był strajk generalny 1926 r., spowodowany przez planowane przez rząd ograniczenia płac górników. Górnicy rozpoczęli strajk 1 maja. Wkrótce przyłączyły się do nich inne związki zawodowe i strajk przekształcił się w strajk generalny. Strajk zakończył się 12 maja sukcesem rządu, który mógł wprowadzić w życie swoje założenia. Skutkiem wydarzeń 1926 r. było uchwalenie w 1927 r. "Trades and Disputes Act", który ograniczał prawa do strajku.
Druga kadencja Baldwina zakończyła w 1929 r., po wyborczym zwycięstwie laburzystów. Przez kolejne 2 lata Baldwin stał na czele Opozycji, by w 1931 r., w obliczu wielkiego kryzysu gospodarczego, zawrzeć koalicję z laburzystowskimi stronnikami Ramsaya MacDonalda oraz z Partią Liberalną, i utworzyć rząd narodowy. W rządzie tym Baldwin został Lordem Przewodniczącym Rady. W latach 1932-1934 był dodatkowo Lordem Tajnej Pieczęci.
W czerwcu 1935 r. Baldwin zamienił się stanowiskami z MacDonaldem i po raz trzeci został premierem. W okresie trzeciej kadencji następowała stopniowa remilitaryzacja Wielkiej Brytanii – zwiększono liczbę dywizjonów Królewskich Sił Powietrznych, rozbudowano Royal Navy oraz przezbrojono wojska lądowe. W 1936 r. nakłaniał do abdykacji króla Edwarda VIII. Wkrótce potem zrezygnował ze stanowiska premiera. Otrzymał tytuł 1. hrabiego Baldwin of Bewdley i zasiadł w Izbie Lordów.
Ostatnie lata.
Na politycznej emeryturze Baldwin nie udzielał się w życiu politycznym kraju. Poprzestał na pełnionych wcześniej funkcjach kanclerza Uniwersytetu St Andrews (od 1929 r.) i Uniwersytetu Cambridge (od 1930 r.). We wcześniejszych latach był rektorem Uniwersytetu Edynburskiego (1923-1926) i Uniwersytetu Glasgow (1928-1931). W 1937 r. został kawalerem Orderu Podwiązki. W 1945 r. zmarła jego żona. Pod koniec życia Baldwin cierpiał na zapalenie stawów.
Zmarł we śnie w swoim domu Astley Hall niedaleko Stourport-on-Severn w hrabstwie Worcestershire 14 grudnia 1947 r. Jego ciało zostało poddane kremacji. Jego prochy pochowano w katedrze w Worcesterze. Tytuł hrabiowski odziedziczył jego najstarszy syn.
Gabinety Baldwina.
Pierwszy gabinet, maj 1923 – styczeń 1924.
Zmiany
Drugi gabinet, listopad 1924 – czerwiec 1929.
Zmiany
Trzeci gabinet, czerwiec 1935 – maj 1937.
Zmiany
Film i telewizja.
W postać premiera Baldwina wcielali się następujący aktorzy:

</doc>
<doc id="175651" url="https://pl.wikipedia.org/wiki?curid=175651" title="Manasses">
Manasses

Manasses

</doc>
<doc id="175652" url="https://pl.wikipedia.org/wiki?curid=175652" title="Parsuna">
Parsuna

Parsuna (od łac. "persona") – nazwa portretów świeckich malowanych w Rosji od końca XVI do początków XVIII wieku
Parsuny wywodzą się z malarstwa ikonowego, korzystając z jego schematów przedstawieniowych i technik. W XVII w. pojawiły się bardziej realistyczne ujęcia postaci i tła, co wiązało się z oddziaływaniem z Rzeczypospolitej wzorców portretu sarmackiego. Terminem parsun określano także portrety ukraińskie oraz białoruskie.
Początkowo parsuny przedstawiały głównie władców i przedstawicieli rosyjskiej arystokracji. Ważnym ośrodkiem tego rodzaju malarstwa była Orużenaja Pałata (pracujący na potrzeby carów zespół pracowni na moskiewskim kremlu). W XVIII w. malarstwo parsunowe stało się domeną prowincjonalnych malarzy ikon, wykonujących portrety na zamówienie. Najdłużej parsuny podobały się rosyjskim kupcom, którzy aż do I poł. XIX w. kazali się najczęściej przedstawiać, w charakterystyczny dla malarstwa parsunowego sposób.

</doc>
<doc id="175653" url="https://pl.wikipedia.org/wiki?curid=175653" title="Robert Gascoyne-Cecil (3. markiz Salisbury)">
Robert Gascoyne-Cecil (3. markiz Salisbury)

Robert Arthur Talbot Gascoyne-Cecil (ur. 3 lutego 1830 w Hatfield, zm. 22 sierpnia 1903 tamże) – brytyjski polityk, wielokrotny minister spraw zagranicznych i premier Wielkiej Brytanii w latach 1885–1886, 1886–1892 i 1895–1902. W czasie trzeciej kadencji Salisbury’ego trwała II wojna burska i zmarła królowa Wiktoria. Zastąpił Benjamina Disraelego jako przywódca konserwatystów.
Życiorys.
Wczesne lata życia.
Lord Robert Cecil był drugim synem Jamesa Gascoyne-Cecila, 2. markiza Salisbury, i Frances Mary Gascoyne, córki Bambera Gascoyne’a. Robert miał starszego brata, Jamesa, wicehrabiego Cranborne. W latach 1840–1845 pobierał nauki w Eton College. W latach 1847–1849 studiował w Christ Church na Uniwersytecie w Oksfordzie. Uzyskał tam honorowe odznaczenie czwartej klasy za osiągnięcia w matematyce. W 1848 r. został sekretarzem Oxford Union, a w 1849 r. skarbnikiem stowarzyszenia. W latach 1851–1853 przebywał w Australii. Po powrocie do Wielkiej Brytanii w 1853 r. został członkiem elitarnego stowarzyszenia All Souls College. W tym samym roku został wybrany do Izby Gmin z ramienia Partii Konserwatywnej jako reprezentant okręgu Stamford.
Początki kariery politycznej.
Swoją pierwszą mowę w parlamencie wygłosił 7 kwietnia 1854 r. podczas drugiego czytania projektu ustawy o Uniwersytecie w Oksfordzie. Był przeciwny wojnie krymskiej i w 1855 r. głosował za wotum nieufności wobec rządu Aberdeena. Następnie poparł gabinet Palmerstona, ale w 1857 r. znalazł się grupie deputowanych, którzy chcieli obalić rząd za jego zaangażowanie w sprawy chińskie. Podczas rządów liberałów w latach 1859–1866 należał do najaktywniejszych deputowanych opozycji. Pisał również na tematy polityczne do gazet. W 1865 r. zmarł jego starszy brat i Robert, teraz z tytułem wicehrabiego Cranborne, został dziedzicem tytułu markiza Salisbury.
Wybory powszechne 1866 r. wygrali konserwatyści i Cranborne objął tekę ministra ds. Indii w trzecim rządzie Derby’ego. 6 lipca tegoż roku wszedł w skład Tajnej Rady. Przez 9 miesięcy Cranborne należał do najaktywniejszych członków gabinetu. W 1867 r. sprzeciwił się projektowi reformy wyborczej przedstawionemu przez kanclerza skarbu Disraeliego i wystąpił z rządu. Spór na tle tego projektu doprowadził do podziałów w łonie konserwatystów i upadku rządu Derby’ego (1868 r.). Nowym premierem został Disraeli, który doprowadził do uchwalenia ustawy. Cranborne nie wszedł w skład jego gabinetu, który przetrwał do końca 1868 r., kiedy w wyborach powszechnych zwyciężyli liberałowie, a premierem został William Ewart Gladstone. W tym samym roku zmarł ojciec Roberta, który teraz, jako 3. markiz Salisbury, zasiadł w Izbie Lordów.
Będąc w opozycji Salisbury był gorącym krytykiem działań liberalnego rządu. Na forum Izby Lordów krytykował każdy projekt ustawy przedstawiony przez rząd. W latach 1868–1871 był również prezesem Great Eastern Railway, a od 1869 r. kanclerzem Uniwersytetu Oksfordzkiego. W 1874 r. liberałowie przegrali wybory i Disraeli stanął na czele swojego drugiego gabinetu. Salisbury ponownie objął w nim resort indyjski, co było pewną niespodzianką, gdyż relacje ministra z premierem były dość chłodne. Uległy one jednak znacznej poprawie w następnych latach. Jako minister ds. Indii Salisbury musiał przeciwdziałać klęsce głodu w Bengalu oraz rosyjskiej infiltracji w Afganistanie. W grudniu 1876 r. Salisbury był brytyjskim delegatem na kongres mocarstw w Stambule, na którym miano decydować w kwestii bułgarskiej. Zadaniem Salisbury’ego było zachowanie jedności państwa tureckiego i zagwarantowanie jak największych swobód chrześcijanom. Wysunięta przez markiza propozycja powołania specjalnej komisji ds. reorganizacji zarządu nad Bułgarią została przez Turków odrzucona. W styczniu 1877 r. Salisbury opuścił Stambuł. W kwietniu wybuchła wojna rosyjsko-turecka, która zakończyła się klęską Imperium Osmańskiego. Zaniepokojone wzrostem rosyjskiej potęgi pozostałe mocarstwa doprowadziły w 1878 r. do zwołania kongresu w Berlinie.
Tymczasem do dymisji podał się minister spraw zagranicznych lord Derby. 1 kwietnia 1878 r. jego miejsce zajął Salisbury. Markiz od dawna wykazywał zainteresowanie polityką zagraniczną. Pisał na ten temat liczne artykuły do „Quarterly Review” (jeden z nich dotyczył powstania styczniowego). Przemawiając w 1865 r. w Stamford powiedział, że "brytyjska polityka zagraniczna powinna polegać na odegraniu naszej roli z honorem". Na kongresie berlińskim Salisbury doprowadził do zawarcia „honorowego pokoju”, na mocy którego Wielka Brytania otrzymała Cypr. Za swoje zasługi został odznaczony Orderem Podwiązki.
W 1880 r. konserwatyści przegrali wybory i Gladstone po raz drugi stanął na czele liberalnego rządu. Disraeli, kreowany w 1876 r. hrabią Beaconsfield, przeżył porażkę swojej partii tylko o rok. Po jego śmierci w 1881 r. nowym liderem konserwatystów w Izbie Lordów został lord Salisbury. W owym czasie partie polityczne posiadały własnych liderów w obu izbach, więc o faktyczne przewodnictwo nad partią Salisbury musiał walczyć z liderem konserwatystów w Izbie Gmin, Staffordem Northcotem. Z tego starcia Salisbury wyszedł zwycięsko. W 1885 r. krytykowani za swoją politykę wewnętrzną i zagraniczną liberałowie przegrali wybory i 23 czerwca 1885 r. lord Salisbury stanął na czele rządu Jej Królewskiej Mości.
Premier Wielkiej Brytanii.
Konserwatyści nie uzyskali jednak większości głosów w Izbie Gmin i Salisbury stanął na czele rządu mniejszościowego. Od razu musiał stanowić czoła konfliktowi wśród konserwatywnych deputowanych w Izbie Gmin, gdzie ambitny i popularny lord Randolph Churchill ogłosił, że nie będzie służył pod Northcotem jako przewodniczącym Izby. Salisbury stanął po stronie Churchilla i Northcote musiał zadowolić się tytułem hrabiego Iddesleigh i urzędem pierwszego lorda skarbu. Salisbury objął również resort spraw zagranicznych, co było pierwszym takim przypadkiem w historii Wielkiej Brytanii. Salisbury’emu udało się zabezpieczyć brytyjskie Indie przed zakusami Rosji (zawarcie traktatu, na mocy którego Rosjanie wycofali się z Afganistanu) i Francji (aneksja Birmy). Brytyjczycy poparli również secesję Bułgarii od Turcji. Politykę wewnętrzną zdominowała natomiast kwestia Home Rule w Irlandii, popieranej przez liberałów, krytykowanej przez konserwatystów. Salisbury uznał, że na czele mniejszościowego rządu wiele nie zdziała i 27 stycznia 1886 r. podał rząd do dymisji.
Premierem ponownie został Gladstone, który rozpoczął procedurę uchwalania ustawy o irlandzkim Home Rule. Ustawa napotkała jednak na opór w szeregach liberałów. Kilku liberalnych deputowanych założyło Partię Liberalno-Unionistyczną i głosowało przeciwko ustawie. Gabinet Gladstone’a rychło utracił poparcie w Izbie Gmin i upadł w lipcu 1886 r. 26 lipca premierem ponownie został Salisbury, którego wspierali zarówno konserwatyści, jak i liberalni unioniści. Drugi rząd Salisbury’ego przetrwał do 1892 r. W tym czasie Brytyjczycy rozpoczęli kolonizację Rodezji oraz obszarów nad Zatoką Gwinejską, co wywołało konflikt z Francją.
W kwestiach wewnętrznych podjęto próbę reformy Izby Lordów, przedstawiając w 1888 r. projekt wprowadzenia do Izby 50 parów dożywotnich kreowanych spośród sędziów, oficerów armii i floty, urzędników, dyplomatów oraz byłych gubernatorów kolonii. Ustawa została uchwalona w drugim czytaniu, ale wkrótce zrezygnowano z jej wykonania. W 1887 r. uchwalono "Crimes Act", a w 1891 r. "Free Education Act". W 1889 r. Salisbury powołał radę hrabstwa Londynu. W tymże roku uchwalono "Naval Defence Act", na mocy którego przeznaczono na flotę 20 milionów funtów w przeciągu 4 lat.
Trzecia kadencja.
Konserwatyści przegrali wybory w 1892 r. i do władzy powrócili dopiero w 1895 r. Salisbury po raz trzeci został premierem i był nim do 1902 r. Ponownie objął kierownictwo nad Foreign Office. W tym czasie Wielka Brytania znalazła się na krawędzi wojny z czterema innymi wielkimi mocarstwami, ale w każdym z tych przypadków do wojny ostatecznie nie doszło. Najpierw był konflikt ze Stanami Zjednoczonymi, który wybuchł w 1885 r. w związku ze sporem granicznym między Wenezuelą a brytyjską Gujaną. Brytyjczycy odrzucili propozycję mediacji, co prezydent USA Cleveland uznał za naruszenie doktryny Monroe’a. Kryzys nasilił się po wybuchu wojny amerykańsko-hiszpańskiej. Ostatecznie jednak zaangażowanie Wielkiej Brytanii w spory z innymi mocarstwami pozwoliło Amerykanom przeforsować swoją wizję granicy gujańsko-wenezuelskiej.
Konflikt z Rosją o podział wpływów w Chinach rozwiązano na drodze pokojowej, przyznając Rosji kontrolę nad Mandżurią. Poważniejszy był konflikt z Francją, który wybuchł w 1898 r., kiedy Francuzi dotarli do Faszody nad Nilem, co Brytyjczycy uznali za naruszenie swojej strefy wpływów i zagrozili wojną. Francuzi ostatecznie wycofali się z Faszody. Konflikt z Niemcami był związany z II wojną burską, która wybuchła w 1899 r. Niemcy udzieliły oficjalnego poparcia Burom. Do wojny brytyjsko-niemieckiej ostatecznie nie doszło, a II wojna burska zakończyła się w 1902 r. wchłonięciem burskich republik przez brytyjską Afrykę Południową.
Mniej ważne wydarzenia zaszły w polityce wewnętrznej. Salisbury bezskutecznie usiłował rozwiązać problem irlandzki, ale nie zdecydował się na wprowadzenie Home Rule na Szmaragdowej Wyspie. Po wyborach powszechnych 1900 r. konserwatywna większość w Izbie Gmin została wzmocniona. Salisbury został wówczas Lordem Tajnej Pieczęci. Resort spraw zagranicznych objął lord Lansdowne, jednak pod specjalnym nadzorem Salisbury’ego, i to premierowi można przypisać podpisanie w 1902 r. traktatu brytyjsko-japońskiego. W 1901 r. zmarła królowa Wiktoria. Po zakończeniu wojny burskiej 11 lipca 1902 r. schorowany markiz zrezygnował ze stanowiska premiera. Zastąpił go jego siostrzeniec, Arthur Balfour.
Salisbury do końca życia pozostał markizem, chociaż królowa Wiktoria dwukrotnie, w 1886 i 1892 r., proponowała mu tytuł książęcy. Były premier zmarł w 1903 r. Był ostatnim premierem brytyjskim, który sprawował swój urząd jako członek Izby Lordów. Pozostawił po sobie majątek warty 310 336 funtów szterlingów.
Rodzina.
11 lipca 1857 r. poślubił wbrew woli ojca Georginę Alderson (1827 – 20 listopada 1889), córkę sir Edwarda Halla Andersona. Robert i Georgina tworzyli zgodne małżeństwo. Doczekali się razem pięciu synów i trzech córek:
Rząd Salisbury’ego.
Pierwszy gabinet, lipiec 1885 – luty 1886.
Zmiany
Drugi gabinet, sierpień 1886 – sierpień 1892.
Zmiany
Pierwszy gabinet, czerwiec 1895 – lipiec 1902.
Zmiany
W popkulturze.
W filmie "" z 2016 w rolę Salisbury’ego wcielił się Jim Broadbent.

</doc>
<doc id="175655" url="https://pl.wikipedia.org/wiki?curid=175655" title="Waldemar Wilkołek">
Waldemar Wilkołek

Waldemar Wilkołek (ur. 29 maja 1968 w Lublinie) – polski artysta kabaretowy.
Absolwent Wydziału Prawa i Administracji Uniwersytecie Marii Curie-Skłodowskiej w Lublinie. Od czerwca 2000 roku członek kabaretu Ani Mru Mru. Oprócz wykonywania obowiązków dźwiękowca, regularnie występuje na scenie w skeczach.

</doc>
<doc id="175656" url="https://pl.wikipedia.org/wiki?curid=175656" title="Archibald Primrose">
Archibald Primrose

Archibald Philip Primrose (ur. 7 maja 1847 w Londynie, zm. 21 maja 1929 w Epsom, Surrey) – premier Wielkiej Brytanii w latach 1894–1895. Polityk Partii Liberalnej. Objął urząd po rezygnacji Gladstone’a. Wcześniej był ministrem spraw zagranicznych w jego gabinetach w latach 1886 r. i w latach 1892–1894.
Wczesne lata życia.
Był jedynym synem Archibalda Primrose’a, lorda Dalmeny (syna i dziedzica 4. hrabiego Rosebery), i lady Catherine Stanhope, córki 4. hrabiego Stanhope. Po śmierci ojca w 1851 r. Archibald odziedziczył tytuł grzecznościowy lorda Dalmeny i został dziedzicem tytułu hrabiego Rosebery.
Przyszły premier kształcił się w lokalnych szkołach w Hertfordshire i Brighton. W latach 1860–1865 uczęszczał do Eton College. Następnie do 1869 r. studiował w Christ Church na Uniwersytecie Oksfordzkim. Podczas studiów wytyczył sobie trzy cele w życiu: poślubić dziedziczkę, wejść w posiadanie konia, który wygra Derby, oraz zostać premierem. Udało mu się zrealizować wszystkie trzy postanowienia.
Po śmierci dziadka w 1868 r. Archibald odziedziczył tytuł 5. hrabiego Rosebery i zasiadł w Izbie Lordów. W 1873 r. odwiedził Stany Zjednoczone. W 1878 r. poślubił Hannah Rothschild, najbogatszą pannę w Anglii. Dzięki temu małżeństwu stał się właścicielem stajni Mentmore and Crafton Studs. Pochodzące z tej stajni konie trzykrotnie wygrywały wyścig Epsom Derby.
Lord Rosebery był również związany z piłką nożną. Przez wiele lat był honorowym prezesem Scottish Football Association oraz klubu Heart of Midlothian F.C. W tym czasie reprezentacja Szkocji w piłce nożnej często grała w jasnożółtych i różowych barwach ("Rosebery colours"). W 1882 r. ufundował "Rosebery Charity Cup", o który grały drużyny ze wschodniej Szkocji do 1945 r.
Kariera polityczna.
W 1879 r. Rosebery sfinansował i poprowadził kampanię wyborczą Williama Ewarta Gladstone’a w okręgu Midlothian (tzw. "Midlothian Campaign"). Wkrótce po tym, jak Gladstone został w 1880 r. premierem, Rosebery otrzymał w 1881 r. stanowisko podsekretarza stanu w Ministerstwie Spraw Wewnętrznych. W 1885 r. został na krótko członkiem gabinetu jako pierwszy komisarz ds. prac publicznych i lord tajnej pieczęci.
Przez pół roku w 1886 r. był ministrem spraw zagranicznych. Ponownie zajmował to stanowisko w latach 1892–1894. Podczas swojej drugiej kadencji dał się poznać jako zwolennik ekspansji kolonialnej w Afryce. W tym czasie doszło do brytyjsko-francuskiego sporu o Ugandę, która w 1894 r. stała się kolonią Wielkiej Brytanii.
Kiedy w 1894 r. Gladstone odszedł na emeryturę, Rosebery stanął na czele rządu i Partii Liberalnej. Za jego urzędowania narastał konflikt między imperialistycznym skrzydłem Partii Liberalnej reprezentowanym m.in. przez samego premiera, a bardziej umiarkowanym, w skład którego wchodził m.in. kanclerz skarbu William Vernon Harcourt. Rosebery podał rząd do dymisji w czerwcu 1895 r. Jeszcze przez rok pozostał liderem Partii Liberalnej.
Ostatnie lata.
W następnych latach Rosebery oddalał się od Partii Liberalnej. Poparł m.in. II wojnę burską oraz sprzeciwiał się przyznaniu Irlandii autonomii. Krytykował poczynania liberalnych rządów Henry’ego Campbella-Bannermana i Herberta Henry’ego Asquitha. Skrytykował również „budżet ludowy”, przedstawiony w 1909 r. przez Davida Lloyda George’a. Po uchwaleniu "Parliament Act" w 1911 r., który znacznie ograniczał kompetencje Izby Lordów, Rosebery wycofał się z czynnego życia politycznego.
Po wycofaniu się z polityki Rosebery poświęcił się pisarstwu. Napisał biografie m.in. lorda Chathama, Napoleona Bonaparte i lorda Randolpha Churchilla.
Lord Rosebery zmarł w 1929 r. Tytuł parowski odziedziczył jego najstarszy syn, Harry.
Życie prywatne.
20 marca 1878 w Londynie poślubił Hannę de Rothschild (27 lipca 1851 – 19 listopada 1890), córkę i dziedziczkę barona Mayera de Rothschild i Juliany Cohen. W ceremonii ślubnej uczestniczyli książę Walii i naczelny dowódca wojsk brytyjskich książę Cambridge. Archibald i Hannah mieli razem dwóch synów i dwie córki:
Po śmierci Hanny, która zmarła w 1890 r. na dur brzuszny, spekulowano, że Rosebery poślubi księżniczkę Helenę, wdowę po księciu Albany, młodszym synu królowej Wiktorii.
Gabinet lorda Rosebery’ego, marzec 1894 – czerwiec 1895.
Zmiany

</doc>
<doc id="175658" url="https://pl.wikipedia.org/wiki?curid=175658" title="Sundsvall">
Sundsvall

Sundsvall – miasto portowe środkowej Szwecji nad Zatoką Botnicką. Według danych z roku 2008 ma 56 397 mieszkańców.
W tym mieście rozwinął się przemysł maszynowy, papierniczy oraz drzewny. Urodzili się tu malarka Sigrid Hjertén, artysta Yohio oraz aktorka MyAnna Buring. 

</doc>
<doc id="175659" url="https://pl.wikipedia.org/wiki?curid=175659" title="Herne">
Herne

Herne – miasto na prawach powiatu w zachodnich Niemczech, w kraju związkowym Nadrenia Północna-Westfalia, w rejencji Arnsberg, nad Kanałem Ren–Herne (niem. "Rhein-Herne-Kanal"). Jeden z ośrodków miejskich Zagłębia Ruhry. Był tu duży port rzeczny, który pod koniec lat 90. został zasypany. Liczy 156 774 mieszkańców (2016).
Położenie geograficzne.
Herne leży między Bochum, Recklinghausen, Gelsenkirchen, Castrop-Rauxel i Herten. Najwyższy punkt miasta leży 160 m n.p.m., najniższy 33 m n.p.m. Długość granic miasta po obwodzie to ok. 42 km.
Dzielnice.
Miasto podzielone jest na cztery okręgi miejskie ("Stadtbezirke") z następującymi dzielnicami:
Gospodarka.
W Herne ulokowało się kilka dużych przedsiębiorstw znanych także poza granicami Niemiec:
Transport.
Miasto przecinają dwie autostrady:
Dobrze rozwinięta jest również komunikacja miejska:
Współpraca.
Miejscowości partnerskie:

</doc>
<doc id="175661" url="https://pl.wikipedia.org/wiki?curid=175661" title="Briańsk">
Briańsk

Briańsk (ros. Брянск) – miasto obwodowe w zachodniej części Rosji, nad Desną, w pobliżu granicy z Białorusią i Ukrainą. Leży na obszarze historycznej Siewierszczyzny.
Ważny węzeł kolejowy, ośrodek przemysłowy, naukowy (4 szkoły wyższe) i kulturalny (2 muzea). Według spisu powszechnego z 2010 roku miasto liczyło 415 721, a okręg miejski 435 245 mieszkańców. W 2015 roku było to odpowiednio 407 256 i 426 255 mieszkańców.
Części miasta.
Miasto jest podzielone na 4 rejony (odpowiednik polskich dzielnic). Administracji miejskiej Briańska podlegają również 3 osiedla typu miejskiego: Radica-Kryłowka (ros: Радица-Крыловка) podlegające administracji rejonu bieżyckiego (3 526 mieszkańców w 2010 roku), Bolszoje Połpino (ros: Большое Полпино) podlegające administracji rejonu wołodarskiego (6 356 mieszkańców w 2010 roku) i Biełyje Bieriega (ros: Белые Берега) podlegające administracji rejonu fokińskiego (9 642 mieszkańców w 2010 roku). Łącznie z podlegającymi miastu osiedlami miejskiego okręg miejski Briańsk liczył w 2010 roku 435 245 mieszkańców.
Historia.
Pierwsza wzmianka o mieście notowana w roku 1146, ale jako gród Briańsk istniał już od końca X wieku. W 1310 r. zostało najechane przez Mongołów. Od roku 1356 do końca XV wieku w granicach Wielkiego Księstwa Litewskiego. W czasie konfliktu z Witoldem w 1408 r. miasto spalił Świdrygiełło.
Na początku XVI w. Briańsk został przyłączony do Wielkiego Księstwa Moskiewskiego, od 1547 r. leżał w granicach Rosji. W czasie wojny polsko-rosyjskiej zdobyty w 1610 przez Rzeczpospolitą. Od 1709 r. przynależał administracyjnie do guberni kijowskiej, w 1778 r. przesunięty do namiestnictwa orłowskiego (od 1796 guberni). W 1919 r. miasto zdobyli bolszewicy.
Miasto okupowane było przez wojska niemieckie podczas II wojny światowej od 6 października 1941 do 17 września 1943.
Klimat.
Według uaktualnionej klasyfikacji Köppena-Geigera Briańsk leży w strefie "Dfb" – klimatu kontynentalnego wilgotnego.
Przemysł.
Miasto ma długie tradycje jako centrum produkcji środków transportu – produkuje się tu lokomotywy (w tym używane w Polsce SM48), wagony, traktory, samochody ciężarowe; odlewnia staliwa, elektrownia cieplna.
Transport.
Głównym dworcem kolejowym miasta jest Briańsk Orłowski. Miejską komunikację publiczną obsługują autobusy i trolejbusy.
W pobliżu miasta znajduje się port lotniczy Briańsk.
Miasta partnerskie.
Briańsk, na mocy aktu o przyjaźni i umowy o partnerstwie z roku 1999, rozpoczął współpracę z polskim miastem Skwierzyna. Dnia 1 marca 2022, w związku z napaścią Rosji na Ukrainę, została zerwana umowa współpracy.
Od roku 1995 Briańsk miał podpisaną umowę o partnerstwie z miastem Konin. Dnia 4 marca 2022, w związku z napaścią Rosji na Ukrainę, Konin wypowiedział umowy o partnerstwie i współpracy z rosyjskim Briańskiem i białoruską Rzeczycą.
Polacy w Briańsku.
Według carskich danych w 1897 Polacy stanowili 3,4% mieszkańców miasta i byli trzecią najliczniejszą grupą ludności po Rosjanach i Żydach. Przed odzyskaniem przez Polskę niepodległości w briańskich szkołach uczyli się podpułkownik saperów Wojska Polskiego Stanisław Magnuszewski oraz twórca Instytutu Fizyki Jądrowej Polskiej Akademii Nauk Henryk Niewodniczański. Polski lekarz Piotr Ambrożewicz wydawał tu w latach 1890–1913 czasopismo medyczne "Akuszerka". W Briańsku urodzili się:

</doc>
<doc id="175667" url="https://pl.wikipedia.org/wiki?curid=175667" title="Siła Plancka">
Siła Plancka

Siła Plancka – pochodna jednostka siły, w naturalnym systemie jednostek oznaczana jako FP.
gdzie: formula_2 – energia Plancka, formula_3 – długość Plancka, "c" – prędkość światła w próżni, "G" – stała grawitacji.
Siła Plancka jest to siła, która jest potrzebna, aby masę Plancka rozpędzić do prędkości pozwalającej jej pokonać długość Plancka w czasie Plancka. Siła Plancka odgrywa ważną rolę w teorii strun jako podstawowe naprężenie. W ogólnej teorii względności siła Plancka to czynnik, przez który należy podzielić gęstość energii, aby otrzymać zakrzywienie czasoprzestrzeni.

</doc>
<doc id="175670" url="https://pl.wikipedia.org/wiki?curid=175670" title="Carlow (hrabstwo)">
Carlow (hrabstwo)

Carlow (irl. "Contae Cheatharlach") – hrabstwo znajdującym się na południowym wschodzie Irlandii, w prowincji Leinster. Stolicą hrabstwa jest miasto Carlow, które leży nad rzeką Barrow.

</doc>
<doc id="175671" url="https://pl.wikipedia.org/wiki?curid=175671" title="Edward Smith-Stanley">
Edward Smith-Stanley

Edward Geoffrey Smith Stanley (ur. 29 marca 1799 w Knowsley Hall w hrabstwie Lancashire, zm. 23 października 1869 tamże) – premier Wielkiej Brytanii w latach 1852, 1858–1859 i 1866–1868. Przewodził konserwatywnym gabinetom mniejszościowym. Podczas trzeciej kadencji przeprowadzona została przez Benjamina Disraeli druga reforma wyborcza 1867 r. Powiększyła liczbę uprawnionych do głosowania, co konserwatyści uznali za ryzykowne posunięcie.
Życiorys.
Wczesne lata życia i początki kariery politycznej.
Był synem Edwarda Stanleya, 13. hrabiego Derby, i Charlotte Hornby, córki Geoffreya Hornby’ego. Wykształcenie odebrał w Eton College oraz w Christ Church na Uniwersytecie Oksfordzkim. W 1822 r. został wybrany do Izby Gmin jako reprezentant okręgu Stockbridge. Związany był wówczas ze stronnictwem wigów. Swoją pierwszą mowę wygłosił 30 marca 1824 r. podczas debaty nad "Manchester Gas Light Bill". W latach 1826–1830 reprezentował okręg wyborczy Preston. Od 1831 r. był deputowanym z okręgu Windsor. Od 1832 r. reprezentował North Lancashire.
Minister.
W 1830 r. został Głównym Sekretarzem Irlandii w wigowskim rządzie lorda Greya. W 1831 r. został członkiem ścisłego gabinetu. Odpowiadał za wprowadzenie w 1831 r. "Irish Education Act". W 1833 r. objął stanowisko ministra wojny i kolonii, na którym rozpoczął działania zmierzające do likwidacji niewolnictwa w Imperium Brytyjskim. W 1834 r., kiedy rząd zaproponował likwidację Kościoła Irlandii, opuścił zarówno gabinet, jak i partię wigów. Po wystąpieniu z gabinetu założył własne stronnictwo, mieszczące się politycznie pomiędzy wigami a Partią Konserwatywną. Z biegiem czasu zaczął zbliżać się do torysów i wstąpił do ich stronnictwa w 1837 r. W 1841 r. wszedł w skład konserwatywnego gabinetu Roberta Peela, gdzie ponownie objął tekę ministra wojny i kolonii.
Zasiadając w Izbie Gmin przyszły premier nosił tytuł grzecznościowy „lorda Stanleya”. W 1844 r. na podstawie "Writ of Acceleration" otrzymał jeden z tytułów ojca (barona Stanley of Bickerstaffe) i zasiadł w Izbie Lordów. W 1845 r. popadł z premierem w konflikt na tle walki o zniesienie ustaw zbożowych i zrezygnował ze stanowiska ministra. Po zniesieniu ustaw w 1846 r. doszło do rozłamu w Partii Konserwatywnej i Stanley stanął na czele większości konserwatystów, którzy wycofali swoje poparcie dla premiera Peela. W 1851 r. odziedziczył po śmierci ojca tytuł 14. hrabiego Derby.
Premier.
W 1852 r. Derby stanął na czele mniejszościowego gabinetu, znanego jako "Who? Who? Ministry". Większość stanowisk zajęli w nim nieznani szerszemu gronu politycy. Tylko 3 z nich było członkami Tajnej Rady. Nazwa tego gabinetu wzięła się od tego, że stary książę Wellington, kiedy przedstawiano ministrów w Izbie Lordów, po wyczytaniu każdego nazwiska pytał sąsiadów "Kto? Kto?" („Who? Who?”). Gabinet powstał w lutym, ale nie zdołał zebrać parlamentarnej większości i upadł jeszcze w grudniu tego samego roku.
Drugi rząd Derby’ego został sformowany w 1858 r. W tym okresie zmieniono system zarządu nad brytyjskimi Indiami, gdyż dotychczasowy nie zdał egzaminu podczas powstania Sipajów. Zlikwidowano wówczas Brytyjską Kompanię Wschodnioindyjską i nadzorującą ją z ramienia rządu Radę Kontroli. Na ich miejsce powołano odpowiednio Radę Indii oraz Ministerstwo ds. Indii. Również ten rząd Derby’ego nie uzyskał większości parlamentarnej i upadł w 1859 r.
Derby ponownie stanął na czele rządu w 1866 r. W tym okresie przeprowadzono reformę wyborczą, która znacznie rozszerzyła krąg podmiotów uprawnionych do głosowania. Promotorem tej reformy był kanclerz skarbu Benjamin Disraeli. Wywołała ona jednak spór w łonie Partii Konserwatywnej, który zaowocował dymisją kilku ministrów.
Ostatnie lata.
W 1868 r. Derby zrezygnował ze stanowiska premiera z powodu złego stanu zdrowia. Zmarł w 1869 r. Tytuł parowski odziedziczył jego najstarszy syn, Edward.
Lord Derby interesował się sportem, hazardem i literaturą klasyczną. Przetłumaczył na język angielski "Iliadę" Homera, używając białego wiersza.
Rodzina.
21 marca 1825 r. poślubił Emmę Bootle-Wilbraham (zm. 26 kwietnia 1876), córkę Edwarda Bootle-Wilbrahama, 1. barona Skelmersdale, i Mary Taylor, córki Edwarda Taylora. Edward i Emma mieli razem dwóch synów i córkę:
Gabinety lorda Derby’ego.
Drugi gabinet, luty 1858 – czerwiec 1859.
Zmiany
Trzeci gabinet, czerwiec 1866 – luty 1868.
Zmiany

</doc>
<doc id="175672" url="https://pl.wikipedia.org/wiki?curid=175672" title="Totentanz in Polen">
Totentanz in Polen

Totentanz in Polen – poemat Stanisława Grochowiaka z 1969, współautor Wilhelm Petersen.
Wyjątkowy w karierze Grochowiaka utwór. Poemat w XIV pieśniach stanowi komentarz do rysunków i zapisków pamiętnikarskich Petersena, żołnierza Wehrmachtu podczas kampanii wrześniowej.

</doc>
<doc id="175675" url="https://pl.wikipedia.org/wiki?curid=175675" title="Thomas Pelham-Holles">
Thomas Pelham-Holles

Thomas Pelham-Holles (ur. 21 lipca 1693 w Londynie, zm. 17 listopada 1768 tamże) – brytyjski arystokrata i polityk, dwukrotny premier w latach 1754–1756 i 1757–1762.
Wywodził się z partii Wigów, którzy dominowali na brytyjskiej stronie politycznej od 1714 do 1760 r. Przez około 10 lat współpracował ze swym bratem Henrym Pelhamem. Po śmierci Henry’ego był premierem przez 6 lat (w dwóch odrębnych okresach). Samo jego premierostwo nie było szczególnie obfitujące w wydarzenia, ale kraj uczestniczył wówczas w wojnie siedmioletniej (1756–1763), która spowodowała jego rezygnację. Po zakończeniu drugiego premierostwa był członkiem gabinetu lorda Rockinghama.
Wczesne lata życia.
Thomas Pelham był najstarszym synem Thomasa Pelhama, 1. barona Pelham. Jego matką była lady Grace Holles, córka 3. hrabiego Clare, druga żona ojca. Jego wuj (książę Newcastle-upon-Tyne) zmarł w 1711 r., a ojciec w 1712. Obaj zostawili mu wielkie majątki. Studiował w Westminster School i w Clare College na Uniwersytecie Cambridge.
Gdy w 1714 r. Thomas osiągnął dorosłość, był już jednym z największych właścicieli ziemskich w Wielkiej Brytanii. W związku z odziedziczeniem majątku wuja zmienił nazwisko na „Pelham-Holles”. W owym czasie, gdy zbliżał się koniec panowania królowej Anny, Pelham związał się ze stronnictwem wigów, którzy popierali sukcesję elektora hanowerskiego Jerzego. Pelham został wówczas członkiem wigowskich stowarzyszeń Hannover Club i Kit Kat Club.
Początki kariery politycznej.
Po śmierci królowej Anny w 1714 r. Pelham uczynił wiele, aby londyńczycy poparli Jerzego I. Zorganizował nawet grupy mieszkańców stolicy, które toczyły uliczne starcia z jakobitami. Zasługi Pelhama zostały docenione przez nowego monarchę, który w 1714 r. nadał mu tytuł hrabiego Clare, a w 1715 r. księcia Newcastle-upon-Tyne. Pelham został też Lordem Namiestnikiem hrabstw Middlesex i Nottingham oraz kawalerem Orderu Podwiązki w 1718 r. W tym czasie był już znaczącą postacią wśród wigów, a w 1717 r. poślubił lady Henriettę Godolphin, wnuczkę księcia Marlborough.
W 1717 r. Newcastle otrzymał pierwsze stanowisko urzędowe Lorda Szambelana. Odpowiadał m.in. za cenzurę przedstawień teatralnych, które często poruszały wówczas tematy polityczne. Zadaniem Lorda Szambelana było usuwanie wszelkiej krytyki pod adrsem dynastii hanowerskiej i rządu wigowskiego. W tym czasie Newcastle dbał także o umocnienie własnej pozycji na scenie politycznej, wprowadzając do Izby Gmin poprzez kontrolowane przez siebie okręgi wyborcze popierających go deputowanych.
Sekretarz stanu.
W 1724 r. premier Robert Walpole mianował Newcastle’a ministrem południowego departamentu. Początkowo był zastępcą faktycznego kierownika brytyjskiej polityki zagranicznej, lorda Townshenda, ministra północnego departamentu. Lubił przyjmować dużo obowiązków, choć mawiano, że podczas gdy Robert Walpole wyglądał jakby ciągle odpoczywał, choć cały czas pracował, to Newcastle odwrotnie. Bywało, że tracił nerwy, co nigdy nie zdarzało się Walpole’owi. Świadczy o tym cytat Lorda Bristolu (z jego Pamiętników pod datą 1735 r.):
Newcastle pozostał trzecią najważniejszą osobą w gabinecie (po Walpole'u i Townshendzie) do 1730 r. Rok wcześniej wybuchł wewnątrzgabinetowy spór o kształt brytyjskiej polityki zagranicznej. Townshend uważał, że największym wrogiem Wielkiej Brytanii jest Austria, natomiast Walpole i Newcastle za głównego wroga uważali Hiszpanię. Spór zakończył się usunięciem Townshenda ze stanowiska. Newcastle stał się wówczas faktycznym kierownikiem polityki zagranicznej państwa.
W 1731 w Houghton Hall, wiejskiej rezydencji Walpole’a w Norfolk, Newcastle i książę Lotaryngii (późniejszy cesarz Franciszek Stefan), zostali uczynieni mistrzami masonerii przez arcymistrza lorda Lovella, szefa loży „Occasional Lodge”. W 1739 r. Newcastle był współzałożycielem słynnego londyńskiego szpitala dla porzuconych dzieci Foundling Hospital, a także jednym z jego dyrektorów.
Newcastle podzielał pogląd Walpole’a, że Wielka Brytania nie powinna angażować się w wojny na kontynencie, w związku z czym kraj nie zaangażował się w wojnę o sukcesję polską. Newcastle działał natomiast jako mediator między stronami konfliktu. W tym czasie przejął również kontrolę na polityką kolonialną. W 1733 r. doprowadził do utworzenia kolonii Georgia. W 1739 r. doprowadził do wypowiedzenia wojny Hiszpanii
Tzw. wojna o ucho Jenkinsa trwała do 1748 r., jednak szybko została zepchnięta na dalszy plan wobec wybuchu w 1740 r. wojny o sukcesję austriacką. W 1742 r. Brytyjczycy ponieśli ciężką klęskę podczas oblężenia hiszpańskiej kolonii Cartagenty w obecnej Kolumbii. Spowodowało to upadek rządu Walpole’a. Newcastle, którzy odpowiadał za przygotowanie ekspedycji, pozostał na stanowisku w nowym gabinecie lorda Wilmingtona. Kiedy w 1743 r. jego brat, Henry Pelham, został premierem, Newcastle stał się jednym z najbardziej wpływowych ludzi w kraju. W 1744 r. został przewodniczącym Izby Lordów, a w 1748 r. objął kierownictwo nad ministerstwem północnego departamentu.
Po zakończeniu austriackiej wojny sukcesyjnej Newcastle poświęcił się budowie systemu równowagi europejskiej, opartego na sojuszu Austrii i Wielkiej Brytanii. Wywoływało to krytykę ze strony Williama Pitta Starszego i patriotycznych wigów, którzy uważali, że Wielka Brytania powinna skupić swoją uwagę na koloniach.
Premier.
Henry Pelham zmarł w 1754 r., a na stanowisku premiera zastąpił go jego brat. Chcąc utrzymać pełną kontrolę nad gabinetem, pominął Williama Pitta i Henry’ego Foxa przy obsadzie stanowiska swojego zastępcy w Izbie Gmin. Został nim ostatecznie Thomas Robinson. Po wyborach powszechnych rząd Newcastle’a dokonał pewnych reform finansów publicznych, ale uwagę premiera poświęcały sprawy zagraniczne, zwłaszcza konflikt z Francją w koloniach amerykańskich. Dodatkowo w 1756 r. doszło do sojuszu austriacko-francuskiego, który zburzył polityczny system Newcastle’a. Premier nie zdołał zapobiec rychłemu wybuchowi wojny siedmioletniej, która zaczęła się niepomyślnie dla Brytyjczyków – od utraty Minorki.
Gabinet Newcastle’a upadł w listopadzie 1756 r. Po odejściu ze stanowiska były premier otrzymał tytuł 1. księcia Newcastle-under-Lyne. W lipcu 1757 r. ponownie stanął jednak na czele rządu, chociaż to William Pitt grał pierwsze skrzypce w jego gabinecie. Pitt nie radził sobie jednak jako lider frakcji wigów i potrzebował talentu Newcastle’a do zdobywania sojuszników politycznych, jak i pieniędzy księcia. Pisarz i polityk Horace Walpole rzekł, że „Mr. Pitt robi wszystko, Książę zaś daje wszystko”. Pod tym rządem zwanym: „Broad bottom government” (Gabinet szerokiego tyłka), Wielka Brytania zdobyła francuską Kanadę i założyła tzw. pierwsze Imperium Brytyjskie.
Ostatnie lata.
Nowy król Jerzy III (od 1760 r.) nie lubił Pitta i podważywszy jego pozycję, uczynił premierem lorda Bute, który zastąpił Newcastle’a w maju 1762 r. Książę przeszedł do zdecydowanej opozycji. Sprzeciwiał się pokojowi paryskiemu z 1763 r. Król ukarał go zabraniem mu obu jego namiestnictw hrabstw. Książę spędzał w tym okresie większość czasu w swojej rezydencji w Claremont.
Do czynnego życia publicznego Newcastle powrócił w 1765 r., kiedy otrzymał stanowisko lorda tajnej pieczęci w pierwszym gabinecie Rockinghama. Stanowisko to utracił na kilka miesięcy przed upadkiem gabinetu na rzecz księcia Grafton. Pod koniec życia podupadł na zdrowiu i zmarł w listopadzie 1768 r.

</doc>
<doc id="175678" url="https://pl.wikipedia.org/wiki?curid=175678" title="William Cavendish (4. książę Devonshire)">
William Cavendish (4. książę Devonshire)

William Cavendish (ur. w 1720, zm. 2 października 1764) – polityk brytyjski, premier w latach 1756-1757, 4th Duke of Devonshire, Książę Devonshire. 
W roku 1741 i ponownie w 1747 został wybrany do parlamentu z okręgu Derbyshire. W 1751 roku przeszedł do Izby Lordów. Od 2 kwietnia 1755 do 3 stycznia 1757 był Lordem namiestnikiem Irlandii.
Cavendish był premierem Wielkiej Brytanii Lordem Skarbnikiem ("First Lord of the Treasury") w latach 1756-1757. Do zwycięstwa nad Francją w kolonialnej wojnie siedmioletniej 1756-1763 przyczynił się głównie jego minister William Pitt, 1. hrabia Chatham.
Poślubił Charlotte Elizabeth Boyle, baronową Clifford (1731–1754), córkę i dziedziczkę 3. hrabiego Burlington, słynnego architekta i kolekcjonera dzieł sztuki. Razem z Charlotte mieli czworo dzieci:

</doc>
<doc id="175679" url="https://pl.wikipedia.org/wiki?curid=175679" title="Mutacja (prasa)">
Mutacja (prasa)

Mutacja prasowa – określenie specjalnej wersji gazety przygotowywanej dla danego regionu. Taki dziennik wydawany jest w wersji np. ogólnokrajowej lub regionalnej z dodatkami lokalnymi sprzedawanymi niezależnie w każdym z regionów, powiatów, itp. Według Związku Kontroli Dystrybucji Prasy jest to wydanie tytułu prasowego mogącego się różnić w ramach jednego nakładu ze względu na aktualność lub zasięg dystrybucji, jednakże różnice te nie mogą pozbawiać kolejnego numeru jego istotnych cech. 
Takie wydania posiada m.in. Gazeta Lubuska. Najważniejsza z nich to "Gazeta Gorzowska" (1958-73). W latach 1955-61 liczba mutacji rosła od 2 przez 4, do 8 w 1969, a nawet 9 w roku 2000. W 2012 Gazeta Lubuska posiadała już tylko 3 mutacje.
Większą liczbą mutacji posiada Gazeta Pomorska (Bydgoszcz, Toruń, Włocławek, Inowrocław, Chojnice, Grudziądz). Historycznie było ich więcej (Świecie, Żnin, Brodnica, Tuchola, Sępólno Krajeńskie), ale zostały zlikwidowane ze względów oszczędnościowych.
Współcześnie mutacje pojawiają się głównie na skutek likwidacji samodzielności dotychczasowych tytułów prasowych. Dotyczy to np. szczecińskiej mutacji „Głosu – Dziennika Pomorza”, co do której używany jest tytuł „Głos Szczeciński” - identyczny z tytułem istniejącej wcześniej samodzielnej gazety.

</doc>
<doc id="175680" url="https://pl.wikipedia.org/wiki?curid=175680" title="John Stuart (3. hrabia Bute)">
John Stuart (3. hrabia Bute)

John Stuart (ur. 25 maja 1713 w Edynburgu, zm. 10 marca 1792 w Londynie) – premier w latach 1762-1763. Bute był nauczycielem Jerzego III i miał największy wpływ na politykę królewską od czasu jego wstąpienia na tron w roku 1760. Zakończył wojnę siedmioletnią, jednak pod naciskiem opinii publicznej podał się do dymisji.
Bute był pierwszą czołową postacią polityki westminsterskiej pochodzenia szkockiego od czasu unii Anglii i Szkocji w 1707.
Bute był przedtem nauczycielem następcy tronu Jerzego, później on i Jerzy III Hanowerski starali się wzmocnić władzę królewską, realizując tzw. "Ideę Króla - Patrioty" ("The Idea of a patriot King"), koncepcję silnej władzy królewskiej, którą dwa dziesięciolecia wcześniej opracował Henry St John, 1. wicehrabia Bolingbroke (1678-1751).
Bute nie miał jednak poparcia parlamentu, w którym był postrzegany jako "king's man", więc po roku musiał (mimo nacisków na parlament ze strony Jerzego III) ustąpić ze stanowiska. Koncepcję Bolingbroke'a-Bute'a zrealizował do pewnego stopnia dopiero William Pitt Młodszy (rzecz jasna z pomocą króla) po 1782 roku.

</doc>
<doc id="175684" url="https://pl.wikipedia.org/wiki?curid=175684" title="William Pitt Młodszy">
William Pitt Młodszy

William Pitt młodszy (ang. "William Pitt the Younger"; ur. 28 maja 1759 w Hayes w hrabstwie Kent, zm. 23 stycznia 1806 w Londynie) – premier Królestwa Wielkiej Brytanii w latach 1783-1801 oraz 1804-1806. W wieku 24 lat został najmłodszym w historii premierem brytyjskim. Największy talent przejawiał jako finansista, jednak kierował również wojnami z Francją – rewolucyjną, a potem napoleońską. Od podpisania aktu unii (1800) z Irlandią od 1801 oficjalna nazwa państwa brzmiała Zjednoczone Królestwo Wielkiej Brytanii i Irlandii. Pitt złożył dymisję, gdy król odmówił zniesienia praw dyskryminujących brytyjskich katolików. Jednak po wybuchu nowej wojny z Francją Pitt powrócił na urząd. Zwolennik ewolucyjnego konserwatyzmu.
Wczesne lata życia.
William Pitt Młodszy był młodszym synem Williama Pitta, 1. hrabiego Chatham (premiera w latach 1766-1768), i Hester Grenville, córki Richarda Grenville’a i siostry George’a Grenville’a (premiera w latach 1763-1765). William był czwartym z pięciorga dzieci.
Przyszły premier był chorowitym, ale inteligentnym dzieckiem. Naukę rozpoczął w prywatnej szkole wielebnego Edwarda Wilsona. Tam nauczył się biegle języka hiszpańskiego i greckiego. W 1773 r. rozpoczął naukę w Pembroke Hall na Uniwersytecie Cambridge. Studiował tam filozofię polityczną i klasyczną, matematykę, chemię i historię. Jego wychowawcą był George Pretyman, który został bliskim przyjacielem Williama. W 1776 r., z powodu złego stanu zdrowia, Pitt skorzystał z przywileju przysługującego dzieciom arystokratów i ukończył uczelnię bez zdawania egzaminu. Podczas nauki w Cambridge Pitt zawarł również wieloletnią przyjaźń z Williamem Wilberforce’em.
Ojciec Williama zmarł w 1778 r. Jako młodszy syn William otrzymał niewiele z rodzinnego spadku. Rozpoczął praktykę prawniczą w Lincoln’s Inn i został powołany do pełnienia funkcji prawniczych.
Początki kariery politycznej.
Podczas wyborów do Izby Gmin we wrześniu 1780 r. Pitt startował w okręgu uniwersyteckim w Cambridge, ale bez powodzenia. Pomógł mu wówczas jego przyjaciel z lat studiów, Charles Manners, 4. książę Rutland, który zapewnił Pittowi poparcie Jamesa Lowthera, kontrolującego „zgniły okręg wyborczy” Appleby. Dzięki poparciu Lowthera Pitt wygrał wybory uzupełniające w tym okręgu w styczniu 1781 r. Fakt, że wszedł do Izby Gmin ze „zgniłego okręgu” nie przeszkodził Pittowi w późniejszych latach domagać się zniesienia takich okręgów.
Młody Pitt dał się poznać w parlamencie jako zaangażowany deputowany i mówca. Początkowo sprzymierzył się z wigami, głównie z Charlesem Jamesem Foxem. Pitt domagał się zakończenia wojny w koloniach amerykańskich. Zaproponował nawet premierowi, którym był lord North, zawarcie pokoju ze zbuntowanymi kolonistami. Popierał również propozycje reform, m.in. ustaw zmierzających do ukrócenia korupcji podczas wyborów.
Po upadku rządu Northa w 1782 r. premierem został wig, lord Rockingham. Pitt otrzymał wówczas stanowisko wiceskarbnika Irlandii, ale odmówił jego przyjęcia. Po śmierci Rockinghama, który zmarł po trzech miesiącach urzędowania, nowym premierem został lord Shelburne. Większość wigów, którzy wcześniej popierali rząd Rockinghama, teraz przeszła do opozycji. Wśród nich był m.in. Fox. Pitt pozostał jednak stronnikiem rządu i otrzymał w nim stanowisko kanclerza skarbu.
Fox, który stał się wówczas politycznym przeciwnikiem Pitta, zawiązał koalicję z lordem Northem i doprowadził do upadku gabinetu Shelburne’a. W 1783 r. król Jerzy III chciał mianować premierem Pitta, ale ten odmówił wiedząc, że nie zdoła zapewnić sobie poparcia Izby Gmin. Premierem został ostatecznie książę Portland, ale pierwsze skrzypce w nowym gabinecie grali Fox i North.
Pitt, który utracił stanowisko kanclerza skarbu, przeszedł w szeregi opozycji. Jako opozycjonista zgłaszał liczne postulaty reform, m.in. zniesienia „zgniłych okręgów”. To przyciągnęło do niego wielu proreformatorskich deputowanych, którzy uznali Pitta za swojego lidera.
Droga do władzy.
W grudniu 1783 r. Fox wprowadził pod obrady Izby Gmin ustawę o reformie zarządu nad Brytyjską Kompanią Wschodnioindyjską autorstwa Edmunda Burke’a. Ustawa ta nie spodobała się królowi Jerzemu. Głosowanie w Izbie Gmin poszło jednak po myśli gabinetu i ustawa przeszła do Izby Lordów. Król zagroził wtedy lordom, że każdego lorda który zagłosuje za ustawą, uzna za swojego wroga. Królewska groźba podziałała i Izba Lordów odrzuciła ustawę. Król Jerzy rozwiązał gabinet Portlanda i ponownie zaproponował Pittowi objęcie urzędu premiera. Po trzykrotnie ponawianej ofercie Pitt zdecydował się ją przyjąć. W ten sposób 24-letni Pitt został najmłodszym premierem w dziejach Wielkiej Brytanii. Młody wiek premiera stał się powodem wielu docinków. Ułożono m.in. wierszyk: „sposób, aby sprawić, by wszystkie narody powstały ze zdziwienia i wytrzeszczyły oczy: oddać królestwo pieczy uczniaka” ("a sight to make all nations stand and stare: a kingdom trusted to a schoolboy’s care"). Wróżono, że nowy gabinet nie dotrwa do świąt Bożego Narodzenia. W rzeczywistości przetrwał on 17 lat.
Aby zapewnić swojemu gabinetowi trwalsze poparcie, Pitt zaproponował Foxowi i jego sojusznikom miejsca w gabinecie. Odmówił jednak powierzenia jakiegokolwiek stanowiska Northowi, co spowodowało, że Fox także pozostał w opozycji. Gabinet Pitta został zepchnięty do defensywy, a w styczniu 1784 r. otrzymał od Izby Gmin wotum nieufności. Pitt zdecydował się wówczas na krok bez precedensu i odmówił podporządkowania się woli Izby. Znalazł poparcie u króla, który nie chciał powrotu Foxa i Northa do władzy, oraz w Izbie Lordów, która dała gabinetowi wotum zaufania. Poparcia udzieliło mu również społeczeństwo, które napisało wiele petycji popierających premiera. Spowodowało to m.in., że niektórzy deputowani przeszli do grona zwolenników Pitta. Wkrótce Pitt został zaatakowany przez grupę mężczyzn, kiedy opuszczał wigowski klub. Londyńska ulica uznała to za sprawkę przeciwników politycznych premiera. „Uczciwy Billy”, jak go wówczas nazwano, stał się idolem Londyńczyków, którzy uznali go symbol walki z korupcją i nieuczciwością, kojarzonymi z rządami Northa i Foxa.
Pomimo serii porażek w Izbie Gmin Pitt utrzymał się na urzędzie. Udało mu się również przeciągnąć na swoją stronę kilku opozycyjnych deputowanych, nie tak wielu jednak, aby zapewnić sobie większość w Izbie. W marcu 1784 r. król rozwiązał parlament. Poparcie króla dla rządu i hojne datki ze skarbu państwa w połączeniu z popularnością premiera zapewniły stronnictwu rządowemu zdecydowane zwycięstwo. Sam premier wygrał z ogromną przewagą wybory na Uniwersytecie w Cambridge. Okręg ten reprezentować miał aż do śmierci.
Premier Wielkiej Brytanii.
Uzyskanie stabilnej większości w obu Izbach pozwoliło Pittowi na zajęcie się sprawami administracyjnymi. W 1784 r. uchwalono India Act, którzy zreorganizował zarząd wschodnimi koloniami Wielkiej Brytanii. Ustawa utworzyła Radę Kontroli, która miała kontrolować politykę Kompanii Wschodnioindyjskiej. Premier był członkiem Rady, a jej przewodniczącym był minister spraw wewnętrznych lub spraw zagranicznych. Nastąpiła również centralizacja zarządu nad Indiami. Ograniczono kompetencje lokalnych gubernatorów w Bombaju i Madrasie na rzecz gubernatora generalnego. Dalsze zmiany organizacyjne przeprowadzono w 1786 r., kiedy władzy gubernatora poddano nowo utworzoną kolonię Penang.
W sprawach wewnętrznych Pitt skoncentrował się na reformie parlamentarnej. W 1785 r. zgłosił projekt ustawy znoszącej 36 „zgniłych okręgów” i rozszerzającej prawa wyborcze. Ustawa upadła jednak już w Izbie Gmin. Od tamtej pory Pitt nie podejmował już prób zreformowania parlamentu.
Pitt musiał zmierzyć się również z innym problemem Wielkiej Brytanii – długiem narodowym, który gwałtownie wzrósł podczas walk z amerykańskimi koloniami. Pitt próbował temu zaradzić poprzez wprowadzenie nowych podatków. Doprowadził również do uchwalenia przepisów uderzających w nielegalny handel i defraudację. W 1786 r. premier powołał „sinking fund” w celu zmniejszenia długu narodowego. Każdego roku milion funtów miano przekazywać funduszowi. Pieniądze te miały być później przeznaczone na spłatę długu.
Aby zminimalizować wpływy Francji w Europie Pitt doprowadził w 1788 r. do podpisania trójstronnego przymierza między Wielką Brytanią, Prusami, a Republiką Zjednoczonych Prowincji. Sojusz nie przyniósł jednak Wielkiej Brytanii wymiernych korzyści.
W 1788 r. kraj stanął w obliczu poważnego kryzysu. Król Jerzy III doznał pierwszego ataku porfirii. Choroba ta była wówczas nieznana i powszechnie uznano, że król postradał zmysły. Z powodu choroby króla przesunięto termin rozpoczęcia sesji parlamentu (sesję parlamentu otwierał król), ale kiedy stan króla się nie poprawił, Izby rozpoczęły obrady. Od razu wybuchł spór o regencję między Pittem a Foxem. Obaj politycy zgadzali się, że regentem powinien zostać najstarszy syn króla, Jerzy, książę Walii. Spór dotyczył zakresu władzy regenta. Fox domagał się przekazania młodszemu Jerzemu wszystkich prerogatyw Korony, Pitt chciał poddać regenta kontroli parlamentu. Było to spowodowane faktem, że książę należał do przyjaciół Foxa i Pitt mógł spodziewać się, że po uzyskaniu władzy król zdymisjonuje go ze stanowiska premiera. Parlament spędził więc zimowe miesiące na debatowaniu nad kwestią regencji, która jednak okazała się bezprzedmiotowa, gdyż w lutym 1789 r. Jerzy III powrócił do zdrowia.
Wybory powszechne 1790 r. ponownie przyniosły zwycięstwo rządowi. W 1791 r. Pitt doprowadził do uchwalenia Constitutional Act, który reorganizował zarząd nad Brytyjską Ameryką Północną. Prowincję Quebec podzielono na dwie części – zdominowaną przez Francuzów Dolną Kanadę i w większości angielską Górną Kanadę. W 1792 r. Jerzy III mianował Pitta lordem strażnikiem Pięciu Portów, który to urząd był wówczas czysto honorowy. Król zaproponował również Pittowi odznaczenie go Orderem Podwiązki, ale premier odmówił.
Rewolucja Francuska.
Po wybuchu rewolucji francuskiej w 1789 r. Pitt dążył do jak najdłuższego utrzymania Wielkiej Brytanii poza konfliktem. Jednak agresywna polityka rewolucyjnej Francji nie pozwoliła Wielkiej Brytanii pozostać neutralną. 1 lutego 1793 r. Francja wypowiedziała Albionowi wojnę, na co Pitt odpowiedział podobnym krokiem. Wielka Brytanią przyłączyła się koalicji antyfrancuskiej razem z Austrią, Prusami, Sardynią, Hiszpanią i Republiką Zjednoczonych Prowincji.
Rewolucja francuska spowodowała, że na wokandę powróciła kwestia reformy wyborczej, zarzucona po klęsce ustawy Pitta w 1785 r. Reformatorzy zostali jednak rychło okrzyknięci radykałami i agentami francuskiej rewolucji. W 1794 r. administracja Pitta próbowała postawić trzech z nich przed sądem za zdradę stanu, ale przegrała sprawę. Aby uciszyć reformatorów, parlament rozpoczął pracę nad zaostrzeniem kar za podobne wystąpienia. Zawieszono m.in. pewne punkty Habeas Corpus Act. Uchwalono również Seditious Meetings Act (zakaz przemówień na forum publicznym) czy też Combination Acts (zakaz tworzenia reformatorskich towarzystw i organizacji). Problemem były również niepełne etaty Royal Navy, więc obok istniejącego procederu impressmentu (przymusowego wcielania do służby załóg zarekwirowanych statków) wprowadzono przymusowy pobór do floty.
Wojna z rewolucyjną Francją była niezmiernie droga i poważnie zagrażała finansom Wielkiej Brytanii. W 1797 r. Pitt, chroniąc rezerwy złota, musiał zakazać wymiany banknotów na złoto. Przez następne dwie dekady Wielka Brytania używała pieniędzy papierowych. Aby zaradzić problemom skarbu, Pitt wprowadził po raz pierwszy podatek dochodowy. Francja tymczasem odnosiła sukcesy w walkach z I koalicją, która rozpadła się w 1798 r. II koalicja (Wielka Brytania, Austria, Rosja i Turcja) również nie sprostała Francuzom. Klęska Austriaków pod Marengo w 1800 r. spowodowała, że Wielka Brytania pozostała sama na placu boju.
Rezygnacja.
Rewolucja francuska spowodowała poważne religijne i polityczne komplikacje w Irlandii, królestwie zależnym od Wielkiej Brytanii. W 1798 r. irlandzcy nacjonaliści wywołali powstanie, oczekując na francuską pomoc, która pomoże im obalić monarchię. Powstanie zakończyło się klęską, ale Pitt uznał, że trwałe uspokojenie Szmaragdowej Wyspy przyniesie zacieśnienie unii między Irlandią a Wielką Brytanią. W 1800 r. uchwalono Act of Union. Wielka Brytania i Irlandia z dniem 1 stycznia 1801 r. łączyły się w jedno królestwo – Zjednoczone Królestwo Wielkiej Brytanii i Irlandii.
Pitt chciał, aby unia Irlandii z Wielką Brytanią związana została z równouprawnieniem katolików, stanowiących większość Irlandczyków. Tutaj premier napotkał na sprzeciw Jerzego III. Król sprzeciwiał się emancypacji katolików, powołując się na swoją przysięgę koronacyjną, która nakazywała mu obronę protestanckiego Kościoła Anglii. Pittowi nie udało się przekonać króla i 16 lutego 1801 r. podał się do dymisji. Nowym premierem został Henry Addington. Król jednak doznał kolejnego ataku choroby i nie mógł formalnie przekazać kierownictwa gabinetu Addingtonowi. Pitt pozostał więc na urzędzie, 18 lutego przedstawił nawet Izbie Gmin projekt budżetu. Dopiero 14 marca, po powrocie króla do zdrowia, Pitt formalnie przekazał swoje stanowisko Addingtonowi.
Nowy gabinet cieszył się poparciem Pitta, ale były premier stracił entuzjazm do zajmowania się sprawami państwa. Coraz częściej opuszczał posiedzenia Izby Gmin, spędzając czas głównie w Walmer Castle, rezydencji lorda strażnika Pięciu Portów. W okolicy zorganizował oddział ochotników, którzy mieli przeciwdziałać francuskiej inwazji. Sam został pułkownikiem batalionu wystawionego przez Trinity House. Nakazał również budowę wież Martello na wybrzeżu oraz Royal Military Canal w Romney Marsh. Poza tym upiększał Walmer House. Pomagała mu w tym jego siostrzenica, Hester Stanhope, która przyczyniła się do utworzenia przyzamkowych ogrodów.
Tymczasem dobiegła końca wojna z Francją. Zakończył ją pokój w Amiens w 1802 r. Pokój nie przetrwał jednak długo. Nowa wojna rozpoczęła się już w 1803 r. Addington zaproponował Pittowi członkostwo w gabinecie, ale Pitt odmówił i przeszedł do opozycji. Sprzymierzył się tam z Charlesem Jamesem Foxem. Addington, który utracił większość w Izbie Gmin, w maju 1804 r. podał swój gabinet do dymisji.
Drugi raz na stanowisku premiera.
10 maja 1804 r. William Pitt po raz drugi został premierem. Początkowo planował utworzenie koalicyjnego rządu wszystkich partii, ale znalazł się pod presją króla Jerzego, który nie chciał widzieć w gabinecie Charlesa Jamesa Foxa. Poza tym część byłych ministrów Pitta odeszła do opozycji w ślad za Addingtonem. Drugi gabinet Pitta miał mniejsze poparcie w Izbie Gmin niż pierwszy.
Brytyjski rząd musiał stawić czoła agresywnej polityce Napoleona Bonapartego. Na skutek starań Pitta powstała III koalicja antyfrancuska z Austrią, Rosją i Szwecją. W październiku 1805 r. brytyjski admirał Horatio Nelson pokonał flotę francuską w bitwie pod Trafalgarem, co przypieczętowało dominację Wielkiej Brytanii na morzach. Na lądzie brytyjscy koalicjanci wspierani przez brytyjskie pieniądze ponieśli jednak ciężkie klęski pod Ulm i Austerlitz. Spowodowało to rozpad koalicji. Odbiło się to na zdrowiu Pitta, które i tak było osłabione zamiłowaniem premiera do porto. Pitt zmarł 23 stycznia 1806 r. z powodu zapalenia wątroby. Nigdy się nie ożenił i nie pozostawił potomstwa.
Długi Pitta sięgały 40.000 funtów, ale Parlament zgodził się na ich spłacenie. Mimo opozycji Foxa przeszedł w Izbie Gmin pomysł uhonorowania Pitta pogrzebem na koszt państwa i pomnikiem. Pitt został pochowany w opactwie westminsterskim 22 lutego. Następcą Pitta na stanowisku premiera został lord Grenville. W skład jego gabinetu wszedł Charles James Fox.
Podsumowanie.
William Pitt Młodszy był wpływowym premierem, który skupił w swoich rękach rozległą władzę. Mimo że spotykał się z opozycją członków własnego gabinetu, udało mu się określić rolę premiera jako nadzorcy i koordynatora działań poszczególnych departamentów. Pitt nie był reprezentantem poglądów dominujących w społeczeństwie. Został premierem nie mając poparcia parlamentarnego, ale dzięki poparciu Korony, której przywileje, mimo poparcia jakiego mu udzielała, systematycznie ograniczał.
Jednym z najważniejszych dokonań Pitta jako premiera było ustabilizowanie finansów państwa po wojnie z amerykańskimi koloniami. Pitt dążył do redukcji długu narodowego poprzez wprowadzanie nowych podatków. Inne plany Pitta nie zakończyły się powodzeniem. Można tu wymienić reformę parlamentarną (przeprowadzoną dopiero w 1832 r. przez gabinet lorda Greya), równouprawnienie katolików (przeprowadzone przez gabinet Wellingtona w 1829 r.) i zniesienie handlu niewolnikami (przeprowadził to już w 1807 r. lord Grenville przy poparciu Foxa).

</doc>
<doc id="175685" url="https://pl.wikipedia.org/wiki?curid=175685" title="Robert Jenkinson">
Robert Jenkinson

Robert Banks Jenkinson (ur. 7 czerwca 1770 w Londynie, zm. 4 grudnia 1828 w Kingston upon Thames) – premier Wielkiej Brytanii w latach 1812–1827. Najstarszy syn Charlesa Jenkinsona, 1. hrabiego Liverpool, i Amelii Watts, córki Williama Wattsa.
Liverpoolowi udało się stworzyć gabinet, w którym znaleźli się politycy bardziej błyskotliwi, niż on sam. Wielka Brytania wyszła zwycięsko z wojen napoleońskich, a torysowski rząd krwawo stłumił niepokoje społeczne.
Wczesne lata życia i początki kariery politycznej.
Jenkinson został ochrzczony 29 czerwca 1770 r. w kościele św. Małgorzaty w Westminsterze. Wykształcenie odebrał w Charterhouse School i w Christ Chuch na Uniwersytecie Oksfordzkim. Latem 1789 r. Jenkinson spędził kilka miesięcy w Paryżu, aby doskonalić swój francuski. Później wrócił na trzy miesiące do Oksfordu, aby ukończyć studia, a w maju 1790 r. otrzymał stopień magistra sztuk.
W roku ukończenia studiów wygrał wybory do Izby Gmin w okręgu Rye. Wygrał również wybory w okręgu Appleby, ale zdecydował się reprezentować Rye. Okręg ten reprezentował do 1803 r. Politycznie związał się z partią torysów, gdzie szybko stał się jedną z najważniejszych postaci. Miejsca w parlamencie nie objął od razu, gdyż był za młody. Zimę i wiosnę 1791 r. spędził więc podróżując po Europie. Odwiedził Niderlandy i Włochy. Po ukończeniu 21. roku życia mógł wreszcie zasiąść w Izbie Gmin.
Dzięki wpływowemu ojcu i własnym politycznym talentom kariera Jenkinsona nabrała rozmachu. W lutym 1792 r. odpowiadał z ramienia strony rządowej na krytykę rosyjskiej polityki gabinetu deputowanego Samuela Whitbreada. Później wygłosił jeszcze kilka innych przemówień na ważne tematy, m.in. wypowiedział się przeciwko zniesieniu handlu niewolnikami. W latach 1793–1796 był członkiem Rady Kontroli Indii.
Kiedy nieuniknione stało się przystąpienie Wielkiej Brytanii do wojny z rewolucyjną Francją, Jenkinson, od 1796 r. tytułowany lordem Hawkesburym, był jednym z pierwszych polityków, którzy zaciągnęli się do milicji. W 1794 r. został pułkownikiem oddziałów odpowiedzialnych za obronę Pięciu Portów. W 1796 r. został wysłany do Szkocji i zakwaterowany w Dumfries. Nieco wcześniej doszło do konfliktu z ojcem, który nie chciał wyrazić zgody na małżeństwo syna z lady Louisą Hervey. Małżeństwo to doszło do skutku tylko dzięki interwencji premiera Williama Pitta Młodszego i króla Jerzego III. W latach 1799–1801 Hawkesbury był zarządcą Mennicy.
Na stanowiskach ministerialnych.
Pierwsze ważne stanowisko polityczne Hawkesbury otrzymał w 1801 r., obejmując tekę ministra spraw zagranicznych w gabinecie Henry’ego Addingtona. Na tym stanowisku prowadził negocjacje z Francją, zakończone traktatem w Amiens w 1802 r. Po upadku gabinetu Addingtona w 1804 r. Hawkesbury został ministrem spraw wewnętrznych w drugim gabinecie Pitta Młodszego. Zastępował premiera, kiedy stan jego zdrowia nie pozwalał na wypełnianie obowiązków. Po śmierci Pitta w 1806 r. Hawkesbury był kandydatem na premiera, ale odmówił, obawiając się, że nie uzyska większości w Izbie Gmin. Kiedy premierem został lord Grenville, Hawkesbury stanął na czele opozycji. W 1807 r. został ponownie ministrem spraw wewnętrznych w gabinecie księcia Portland.
W 1803 r. na podstawie procedury "writ of acceleration" Jenkinson otrzymał jeden z parowskich tytułów ojca, barona Hawkesbury, i zasiadł w Izbie Lordów, zostając jednocześnie przewodniczącym tej Izby. Po śmierci Pitta został również lordem strażnikiem Pięciu Portów. Od 1807 r. ponownie był przewodniczącym Izby Lordów.
Po śmierci ojca w 1808 r. odziedziczył tytuł 2. hrabiego Liverpool. W 1809 r. objął tekę ministra wojny i kolonii w gabinecie Spencera Percevala. Na tym stanowisku działał na rzecz powiększenia korpusu ekspedycyjnego lorda Wellingtona w Portugalii.
Premier Wielkiej Brytanii.
Koniec wojen napoleońskich.
W maju 1812 r. został zamordowany Spencer Perceval. Jego następcą na stanowisku premiera został lord Liverpool. Nie uzyskał jednak poparcia Izby Gmin i szybko podał się do dymisji. Książę-regent Jerzy uważał jednak, że tylko Liverpool nadaje się na szefa rządu, i 8 czerwca powołał go na stanowisko premiera. Tym razem udało się uzyskać większość w Izbie Gmin. W skład gabinetu Liverpoola weszło wielu znakomitych polityków, takich jak lord Castlereagh, William Huskisson, czy też późniejsi premierzy Wielkiej Brytanii – George Canning, książę Wellington i Robert Peel.
Na początku swojego urzędowania Liverpool musiał stawić czoła konfliktowi brytyjsko-amerykańskiemu, znanemu jako wojna 1812 roku. Na pewien czas jednak konflikt ten zszedł na dalszy plan, gdyż całą uwagę gabinetu pochłaniała wojna z Napoleonem. Wielka Brytania wspierała finansowo uczestników antynapoleońskiej koalicji, a korpus ekspedycyjny Wellingtona odnosił zwycięstwa w Portugalii i Hiszpanii. Ostatecznie w 1814 r. Francja została pokonana, a próba powrotu Napoleona do władzy w 1815 r. zakończyła się klęską pod Waterloo. Za pomyślne zakończenie wojen z Francją Liverpool otrzymał Order Podwiązki.
W trakcie negocjacji pokojowych w Wiedniu Liverpool, za pośrednictwem swojego ministra spraw zagranicznych lorda Castlereagha, dążył do zagwarantowania niepodległości Niderlandów, Hiszpanii i Portugalii, oraz powrotu Francji do granic sprzed 1789 r. Dzięki zawartemu przez Castlereagha w styczniu 1815 r. sojuszowi z Austrią i Francją udało się te cele zrealizować. Po 1815 r. polityka brytyjska ograniczała się do zachowania równowagi europejskiej ustalonej na kongresie wiedeńskim.
Ustawy zbożowe i zaburzenia wewnętrzne.
Po zakończeniu wojen napoleońskich główną bolączką gabinetu Liverpoola były sprawy wewnętrzne, a zwłaszcza rolnictwo. Na skutek urodzaju doszło do znacznego obniżenia cen zbóż. Rolnicze lobby w parlamencie zaczęło domagać się od gabinetu państwowej protekcji. Liverpool, mimo że sam był zwolennikiem wolnego handlu, ugiął się pod żądaniami lobby i w 1815 r. doprowadził do przyjęcia tzw. ustaw zbożowych, które ustalały minimalną cenę na produkty rolne. Liverpool chciał przy okazji wykorzystać to do zrównoważenia finansów państwa, rozchwianych pod koniec wojny z Napoleonem. W sytuacji, gdy w 1816 r. Izba Gmin wypowiedziała się przeciwko podatkom wojennym, dochody z ceł na produkty zbożowe były poważnym uzupełnieniem budżetu.
Wzrost innych podatków i ustawy zbożowe przyczyniły do narastających niepokojów społecznych w Wielkiej Brytanii. Protekcjonistyczna polityka w stosunku do rolnictwa uderzała w przemysł, gdyż większość wydatków pracodawców szła na wyżywienie robotników. Narastała działalność luddystów, którzy organizowali napady na zakłady fabryczne i niszczyli maszyny. Aby temu przeciwdziałać, rząd wprowadził karę śmierci i represje wobec uczestników zajść.
Mimo to niezadowolenie społeczne narastało. Liverpool powiedział Peelowi, że jest ono większe niż w 1794 r. Obawiając się wybuchu radykalnych nastrojów społecznych, zawieszono Habeas Corpus Act w Wielkiej Brytanii w 1817 r. i w Irlandii w 1822 r. Po „masakrze na placu Peterloo” w 1819 r. wprowadzono represyjne Sześć Aktów, które ograniczały wolność słowa i zakazywały publicznych zgromadzeń. Z powodu tych ustaw Liverpool i członkowie jego gabinetu stali się celem zamachu, jaki przygotowywała w 1820 r. konspiracja z Cato Street.
Sprawa emancypacji katolików.
W XIX w., a w okresie rządów Liverpoola w szczególności, źródłem poważnych konfliktów była sprawa emancypacji katolików. W 1805 r. Liverpool wypowiedział się na ten temat, uznając, że związek monarchy z Kościołem Anglii i odmowa składania przez katolików przysięgi na wierność Kościołowi Anglii wykluczają ich z życia publicznego. Do końca swojej kariery politycznej Liverpool sprzeciwiał się emancypacji katolików.
Po objęciu stanowiska premiera w 1812 r. Liverpool usunął sprawę emancypacji z listy wspólnych poczynań gabinetu. Zgłoszona w 1813 r. "Roman Catholic Relief Bill" została odrzucona przez Izbę Gmin. Liverpool poszedł jednak na pewne ustępstwa w stosunku do katolików, dając im możliwość osiągania wyższych stopni w armii i administracji, wciąż jednak sprzeciwiał się obecności katolików w parlamencie. Narastająca w latach 20. presja ze strony liberalnego skrzydła Izby Gmin oraz wzrost nastrojów katolickich w Irlandii ponownie jednak postawiły sprawę emancypacji na porządku dziennym.
Kiedy sir Francis Burdett zgłaszał w 1825 r. projekt ustawy o równouprawnieniu, nie wróżono mu powodzenia. Ustawa zyskała jednak poparcie Izby Gmin. Fakt ten oraz ogłoszenie przez Roberta Peela chęci rezygnacji skłoniły Liverpoola do wycofania się z życia publicznego. Nastąpiło to 9 kwietnia 1827 r. Nowym premierem został George Canning.
Życie prywatne i śmierć.
Liverpool był dwukrotnie żonaty. Po raz pierwszy ożenił się 25 marca 1795 r. w Wimbledonie z lady Louisą Hervey (zm. 12 czerwca 1821), córką Fredericka Herveya, 4. hrabiego Bristolu, i Elizabeth Davers, córki Johna Daversa, 4. baroneta. Małżonkowie nie mieli razem dzieci.
24 września 1822 r. poślubił przyjaciółkę żony, Mary Chester (ok. 1793 – 18 października 1846), córkę Charlesa Chestera i Catherine Legge, córki Heneage Legge’a. Również to małżeństwo pozostało bezpotomne.
Po rezygnacji z czynnego udziału w polityce lord Liverpool wycofał się do swojej rezydencji Fife House. Cierpiał tam na ciężkie krwotoki. Trzeci z nich okazał się śmiertelny. Liverpool zmarł 4 grudnia 1828 r. Tytuł parowski odziedziczył jego młodszy brat przyrodni, Charles. Robert Jenkinson został pochowany w kościele parafialnym w Hawkesbury w hrabstwie Gloucestershire. Jego majątek wyceniono na 120 000 funtów.

</doc>
<doc id="175686" url="https://pl.wikipedia.org/wiki?curid=175686" title="Rezerwat przyrody Dąbrowa Smoszew">
Rezerwat przyrody Dąbrowa Smoszew

Rezerwat przyrody Dąbrowa Smoszew – leśny rezerwat przyrody położony w gminie miejsko-wiejskiej Krotoszyn, w powiecie krotoszyńskim, w województwie wielkopolskim, ok. 8 km na południowy wschód od Krotoszyna i ok. 13 km na zachód od Ostrowa.
Charakterystyka.
Obejmuje obszar 13,85 ha (akt powołujący podawał 9,82 ha) naturalnych lasów dębowych, w pobliżu Chwaliszewa. Wokół rezerwatu utworzono otulinę o powierzchni 10,41 ha. Obszar rezerwatu podlega ochronie czynnej.
Rezerwat został utworzony w 1963 roku, a przedmiotem ochrony jest naturalny las mieszany z przewagą dębu, ze starodrzewem i drzewostany na pograniczu lasu dębowo-grabowego łęgu jesionowo-wiązowego i łęgu olszowego. Średni wiek drzew wynosi 120–150 lat. Przeciętna wysokość drzew (dąb, sosna, modrzew, grab, olsza czarna i wiąz) to około 30 metrów.
Całość rezerwatu znajduje się na terenie Obszaru Chronionego Krajobrazu Dąbrowy Krotoszyńskie Baszków-Rochy oraz dwóch obszarów sieci Natura 2000: „Dąbrowy Krotoszyńskie” PLB300007 i „Uroczyska Płyty Krotoszyńskiej” PLH300002.
Ochrona ścisła:
Ochrona częściowa:
Występują tu też: wawrzynek wilczełyko, lilia złotogłów i rzadko spotykany jaskier kaszubski. Na granicy rezerwatu, przy Leśniczówce Smoszew, rośnie pomnik przyrody – potrójna lipa. W okolicy rozsiane są stanowiska archeologiczne – zgrupowania kurhanów.

</doc>
<doc id="175689" url="https://pl.wikipedia.org/wiki?curid=175689" title="Robert Peel">
Robert Peel

Robert Peel (ur. 5 lutego 1788 w Bury w Lancashire, zm. 2 lipca 1850 w Londynie) – brytyjski polityk, premier Wielkiej Brytanii w latach 1834-1835 oraz 1841-1846. Rząd Peela, który dziś określany jest jako konserwatywny (współczesna brytyjska Partia Konserwatywna uważana jest za polityczną spadkobierczynię stronnictwa Torysów), wprowadził ustawy promujące wolny handel. Żeby złagodzić skutki wielkiej klęski nieurodzaju, która nawiedziła Anglię i Irlandię w latach 1841-1847, zniósł cła na zboże, co wywołało rozłam w partii.
Wczesne lata życia i początki kariery politycznej.
Był synem sir Roberta Peela, 1. baroneta, i Ellen Yates. Wykształcenie odebrał w Hipperholme Grammar School, Harrow School oraz w Christ Church na Uniwersytecie Oksfordzkim. Na studiach uzyskał dyplomy pierwszej klasy z przedmiotów klasyczych i z matematyki.
W 1809 r. uzyskał mandat parlamentarny ze zgniłego okręgu wyborczego Cashel, w którym mieszkało wówczas 24 wyborców. Poparcia Peelowi w tych wyborach udzielił ówczesny Główny sekretarz Irlandii sir Arthur Wellesley, późniejszy książę Wellington. Swoją pierwszą mowę na forum Izby Gmin Peel wygłosił na początku 1810 r. i była ona jedną z odpowiedzi na mowę tronową króla. Mowa Peela zyskała spore uznanie wśród deputowanych. Speaker Izby Gmin, Charles Abbot, opisał ją jako "najlepszą pierwszą mowę od czasów Williama Pitta".
Przez następną dekadę Peel sprawował wiele pomniejszych stanowisk w administracji rządowej. Był kolejno podsekretarzem stanu w Ministerstwie Wojny i Kolonii, Głównym Sekretarzem Irlandii (1812-1818) oraz przewodniczącym Bullion Committee (komisji parlamentarnej powołanej do ustabilizowania brytyjskich finansów po wojnach napoleońskich).
Peel kilkakrotnie zmieniał okręgi wyborcze. Już w 1812 r. przeniósł się do okręgu Chippenham. Od 1817 r. reprezentował okręg wyborczy Oxford University. W latach 1829-1830 był reprezentantem okręgu Westbury. Następnie aż do śmierci był deputowanym z okręgu Tamworth.
Minister spraw wewnętrznych.
W 1822 r. Peel został członkiem gabinetu lorda Liverpoola jako minister spraw wewnętrznych. Na stanowisku tym przeprowadził wiele reform brytyjskiego prawa karnego. W 1829 r., na podstawie "Metropolitan Police Act", powołał do życia policję stołeczną (jej funkcjonariusze otrzymali na jego część pseudonimy "Bobbies"). Ograniczył również katalog czynów zagrożonych karą śmierci. Zreformował ponadto system więziennictwa.
Peel zrezygnował ze stanowiska w 1827 r., kiedy premierem został George Canning. Peel nie zgadzał się z premierem w sprawie równouprawnienia katolików, które popierał Canning. W 1828 r. Peel ponownie stanął na czele Ministerstwa Spraw Wewnętrznych, kiedy premierem został jego protektor, książę Wellington. Peel był wówczas uznawany za drugą osobę w stronnictwie torysów, po zwycięzcy spod Waterloo.
Mimo że Peel był przeciwnikiem równouprawnienia katolików, nacisk zwolenników tej reformy na rząd był tak silny, że w 1829 r. parlament uchwalił "Emancipation Act". Na skutek tego Peel zrezygnował z reprezentowania okręgu Oxford University, w którym prawo głosu mieli anglikanie. Wnioskodawcą ustawy o równouprawnieniu był Irlandczyk Daniel O’Connell, który w 1815 r. wyzwał Peela na pojedynek, ale został aresztowany w drodze na miejsce starcia.
Równouprawnienie katolików było tylko jednym z wielu postulatów reformatorów, ale jedynie nim zajęła się torysowska administracja. W 1830 r. torysi przegrali wybory i do władzy doszedł reformatorski rząd wigów pod przewodnictwem lorda Greya. Następne lata na scenie politycznej były burzliwe, ale kiedy rząd wigów przeprowadził najważniejsze reformy (m.in. reformę wyborczą), król Wilhelm IV powołał torysowski gabinet. Na jego czele miał stanąć Peel, ale ponieważ przebywał on wówczas we Włoszech, tymczasowo zastąpił go książę Wellington.
Premier Wielkiej Brytanii.
Peel przybył z Włoch w grudniu 1834 r. i objął stanowisko szefa rządu. Ponieważ w Izbie Gmin większość mieli wigowie, od ich dobrej woli zależało istnienie gabinetu. Na wniosek Peela król zarządził wybory na 1835 r. W styczniu Peel wydał "Tamworth Manifesto", w którym zawarł program wyborczy torysów, którzy powoli przekształcali się w Partię Konserwatywną. Wybory odbyły się w styczniu i lutym 1835 r. i zakończyły zwycięstwem wigów. Kolejne projekty ustaw przedstawiane przez rząd Peela przepadały w Izbie Gmin. W kwietniu rząd podał się do dymisji. Jedynym trwałym efektem rządów Peela było powołanie komisji nadzorującej działalność Kościoła Anglii.
W maju 1839 r. Peel otrzymał kolejną szansę na stworzenie rządu. Kiedy lider wigów, lord Melbourne, podał swój gabinet do dymisji, królowa Wiktoria powierzyła misję tworzenia rządu Peelowi. Misja ta zakończyła się niepowodzeniem, kiedy Peel podjął próbę obsadzenia stanowisk na Dworze Królewskim swoimi stronnikami. Królowa sprzeciwiła się wymianie swoich dam dworu, z których większość była skoligacona z politykami stronnictwa wigów. Wydarzenie to zyskało miano „kryzysu sypialnianego” ("Bedchamber Crisis") i spowodowało, że Peel odmówił przyjęcia misji tworzenia rządu i Melbourne powrócił na stanowisko.
Peel powrócił na stanowisko premiera po wygranych przez konserwatystów wyborach 1841 r. Musiał zmierzyć się z recesją ekonomiczną i deficytem budżetowym. Już w 1841 r. przywrócono podatek dochodowy. Dochody z niego miały zrównoważyć straty związane ze zniesieniem ponad 1200 opłat celnych, m.in. na cukier. W 1842 r. po raz pierwszy zgłoszono propozycję likwidacji ustaw zbożowych. W tym samym roku uchwalono "Mines Act", który zakazywał pracy kobiet i dzieci w kopalniach. W 1844 r. uchwalono "Factory Act", który ograniczył czas pracy dzieci między 9 a 13 rokiem życia do sześciu godzin dzienne. Ludzie młodzi oraz kobiety nie mogli pracować dłużej niż 12 godzin dziennie. W ten czas wliczono 1,5 godziny na posiłki. Wprowadzono również ograniczoną opiekę medyczną nad robotnikami.
Najważniejszym wydarzeniem drugiej kadencji Peela była likwidacja ustaw zbożowych, które wprowadzały wysokie cła na importowane zboże. Peel, sceptyczny wobec tych planów, zajął się ich realizacją w obliczu klęski głodu w Irlandii. Projekt likwidacji ustaw spotkał się ze sprzeciwem posiadaczy ziemskich, których interesy reprezentowali konserwatyści. Spotkał się natomiast z przychylnością przemysłowców reprezentowanych przez wigów.
Kwestia likwidacji ustaw zbożowych doprowadziła do rozłamu w łonie Partii Konserwatywnej. 29 czerwca 1846 r. stronnicy Peela, korzystając z poparcia wigów i deputowanych radykalnych, przegłosowali zniesienie ustaw zbożowych. Tego samego dnia Peel podał swój gabinet do dymisji. Nowym premierem został wig, lord John Russell.
Ostatnie lata.
Po rozłamie wśród konserwatystów Peel i jego stronnicy opuścili partię i utworzyli stronnictwo „Peelites”. Popierali oni działania wigowskiego rządu. W 1859 r. połączyli się z wigami, tworząc Partię Liberalną. Robert Peel nie dożył tego wydarzenia. Zmarł na skutek obrażeń po upadku z konia 2 lipca 1850 r.
Rodzina.
W 1820 r. poślubił Julię Floyd (zm. 1859), córkę generała sir Johna Floyda, 1. baroneta. Robert i Julia mieli razem pięciu synów i dwie córki:
Gabinety Roberta Peela.
Drugi gabinet, sierpień 1841 – czerwiec 1846.
Zmiany

</doc>
<doc id="175691" url="https://pl.wikipedia.org/wiki?curid=175691" title="Pierogi leniwe">
Pierogi leniwe

Pierogi leniwe (leniwe pierogi, potocznie: leniwe) – grube kluski przyrządzane z twarogu, jaj, mąki i (opcjonalnie) gotowanych ziemniaków, gotowane w lekko osolonej wodzie. Czasem dodatkowo podsmaża się je na patelni. 
Według polskich podręczników do gastronomii, składniki na leniwe pierogi z ciasta ziemniaczanego są następujące: ser biały, gotowane ziemniaki, mąka pszenna, jaja, mąka ziemniaczana, sól do smaku. Ser i ziemniaki przepuszcza się przez maszynkę. Wyrobione ciasto dzieli się na części, z których formuje się wałki o średnicy 3 cm, które następnie się spłaszcza i kroi na ukośne kluski.
Jest to potrawa bardzo wartościowa, a przy tym łatwa do przyrządzenia. Zaliczana do legumin, przygotowywana na śniadanie, obiad lub deser. Leniwe najczęściej podawane są na słodko ale też i na słono:
Nazwa „leniwe pierogi” wywodzi się stąd, że składniki tych klusek podobne są do składników pierogów z serem (twarogiem), tylko nadzienie i ciasto są wymieszane razem.

</doc>
<doc id="175692" url="https://pl.wikipedia.org/wiki?curid=175692" title="Henry Temple">
Henry Temple

Henry John Temple (ur. 20 października 1784 w Broadlands, Hampshire, zm. 18 października 1865 w Brocket, Hertfordshire) – angielski polityk i arystokrata, premier oraz wielokrotny minister.
Od 1807 r. członek Izby Gmin, do roku 1828 członek partii torysów, następnie wigów. Od 1809 r. wielokrotnie minister (m.in. w latach 1830–1841 i 1846–1851 minister spraw zagranicznych, w latach 1853–1855 – spraw wewnętrznych). Premier w latach 1855–1858 oraz 1859–1865.
Przeciwny rozszerzaniu prawa wyborczego na robotników. Rzecznik równowagi w Europie ("balance of power"), sprzyjał tym europejskim ruchom narodowym i liberalnym, które umacniały pozycję Anglii na kontynencie (poparcie dla rewolucji belgijskiej 1830 r., przy nieangażowaniu się w sprawy polskie). W roku 1854 doprowadził do udziału Anglii w wojnie krymskiej, a następnie zawarcia korzystnego pokoju z Rosją w 1856 r. Realizator zaborczej polityki brytyjskiej w Indiach (1842 – wkroczenie do Beludżystanu, 1849 – przyłączenie do kolonii brytyjskiej, 1852 – aneksja Pegu) i w stosunku do Chin (1841 – zajęcie Hongkongu, 1864 – stłumienie powstania tajpingów).
Jest autorem często cytowanego zdania: „Wielka Brytania nie ma wiecznych sojuszników ani wiecznych wrogów; wieczne są tylko interesy Wielkiej Brytanii i obowiązek ich ochrony”.
Wczesne lata życia i początki kariery politycznej.
Henry John Temple urodził się w 1784 r. w irlandzkiej gałęzi rodu Temple. Jego ojcem był Henry Temple, 2. wicehrabia Palmerston, a matką Mary Mee.
Wykształcenie odebrał w Harrow School, na Uniwersytecie Edynburskim, oraz w St John’s College na Uniwersytecie Cambridge. Po śmierci ojca w 1802 r. został 3. wicehrabią Palmerston. Ponieważ tytuł ten był kreowany w parostwie Irlandii, Henry nie miał prawa do zasiadania w brytyjskiej Izbie Lordów. Nigdy nie został kreowanym parem Zjednoczonego Królestwa i do końca życia zasiadał w Izbie Gmin. Jego pierwsze próby dostania się do niższej izby brytyjskiego parlamentu z okręgu Cambridge University zakończyły się dwa razy porażką. Dopiero w czerwcu 1807 r. wygrał wybory w „zgniłym okręgu” Newport jako kandydat torysów.
Dzięki patronatowi lorda Chichestera i lorda Malmesbury’ego Palmerston otrzymał stanowisko młodszego lorda Admiralicji w rządzie księcia Portland. 3 lutego 1808 r. wygłosił swoje pierwsze przemówienie dotyczące wysłania Royal Navy w celu ostrzelania Kopenhagi, aby uniemożliwić przejęcie duńskiej floty przez Napoleona.
Sekretarz ds. wojny.
Przemówienie Palmerstona wywarło wielkie wrażenie na Spencerze Percevalu, który w 1809 r. został premierem Wielkiej Brytanii, i zaproponował on Palmerstonowi stanowisko kanclerza skarbu. Ten jednak zadowolił się mniej odpowiedzialnym stanowiskiem sekretarza ds. wojny. Na tym stanowisku zajmował się głównie sprawami finansowania armii. Pozostał na nim przez 20 lat, nie wchodząc w skład gabinetu. W 1811 r. zmienił okręg wyborczy na Cambridge University. Reprezentował go do 1831 r., kiedy na rok przeniósł się do okręgu Bletchingley, a później do okręgu Hampshire South. Od 1835 r. do śmierci reprezentował okręg Tiverton.
W latach 20. XIX w., pod koniec urzędowania lorda Liverpoola jako premiera, a zwłaszcza po 1822 r. i samobójstwie lorda Londonderryego, w brytyjskim gabinecie i w partii torysów zarysował się konflikt między dwoma skrzydłami – konserwatywnym i liberalizującym. Na czele tego drugiego stali prominentni członkowie gabinetu – minister spraw zagranicznych George Canning i William Huskisson. Liberalni torysi opowiadali się za wolnym handlem i równouprawnieniem katolików. Palmerston, chociaż nie był członkiem gabinetu, poparł w tym sporze stronników Canninga.
Po rezygnacji Liverpoola ze stanowiska premiera w 1827 r. kierowanie gabinetem przejął Canning. Ponieważ konserwatywne skrzydło torysów przestało popierać gabinet, Canning sprzymierzył się z wigami. W nowym gabinecie ponownie zaproponowano Palmerstonowi stanowisko kanclerza skarbu. Tym razem wicehrabia przyjął to stanowisko, ale opór króla Jerzego IV zadecydował o tym, że Palmerston pozostał na stanowisku sekretarza ds. wojny. Tym razem został jednak włączony w skład ścisłego gabinetu. Canning zmarł po czterech miesiącach urzędowania. Gabinet nowego premiera, lorda Godericha, przetrwał niecały rok.
W 1828 r. nowym premierem został Arthur Wellesley, 1. książę Wellington. Początkowo pozostawił w gabinecie stronników Canninga (Palmerstona, Huskissona, Glenelga, Lamba i Dudleya). Wkrótce jednak spór między Wellingtonem a Huskissonem na temat parlamentarnej reprezentacji miast Manchesteru i Birmingham doprowadził do wycofania się „Canningites” z rządu. Wiosną 1828 r. lord Palmerston, po 20 latach pracy w rządzie, znalazł się w parlamentarnej opozycji.
Minister spraw zagranicznych.
Jako deputowany opozycji Palmerston wykazywał szczególne zainteresowanie sprawami polityki zagranicznej Wielkiej Brytanii. Swoją pierwszą mowę na temat polityki zagranicznej wygłosił 1 czerwca 1829 r. Cały czas namawiał Wellingtona do aktywnego poparcia dążeń niepodległościowych Greków.
Palmerston był świetnym mówcą i potrafił zyskać sobie poparcie słuchaczy. We wrześniu 1830 r. Wellington podjął próby przekonania Palmerstona do powrotu do gabinetu, ale spotkał się z odmową, gdyż nie zgodził się na spełnienie warunku Palmerstona, którym było włączenie do gabinetu dwóch czołowych polityków wigowskich – lorda Greya i lorda Lansdowne’a.
Niedługo później upadł gabinet Wellingtona i nowym premierem został lord Grey. Tekę ministra spraw zagranicznych powierzył od Palmerstonowi. Palmerston był ministrem w latach 1830–1834, 1835–1841 i 1846–1851. Jego styl uprawiania polityki sprawił, że uzyskał przydomek „lorda Pumeksa” ("Lord Pumice Stone"), a jego nawyk kłócenia się z zagranicznymi rządami, które sprzeciwiały się jego polityce, sprawił, że jego politykę zagraniczną nazywano „dyplomacją kanonierek” ("gunboat diplomacy").
Belgia, rok 1830.
Rewolucje, jakie przetoczyły się przez Europę w 1830 r., poważnie zachwiały systemem równowagi europejskiej wypracowanym po klęsce Napoleona. Rewolucja lipcowa we Francji obaliła dynastię Burbonów. Zjednoczone Królestwo Niderlandów utraciło prawie połowę swojego terytorium, na którym powstała niepodległa Belgia. Portugalia stała się areną wojny domowej, na krawędzi której stanęła również Hiszpania, gdy następczynią tronu ogłoszono malutką córkę Ferdynanda VII. W Królestwie Polskim rozpoczęło się powstanie, które rychło przekształciło się w wojnę z Rosją. Ruchy rewolucyjne pojawiały się również na terenie Niemiec i Włoch. W takiej sytuacji znalazł się nowy minister spraw zagranicznych Wielkiej Brytanii, państwa, które uważało się za głównego gwaranta równowagi europejskiej. Działania, które podjął lord Palmerston, głównie w sprawie belgijskiej, przyniosły mu spory dyplomatyczny sukces.
Po ogłoszeniu niepodległości przez Belgię król Niderlandów Wilhelm I Orański doprowadził do zwołania w Londynie konferencji mocarstw, na której rozstrzygnąć miała się sprawa zbuntowanego kraju. Palmerston działał tam na rzecz utrzymania niezależności Belgii, aby groźbą inwazji wojsk państw Świętego Przymierza nie zmusić Belgów do przyłączenia się do Francji. Polityka Palmerstona przyniosła ostatecznie sukces w sprawie niepodległości Belgii, której królem został spokrewniony z wieloma europejskimi monarchami Leopold I Koburg.
Francja i Hiszpania, lata 30. XIX wieku.
Na początku lat 30. XIX w. trony państw Półwyspu Iberyjskiego objęły młode władczynie – Maria II w Portugalii i Izabela II w Hiszpanii. Ich intronizacja dawała nadzieje miejscowym liberałom na daleko idące reformy. Wkrótce jednak oba kraje pogrążyły się w wojnach domowych. Przeciwko królowym i ich liberalnym otoczeniom zbuntowali się konserwatyści, którzy wysunęli własnych kandydatów do tronu (Michała, księcia de Braganza, w Portugalii i Karola, hrabiego Molina, w Hiszpanii). Lord Palmerston doprowadził do podpisania 22 kwietnia 1834 r. w Londynie porozumienia państw Świętego Przymierza w sprawie pacyfikacji Półwyspu Iberyjskiego.
Problemem była postawa Francji, której król, Ludwik Filip I, był oskarżany o sympatie dla hiszpańskich konserwatystów. Kiedy Francuzi odmówili zaangażowania się w sprawy hiszpańskie, rozpoczął się osobisty konflikt Palmerstona z królem Ludwikiem Filipem, który ciągnął się przez cały okres pozostawania Palmerstona na czele Foreign Office.
Bałkany i Bliski Wschód, lata 30. XIX wieku.
Lord Palmerston interesował się również polityką wschodnioeuropejską. Podczas greckiej wojny o niepodległość otwarcie popierał grecką sprawę. Jednak od 1830 r. głównym celem polityki wschodniej Palmerstona było wspieranie Imperium Osmańskiego. Było to związane z rosyjską ekspansją na Bałkany, w której Wielka Brytania widziała groźbę naruszenia równowagi europejskiej. Innym powodem protureckiej polityki wicehrabiego była obawa przed wpływami francuskimi w Egipcie. W 1833 r. Palmerston doprowadził do rosyjsko-tureckiego porozumienia, znanego jako traktat Hünkâra İskelesiego. Pod koniec lat 30. doprowadził do wysłania okrętu wojennego "Vixen", kiedy Rosjanie rozpoczęli blokadę portu Circassia.
W 1833 i 1835 r. minister zgłaszał propozycje udzielenia wsparcia Turkom w walce z Muhammadem Alim, ale propozycje te były odrzucane przez gabinet. Jednak kiedy po śmierci sułtana Mahmuda II w 1839 r. potęga Muhammada Alego wzrosła i zaczęła zagrażać dynastii Osmanów, Palmerstonowi udało się doprowadzić do porozumienia wielkich mocarstw w sprawie nienaruszalności niepodległości i terytorialnej integralności Turcji. W 1840 r. Muhammad Ali wkroczył do Syrii po pokonaniu wojsk tureckich pod Nisibis 24 czerwca 1839 r. Brytyjski ambasador w Stambule, lord Ponsonby, zaczął namawiać brytyjski rząd do interwencji w imieniu Turcji. Palmerston rozpoczął montowanie antyegipskiej koalicji. Spotkało się to z oporem Francji, która utrzymywała przyjazne stosunki z Muhammadem Alim.
Palmerston, zirytowany francuską polityką względem Egiptu, doprowadził do podpisania 15 lipca 1840 r. Konwencji Londyńskiej. Jej sygnatariuszami została Wielka Brytania, Austria, Prusy i Rosja, pominięto natomiast Francję. Ten krok spotkał się z krytyką wielu ministrów brytyjskiego gabinetu. Lord Palmerston napisał więc do premiera Melbourne’a, że poda się do dymisji, jeśli jego polityka nie przyniesie oczekiwanych skutków. Konwencja Londyńska pozostawiała Muhammadowi Alemu dziedziczną władzę nad Egiptem, ale za cenę rezygnacji z Syrii i Libanu. Pasza odrzucił jednak Konwencję. Europejskie potęgi odpowiedziały na ten krok bombardowaniem Bejrutu. Wysadzony przez Europejczyków desant opanował Akkę. Muhammad Ali poniósł całkowitą klęskę i wycofał się do Egiptu. Polityka Palmerstona święciła tryumfy, a jej autor zyskał status jednego z najbardziej wpływowych polityków swojego czasu.
W tym samym czasie Wielka Brytania rozpoczęła nowe przedsięwzięcia kolonialne. Rywalizacja brytyjsko-rosyjska na Środkowym Wschodzie doprowadziła w 1839 r. do brytyjskiej inwazji na Afganistan. Brytyjczykom udało się zdobyć Kabul, jednak Afganowie wciąż stawiali opór, mimo kolejnych brytyjskich ekspedycji. W 1842 r. okrążona przez Afganów załoga Kabulu została zmuszona do opuszczenia miasta i podczas odwrotu wybita praktycznie do ostatniego żołnierza. Ekspedycja odwetowa zakończyła się spustoszeniem kraju, ale I wojna brytyjsko-afgańska nie przyniosła Zjednoczonemu Królestwu żadnych korzyści. W tym samym czasie w Chinach trwała I wojna opiumowa, w wyniku której Brytyjczycy uzyskali miasto Zhoushan, które następnie wymienili na wyspę Hongkong.
Działania Palmerstona na stanowisku ministra spraw zagranicznych zyskały mu sympatię Brytyjczyków, ale styl jego działania nie przypadł do gustu tak królowej Wiktorii, jak i kolegom Palmerstona z gabinetu.
W opozycji do Roberta Peela, lata 1841–1846.
Gabinet Melbourne’a podał się do dymisji po przegranych przez wigów wyborach w 1841 r. Palmerston na 5 lat odszedł z rządu. Nowym ministrem spraw zagranicznych w gabinecie Roberta Peela został George Hamilton-Gordon, 4. hrabia Aberdeen, który rychło nawiązał przyjazne stosunki z Francją. Palmerston jednak wciąż uważał, że porozumienie Wielkiej Brytanii i Francji jest niemożliwe i prędzej czy później dojdzie między tymi krajami do wojny. Tymczasem relacje brytyjsko-francuskie stawały się coraz przyjaźniejsze, co denerwowało Palmerstona. Poza tym stał się on krytykiem porozumienia Webester-Ashburton, które regulowało granicę między amerykańskim stanem Maine a brytyjskim Nowym Brunszwikiem.
Reputacja lorda Palmerstona jako interwencjonisty i jego niepopularność wśród wigów spowodowała, że kiedy w grudniu 1845 r. John Russell podjął próbę utworzenia rządu, zakończyła się ona niepowodzeniem, gdyż Henry Grey odmówił pracy w gabinecie, w którym za sprawy zagraniczne odpowiadałby lord Palmerston. W lipcu 1846 r. wigowie powrócili jednak do władzy, a Palmerston objął, mimo wszystko, ponownie resort spraw zagranicznych, z tym, że został poddany ścisłej kontroli lorda Russella, który był premierem.
Francja i Hiszpania, rok 1845.
Rząd francuski potraktował powrót do władzy Palmerstona jako zapowiedź zmiany brytyjskiej polityki wobec Francji i wycofanie się z przyjaznych stosunków na linii Paryż-Londyn, jakie panowały za poprzedniego brytyjskiego gabinetu. Palmerston potwierdził te obawy, wysuwając własnego kandydata do ręki młodej hiszpańskiej królowej Izabeli, która miała poślubić francuskiego księcia. Palmerston sprzeciwiał się temu małżeństwu, mającemu łamać postanowienia traktatu w Utrechcie, zawartego w 1713 r. po wojnie o sukcesję hiszpańską. Plan Palmerstona upadł, ale również Francuzom nie udało się wydać Izabeli za swojego kandydata.
"Civis Romanus sum", lata 1848–1850.
Ruch rewolucyjny lat 1848–1849, zwany Wiosną Ludów, wstrząsnął wieloma europejskimi monarchiami. Rozruchów uniknęły Rosja, Hiszpania i Belgia. Lord Palmerston był sympatykiem, lub też był podejrzewany o sympatyzowanie z ruchami rewolucyjnymi, zwłaszcza środkowoeuropejskimi ruchami niepodległościowymi.
Włoski ruch niepodległościowy.
Osobiste sympatie i antypatie lorda Palmerstona miały znaczny wpływ na jego politykę. Wielką sympatią darzył Włochów i podczas Wiosny Ludów popierał ich działania, m.in. powstanie przeciwko Ferdynandowi II w Królestwie Obojga Sycylii. Podobno wysłał nawet powstańcom broń z arsenałów Woolwich. Na północy półwyspu popierał króla Sardynii Karola Alberta w jego działaniach przeciwko Austrii. O ile silną pozycję Austrii na północ od Alp Palmerston uważał za integralny element równowagi kontynentalnej, o tyle nie podobała mu się obecność Austrii w północnych Włoszech. Palmerston nie udzielił wprawdzie Karolowi Albertowi oficjalnego wsparcia w jego wojnie z naddunajską monarchią, ale po klęsce dopomógł mu uzyskać znośne warunki pokoju.
Reakcja na wydarzenia 1848.
Działania Palmerstona, podejmowane często bez wiedzy i zgody gabinetu, zostały źle przyjęte przez królową, księcia małżonka i ministrów. Zarówno królowa, jak i premier Russell chcieli pozbyć się Palmerstona z gabinetu. Królowa miała jednak ograniczone możliwości działania, a Russell musiał brać pod uwagę popularność Palmerstona w społeczeństwie. Pozostało mieć tylko nadzieję, że Palmerstona obali ktoś inny.
Kimś innym miała być opozycyjna Partia Konserwatywna. Konserwatyści, z Benjaminem Disraelim na czele, dążyli do wszczęcia w Izbie Gmin procedury impeachmentu wobec lorda Palmerstona. Do głosowania nie udało się jednak doprowadzić i wicehrabia pozostał póki co na stanowisku ministra spraw zagranicznych.
Afera Don Pacifico: Parlament i królowa, rok 1850.
W 1850 r. Palmerston poparł sprawę Don Pacifico, portugalskiego Żyda, konsula tego kraju w Atenach, któremu dom zdemolowano przy biernej postawie greckiej policji. Minister doprowadził do wysłania Royal Navy na Morze Egejskie i blokady portu w Pireusie. Takie działanie spowodowało sprzeciw francuskiego ambasadora w Londynie, który opuścił Zjednoczone Królestwo. Decyzja Palmerstona została jednak ciepło przyjęta w parlamencie.
Po długotrwałej debacie 17 czerwca polityka lorda Palmerstona została przekazana do oceny Izby Lordów. Podczas tej debaty, 29 czerwca, Palmerston wygłosił jedną ze swych najważniejszych mów. Przez 5 godzin minister bronił swojej polityki. W sprawie Don Pacifico twierdził, że brytyjski obywatel (Don Pacifico urodził się w brytyjskiej kolonii) zawsze i wszędzie powinien być chroniony przez Rząd Jej Królewskiej Mości przed niesprawiedliwością i wrogością. Porównując Imperium brytyjskie do Imperium rzymskiego, którego obywatel mógł podróżować po całym świecie, wypowiedział wówczas słowa "Civis Romanus sum", które nadały nazwę całemu przemówieniu. W ten sposób idea „Pax Britannica” zastąpiła starożytną zasadę „Pax Romana”, uzasadniając prawo Wielkiej Brytanii do hegemonii na całej kuli ziemskiej.
Mimo sukcesu w parlamencie pozycja Palmerstona słabła. Królowa kilkakrotnie (w 1849 i 1850 r.) wysyłała remonstracje, domagając się odwołania Palmerstona. Jego dymisja nastąpiła w 1851 r., kiedy bez wiedzy rządu udzielił poparcia zamachowi stanu dokonanemu we Francji przez księcia Ludwika Napoleona Bonapartego. W grudniu 1851 r. Palmerston przestał być ministrem spraw zagranicznych. Gabinet lorda Russella nie przetrwał wiele dłużej. Po kilku tygodniach został zastąpiony przez konserwatywny gabinet lorda Derbyego.
Minister spraw wewnętrznych.
Po krótkich rządach mniejszościowego gabinetu Derbyego premierem został George Hamilton-Gordon, 4. hrabia Aberdeen. Zapleczem jego rządu byli wigowie i część torysów związana z Robertem Peelem (tzw. "Peelites"). Ministrem spraw zagranicznych został lord Russell. Palmerston otrzymał natomiast w grudniu 1852 r. tekę ministra spraw wewnętrznych. Wciąż jednak dążył do uzyskania jakiegoś wpływu na politykę zagraniczną. Kiedy w 1853 r. Rosja rozpoczęła przygotowania do wojny z Turcją, Palmerston gorliwie nawoływał, aby Royal Navy, razem z flotą francuską, wpłynęła na Dardanele w celu wywarcia presji na Rosję. Jego pomysł nie został jednak zrealizowany.
W maju 1853 r. pojawiła się groźba rosyjskiego ataku na lenników Turcji – Wołoszczyznę i Mołdawię. Palmerston ponownie nawoływał do zdecydowanej akcji. Lord Aberdeen wahał się, ale ostatecznie wysłał brytyjską flotę do Turcji. Nie wywołało to jednak zamierzonego wrażenia na carze Mikołaju I i wkrótce armia rosyjska wkroczyła do wyżej wymienionych księstw. 28 marca 1854 r. lord Aberdeen, w porozumieniu z Francją, wypowiedział wojnę Rosji i wysłał wojska na Krym.
Tymczasem Palmerston popadł w konflikt z lordem Russellem na tle przyznania prawa głosu robotnikom, czego domagał się minister spraw zagranicznych. W grudniu 1853 r. gabinet zdecydował się poddać projekt ustawy pod głosowanie na następnej sesji parlamentu. Wywołało to sprzeciw Palmerstona, który podał się do dymisji. Lord Aberdeen przekonał jednak Palmerstona, że decyzja gabinetu nie jest wiążąca i wicehrabia powrócił na stanowisko.
Wojna krymska pochłaniała tymczasem coraz więcej ofiar po stronie brytyjskiej. Spowodowało to spadek poparcia gabinetu Aberdeena. W styczniu 1855 r. gabinet podał się do dymisji. Królowa Wiktoria powierzyła misję sformowania rządu lordowi Derby’emu. Zaproponował on Palmerstonowi tekę ministra wojny. Wicehrabia wstępnie przystał na tę ofertę, ale pod warunkiem, że lord Clarendon zostanie ministrem spraw zagranicznych. Clarendon odmówił, więc Palmerston również nie wszedł do gabinetu. Derby zrezygnował wówczas z próby utworzenia rządu. Królowa powołała wówczas na premiera lorda Lansdowne’a, ale ten był zbyt stary, więc próbowała przekonać lorda Russella, aby powrócił na stanowisko szefa rządu. Russell nie cieszył się jednak poparciem członków swojej partii. Królowa musiała więc pokonać swoje osobiste urazy i 4 lutego 1855 r. powierzyła lordowi Palmerstonowi misję tworzenia rządu.
Premier Wielkiej Brytanii.
W marcu 1855 r. zmarł car Mikołaj I. Nowym carem został jego syn, Aleksander II, który dążył do zawarcia pokoju. Palmerston uznał jednak warunki pokoju za zbyt łagodne dla Rosji i przekonał cesarza Napoleona III do zerwania rozmów. Jego celem stało się zdobycie krymskiej twierdzy Sewastopol, aby zapewnić koalicji mocniejszą pozycję w negocjacjach. Twierdza padła we wrześniu 1855 r. 27 lutego 1856 r. podpisano zawieszenie broni, a 30 marca pokój w Paryżu. Palmerstonowi udało się uzyskać gwarancję demilitaryzacji Morza Czarnego, ale nie udało mu się doprowadzić do przekazania Krymu Turcji. W kwietniu 1856 r. Palmeston otrzymał od królowej Order Podwiązki.
Sprawa "Arrowa" i II wojna opiumowa.
W październiku 1856 r. Chińczycy zatrzymali piracki statek "Arrow". Dwa lata wcześniej został on zarejestrowany jako statek brytyjski, jednak dowodził nim chiński pirat, a załoga składała się z Chińczyków. Zatrzymanie nastąpiło na chińskich wodach terytorialnych. Załoga została aresztowana, wypuszczono natomiast tytularnego kapitana, który był Brytyjczykiem. Incydent ten wywołał reakcję brytyjskiego konsula w Kantonie, Henry’ego Parkera, który domagał się przeprosin za zatrzymanie statku. Chiński komisarz, Ye Mingchen, odmówił. Później wyszło na jaw, że kilka tygodni wcześniej "Arrow" został wykreślony z rejestru brytyjskich statków i nie miał prawa pływać pod brytyjską banderą. Parker, chcąc zachować twarz, konsekwentnie domagał się przeprosin, twierdząc, że w chwili incydentu Chińczycy nie wiedzieli o wykreśleniu "Arrowa" z brytyjskich rejestrów. Konsul wydał nawet Royal Navy rozkaz zbombardowania pałacu chińskiego komisarza.
Kiedy wieści o incydencie dotarły do Wielkiej Brytanii, większość członków rządu potępiła działania Parkera. Konsula poparł jednak lord Palmerston. W Izbie Gmin rozpoczęła się debata na temat brytyjskiej polityki w stosunku do Chin. W wygłoszonym 3 marca 1857 r. przemówieniu na forum Izby Gmin Palmerston nazwał sprzeciw wobec kolonialnej polityki Zjednoczonego Królestwa działaniami antyangielskimi. Następnie zwrócił się do królowej z prośbą o rozwiązanie Izby Gmin, co wkrótce nastąpiło. Spór brytyjsko-chiński przekształcił się tymczasem w II wojnę opiumową.
Lord Palmerston był bardzo popularny w kraju, a jego partia wygrała wybory z największą od 1835 r. większością głosów.
Rezygnacja i powrót na stanowisko.
Po wyborach Palmerston doprowadził do przyjęcia Matrimonial Couses Act, który wyłączał rozwody spod jurysdykcji sądów kościelnych i przekazywał je sądom świeckim. Opozycja próbowała udaremnić głosowanie, ale Palmerston postawił na swoim i ustawa została uchwalona.
W czerwcu nadeszły wieści o wybuchu w Indiach powstania Sipajów. Palmerston wysłał do Indii sir Colina Campbella, który miał za zadanie stłumić powstanie, co mu się udało. Jednocześnie Palmerston odebrał zarząd nad Indiami z rąk Kompanii Wschodnioindyjskiej i przekazał go w ręce brytyjskiej Korony. Stało się to już w 1858 r. na podstawie Government of India Act.
Kilka miesięcy wcześniej włoski republikanin Felice Orsini dokonał nieudanego zamachu na cesarza Napoleona III. Ustalono, że bombę, którą dokonano zamachu, zrobiono w Wielkiej Brytanii. Palmerston przygotował więc Conspiracy to Murder Bill, która wprowadzała kryminalizację przygotowywania na terytorium Zjednoczonego Królestwa zamachu, który miał zostać przeprowadzony za granicą. W pierwszym czytaniu Izba Gmin przyjęła projekt ustawy, ale w następnym głosowaniu wygrali przeciwnicy Conspiracy to Murder Bill, którzy uzyskali o 19 głosów więcej niż zwolennicy projektu. 19 lutego Palmerston podał się do dymisji.
Nowym premierem został lord Derby, ale nie był w stanie uzyskać stabilnej większości. W marcu 1859 r. lordowi Russellowi udało się doprowadzić do przedterminowych wyborów. W 1859 r. Benjamin Disraeli zaproponował Palmerstonowi przewodnictwo w Partii Konserwatywnej. Palmerston odmówił. 6 czerwca 1859 r. uczestniczył w spotkaniu w Willis’s Rooms na St James Street, gdzie powołano do życia Partię Liberalną. Królowa chciała, aby premierem został lord Granville. Palmerston poparł tę kandydaturę, ale sprzeciwił się jej Russell. Ostatecznie 12 czerwca 1859 r. królowa ponownie powołała Palmerstona na stanowisko premiera.
Wojna secesyjna.
Mimo że lord Palmerston był przeciwnikiem niewolnictwa i handlu niewolnikami, podczas wojny secesyjnej wspierał niewolnicze Skonfederowane Stany Ameryki. Uważał, że dla Wielkiej Brytanii korzystny będzie rozpad Stanów Zjednoczonych, gdyż to umocni brytyjską pozycję na kontynencie amerykańskim. Ponadto uważał, że rolnicze Południe będzie znakomitym rynkiem zbytu dla brytyjskich towarów.
Po wybuchu wojny Wielka Brytania wydała 13 maja 1861 r. proklamację o neutralności. Palmerston uznał, że oficjalne uznane Konfederacji za niepodległe państwo byłoby zdecydowanie przedwczesnym działaniem, niemniej przyjął nieoficjalnych reprezentantów Południa. Na słowa amerykańskiego sekretarza stanu Williama Sewarda, że każdy, kto uzna Południe za niepodległe państwo, zostanie uznany za wroga Stanów Zjednoczonych, Palmerston odpowiedział wzmocnieniem sił zbrojnych w Kanadzie. Wiadomość o zwycięstwie konfederatów nad Bull Run w lipcu 1861 r. Palmerston przyjął z satysfakcją, niemniej nie chciał, mimo nacisków i perswazji, oficjalnie uznać Skonfederowanych Stanów, dopóki ich niezależności nie zagwarantuje przebieg działań wojennych. W 1862 r., po porażce Południa pod Antietam, Palmerston odrzucił propozycję cesarza Napoleona III, aby uznać Konfederację. Do końca wojny w 1865 r. Palmerston nie uznał niepodległości Południa.
Wielka Brytania znalazła się jednak w tym czasie na krawędzi wojny ze Stanami Zjednoczonymi. W listopadzie 1861 r. Amerykanie zatrzymali brytyjski statek pocztowy "Trent" i aresztowali płynących na nim do Londynu i Paryża konfederackich dyplomatów. W Londynie uznano ten incydent za naruszenie neutralności Wielkiej Brytanii. Palmerston rozkazał ministrowi wojny, George’owi Lewisowi, wysłanie 3000 żołnierzy do Kanady. Sam domagał się od Ameryków uwolnienia dyplomatów. Ostatecznie sprawa ucichła na początku 1862 r., kiedy Stany Zjednoczone wyraziły swoje ubolewanie i obiecały uwolnienie konfederackich dyplomatów.
Przyczyną kolejnego konfliktu na linii Londyn-Waszyngton była sprawa konfederackiego okrętu CSS "Alabama", zbudowanego w brytyjskiej stoczni Birkenhead, który podczas wojny zatopił 66 statków. USA domagały się od Wielkiej Brytanii pokrycia strat, które wynikły z działalności "Alabamy" i innych konfederackich okrętów wodowanych w portach brytyjskich (tzw. roszczenia Alabamy). Lord Palmerston konsekwentnie odmawiał wypłaty jakichkolwiek odszkodowań. Sprawa ciągnęła się jeszcze wiele lat po jego śmierci i została rozstrzygnięta przez międzynarodowy arbitraż w 1872 r.
Ostatnie lata.
Wybory powszechne w lipcu 1865 r. zakończyły się zwycięstwem liberałów, którzy powiększyli swoją reprezentację w parlamencie. Po wyborach premier musiał stawić czoła feniańskim rozruchom w Irlandii. Uważając, że działalność irlandzkich nacjonalistów jest inspirowana przez USA, Palmerston dał wicekrólowi Irlandii, lordowi Wodehouse’owi, dodatkowe uprawnienia, obejmujące m.in. kontrolowanie Amerykanów, którzy przybyli do Irlandii. Równocześnie wzmacniał siły zbrojne w Irlandii i Kanadzie.
W polityce zagranicznej lord Palmerston pod koniec życia zaczął myśleć nad zacieśnieniem sojuszu z Francją. Obronne przymierze brytyjsko-francuskie miało być wymierzone w Stany Zjednoczone. Równocześnie Palmerston szukał zbliżenia z Prusami, gdyż obawiał się wzrostu potęgi Rosji. W liście do Russella pisał, że Rosja "stanie się potęgą światową tak wielką jak Imperium rzymskie. Niemcy powinny być silne, aby zapobiec rosyjskiej agresji".
Na początku października lord Palmerston zapadł na zdrowiu. Cały czas zajmował się sprawami dyplomatycznymi. Jego ostatnie słowa brzmiały: "To o artykule 98. Teraz przejdźmy do następnego." Premier Zjednoczonego Królestwa Wielkiej Brytanii i Irlandii zmarł w środę 18 października 1865 r. o godzinie 10.45, dwa dni przed swoimi 81 urodzinami. Chociaż Palmerston chciał być pochowany w opactwie Romney, gabinet zadecydował o państwowym pogrzebie na Opactwie Westminsterskim. Pogrzeb odbył się 27 października.
Lord Palmerston był oceniany jako nacjonalista i konserwatysta w sprawach społecznych. Miał opinię kobieciarza i uwodziciela. "The Times" nazwało go „Lordem Kupidynem” ("Lord Cupid"). 16 października 1839 r. poślubił swoją wieloletnią kochankę, Emily Cowper, hrabinę Cowper, z domu Lamb (zm. 11 września 1869), siostrę premiera lorda Melbourne, córkę Penistona Lamba, 1. wicehrabiego Melbourne, i Elizabeth Milbanke, córki sir Ralpha Milbanke’a, 5. baroneta. Ślub odbył się po śmierci męża Emily, lorda Cowpera. Małżonkowie nie mieli razem dzieci, jednak powszechnie uważano Palmerstona za biologicznego ojca co najmniej jednego z dzieci Emily Cowper, urodzonych w czasie trwania jej pierwszego małżeństwa.
Palmerston jest autorem słynnego podsumowania sprawy Szlezwiku i Holsztyna. Powiedział mianowicie, że tylko trzy osoby rozumiały, o co chodzi w tej sprawie: jedna z nich (książę Albert) już nie żyje, druga (niemiecki profesor) oszalała, a trzecią osobą jest on sam, ale już zapomniał, o co chodziło.
Rząd lorda Palmerstona.
Pierwszy gabinet, luty 1855 – luty 1858.
Zmiany
Drugi gabinet, czerwiec 1859 – październik 1865.
Zmiany

</doc>
<doc id="175693" url="https://pl.wikipedia.org/wiki?curid=175693" title="Zyntyca">
Zyntyca



</doc>
<doc id="175694" url="https://pl.wikipedia.org/wiki?curid=175694" title="George Hamilton-Gordon">
George Hamilton-Gordon

George Hamilton-Gordon (ur. 28 stycznia 1784 w Edynburgu, zm. 14 grudnia 1860 w Londynie) – brytyjski polityk związany z umiarkowanym odłamem konserwatystów, minister spraw zagranicznych w latach 1828–1830 i 1841–1846 oraz minister wojny i kolonii w latach 1834–1835), premier Wielkiej Brytanii w latach 1852–1855).
Był przeciwnikiem polityki konfliktu z Rosją, jednak nie zdołał się przeciwstawić wybuchowi wojny na Krymie. Koalicja wigów i zwolenników Peela upadła z powodu nieudolności w prowadzeniu wojny krymskiej (1854–1856), zaś Aberdeen musiał podać się do dymisji.
Życiorys.
Był najstarszym synem George’a Gordona, lorda Haddo (najstarszego syna 3. hrabiego Aberdeen), i Charlotte Baird, córki Williama Bairda. Lord Haddo zmarł w 1791 r., a lady Haddo w 1795 r. George został po śmierci ojca dziedzicem tytułu hrabiego Aberdeen z tytułem "lorda Haddo". Wychowywał go Henry Dundas, 1. wicehrabia Melville. Wykształcenie odebrał w Harrow School oraz w St John’s College na Uniwersytecie Cambridge. W 1804 r. uzyskał tytuł magistra sztuk.
Po śmierci dziadka w 1801 r. odziedziczył tytuł 4. hrabiego Aberdeen. Następnie wyjechał w podróż po Europie. Po powrocie do Wielkiej Brytanii ufundował Athenian Society. W grudniu 1805 r. został parem-reprezentantem Szkocji w brytyjskiej Izbie Lordów. W 1808 r. został kawalerem Orderu Ostu.
W 1812 r. Aberdeen rozpoczął pracę w Służbie Dyplomatycznej. W latach 1813–1814 był ambasadorem nadzwyczajnym i ministrem pełnomocnym w Austrii. W październiku 1813 r. podpisał brytyjsko-austriacki traktat w Töplitz. W lutym 1814 r. był brytyjskim delegatem na Kongresie w Chatillon oraz na negocjacjach, którego doprowadziły w maju 1814 r. do podpisania Traktatu Paryskiego.
Po powrocie do Wielkiej Brytanii został kreowany parem Zjednoczonego Królestwa jako wicehrabia Gordon. Został również członkiem Tajnej Rady. Jednak przez następne lata Aberdeen nie brał aktywnego udziału w życiu politycznym Wielkiej Brytanii.
Dopiero w 1828 r. został Kanclerzem Księstwa Lancaster w gabinecie Wellingtona. W latach 1828–1830 był ministrem spraw zagranicznych. W latach 1834–1835 był ministrem wojny i kolonii, a w latach 1841–1846 ponownie kierował Foreign Office. W tym drugim okresie rozwiązał spory graniczne ze Stanami Zjednoczonymi, podpisując traktat Webstera-Ashburtona (1842) i traktat oregoński (1846). Z sukcesem dążył do poprawy stosunków z Francją.
Po rozłamie w Partii Konserwatywnej na tle zniesienia ustaw zbożowych Aberdeen odszedł z partii wraz z premierem Peelem i stał się członkiem stronnictwa "Peelites". Po śmierci Peela w 1850 r. stanął na czele tego stronnictwa.
W grudniu 1852 r. Aberdeen stanął na czele rządu koalicyjnego składającego się z Peelites i wigów. Za jego urzędowania doszło do zaangażowania Wielkiej Brytanii w wojnę krymską. Aberdeen zrezygnował ze stanowiska w styczniu 1855 r. na skutek niepowodzeń wojennych. W lutym 1855 r. otrzymał Order Podwiązki.
Zmarł w 1860 r. i został pochowany w Stanmore.
Rodzina.
28 lipca 1805 w Bentley Prior w Londynie poślubił słynną z urody lady Catherine Elizabeth Hamilton (1784–1812), córkę Johna Hamiltona, 1. markiza Abercorn, i Catherine Copley, córki sir Josepha Copleya, 1. baroneta. Małżeństwo to było szczęśliwe, a George darzył żonę głębokim uczuciem. Nigdy nie doszedł do siebie po jej śmierci. George i Catherine mieli razem syna i trzy córki. Wszystkie dzieci zmarły w dzieciństwie.
8 lipca 1815 r. poślubił szwagierkę swojej pierwszej żony, Harriet Hamilton z domu Douglas (1792–1833), wdowę po lordzie Hamiltonie, córkę Johna Douglasa i lady Frances Lascelles, córki 1. hrabiego Harewood. Małżeństwo to nie było szczęśliwe. Aberdeen wyraził się pewnego razu o żonie, że jest ona "z całą pewnością jedną z najgłupszych osób, jakie kiedykolwiek spotkałem" ("certainly one of the most stupid persons I ever met with"). George i Harriet mieli razem czterech synów i córkę:
Gabinet lorda Aberdeena, grudzień 1852 – styczeń 1855.
Zmiany

</doc>
<doc id="175695" url="https://pl.wikipedia.org/wiki?curid=175695" title="Kwazikryształ">
Kwazikryształ

Kwazikryształy – szczególna forma ciała stałego, w której atomy układają się w pozornie regularną, jednak nie w powtarzającą się strukturę, co uniemożliwia wyróżnienie ich komórek elementarnych. Kwazikryształy odkrył Dan Szechtman w 1984 roku, gdy w szybko schłodzonym stopie glinu z manganem zaobserwował niekrystalograficzną 5-krotną oś symetrii.
Za swoje odkrycie Dan Shechtman otrzymał 5 października 2011 r. Nagrodę Nobla w dziedzinie chemii.
Większość właściwości fizycznych kwazikryształów jest taka sama jak klasycznych kryształów, choć wykazują one również wiele własności charakterystycznych tylko dla siebie. M.in. wykazują one słabe przewodnictwo cieplne i elektryczne, przy zachowaniu wysokiej twardości, odporności na czynniki chemiczne i korozję. Dzięki temu stosuje się je do pokryć przeciwzużyciowych i przeciwkorozyjnych, jako materiały do magazynowania wodoru, bariery termiczne, czujniki podczerwieni i inne. Kwazikryształy tworzą m.in. niektóre stopy metali zawierające 60-70% glinu.
Kwazikryształy dają ostre sygnały na dyfraktogramie rentgenowskim, co wskazuje na istnienie wysokiego stopnia uporządkowania na poziomie mikroskopowym. Dyfraktogramy kwazikryształów wykazują zabronione przez warunek translacji, niekrystalograficzne osie symetrii – pięciokrotną i powyżej sześciu. Nie jest możliwe przypisanie strukturze kryształu żadnej z komórek elementarnych z 14 sieci Bravais'go.

</doc>
<doc id="175697" url="https://pl.wikipedia.org/wiki?curid=175697" title="Bunc">
Bunc



</doc>
<doc id="175698" url="https://pl.wikipedia.org/wiki?curid=175698" title="Köthen (Anhalt)">
Köthen (Anhalt)

Köthen (Anhalt) () – miasto powiatowe w Niemczech w kraju związkowym Saksonia-Anhalt, siedziba powiatu Anhalt-Bitterfeld. Do 1 stycznia 1998 "Köthen (Anh.)".
Położenie.
Köthen (Anhalt) leży pomiędzy Magdeburgiem i Halle (Saale), na zachód od Dessau-Roßlau i na wschód od miasta Bernburg (Saale). Na północy miasta rozpoczyna się Rezerwat Biosfery Środkowej Łaby "(Biosphärenreservat Mittelelbe)".
Gospodarka.
W mieście rozwinął się przemysł maszynowy, metalowy, chemiczny oraz spożywczy.
Historia.
Pierwsze wzmianki o Köthen (Anhalt) datowane są na 1115 rok. Mury miejskie wzniesiono przed 1280. Już pod koniec XII wieku Köthen (Anhalt) miało swój magazyn zbóż i mennicę. W 1339 wspomniano po raz pierwszy "Osterköthen" (pol. "Wschodni Köthen"). W roku 1400 rozpoczęła się budowa kościoła św. Jakuba "(St. Jakob)". Sześć lat później miasto zaatakowane zostało przez arcybiskupa Magdeburga. Jedna z użytych wtedy kul armatnich wmurowana jest dziś w północną część muru otaczającego ten kościół. W 1598 roku w Köthen (Anhalt) panowała zaraza. Rok później runęła wieża kościoła św. Jakuba.
W 1617 roku powstała w mieście grupa literacka Towarzystwo Owocodajne "(Fruchtbringende Gesellschaft" która wzięła sobie za cel pielęgnację języka niemieckiego. Symbol grupy, palma, jest nawet w herbie byłego powiatu Köthen. W 1618 w Köthen (Anhalt) przebywał pedagog Wolfgang Ratke, który zreformował system szkolny. W 1636 miasto ponownie nawiedziła fala zarazy. 
W latach 1717-1723 w Köthen (Anhalt) przebywał jako kapelmistrz Johann Sebastian Bach. To tam stworzył tak ważne dzieła, jak "Koncerty brandenburskie" czy części "Das Wohltemperierte Klavier".
W 1770 roku po raz pierwszy przeprowadzono w mieście spis ludności – doliczono się 24 702 mieszkańców. Pierwszy bank założono w 1845 roku, założycielem była rodzina B. J. Friedhelm. Pięć lat przedtem wybudowano dworzec na potrzeby linii kolei żelaznej Magdeburg-Lipsk. W 1885 "Köthen" zostało uznane za oficjalną pisownię – przedtem pisano "Cöthen". 
Stadion i basen zbudowano w 1927 roku. W 1942 żyjących w Köthen (Anhalt) Żydów deportowano do obozu koncentracyjnego Theresienstadt. W kwietniu 1945 do miasta wkroczyły amerykańskie wojska. Zastąpiły je w lipcu okupacyjne siły sowieckie. W 1946 doliczono się 47 000 mieszkańców. W wyborach najwięcej głosów otrzymała Socjalistyczna Partia Jedności Niemiec, nie miała jednak większości w radzie miasta. W 1967 po raz pierwszy odbyły się "Dni Bacha w Köthen" "("Köthener Bachfesttage")".
Polityka.
Rada miasta.
Rada składa się z 40 członków i burmistrza.
Stan po wyborach lokalnych 13 czerwca 2004:
Kultura, zabytki i atrakcje.
Kościoły.
W kościele św. Agnieszki i św. Jakuba msze są odprawiane wg połączonego protestanckiego obrzędu.
Współpraca.
Miejscowości partnerskie:

</doc>
<doc id="175699" url="https://pl.wikipedia.org/wiki?curid=175699" title="Rezerwat przyrody Liski (powiat bialski)">
Rezerwat przyrody Liski (powiat bialski)

Liski – leśny rezerwat przyrody w gminie Drelów, w powiecie bialskim, w województwie lubelskim. Znajduje się na terenie Nadleśnictwa Międzyrzec, w leśnictwie Bereza, na południowy wschód od Międzyrzeca Podlaskiego, przy drodze wojewódzkiej nr 813.
W 1998 roku na terenie rezerwatu utworzono ścieżkę przyrodniczo-edukacyjną o długości około 3 km, przeznaczoną do ruchu pieszego.

</doc>
<doc id="175700" url="https://pl.wikipedia.org/wiki?curid=175700" title="Spółgłoska zębowa">
Spółgłoska zębowa

Spółgłoski zębowe (przedniojęzykowo-zębowe) – rodzaj spółgłosek wyróżniony ze względu na miejsce artykulacji, które znajduje się przy górnych zębach – siekaczach, u ich szczytu, tuż za ich tylną ścianą lub u ich nasady na granicy z dziąsłami.
W międzynarodowej transkrypcji fonetycznej artykulację zębową (apikalno-dentalną) oznacza się symbolem [] (numer Unikod codice_1) np. [], []. W praktyce zarówno w transkrypcji fonologicznej jako i fonetycznej, o ile cecha ta nie kontrastuje z artykulacją (za)dziąsłową, znak ten jest pomijany. Praktyka taka jest powszechnie stosowana w przypadku języka polskiego i języków romańskich.
Artykulacja.
Ruchomymi narządami artykulacji, które wchodzą w rachubę przy tworzeniu spółgłosek zębowych są:
Dokładne ułożenie czubka języka i części bezpośrednio za nim położonej ma duże znaczenie przy artykułowaniu głosek przedniojęzykowych. W konteksie spółgłosek zębowych mówi się często o artykulacji apikalnej i laminalnej.
W przypadku spółgłosek [] [] szczelina tworzy się za siekaczami przy samym szczycie siekaczy z czubkiem języka uniesionym ku górze lub lekko wysunięty między zęby. Ostatnią z wymienionych artykulacji określa się mianem międzyzębowej.
Przy artykulacji spółgłosek [], [], [] ze zwarciem utworzonym przy tylnej ścianie zębów czubek języka może być wzniesiony do góry lub częściej lekko skierowanym w dół. Podobnie ma się rzecz ze szczeliną w przypadku [], [], choć może być to mniej widoczne. Wymienione spółgłoski mogą być też wymawiane z czubkiem wzniesionym do nasady zębów, mówi się wtedy o artykulacji zazębowej (postdentalnej, denti-alweolarnej). Oprócz wymienionej typów artykulacji powyższe spółgłoski mają też warianty dziąsłowe i zadziąsłowe.
Stosunkowo rzadko spotyka się zębową (apiko-dentalną) artykulację spółgłosek bocznych i drżących: [], [] i []. Na przykład rosyjskie "л" twarde ("ł") oznacza []. Jest to też polskie tak zwane "ł sceniczne".
Porównania międzyjęzykowe wykazują duże zróżnicowanie w obrębie głosek zębowych. Jednak użytkownicy danego języka wykorzystują tylko zwykle niektóre typy artykulacji.
Przykłady w języku polskim.
W języku polskim funkcjonuje 7 głosek zębowych (laminalno-dentalnych):
Istnieją warianty „zmiękczone” (palatalne), np. [] w "kotik", [] w "dinozaur", [] w "sinus", [] w "rozindyczyć" i [] w "cirrus".
W języku polskim spółgłoski miękkie przedniojęzykowe przeszły (we wczesnym średniowieczu) w spółgłoski średniojęzykowe.
Terminologia.
Spółgłoski zębowe to inaczej "spółgłoski dentalne" (łac. "dens, dentis" – 'ząb').
Różne typy artykulacji zębowej opisuje się jako predentalne, interdentalne, apiko-dentalne, lamino-dentalne, denti-alweolarne, postdentalne. Spółgłoski szczelinowe i zwarto-szczelinowe zębowe (ale nie międzyzębowe) określa się jako "syczące".

</doc>
<doc id="175703" url="https://pl.wikipedia.org/wiki?curid=175703" title="Arthur Griffith">
Arthur Griffith

Arthur Griffith, irl. Art Ó Gríofa (ur. 31 marca 1872 w Dublinie, zm. 12 sierpnia 1922) – irlandzki przywódca narodowy i polityk, przewodniczący Rady Wykonawczej 1922.
Był współzałożycielem i przewodniczącym organizacji Sinn Féin, ruchu powstałego w 1905 roku, który przewodził buntowi przeciwko Wielkiej Brytanii w latach 1919-1921. Należał również do grona założycieli powstańczego parlamentu irlandzkiego w 1919. W tym samym roku został wiceprezydentem nowo powołanej Republiki Irlandzkiej. Stał na czele irlandzkiej delegacji negocjującej traktat angielsko-irlandzki z roku 1921, na podstawie którego powstało Wolne Państwo Irlandzkie. Z niechęcią zgodził się na podział Irlandii i status dominium. Radykałowie z Irlandzkiej Armii Republikańskiej nie zaakceptowali tych warunków i wybuchła wojna domowa. W 1922 wybrano go na prezydenta Wolnego Państwa Irlandzkiego. Zmarł na atak serca po kilku miesiącach od objęcia tej funkcji.

</doc>
<doc id="175705" url="https://pl.wikipedia.org/wiki?curid=175705" title="Cavan">
Cavan



</doc>
<doc id="175709" url="https://pl.wikipedia.org/wiki?curid=175709" title="George Hamilton Gordon, 4th Earl of Aberdeen">
George Hamilton Gordon, 4th Earl of Aberdeen



</doc>
<doc id="175712" url="https://pl.wikipedia.org/wiki?curid=175712" title="Cavan (hrabstwo)">
Cavan (hrabstwo)

Cavan (irl. "Contae Chabháin") – hrabstwo w Irlandii, jedno z trzech hrabstw prowincji Ulster, które nie są częścią Irlandii Północnej. Cavan graniczy z hrabstwami: Leitrim na zachodzie, Fermanagh (z Irlandii Północnej) i Monaghan na północy, Meath na południowym wschodzie, Longford na południowym zachodzie i Westmeath na południu.
Na terenie hrabstwa znajdują się drumliny z licznie usianymi jeziorami i wzniesieniami. Najwyższy szczyt to góra Cuilcagh (665 m.) w paśmie gór o tej samej nazwie. Ma tutaj swoje źródło rzeka Shannon.
Miejscowości.
Stolicą hrabstwa jest Cavan. Inne miejscowości:
Cavan-Monaghan w Kanadzie zostało nazwane na cześć hrabstwa przez osadników, którzy z niego pochodzili.

</doc>
<doc id="175713" url="https://pl.wikipedia.org/wiki?curid=175713" title="Zamek w Malborku">
Zamek w Malborku

Zamek w Malborku (niem. "Ordensburg Marienburg") – zamek w Malborku, na prawym brzegu Nogatu, wzniesiony w kilku etapach od 1280 do poł. XV w. przez zakon krzyżacki. Początkowo konwentualna siedziba komtura, od 1309 po przeniesieniu przez Siegfrieda von Feuchtwangena stolicy zakonu do Malborka, siedziba wielkich mistrzów zakonu krzyżackiego i władz Prus Zakonnych do 1457, w latach 1457–1772 rezydencja królów Polski, od 1466 siedziba władz Prus Królewskich, od 1568 siedziba Komisji Morskiej, w 1772 zajęty przez administrację Królestwa Prus i zdewastowany w latach 1773–1804; rekonstruowany w latach 1817–1842 i 1882–1944, zniszczony w 1945, ponownie rekonstruowany od 1947; w 1949 wpisany do rejestru zabytków, w 1994 uznany za pomnik historii, w 1997 wpisany na listę światowego dziedzictwa UNESCO; od 1961 siedziba Muzeum Zamkowego w Malborku.
W 1286 na południe od zamku lokowano Malbork (Stare Miasto), którego mury miejskie sprzężono z murem obronnym zamku w jednolity system obronny. W 1388 na wschód od zamku założono Nowe Miasto. W latach 1626–1635 miasto i zamek otoczono wałem fortecznym o narysie bastionowym, zaś przyczółek mostowy na lewym brzegu Nogatu osłonięto dziełem rogowym.
Zespół zamkowy w Malborku obejmuje:
Zamek w Malborku jest jednym z najznakomitszych przykładów średniowiecznej architektury obronno-rezydencyjnej w Europie Środkowej.
Stan badań.
Przed ponad 200 laty w 1794 Friedrich Gilly (1772-1800) wieloma rysunkami wystawionymi w 1795 w Berlińskiej Akademii Sztuk Pięknych, na których utrwalił zamek w Malborku, zainicjował prace badawcze nad Pałacem Wielkich Mistrzów. Rysunki te szerszej publiczności zostały udostępnione w latach 1799-1803 dzięki wielkoformatowej publikacji w technice akwatinty Friedricha Fricka (1774-1850). Jako uzupełnienie ukazało się pierwsze historyczne opracowanie dziejów Malborka Konrada Levezow (1770-1835). Dostrzeżono historyczne i architektoniczne znaczenie zamku, które ocaliło go przed wyburzeniem.
Od 1817 druga generacja badaczy zapoczątkowała tzw. "okres romantycznej restauracji" pod kierunkiem Theodora von Schön (1773-1856). Pierwszy raz prowadzono prace źródłowe i badania nad strukturą architektoniczną zamku. Powstała pierwsza monografia zamku (Johann Büsching (1783-1829)) i szczegółowe opracowanie historii Malborka (Johannes Voigt (1786-1863)).
W drugiej połowie XIX w. pod wpływem publikacji Ferdinanda von Quasta (1807-1877) pogłębiono analizę struktury architektonicznej. Quast wyodrębnił dwie główne fazy budowy zamku. Pierwszą w latach 30. XIV w., kiedy powstała mniejsza budowla oraz imponującą rozbudowę za czasów Winricha von Kniprode. Dalsze badania do II wojny światowej były prowadzone pod kierunkiem: Conrada Steinbrechta, Bernhard Schmid i Karla-Heinza Clasena (1893-1979).
Po 1945 historia i użytkowanie Pałacu Wielkich Mistrzów znalazła się w kręgu zainteresowań polskich badaczy. Pierwsze studia z 1963 Antoniego Kąsinowskiego i Hanny Domańskiej nie zostały opublikowane. Podczas prac restauratorskich w końcu XX w. Kazimierz Pospieszny i Bernard Jesionowski po przestudiowaniu historii budowlanej pałacu opublikowali kilka doniesień odnośnie do pochodzenia wzorców dla powstającego pałacu. Na początku XXI w. Sławomir Jóźwiak i Janusz Trupinda przeprowadzili badania źródłowe poszerzając wiedzę co do funkcji pałacu.
Historia.
Początki budowy – zamek komturski.
Przygotowania do budowy trwały od 1278, kiedy rozpoczęto wycinkę lasu i gromadzenie budulca (cegły, drewno, kamienie na fundamenty). Początek pierwszego etapu budowy zamku można datować najwcześniej na rok 1280 (od początku budowy do przeniesienia konwentu z pobliskiego Zantyru). Powstała w tej fazie warownia była zamkiem komturskim. Do 1300 roku na Zamku Wysokim powstał mur obwodowy, nieprzesklepione skrzydło północne, gdzie później umieszczono najważniejsze pomieszczenia: kaplicę, kapitularz oraz dormitoria (sypialnie), następnie częściowo wzniesiono skrzydło zachodnie, które mieściło komnatę komtura oraz refektarz. Część południową i wschodnią zamykały zabudowania drewniane mieszczące magazyny, warsztaty i stajnie. Zaczęto budować także przedzamcze od strony północnej (obecnie Zamek Średni). Kolejnym ważnym elementem zamku była wysunięta na południowy zachód poza obszar bryły zamkowej wieża obronna, połączona z zamkiem, zwana gdaniskiem. Spełniać miała rolę wieży sanitarnej oraz ostatecznego punktu obrony. Była też punktem obserwacyjnym w kierunku tworzącego się równolegle miasta Malborka. Druga, zbudowana do końca XIII w. zwaną „kleszą”, powstała w przeciwległym do gdaniska narożniku. Pierwotnie miała znaczenie obronne, po rozbudowie zamku straciła na znaczeniu. Całość otoczono murem obwodowym i fosą.
Rezydencja wielkich mistrzów zakonu krzyżackiego (1309–1457).
W 1309 podjęto decyzję o przeniesieniu siedziby wielkiego mistrza zakonu z Wenecji do Malborka, który tym samym stał się stolicą Państwa Zakonnego. Wraz z wielkim mistrzem na zamek przybyła duża liczba braci zakonnych, co wymagało przebudowy i rozbudowy istniejącego kompleksu. W Zamku Wysokim najwięcej miejsca zajęły dormitoria (sypialnie), poza tym mieścił się tutaj kapitularz i refektarz konwentu. Dokonano znaczącej rozbudowy kościoła zamkowego pw. Najświętszej Marii Panny – przedłużono go od wschodu, pod nim umieszczając kaplicę św. Anny przeznaczoną na miejsce pochówku wielkich mistrzów. Na wschodniej fasadzie, we wnęce okiennej prezbiterium ok. 1340 roku umieszczono ogromną 8-metrową figurę Matki Boskiej z Dzieciątkiem, wykonaną ze sztucznego kamienia i pokrytą w XIV wieku mozaiką z Wenecji (zniszczona w 1945 wraz ze wschodnią częścią kościoła; łączna masa segmentów posągu wynosiła ok. 15 ton). Około 1320 roku powstała także w kaplicy zamkowej Złota Brama. Na dawnym przedzamczu (Zamku Średnim) do marca 1333 roku zbudowano nową rezydencję wielkich mistrzów. Powstały tutaj pałac zawierał na głównej kondygnacji (którą było pierwsze piętro od strony dziedzińca) pomieszczenia reprezentacyjne, a jego część od strony Nogatu, uformowana w kształcie wieży obronnej, należy do najwybitniejszych osiągnięć europejskiego gotyku. Malbork w 1410 roku był oblegany przez wojska polsko-litewskie pod wodzą króla Władysława Jagiełły po bitwie grunwaldzkiej.
Zapiski w kronikach mówią, iż latem 1411 roku podczas oblężenia zamku zdrajca znajdujący się w nim w czasie pobytu najważniejszych osób zakonu w refektarzu letnim miał wywiesić za oknem czerwoną flagę. Był to znak dla oblegających, którzy zaplanowali, iż wystrzelona z armaty, 80-kilogramowa kula wleci do pomieszczenia i uderzy w jedyny filar podtrzymujący całą konstrukcję. Ona ominęła jednak go o sześć centymetrów (współczesne wyliczenia). Fragment kuli tkwi do dzisiaj w murach zamku (nad kominkiem refektarza letniego). W latach 1411–1414 zbudowano tzw. Wał Plauena z basztami łupinowymi. W 1418 roku budowniczy Mikołaj Fellenstein zbudował Bramę Nową (Bramę Piaskową).
Rezydencja królów Polski (1457–1772).
W czasie wojny trzynastoletniej zamek, dzięki inicjatywie Andrzeja Tęczyńskiego herbu Topór, został sprzedany w roku 1457 królowi polskiemu Kazimierzowi Jagiellończykowi za kwotę 190 tysięcy florenów (ok. 660 kg złota) przez czeskiego dowódcę najemników Ulryka Czerwonkę, który posiadał zamek w zastawie w zamian za zaległy żołd, z którego wypłatą zalegał Zakon. Król Polski triumfalnie wjechał na zamek w dniu 7 czerwca 1457 roku. Od tej pory, aż do 1772 roku, była to jedna z rezydencji królów Polski. Zamek Wysoki pełnił rolę magazynu, a Wielki Refektarz był miejscem w którym wydawano królewskie przyjęcia. Rezydencja królów Polski mieściła się w Pałacu Wielkich Mistrzów, gdzie udzielano audiencji. Od strony dziedzińca urządzono królewskie komnaty, gdzie zatrzymywali się królowie w drodze do Gdańska. Polskie urzędy miały swoje siedziby na Zamku Średnim – skrzydło północne zajmował starosta, a od 1648 roku także burgrabia, natomiast skrzydło wschodnie zajmował podskarbi ziem pruskich. Od czerwca 1457 roku starostą malborskim był starosta generalny Wielkopolski Ścibor Chełmski z Ponieca, a po nim od października 1459 roku król mianował jednocześnie dwóch dowódców w zamku: wojewodę inowrocławskiego Jana Kościeleckiego i Prandotę Libiszowskiego. Do czasu przejęcia przez nich obowiązków załogą zamku dowodził gubernator Prus Jan Bażyński. W dniu 25 kwietnia 1476 roku na zamku odbył się zjazd, w którym wziął udział król Kazimierz Jagiellończyk i późniejszy święty Kazimierz. W 2 poł. XVI wieku główna wieża otrzymała zegar i hełm renesansowy.
W 1568 roku król Zygmunt August powołał Komisję Morską ("Commissio Maritima"), której biura znajdowały się w skrzydle wschodnim Zamku Średniego. W latach 1584–1585 i 1592–1601 funkcjonowały na przedzamczu zamku dwie królewskie mennice, gdzie bito szelągi i złote dukaty i portugały. W październiku 1587 roku na zamek wjechał uroczyście nowy król Zygmunt III Waza. W związku z kolejną wizytą króla w 1593 roku, częściowo przebudowano Zimowy Refektarz. Podczas wojny ze Szwecją „o ujście Wisły” w dniu 17 lipca 1626 roku zamek obległy wojska szwedzkie pod dowództwem Gustawa Adolfa. Polską obroną dowodził podstarości Wojciech Pęczławski, który miał do dyspozycji 300 ludzi. Mimo szczupłych sił i wpuszczenia Szwedów do miasta przez burmistrza Pheninusa, obrońcy zdołali odpierać szturmy 7500 atakujących do 19 lipca, gdy Szwedzi wdarli się od wschodu przez przedzamcze i na Zamek Średni. Obrońcy złożyli honorową kapitulację i w dowód podziwu za mężną obronę pozwolono im 20 lipca odejść do Grudziądza. Za utratę zamku, przebywającego w niewoli podstarościego Pęczławskiego skazano zaocznie na karę śmierci. Szwedzi po zdobyciu zamku zbudowali w ciągu dwóch lat 11 ziemnych bastionów. W 1629 roku fortyfikacje powiększono o kolejną linię obronną, którą wojska polskie hetmana Stanisława Koniecpolskiego próbowały bezskutecznie zdobyć 25 lipca. W 1635 roku na mocy rozejmu ze Szwedami na zamek wróciły wojska polskie. W czasie strzelania z okazji świętowania Bożego Ciała w dniu 26 maja 1644 doszło do pożaru, w wyniku którego spłonęły dachy nad wszystkimi czterema skrzydłami Zamku Wysokiego, dach nad kościołem zamkowym i gdaniskiem, uszkodzeniu uległy daszki krużganków, spłonął barokowy hełm wieży i znajdujący się na niej zegar. Zamek został wyremontowany po 1647 roku przez Gerarda Denhoffa powołanego na funkcję ekonoma malborskiego przez króla Władysława IV znacznie go dozbrajając o 66 dział. Krużganki odbudowano w stylu barokowym i wzniesiono nowe dachy nad skrzydłem północnym i zachodnim.
W 1652 roku z nadania króla Jana Kazimierza jezuici otrzymali na siedzibę Domek Dzwonnika i objęli kościół Najświętszej Maryi Panny i kaplicę św. Anny na Zamku Wysokim. Zakonnicy wyremontowali kościół do 1667 roku i wyposażyli w nowe ołtarze, ambonę, prospekt organowy. W okresie „Potopu szwedzkiego” zamek został oblężony 12 lutego 1656 roku przez oddziały Gustawa Ottona Stenbocka i mimo obrony przez polskie oddziały wojewody Ludwika Wejhera, a po jego śmierci – przez Jakuba Wejhera, po miesiącu skapitulował w dniu 9 marca. Aż do Pokoju w Oliwie w 1660 roku, mimo prób odzyskania warowni, był okupowany przez Szwedów, którzy uszkodzili Zamek Wysoki. W 1666 roku uruchomiono ponownie mennicę, w której wybijano miedziane szelągi dla Wielkiego Księstwa Litewskiego. W 1672 roku jezuici zakończyli remont kościoła Najświętszej Maryi Panny wymieniając niektóre elementy wnętrza na barokowe. W 1680 roku jezuici uruchomili trójklasową szkołę średnią działającą w Domu Ogrodnika obok furty prowadzącej z zamku do miasta. W latach 1687–1696 dzięki dotacji Kazimierza Ludwika Bielińskiego kościół Najświętszej Maryi Panny otrzymał ołtarz główny św. Ignacego. W 1691 roku wyremontowano dachy nad Pałacem. W 1708 roku przez cztery miesiące na zamku przebywał król Stanisław Leszczyński.
Od 1737 roku na Zamku Wysokim mieściły się koszary polskiego regimentu piechoty i wyremontowano dawne fortyfikacje. W 1756 roku na wieży zamontowano barokowy hełm z inicjatywy ekonoma Michała Rexina. Za panowania króla Augusta II na wieży zbudowano nowe zwieńczenie z latarnią oraz położono nowe dachy na Zamku Wysokim. Pomiędzy latami 1742–1767 na miejscu nieistniejącej już wtedy Wieży Kleszej (między kościołem zamkowym, a Zamkiem Średnim), zbudowano dwupiętrowy barokowy gmach kolegium jezuitów. Po I rozbiorze Polski, w dniu 12 września 1772 roku zamek opuścili polscy żołnierze z 1. Regimentu Pieszego Koronnego imienia Królowej Jadwigi pod dowództwem Stanisława Augusta Golcza, a dzień później zamek zajęli Prusacy. W 1780 roku zamek opuścili dwaj ostatni jezuici.
Wielki Refektarz i inne ważniejsze pomieszczenia zamku w Malborku wyposażone były w piece, umieszczone pod posadzkami, mające na celu ich ogrzewanie (hypocaustum).
Dewastacja (1772–1816).
Po przejęciu zamku przez Prusaków, w roku 1774 zaczęto przebudowywać Zamek Wysoki na koszary, co doprowadziło do ogromnych zniszczeń. Wyburzono prawie wszystkie gotyckie sklepienia i przebudowano okna. Zamurowano krużganki i od południa wybudowano nową ozdobioną panopliami bramę do miasta. Wielki Refektarz przeznaczono na ujeżdżalnię koni. W Pałacu Wielkich Mistrzów urządzono fabrykę tkanin i mieszkania dla robotników. Dokonano rozbiórki wielu bram i murów na budulec. Szczególnie wielkie straty zamek poniósł w latach 1801–1804 gdy na rozkaz Fryderyka Wilhelma III zamek zaczęto przebudowywać na wielkie magazyny wojskowe. Wykuto nowe okna, otynkowano zamek wysoki oraz wyburzono średniowieczne sklepienia wprowadzając zamiast tego drewniane stropy. Po tych dewastacjach i protestach prasowych, nastąpiła zmiana postrzegania wartości zamku. Po bitwie pod Pruską Iławą, w dniu 22 stycznia 1807 roku do zamku weszły oddziały francuskie, które założyły w nim szpital dla żołnierzy. W szpitalu tym leczył się marszałek Bernadotte, którego 25 i 26 kwietnia 1807 roku odwiedził na zamku Napoleon Bonaparte.
Rekonstrukcja (1817–1939).
Początki remontu i odbudowy na Zamku Średnim rozpoczęły się w 1817 roku od przebudowy wschodniej elewacji Pałacu Wielkich Mistrzów i nadbudowy szczytu nad tzw. kaplicą św. Katarzyny. Następnie rozpoczęto prace w zachodniej części Zamku Średniego. W latach 1825–1826 odtworzono narożne wieżyczki na Pałacu Wielkich Mistrzów. Po 1828 roku dobudowano kolejne piętro w przejętym przez prusaków kolegium jezuickim. Na należącym do pruskiego wojska Zamku Wysokim nie prowadzono żadnych prac poza zbudowaniem w 1842 roku na wieży głównej neogotyckiego zwieńczenia. Prace wykonane na Zamku Średnim w 1 połowie XIX wieku oceniano później krytycznie, ponieważ w wielu miejscach odbudowa ta była niepoparta badaniami i miała charakter fantazyjno-romantyczny. Znaczne kontrowersje wywołała także budowa w 1850 roku neogotyckiego szczytu nad Wielką Komturią na Zamku Średnim. W połowie XIX wieku wiele średniowiecznych baszt i murów zostało zniszczonych podczas adaptacji zamku na cele militarne armii pruskiej (np. Baszta Szarysz, Baszta Kęsa, Brama Północna), a przez Zamek Niski w 1857 przeprowadzono wiadukt mostu przez Nogat.
Od 1850 do około 1876 roku kierownictwo prac przejął Ferdinand von Quast, który krytykował formę wcześniejszych prac rekonstrukcyjnych na zamku. Od 1882 zamek był rekonstruowany przez Conrada Steinbrechta do jego śmierci w 1922 roku. W tym okresie rozpoczęto prace na Zamku Wysokim. Przywieziono wówczas na zamek wiele cennych dzieł sztuki gotyckiej, przede wszystkim z obszarów Prus krzyżackich (np. witraże z Torunia i Chełmna, tryptyk z Tenkitten, ale też z innych obszarów, np. gotycki ołtarz z Hamburga), wykonywano również liczne kopie zabytków i nowe aranżacje. W 1889 wieża otrzymała nowe zwieńczenie, wzorowane na wieżach katedry w Kwidzynie i kościoła w Prabutach. Po wyburzeniu barokowego budynku kolegium jezuitów w 1890, w jego miejscu do 1896 roku zrekonstruowano nieistniejącą od XV wieku Wieżę Kleszą (w niewłaściwym miejscu) oraz Domek Dzwonnika. W 1896 roku zdemontowano bramę do miasta zbudowaną po rozbiorach. Po 1905 roku Steinrecht prowadził prace w Infirmerii, gdzie zamiast istniejących w średniowieczu trzech nadziemnych kondygnacji rozdzielonych drewnianymi stropami, wprowadził dwie sklepione kondygnacje, wykuwając nowe, nieistniejące wcześniej w tej fazie, okna. W 1912 roku od fundamentów odbudowano Basztę Wójtowską (północną) przy Bramie Głównej (Snycerskiej). Po 1915 roku na zamku średnim zmieniono kształt dachu nad zachodnią częścią Pałacu Wielkich Mistrzów. Steinbrecht nakazał także w 1919 roku zburzenie średniowiecznej wschodniej prostej ściany kaplicy prywatnej Wielkich Mistrzów (pw. św. Katarzyny) ze szczytem neogotyckim i oryginalnym sklepieniem z 1400 roku, zastępując je zamknięciem wielobocznym, które istniało od około 1330 roku, zanim wybudowano Pałac Wielkich Mistrzów, i które zmieniono około 1400 roku na zamknięte prosto. Prace te zakończono w 1922 roku tworząc widok na tę część dziedzińca Zamku Średniego w formie, która nigdy nie istniała. Zbudowano także przy północnej ścianie kaplicy nigdy nieistniejący w tym miejscu Dom Kapelana. Po śmierci Steinbrechta prace kontynuowano pod kierownictwem Bernharda Schmida. W 1921 roku zmieniono kształt dachu nad wschodnią częścią Pałacu Wielkich Mistrzów. W 1926 roku zrekonstruowano mury i wieże bollwerku Plauena, a w 1931 roku ukończono prace przy Bramie Nowej. W 1937 roku zrekonstruowano od poziomu gruntu Basztę nad Piekarnią.
W latach 30. XX wieku zamek był często wykorzystywany przez Niemców jako tło uroczystości nazistowskich. W zimie 1945 roku podczas walk o miasto z Armią Czerwoną, zamek został zamieniony w punkt oporu, co doprowadziło do wielkich zniszczeń. Walki trwały do 9 marca 1945 roku. Zburzone całkowicie zostały wschodnia część zamku wysokiego i średniego, wieża główna oraz kościół zamkowy. Zniszczenia szacowano na 50–60%.
Odbudowa po 1945 roku.
Od 7 sierpnia 1945 zamek w Malborku był zarządzany przez Wojsko Polskie. Rozkazem Naczelnego Dowódcy WP 22 sierpnia w zamku w Malborku utworzono Oddział Muzeum Wojska Polskiego nr 1. 30 listopada 1950 dyrekcja Muzeum Wojska Polskiego przekazała Muzeum Ministerstwu Kultury i Dziedzictwa Narodowego. W 1951 roku zamek przekazano lokalnym władzom administracyjnym.
Pod koniec lat 50. XX w. ze względu na to, iż w trakcie II wojny światowej 50% zamku zostało zburzone, zaczęto planować rozbiórkę zamku. Ostatecznie zmieniono zdanie i powołano Społeczny Komitet Odbudowy Zamku. Rozpoczęła się trwająca wiele lat odbudowa zamku, podczas której starano się przywrócić mu kształt z okresu średniowiecza, usuwając błędne rekonstrukcje dokonane przez niemieckich konserwatorów sztuki (np. wimpergi nad oknami w kościele zamkowym). Pomocą okazały się dwa najstarsze obrazy zamku. Jeden z ok. 1480 roku, który wisiał w gdańskim Dworze Artusa, i drugi z 1536 roku z widokiem Malborka od strony zachodniej. Od 1961 roku jest siedzibą nowo powołanego Muzeum Zamkowego. W latach 1962–1966 odbudowano dachy nad płn. i zach. skrzydłem zamku średniego. W 1966 roku rozpoczęto odbudowę kaplicy św. Anny. W 1967 roku odbudowano południowo-wschodni narożnik Zamku Wysokiego. W latach 1967–1968 zrekonstruowano Wieżę Główną w formie średniowiecznej. W latach 1973–1976 odbudowano zniszczoną prawie do fundamentów, Bramę Główną (Snycerską) na Przedzamczu. W latach 1980–1982 odbudowano Dom Podstarościego i Basztę Prochową. W 1993 roku zakończono odbudowę Karwanu i rozpoczęto odbudowę Baszty Trójściennej. Cały czas też trwały prace konserwatorskie we wnętrzach zamkowych. W 1997 roku zamek krzyżacki w Malborku został zapisany na liście światowego dziedzictwa UNESCO. Został on wpisany na podstawie kryterium II, III, IV oraz określony jako budowla autentyczna i integralna. Od kilkunastu lat organizowane są inscenizacje zdobywania zamku malborskiego przez wojska polsko-litewskie po bitwie pod Grunwaldem. W okresie od maja do września odbywają się tu też od wielu lat spektakle typu światło i dźwięk. Zamek w Malborku w 2007 r. w plebiscycie „Rzeczpospolitej” został uznany za jeden z siedmiu cudów Polski. Na zamku nadal prowadzone są skomplikowane prace remontowe. W latach 2009–2013 odbudowano zniszczony w czasie wojny zespół Bramy Nowej. Na początku 2014 minister kultury przyznał dotację w wysokości prawie 26 mln zł na prace konserwatorskie na zamku, obejmujące remont zamkowego kościoła, kaplicy grobowej i jednej z baszt. Uzyskane środki pochodzą z Mechanizmu Finansowego Europejskiego Obszaru Gospodarczego i Norweskiego Mechanizmu Finansowego na lata 2009–2014.
Szacowany czas zwiedzania zamku z przewodnikiem wynosi 3–4 godziny.
Poszczególne części zamku.
Zamek tradycyjnie dzielony jest na 3 części: Zamek Wysoki, Zamek Średni i Zamek Niski (przedzamcze).
Numizmatyka.
W 2002 roku Narodowy Bank Polski wprowadził do obiegu monety upamiętniające zamek w Malborku o nominałach: 20 zł, wykonaną w srebrze z ceramiką (w nakładzie 51 000 sztuk) oraz 2 zł, ze stopu Nordic Gold (w nakładzie 680 000 sztuk).

</doc>
<doc id="175717" url="https://pl.wikipedia.org/wiki?curid=175717" title="Metoda kompozycji łacińskiej">
Metoda kompozycji łacińskiej

Metoda kompozycji łacińskiej – metoda pozwalająca w łatwy sposób znaleźć wszystkie ścieżki i cykle Hamiltona w grafie.
Krok 1
Wierzchołki grafu oznaczamy kolejnymi literami alfabetu. Budujemy macierz formula_1 rzędu równego rzędowi grafu. wiersze i kolumny macierzy również oznaczamy kolejnymi literami.
Jeżeli istnieje w grafie krawędź z wierzchołka formula_2 do wierzchołka formula_3 i formula_2 jest różne od formula_5 to w kratkę macierzy formula_6 wpisujemy formula_7 Wszystkim pozostałym elementom macierzy przypisujemy wartość 0.
Krok 2
Tworzymy macierz formula_8 Aby utworzyć macierz formula_9 należy z każdego elementu macierzy formula_10 wykreślić pierwszą literę.
Krok 3
Szukamy macierzy formula_11 gdzie formula_12 jest rzędem grafu. W tym celu stosujemy mastępujące działanie:
formula_13
Jest ono zbliżone do mnożenia macierzy, ale zamiast mnożyć ciągi znaków, łączymy je. Jeżeli w nowo powstałym ciągu znaków jakiś znak się powtórzy, zastępujemy go zerem. Przemnożenie ciągu znaków przez 0 również daje 0. Zamiast sumować ciągi znaków wpisujemy je jeden nad drugim w tej samej kolumnie.
Ciągi znaków w otrzymanej w tym kroku macierzy przedstawiają wszystkie możliwe ścieżki Hamiltona.
Krok 4
Aby znaleźć cykle Hamiltona, należy jeszcze obliczyć macierz formula_14 a następnie dopisać na początku każdego ciągu znaków literę odpowiadającą wierszowi macierzy, w którym się znajduje. Otrzymana macierz zawiera wszystkie cykle Hamiltona w grafie.

</doc>
<doc id="175718" url="https://pl.wikipedia.org/wiki?curid=175718" title="Hans Blix">
Hans Blix

Hans Blix (ur. 28 czerwca 1928 w Uppsali) – szwedzki dyplomata i polityk. Był ministrem spraw zagranicznych Szwecji w latach 1978–1979.
W roku 1952 wstąpił na studia do Trinity Hall na Uniwersytecie Cambridge.
Blix był również przewodniczącym Komisji Monitorującej, Weryfikującej oraz Inspekcyjnej Narodów Zjednoczonych od stycznia 2000 do czerwca 2003, gdy został zastąpiony przez Demetriusa Perricosa. W 2002, komisja rozpoczęła poszukiwania w Iraku broni masowego rażenia. Blix był wcześniej dyrektorem generalnym Międzynarodowej Agencji Energii Atomowej (IAEA) w latach 1981–1997. Jako szef IAEA w latach 80. dokonywał inspekcji irackich reaktorów jądrowych, zanim zostały one zniszczone przez izraelskie siły powietrzne. Agencja pod jego rządami nigdy nie znalazła programu budowy broni jądrowej w Iraku ani też jakiejkolwiek innej BMR. Jako pierwszy uczony z zachodu i zarządca Agencji Energii Atomowej oglądał miesiąc po tragedii krater w elektrowni atomowej w Czarnobylu.
Laureat Nagrody im. Olofa Palmego w 2003 r.
W 2010 r. został przewodniczącym Międzynarodowej Rady Doradczej, która ma doradzać władzom Zjednoczonych Emiratów Arabskich przy wprowadzaniu w tym kraju energetyki jądrowej.

</doc>
<doc id="175720" url="https://pl.wikipedia.org/wiki?curid=175720" title="Zamek w Ogrodzieńcu">
Zamek w Ogrodzieńcu



</doc>
<doc id="175722" url="https://pl.wikipedia.org/wiki?curid=175722" title="Carlos Pellegrini">
Carlos Pellegrini

Carlos Enrique José Pellegrini Bevans (ur. 1846 w Buenos Aires, zm. 1906 tamże) – prezydent Argentyny od 6 sierpnia 1890 do 12 października 1892.
Z zawodu prawnik, deputowany do parlamentu od 1873, w 1880 został ministrem wojny. W 1886 został wiceprezydentem, a w 1890 po obaleniu prezydenta Juáreza Celmana, prezydentem. Funkcję sprawował do 1892, jego następcą został Luis Sáenz Peña. W latach 1895-1904 zasiadał w Senacie. Był również jednym z przywódców Partido Autonomista Nacional.
W trakcie swojej prezydentury zainicjował stworzenie Narodowego Banku Argentyny (Banco de la Nación Argentina).
Pochowany na Cementerio de la Recoleta.

</doc>
<doc id="175728" url="https://pl.wikipedia.org/wiki?curid=175728" title="Donato Baldi">
Donato Baldi

Donato Baldi OFM (1888-1965) – włoski biblista katolicki, palestynolog, historyk, franciszkanin.
W latach 1938-1940 oraz 1950-1963 pełnił funkcję dyrektora Franciszkańskiego Studium Biblijnego w Jerozolimie. Autor "Enchiridion Locorum Sanctorum" (wyd. 1935) oraz "Historycznego atlasu biblijnego" (wyd. 1955). Wydawca jednego z poczytniejszych przewodników po Ziemi Świętej, przetłumaczonego również na język polski. Pełnił funkcję konsultanta w czasie obrad Soboru Watykańskiego II.

</doc>
<doc id="175729" url="https://pl.wikipedia.org/wiki?curid=175729" title="Camille Pelletan">
Camille Pelletan

Camille Pelletan (ur. 1846, zm. 1915), polityk i publicysta francuski, wolnomularz.
Był ministrem floty w gabinecie Combesa (1902–1905).
Autor:

</doc>
<doc id="175731" url="https://pl.wikipedia.org/wiki?curid=175731" title="Faure Gnassingbé">
Faure Gnassingbé

Faure Essozimna Gnassingbé (ur. 6 czerwca 1966 w Afagnanie) – togijski polityk, minister zaopatrzenia, kopalń, poczty i telekomunikacji w latach 2003–2005. Prezydent Togo od 5 do 25 lutego 2005 oraz ponownie od 4 maja 2005.
Faure Gnassingbé, syn wieloletniego prezydenta Gnassingbé Eyadémy, po ukończeniu studiów za granicą rozpoczął karierę polityczną w kraju. W 1999 został członkiem parlamentu, a w 2003 członkiem rządu. 5 lutego 2005 po śmierci ojca, z naruszeniem konstytucji i przy poparciu wojska, został mianowany prezydentem Togo. Złamanie prawa wywołało protesty społeczności międzynarodowej, zwłaszcza ze strony Unii Afrykańskiej i Wspólnoty Gospodarczej Państw Afryki Zachodniej (ECOWAS). Pod wpływem nacisków i nałożonych sankcji Gnassingbé zrezygnował ze stanowiska prezydenta i zgodził się przeprowadzić wybory prezydenckie.
Wybory, przeprowadzone w kwietniu 2005 w atmosferze przemocy, zamieszek i protestów opozycji, przyniosły mu zwycięstwo i powrót na urząd szefa państwa. W sierpniu 2006 doprowadził do porozumienia politycznego z partiami opozycyjnymi, w rezultacie którego w październiku 2007 przeprowadzono wolne wybory parlamentarne. W marcu 2010 uzyskał reelekcję w wyborach prezydenckich, których wyniki zostały jednak odrzucone przez opozycję.
Polityka zagraniczna prezydenta Gnassingbé opiera się na zasadzie niezaangażowania. Utrzymuje poprawne stosunki z państwami regionu, do szczególnie ważnych należą relacje z Francją, Niemcami i Chinami. Choć w czasie jego prezydentury odnotowano stopniową poprawę ochrony praw człowieka, w kraju w dalszym ciągu dochodzi do przypadków naruszeń praw osób zatrzymanych, ograniczania swobody wypowiedzi i bezkarności służb bezpieczeństwa.
Życiorys.
Młodość i edukacja.
Urodził się w 1966 w Szpitalu Braci Zakonu św. Jana Bożego w Afagnan w prefekturze Lacs w Togo. Jego ojciec, pochodzący z miasta Kara, Gnassingbé Eyadéma, był prezydentem Togo w latach 1967–2005. Matka, Sabine Mensah, pochodziła z prefektury Agou.
Rozpoczął naukę w szkole "Ecole Primaire Publique du Camp RIT" w Lomé, w której w 1977 uzyskał certyfikat edukacji I stopnia (CEPD). W latach 1977–1978 uczęszczał do Kolegium Protestanckiego w Lomé, a następnie do Kolegium Chaminade w mieście Kara, które ukończył w 1982. Od 1982 do 1985 kształcił się w Liceum Wojskowym w Saint-Cyr we Francji, które ukończył z wyróżnieniem. W latach 1985–1989 studiował zarządzanie na paryskiej Sorbonie ("Université Paris-Dauphine"). Od 1992 do 1997 studiował na George Washington University w Waszyngtonie, na którym ukończył Master of Business Administration. Rok później powrócił do Togo.
Początek działalności politycznej.
Po powrocie do ojczyzny, w marcu 1999 został wybrany w skład Zgromadzenia Narodowego z okręgu Blitta. W parlamencie stanął na czele Komisji ds. Stosunków Zewnętrznych i Współpracy. W wyborach parlamentarnych w październiku 2002 odnowił mandat deputowanego.
27 lipca 2003 został mianowany ministrem zaopatrzenia, kopalń, poczty i telekomunikacji w gabinecie premiera Koffiego Samy i pełnił tę funkcję do lutego 2005.
W ostatnich latach prezydentury swego ojca był postrzegany jako jego potencjalny sukcesor. Spekulacje te nasiliły się zwłaszcza po objęciu przez niego funkcji ministra. Prezydent Gnassingbé Eyadéma zaprzeczał jakimkolwiek zarzutom o prowadzeniu polityki dynastycznej, twierdząc, że wybór jego następcy leży w gestii narodu. W grudniu 2002 w Togo uchwalono nowe prawo, obniżające wiek prezydenta z 45 do 35 lat. Zdaniem opozycji ruch ten miał umożliwić ubieganie się przez Faure Gnassingbé o fotel prezydencki.
Przejęcie władzy.
5 lutego 2005, w wieku 67 lat, na zawał serca zmarł nieoczekiwanie prezydent Gnassingbé Eyadéma. Zgodnie z konstytucją, po opróżnieniu urzędu prezydenta obowiązki głowy państwa miały przypaść przewodniczącemu Zgromadzenia Narodowego do czasu przeprowadzenia w ciągu 60 dni nowych wyborów prezydenckich. Funkcję tę sprawował wówczas Fambaré Ouattara Natchaba, który w chwili śmierci prezydenta przebywał w sąsiednim Beninie. Zaraz po śmierci Gnassingbé Eyadémy zamknięte zostały wszystkie granice lądowe i powietrzne. Jednocześnie szef armii, generał Zakari Nandja poinformował o przekazaniu funkcji p.o. prezydenta ministrowi Faure Gnassingbé w celu uniknięcia kryzysu przywództwa. Decyzję tę argumentował nieobecnością w kraju przewodniczącego parlamentu.
Unia Afrykańska (UA) 6 lutego 2005 ostro potępiła przejęcie władzy przez Gnassingbé oraz określiła je mianem wojskowego zamachu stanu. Jej przewodniczący, Olusẹgun Ọbasanjọ oświadczył, że UA „nie zaakceptuje żadnej niekonstytucyjnej zmiany władzy w Togo”. Unia Europejska, ONZ oraz Francja zaapelowały do Togo o poszanowanie zasad konstytucji. UE zagroziła, iż poprzez ostatnie wydarzenia ucierpieć mogą jej stosunki z Togo i wezwała kraj do „ścisłego poszanowania procedur konstytucji”.
7 lutego 2005 parlament Togo zalegalizował władzę Faure Gnassingbé, mianując go nowym przewodniczącym parlamentu na miejsce zdymisjonowanego Outattary. Parlament zmienił konstytucję, znosząc obowiązek przeprowadzenia wyborów prezydenckich w ciągu 60 dni od śmierci prezydenta. Zgodnie z poprawkami przewodniczący parlamentu przejmował funkcję szefa państwa i pełnił ją do końca kadencji swego poprzednika. Tego samego dnia Gnassingbé został oficjalnie zaprzysiężony na stanowisku prezydenta kraju. Ceremonię zaprzysiężenia próbował przerwać protest studentów, jednak jego uczestnicy zostali zatrzymani przez policję, a w kraju wprowadzono zakaz demonstracji w okresie dwóch miesięcy.
Opozycja sprzeciwiając się zamachowi stanu wezwała do dwudniowego protestu pod hasłem „Togo, kraj umarły”. Akcja, będąca formą obywatelskiego nieposłuszeństwa, miała polegać na pozostaniu w domach i nie podejmowania swoich obowiązków zawodowych.
9 lutego 2005 prezydent Gnassingbé wygłosił pierwsze orędzie do narodu, w którym by złagodzić napięcia społeczne obiecał przeprowadzenie „wolnych i przejrzystych wyborów, tak szybko jak tylko to możliwe”. 10 lutego 2005, w odpowiedzi na zamach stanu, państwa ECOWAS zwołały specjalny szczyt w sprawie Togo w Nigrze, na którym nie uznały nowego prezydenta i potępiły sposób zmiany władzy. ECOWAS zagroziła nałożeniem sankcji w przypadku nieprzywrócenia porządku konstytucyjnego oraz nierozpoczęcia procesu organizacji wyborów. Nałożeniem sankcji w przypadku nieprzywrócenia „legalności konstytucyjnej” zagroziła również Unia Afrykańska. W miarę upływu czasu państwa Afryki Zachodniej oraz społeczność międzynarodowa poddawały prezydenta Gnassingbé coraz większej presji, żądając zorganizowania wyborów prezydenckich. Sytuacja zaostrzyła się jeszcze bardziej po tym, jak togijskie władze odmówiły wjazdu na teren kraju nigeryjskiej delegacji, udającej się do Lomé na rozmowy koncyliacyjne. Nigeria w proteście odwołała z Togo swojego ambasadora. Państwa ECOWAS zażądały przyjazdu prezydenta Gnassingbé na rozmowy do Niamey, a w przypadku odmowy zagroziły natychmiastowym nałożeniem sankcji i wykluczeniem z organizacji. Prezydent Gnassingbé nie przybył osobiście do Nigru, lecz wysłał tam delegację państwową, na czele z premierem Koffim Saną. Liderzy państw ECOWAS podczas spotkania wezwali przedstawicieli prezydenta do respektowania zasad konstytucji i jeszcze raz zagrozili sankcjami. W tym samym czasie, od 11 do 12 lutego w Lomé doszło do protestów opozycji. W ich wyniku śmierć poniosły 3 osoby po tym, jak policja otworzyła ogień do demonstrujących.
17 lutego 2005 odbył pierwszą zagraniczną podróż od czasu przejęcia władzy. Udał się do Nigerii na rozmowy z prezydentem Olusẹgunen Ọbasanjọ, sprawującym jednocześnie kierownictwo w UA. W czasie spotkania Ọbasanjọ raz jeszcze wezwał prezydenta Togo do przeprowadzenia wyborów, podtrzymując ultimatum państw ECOWAS. W sytuacji coraz większego nacisku, 18 lutego prezydent Gnassingbé w telewizyjnym wystąpieniu, zgodził się na zorganizowanie wyborów prezydenckich w ciągu 60 dni oraz zniósł zakaz zgromadzeń publicznych. Nie zrezygnował jednak z funkcji szefa państwa. 19 lutego 2005 państwa ECOWAS uznały jego działania za niewystarczające i nałożyły na Togo sankcje. Sankcje obejmowały zawieszenie kraju w członkostwie w organizacji, odwołanie ambasadorów, nałożenie zakazu wjazdu togijskich decydentów na terytorium państw ECOWAS oraz embargo na handel bronią. ECOWAS oraz Unia Afrykańska zażądały rezygnacji Gnassingbé ze stanowiska prezydenta. Stany Zjednoczone zagroziły wstrzymaniem całej swojej pomocy wojskowej oraz rewizją całości wzajemnych stosunków.
Pod wpływem presji ze strony społeczności międzynarodowej, parlament Togo 21 lutego 2005 unieważnił uchwalone wcześniej zmiany konstytucji. Gnassingbé w dalszym ciągu nie godził się jednak na rezygnację ze stanowiska. 25 lutego 2005 Unia Afrykańska w czasie szczytu w Addis Abebie zawiesiła Togo w prawach członka oraz uchwaliła sankcje przyjęte wcześniej przez państwa ECOWAS. Wezwała również swoich członków do jak najszybszego wprowadzenia w życie uchwalonych sankcji. Kilka godzin później Faure Gnassingbé ogłosił rezygnację ze stanowiska prezydenta i zarazem przewodniczącego parlamentu oraz zgodził się na przeprowadzenie wyborów prezydenckich w przeciągu dwóch miesięcy. Nowym przewodniczącym parlamentu został wybrany Bonfoh Abbass, który przejął również obowiązki głowy państwa. Jeszcze tego samego dnia Gnassingbé został mianowany kandydatem swojej partii, Zgromadzenia Ludu Togijskiego ("Rassemblement du Peuple Togolais", RPT) w wyborach prezydenckich. 26 lutego 2005 ECOWAS zniosło sankcje nałożone na Togo ze skutkiem natychmiastowym, a rzecznik prezydenta Ọbasanjọ określił decyzję Gnassingbé jako „zwycięstwo demokracji”.
Wybory prezydenckie 2005.
Na początku marca 2005 p.o. prezydenta Bonhof Abbass wyznaczył termin wyborów prezydenckich na dzień 24 kwietnia. Głównym przeciwnikiem Gnassingbé został kandydat zjednoczonej opozycji, Emmanuel Bob-Akitani. Lider opozycji Gilchrist Olympio nie mógł uczestniczyć w wyborach z powodu konstytucyjnego wymogu zamieszkiwania w kraju przez co najmniej 12 miesięcy. W kwietniu rozpoczęła się w Togo kampania wyborcza. Opozycja domagała się przesunięcia terminu wyborów, argumentując że dostała za mało czasu na należyte przygotowanie się do nich. Faure Gnassingbé sprzeciwiał się jakiemukolwiek opóźnianiu wyborów. Kampania wyborcza miała bardzo gwałtowny przebieg i była przepełniona przemocą. 18 kwietnia 2005 w starciach zwolenników rywalizujących obozów zginęło 7 osób, a prawie 150 zostało rannych. W sytuacji powtarzających się aktów przemocy minister spraw wewnętrznych Francois Boko zaapelował o przełożenie terminu wyborów, obawiając się wybuchu wojny domowej. W odpowiedzi pełniący obowiązki prezydenta Bonhof Abbass natychmiast go zdymisjonował i zapowiedział, że wybory odbędą się zgodnie z planem.
Gnassingbé przedstawił swój program wyborczy w postaci listy 20 obietnic. Zobowiązania dotyczące rozwoju kraju nazwane zostały "20 razy Faure". Zobowiązywał się do podejmowania skuteczniejszych działań, mających służyć: pojednaniu i jedności, współpracy międzynarodowej, zwiększeniu bezpieczeństwa, rozwojowi demokracji, sprawiedliwości, wolności, dobremu zarządzaniu, rozwojowi społeczeństwa obywatelskiego, młodzieży i rozwojowi edukacji, poprawie sytuacji kobiet i emerytów, tworzeniu miejsc pracy i zwiększaniu wolności gospodarczej, rozwojowi miast i mieszkalnictwa, tworzeniu wielkich projektów państwowych, poprawie opieki zdrowotnej, rozwojowi rolnictwa, rozwojowi sportu i kultury, rozwojowi rzemieślnictwa i turystyki, zwiększaniu dostępności kredytów, poprawie komunikacji.
Wybory prezydenckie odbyły się 24 kwietnia 2005 i miały bardzo burzliwy przebieg. Zaraz po ich zakończeniu doszło do zamieszek zwolenników opozycji z policją. Opozycja zarzuciła władzy sfałszowanie głosowania. Wszystkie opozycyjne siły polityczne skarżyły się na nieprawidłowości w trakcie wyborów. Przedstawiciele opozycji powiadomili o przypadkach kradzieży i niszczenia urn wyborczych w okręgach, w których zwyczajowo otrzymywali silne poparcie. W celu złagodzenia napięć społecznych w kraju, Faure Gnassingbé i lider opozycji Gilchrist Olympio udali się do Abudży na wspólne rozmowy z prezydentem Ọbasanjọ. Rozmowy, których celem było uzyskanie zgody obu stron na utworzenie wspólnego „rządu jedności narodowej” zakończyły się jednak fiaskiem.
26 kwietnia 2005 Gnassingbé został ogłoszony zwycięzcą wyborów prezydenckich, uzyskując 60% głosów poparcia. Jego rywal Emmanuel Bob-Akitani zdobył 38% głosów. Natychmiast po ogłoszeniu wyników na ulicach Lomé rozpoczęły się protesty zwolenników opozycji, która odrzuciła rezultat głosowania i zarzuciła władzom fałszerstwa. Prezydent elekt zaprzeczył jakimkolwiek fałszerstwom i wezwał opozycję do utworzenia wspólnego rządu. Olympio wykluczył jednak udział swojej partii w koalicji rządowej. Obserwatorzy z ECOWAS stwierdzili, że nieprawidłowości przy wyborach nie miały wpływu na ich wiarygodność. Uznali oni, że głosowanie „spełniło w zasadzie powszechnie wymagane kryteria i zasady organizacji wyborów”. Komisja Europejska potępiła powyborczą przemoc, przyjęła jednak wyniki wyborów bez podważania ich wiarygodności. Odmienne stanowisko zajął Parlament Europejski, który odrzucił wyniki wyborów. W przyjętej rezolucji uznał, że „okoliczności w jakich odbyły się wybory nie zapewniły zasad przejrzystości, pluralizmu i wolności obywateli do decydowania o swojej przyszłości”. Togijski parlament uznał to stanowisko za „nieprzyjacielskie” i podkreślił, że Unia Europejska nie wysłała swoich obserwatorów na wybory. Również międzynarodowe organizacje broniące praw człowieka uznały, że w warunkach panujących w Togo wolny udział w procesie wyborczym był niemożliwy, m.in. ze względu na stosowaną przez władze politykę zastraszania obywateli, arbitralne aresztowania zwolenników opozycji i bezprawne ograniczenia wolności zgromadzeń, stowarzyszeń i wolności słowa.
Kandydat opozycji Emmanuel Bob-Akitani nie uznał zwycięstwa Gnassingbé i jednostronnie ogłosił się prezydentem, twierdząc że zdobył 70% głosów. Ruch ten został potępiony zarówno przez ECOWAS, jak również przez pełniącego obowiązki prezydenta Bonhofa Abbassa i nowego prezydenta elekta. W wyniku powyborczych zamieszek zginęły setki osób, a tysiące uciekło do sąsiedniego Beninu i Ghany. Służby bezpieczeństwa i prorządowe bojówki dopuszczały się licznych naruszeń praw człowieka. Raport Wysokiego Komisarza Narodów Zjednoczonych do spraw Praw Człowieka Louise Arbour stwierdzał, że w wyniku zamieszek śmierć poniosło od 400 do 500 osób, a 38 tysięcy uciekło do Beninu i Ghany. Raport potwierdzał liczne przypadki poniżającego traktowania i stosowania tortur wobec więzionych osób.
4 maja 2005 Sąd Konstytucyjny ostatecznie potwierdził wyniki wyborów i zwycięstwo Faure Gnassingbé. Odrzucił również skargę opozycji, uznając ją za bezpodstawną. 4 maja 2005 Faure Gnassingbé został uroczyście zaprzysiężony na stanowisku prezydenta kraju. 27 maja 2005 Unia Afrykańska zniosła sankcje nałożone na Togo.
Prezydentura.
I kadencja (2005–2010).
Po wyborach prezydenckich społeczność międzynarodowa starała się przekonać prezydenta Gnassingbé oraz opozycję do utworzenia wspólnego rządu jedności narodowej. Do najważniejszych partii opozycyjnych należały: najliczniejsza Unia Sił Zmiany ("Union des Forces du Changement", UFC) na czele Glichristem Olympio oraz Komitet Działania na rzecz Odnowy ("Comité d’Action pour la Renouveau", CAR) pod przewodnictwem Yawoviego Agboyibo. Prezydent spotkał się z przedstawicielami opozycji na rozmowach w Abudży pod patronatem prezydenta Ọbasanjọ. Zgodził się na współpracę z wszystkimi frakcjami politycznymi oraz na powołanie wspólnego i otwartego dla wszystkich rządu. Yawovi Agboyibo postawił cztery warunki uczestnictwa opozycji w sprawowaniu władzy: powrót uchodźców, zakończenie prześladowań opozycji, śledztwo w sprawie przebiegu wyborów oraz rozmowy w sprawie podziału władzy pod międzynarodową egidą. Gnassingbé odrzucił żądania opozycji i po bezowocnych negocjacjach, 8 czerwca 2005 mianował na stanowisko premiera Edema Kodjo, lidera niewielkiej umiarkowanej partii opozycyjnej CPP ("Convergence patriotique panafricaine"). W skład rządu Kodjo nie weszli żadni przedstawiciele głównych partii opozycyjnych, a najważniejsze resorty pozostały w rękach RPT. Stanowisko ministra obrony objął brat prezydenta, Kpatcha Gnassingbé.
W kwietniu 2006 Gnassingbé uroczyście dokonał otwarcia nowego pałacu prezydenckiego. Jego budowę od 2004 prowadziła chińska spółka państwowa. Oddany do użytku pałac składał się z dwóch pięter i ponad 40 biur, sal bankietowych i konferencyjnych. W uroczystości jego otwarcia wziął udział ambasador Chin, które obiecały budowę w Togo również nowego budynku parlamentu.
Proces wewnętrznego dialogu z opozycją został wznowiony w 2006. W lutym 2006 premier Kodjo zwrócił się z prośbą o pomoc w mediacji do prezydenta Burkina Faso Blaise’a Compaoré. W marcu Compaoré spotkał się z prezydentem Gnassingbé w celu omówienia sposobu prowadzenia rozmów. Opozycja, która początkowo niechętnie odnosiła się do kandydatury Compaoré widząc w nim sprzymierzeńca władz, po dalszych negocjacjach zgodziła się na przystąpienie do dialogu. W lipcu 2006 Compaoré został oficjalnie mianowany mediatorem w procesie. Negocjacje władz z opozycją zorganizowane zostały w stolicy Burkina Faso, Wagadugu. 20 sierpnia 2006, po kilku dniach rozmów, prezydent Gnassingbé i 6 partii opozycyjnych podpisali porozumienie ("Accord Politique Global"), kończące konflikt polityczny w Togo. Przewidywało utworzenie wspólnego rządu, powołanie niezależnej komisji wyborczej złożonej z przedstawicieli wszystkich partii politycznych i organizacji obywatelskich oraz przeprowadzenie uczciwych i demokratycznych wyborów do parlamentu. Znosiło restrykcyjne ograniczenia w prawie wyborczym odnoszące się do zasad kandydowania, przewidywało rewizję list wyborców i równy dostęp do mediów publicznych w czasie kampanii wyborczej. Zakładało powołanie komisji ds. zbadania przemocy po wyborach w 2005 oraz zakazywało wojsku i służbom bezpieczeństwa ingerencji w sprawy polityczne kraju. 16 września prezydent mianował na stanowisko szefa rządu jedności narodowej lidera opozycyjnej partii CAR, Yawoviego Agboyibo, co doprowadziło do protestów największego ugrupowania opozycyjnego UFC. W konsekwencji UFC nie weszła do rządu, ale kontynuowała udział w dialogu politycznym. 20 września 2006 powołany został rząd składający się z 39 członków. 19 stanowisk ministerialnych objęło RPT, a 10 przypadło opozycji. W październiku 2006 powołana została Narodowa Niezależna Komisja Wyborcza (CENI), która następnie rozpoczęła przygotowania do organizacji wyborów do Zgromadzenia Narodowego.
Wybory parlamentarne odbyły się 14 października 2007 i uczestniczyły w nich po raz pierwszy wszystkie partie opozycyjne. Kampania wyborcza i samo głosowanie przebiegły, w odróżnieniu od poprzednich wyborów, w pokojowej atmosferze. Zwycięstwo uzyskało rządzące Zgromadzenie Ludu Togijskiego (RPT), które zdobyło 50 z 81 mandatów, podczas gdy UFC uzyskała 27, a CAR 4 miejsca w izbie. Zagraniczni obserwatorzy uznali wybory za wolne i sprawiedliwe, choć opozycyjna UFC zakwestionowała wyniki głosowania i wskazywała na pewne mankamenty procesu wyborczego. 3 grudnia 2007 prezydent Gnassingbé mianował nowym szefem rządu członka RPT, Komlana Mally’ego. Największe partie opozycyjne UFC i CAR nie weszły w skład gabinetu. We wrześniu 2008, po rezygnacji premiera Mally’ego, na czele rządu stanął bezpartyjny Gilbert Houngbo. W następstwie wyborów, przeprowadzonych zgodnie z międzynarodowymi standardami, społeczność międzynarodowa wznowiła pomoc finansową dla kraju.
W kwietniu 2009 władze Togo oskarżyły grupę starszych rangą oficerów o organizację zamachu stanu przeciwko prezydentowi Gnassingbé. Aresztowano pięciu podejrzanych wojskowych. Jednym z oskarżonych był również brat prezydenta, Kpatcha Gnassingbé, minister obrony do 2007. 12 kwietnia 2009 został on zatrzymany przez służby bezpieczeństwa w czasie nocnej akcji na jego dom. W trakcie strzelaniny zginęły wówczas dwie osoby, a 3 kolejne zostały ranne. Kpatcha Gnassingbé został osadzony w areszcie domowym, a następnie aresztowany. Odrzucił oskarżenia o udział w zamachu i stwierdził, że stał się ofiarą próby zabójstwa. W kolejnych dniach władze ujawniły zapasy broni, znalezione wedle oficjalnych informacji w jego domu i oskarżyły go o organizowanie buntu i nielegalne posiadanie broni ciężkiej.
W styczniu 2010, po ataku na reprezentację piłkarską Togo w czasie Pucharu Narodów Afryki w Angoli w wyniku którego zginęły trzy osoby, prezydent i rząd zdecydowali o wycofaniu się kraju z udziału w turnieju. Piłkarze wrócili do Togo prezydenckim samolotem, a w kraju ogłoszono trzydniową żałobę narodową. Do przeprowadzenia ataku przyznała się separatystyczna organizacja Front Wyzwolenia Enklawy Kabindy (FLEC), dążąca do odłączenia Kabindy od Angoli.
Wybory prezydenckie 2010.
Jesienią 2009 władze Togo rozpoczęły przygotowania do organizacji wyborów prezydenckich. Mając w pamięci krwawe zamieszki powyborcze z 2005, podjęły kroki w kierunku przeprowadzenia bezpiecznego i uczciwego głosowania. W tym celu we wrześniu 2009 do życia powołano po raz drugi Niezależną Narodową Komisję Wyborczą (CENI), złożoną z przedstawicieli obozu rządzącego, opozycji i organizacji społecznych, której zadaniem było przygotowanie procesu wyborczego. Termin głosowania, początkowo ustalony na 28 lutego 2010, został ostatecznie wyznaczony na 4 marca 2010.
Prezydent Gnassingbé od początku jawił się jako pewny kandydat rządzącego Zgromadzenia Ludu Togijskiego (RPT). Zgodnie z oczekiwaniami, 12 stycznia 2010 został oficjalnie mianowany kandydatem partii w wyborach w czasie kongresu RPT w Lomé. Sam prezydent nie uczestniczył w zjeździe, ale jego rzecznik zapewnił zgromadzonych o przyjęciu nominacji przez głowę państwa. Na początku kampanii prezydenckiej 16 lutego 2010 Gnassingbé podkreślił ogromne znaczenie wyborów, które określił mianem „wielkiego testu” dla kraju. Powiedział, że wybory z 2005 były „traumatyczne dla wielu ludzi” i zapowiedział, że zrobi co w jego mocy dla jak najlepszej organizacji tego głosowania. Dodał, że zwycięstwo w warunkach przemocy byłoby „bez znaczenia”. Oficjalnie rozpoczął swoją kampanię 18 lutego w Atakpamé. Przy tej okazji zaapelował do mieszkańców o powierzenie mu swojego zaufania w celu „zapewnienia lepszej przyszłości wszystkim Togijczykom”. Natomiast na jej zakończenie, 2 marca 2010 pochwalił jej przebieg oraz wyraził pewność, że rezultat głosowania odzwierciedli wolę obywateli i wezwał wszystkich do poszanowania wyników.
Głównym rywalem prezydenta był kandydat głównej partii opozycyjnej UFC, Jean-Pierre Fabre. Opozycja przed wyborami wysuwała szereg postulatów dotyczących organizacji uczciwego głosowania. Domagała się rewizji list wyborców, zmniejszenia wielkości obowiązkowej dla kandydatów kaucji oraz wprowadzenia wyboru głowy państwa w dwóch zamiast w jednej turze. Jeden z opozycyjnych kandydatów oskarżył prezydenta o nadużywanie środków publicznych na cele własnej kampanii. W jej trakcie RPT dystrybuowało ryż po kosztach znacznie niższych niż rynkowe. Rzecznik partii stwierdził, że ryż i inne produkty pochodziły z dotacji od zwolenników prezydenta. W czasie kampanii na ulicach miast zdecydowanie dominowały plakaty urzędującego prezydenta. W swoim raporcie powyborczym, misja UE oskarżyła RPT o przekroczenie limitu wydatków na kampanię wyborczą o około 100 tys. USD, jednak władze partii odrzuciły te zarzuty.
Głosowanie w dniu 4 marca 2010 przebiegło spokojnie i sprawnie. Według oficjalnych wyników zatwierdzonych przed Sąd Konstytucyjny, prezydent Gnassingbé odniósł zdecydowane zwycięstwo, zdobywając 60,88% głosów (1,24 mln). Jego rywal Jean-Pierre Fabre uzyskał 33,93% głosów (692 tys.). Opozycja natychmiast odrzuciła wyniki, zarzucając władzom fałszerstwa wyborcze. Oprotestowała m.in. fizyczne zwożenie zliczonych głosów do CENI zamiast przesyłu przy użyciu systemu satelitarnego VSAT, który zdaniem komisji wyborczej uległ zepsuciu. Zwracała również uwagę na brak numerów seryjnych na kartach do głosowania, co jej zdaniem ułatwiało sztuczne wypełnianie urn wyborczych. Fabre wezwał swoich zwolenników do organizacji demonstracji w obronie jego zwycięstwa. W kolejnych kilku dniach w Lomé doszło do protestów, tłumionych siłą przez służby bezpieczeństwa.
Wybory w Togo monitorowane były przez międzynarodowych obserwatorów z ECOWAS i UE, która wcześniej zapewniła również finansowe wsparcie ich organizacji. W swoim raporcie misja UE nie stwierdziła dowodów fałszowania głosów lub sztucznego wypełniania urn wyborczych. Stwierdziła jednak, że partia rządząca mogła dopuścić się procesu kupowania głosów oraz zarzuciła jej przekroczenie dozwolonych środków na kampanię wyborczą o 100 tys. USD. Wyraziła również zaniepokojenie procesem zliczania głosów i odstąpieniem od systemu satelitarnego. Obserwatorzy z ECOWAS stwierdzili, że odnotowali problemy związane z kartami do głosowania.
II kadencja (2010–2015).
3 maja 2010 prezydent Gnassingbé został oficjalnie zaprzysiężony na drugą kadencję. W uroczystości uczestniczyli prezydenci Beninu, Burkina Faso, Ghany i Wybrzeża Kości Słoniowej. Opozycja nie pogodziła się z wynikami wyborów i również w dniu zaprzysiężenia prezydenta zorganizowała protest w stolicy.
5 maja 2010 do dymisji podał się premier Gilbert Houngbo. Dwa dni później Gnassingbé powierzył mu ponownie misję sformowania gabinetu. Rozpoczęły się wówczas rozmowy na temat stworzenia koalicyjnego rządu wspólnie z opozycją. Do rozmów przystąpił przewodniczący Unii Sił Zmiany (UFC) Gilchrist Olympio. Oznaczało to zwrot w polityce partii, która jak dotąd ostro krytykowała rządzącą partię i prezydenta, a także wykluczała możliwość uczestnictwa w rządzie. 27 maja 2010 strony podpisały porozumienie koalicyjne. Porozumienie zakładało wejście 7 ministrów z UFC do „rządu narodowej odbudowy” oraz reformę prawa wyborczego. Reforma miała obejmować zmianę granic okręgów wyborczych, sporządzenie nowego spisu ludności i aktualizację listy wyborców. Na czele specjalnego komitetu nadzorującego wdrażanie reformy stanął Olympio. Nowy rząd premiera Houngbo został zaprzysiężony 28 maja 2010. Składał się z 31 ministrów, w tym zgodnie z umową 7 z opozycyjnej UFC (uzyskała m.in. stanowisko ministra spraw zagranicznych). 29 maja 2010 zwolennicy prezydenta Gnassingbé zorganizowali w stolicy manifestację, popierającą jego „politykę pojednania narodowego, budowy pokoju i otwartości”.
Wybory prezydenckie 2015.
W wyborach prezydenckich z 25 kwietnia 2015 Gnassingbé po raz wtóry pokonał Jeana-Perre'a Fabre'a, uzyskując reelekcję na trzecią kadencję. Gnassingbé uzyskał 58,8% głosów, a Fabre 35,2%. Frekwencja wyniosła 60,9%.
Polityka zagraniczna.
Prezydent Faure Gnassingbé, podobnie jak jego ojciec, prowadzi politykę zagraniczną opierającą się na zasadzie niezaangażowania. Odwołując się do silnych historycznych i kulturalnych więzów z Europą Zachodnią, utrzymuje najbliższe stosunki z Francją i Niemcami, byłymi państwami kolonialnymi. Stosunki z Francją opierają się na współpracy w dziedzinach handlu, kultury, nauki i edukacji oraz w sferze wojskowej. W tej ostatniej oba państwa współpracują od kilkudziesięciu lat, Francja zapewnia pomoc w szkoleniu i wyposażeniu togijskich sił zbrojnych. W 2006, po podpisaniu porozumienia przez rząd togijski z opozycją, prezydent Francji Jacques Chirac, uważany za prywatnego przyjaciela zmarłego Gnassingbé Eyademy, zwiększył pomoc finansową dla Togo o dodatkowe 5 mln euro. W listopadzie 2008 prezydent Gnassingbé udał się z oficjalną wizytą do Francji, gdzie spotkał się z prezydentem Nicolas’em Sarkozy. W październiku 2009 francuski rząd anulował dług Togo w wysokości 47 mld franków CFA. W czerwcu 2009 Gnassingbé złożył wizytę w Niemczech, spotykając się z prezydentem Horstem Köhlerem i kanclerz Angelą Merkel. W grudniu 2009 również niemiecki rząd anulował część zadłużenia Togo o wartości 6 mld franków CFA. W czerwcu 2009 prezydent gościł u siebie w kraju premiera Hiszpanii José Luisa Zapatero.
Stosunki z krajami regionu układają się z reguły dobrze. Togo jest aktywne w regionalnych organizacjach międzynarodowych. W lipcu 2007 Gnassingbé wziął udział w uroczystościach zakończenia wojny domowej w Wybrzeżu Kości Słoniowej. W grudniu 2009 przejął przewodnictwo w organizacji OHADA.
Stosunki ze Stanami Zjednoczonymi układają się dobrze od początku niepodległości kraju, chociaż USA nie są i nigdy nie były jednym z głównych partnerów handlowych Togo. W kraju funkcjonuje wiele amerykańskich pomocowych organizacji pozarządowych. Działa Korpus Pokoju, który skupia się na promocji rozwoju przedsiębiorczości, edukacji, ochrony środowiska i ochrony zdrowia.
W czasie prezydentury Gnassingbé wzrosło znaczenie stosunków z Chińską Republiką Ludową, poszukującą nowych źródeł surowców dla swojej rozwijającej się gospodarki i rosnących potrzeb konsumpcyjnych. Togo posiada bowiem bogate złoża fosforytów. W styczniu 2006 Gnassingbé udał się z wizytą do Pekinu. Wspólnie z przewodniczącym ChRL Hu Jintao zadeklarowali długookresowe wzmocnienie stosunków dwustronnych w takich dziedzinach jak rolnictwo, handel, telekomunikacja oraz infrastruktura. Już w kwietniu 2006 w Lomé został uroczyście otwarty zbudowany przez chińskie firmy pałac prezydencki. W lipcu 2006 wiceprzewodniczący ChRL Zeng Qinghong podpisał w Karze szereg porozumień technicznych, w tym przewidujące pomoc finansową i kredyty od chińskiego rządu na finansowanie projektów infrastrukturalnych oraz ramowe porozumienie na temat preferencyjnych kredytów na realizację projektu elektrowni wodnej. Rozpoczęto także współpracę gospodarczą z Indiami. W sierpniu 2006 rząd podpisał wartą 40 mln euro umowę z indyjskim holdingiem dotyczącą inwestycji w sektorze wydobywczym.
Po osiągnięciu porozumienia z opozycją w sierpniu 2006 i utworzeniu wspólnie z nią rządu, do kraju zaczęła stopniowo napływać wstrzymana pomoc zagraniczna. Poprawie uległy wówczas również stosunki z Unią Europejską (UE), która jednak w dalszym ciągu naciskała na proces demokratyzacji kraju. We wrześniu 2006 prezydent Gnassinbgé udał się z wizytą do Brukseli, Paryża i Rzymu, w czasie której Komisarz UE ds. Rozwoju i Pomocy Humanitarnej Louis Michel podkreślił, że normalizacja współpracy nie będzie możliwa bez organizacji w Togo demokratycznych wyborów parlamentarnych w 2007. W październiku i listopadzie UE odnotowała postęp w tym zakresie i 15 listopada 2006 Rada UE zdecydowała o uruchomieniu pomocy finansowej dla Togo w wysokości 40 mln euro, a w dalszej perspektywie kolejnych 110 mln euro (w latach 2008-2012).
W 2006 administracja prezydenta podjęła rozmowy z Międzynarodowym Funduszem Walutowym (MFW) mające na celu wznowienie programów pomocowych. Po przeprowadzeniu w październiku 2007 wyborów do parlamentu, uznanych za wolne i uczciwe przez międzynarodowych obserwatorów, do kraju szerszym strumieniem zaczęła napływać pomoc finansowa. UE zaraz po wyborach przywróciła wartą 26 mln euro pomoc finansową na rozwój miejski i projekty służące wzmocnieniu demokracji. Bank Światowy (BŚ) w lutym 2008 anulował 123 mln USD krajowych zaległości i w maju na nowo podjął współpracę z Togo. Afrykański Bank Rozwoju w lipcu 2008 również anulował warte 24 mln USD długi Togo. W październiku 2008 kraj został przyjęty do HIPC ("Heavily Indebted Poor Countries"), programu pomocowego MFW i BŚ dla najbardziej zadłużonych krajów świata. W czerwcu 2009 BŚ przyznał Togo 27 mln USD pomocy na odbudowę infrastruktury i sieci elektrycznej w Lomé. W listopadzie UE przekazała Togo pomoc wartą 15 mln euro, a MFW pomoc w wysokości 14 mln USD.
4 czerwca 2017 Faure Gnassingbé objął funkcję przewodniczącego ECOWAS, zastępując na tym stanowisku prezydent Liberii Ellen Johnson-Sirleaf. Na czele tej organizacji trzykrotnie (1977-1978, 1980-1981 i 1999) stał już jego ojciec. Następnym przewodniczącym został 31 lipca 2018 prezydent Nigerii Muhammadu Buhari.
Prawa człowieka i swobody obywatelskie.
W pierwszych miesiącach prezydentury Faure Gnassingbé międzynarodowe organizacje broniące praw człowieka oskarżyły władze o brutalną pacyfikację protestów opozycji w czasie kampanii przed wyborami prezydenckimi i tuż po nich. W lipcu 2005 Amnesty International (AI) opublikowała specjalny raport w tej sprawie na podstawie zeznań zebranych od świadków i uczestników wydarzeń. Informowała w nim o poważnych naruszeniach praw człowieka dokonywanych po wyborach przez togijskie służby bezpieczeństwa wspierane przez wojskowe bojówki związane z rządzącą partią RPT przeciw zwolennikom opozycji i zwykłym obywatelom. Dopuszczały się one wykonywania egzekucji, napadów, tortur, gwałtów i arbitralnych aresztowań. AI uznała reakcję służb za całkowicie nieadekwatną, gdyż protesty w większości wypadków przebiegały w sposób pokojowy. W raporcie nie potrafiła ocenić rzeczywistej liczby ofiar. Podała listę 150 zabitych, ale stwierdziła, że ofiar było znacznie więcej. Liczbę uchodźców, zbiegłych z powodu zamieszek do Beninu i Ghany, wyliczyła na ponad 30 tys. Oskarżyła władze o tuszowanie prawdziwych rozmiarów i liczby ofiar tragedii. Wezwała rząd do uwolnienia wszystkich przetrzymywanych bez zarzutów, rozpoczęcia śledztwa w sprawie popełnionych przestępstw i postawienia odpowiedzialnych za nie przed obliczem wymiaru sprawiedliwości, a także do zapewnienia długookresowej opieki medycznej i psychologicznej poszkodowanym i zapewnienia im należytego zadośćuczynienia.
W kolejnych latach jednym z głównych zarzutów stawianym pod adresem administracji prezydenta Gnassingbé był brak działań w kierunku wykrycia odpowiedzialnych za śmierć obywateli i postawienie ich przed obliczem sądu oraz dalsze tolerowanie bezkarności służb bezpieczeństwa. W lipcu 2007 władze Togo po raz pierwszy od 1999 wpuściły na teren kraju delegację Amnesty International. Organizacja ta w swoim raporcie z 2007 zarzuciła im dalsze stosowanie przemocy wobec więźniów zatrzymanych z powodów politycznych w 2005 oraz przetrzymywanie ich bez procesu sądowego. W maju 2007 Komitet ONZ ds. Tortur wyraził zaniepokojenie stosowaniem tortur wobec więźniów, ich złym traktowaniem i praktykowaniem arbitralnych aresztowań obywateli. Podkreślił przy tym zupełną bezkarność oprawców.
W 2008 władze powołały do życia Komisję Prawdy i Pojednania, której celem miało być zbadanie okoliczności przemocy po wyborach w 2005 i wskazanie winnych jej popełnienia. Przyjęte zostało również prawo o statusie togijskich sił zbrojnych, które zobowiązywało armię do działania w ramach obowiązującego prawa i nieangażowania się w kwestie polityki. W dorocznym raporcie AI informowała jednak, że pomimo przyjęcia przez rząd pakietu reform, w kraju w dalszym ciągu ograniczana była wolność wypowiedzi, wywierano naciski na niezależne media i dziennikarzy, a także nie zapewniono zadośćuczynienia ofiarom powyborczych protestów z 2005. Specjalni wysłannicy ONZ zanotowali natomiast liczne przypadki nieodpowiedniego traktowania i torturowania więźniów oraz przetrzymywania ich bez jasnej podstawy prawnej. Również Human Rights Watch wskazywała na główne problemy kraju, do których zaliczyła korupcję i bezkarność funkcjonariuszy państwowych, wywieranie wpływu przez władzę wykonawczą na sądownictwo, arbitralne zatrzymania, stosowania długiego aresztu, ograniczanie wolności zgromadzeń i stowarzyszeń, stosowanie przemocy i dyskryminacji wobec kobiet, napięcia etniczne oraz handel ludźmi, w tym zwłaszcza dziećmi.
W czerwcu 2009 prezydent Gnassingbé podpisał uchwaloną przez parlament ustawę znoszącą oficjalnie karę śmierci, która nie była wykonywana od 1978. W ten sposób Togo zostało 15 państwem w UA i 94 na świecie, w ustawodawstwie którego nie występował ten wymiar kary. W styczniu 2009 specjalni międzynarodowi wysłannicy odnotowali przypadki niewłaściwego traktowania więźniów. Zaś w sierpniu wysłannicy ONZ i AU, choć odnotowali spadek liczby ataków i aktów zastraszania obrońców praw człowieka, wyrazili zaniepokojenie ich stygmatyzacją przez władze i postrzegania jako przeciwników politycznych. AI w swoim raporcie z 2009 informowała o bezowocności prac Komisji Prawdy i Pojednania i dalszym braku zadośćuczynienia ofiarom przemocy z 2005. Wysoki Komisarz NZ ds. Praw Człowieka wezwał natomiast władze do zapewnienia bezpieczeństwa świadkom i ofiarom oraz ukarania sprawców. W lipcu 2009 Togijska Koalicja Obrońców Praw Człowieka wyraziła zaniepokojenie przypadkami utrudniania wolności wypowiedzi.

</doc>
<doc id="175733" url="https://pl.wikipedia.org/wiki?curid=175733" title="Edem Kodjo">
Edem Kodjo

Edem Kodjo, właśc. Édouard Kodjovi Kodjo (ur. 23 maja 1938 w Sokodé, zm. 11 kwietnia 2020 w Neuilly-sur-Seine) – togijski polityk i dyplomata. W latach 1994–1996 i 2005–2006 premier Togo.
Życiorys.
Kodjo urodził się w Sokodé w prefekturze Tchouadjo w Togo. Sprawował funkcję ministra finansów od 1973 do 1976 oraz ministra spraw zagranicznych Togo od 1976 do 1978 w rządzie prezydenta Gnassingbégo Eyadémy. Od 1978 do 1983 pełnił funkcję Sekretarza Generalnego Organizacji Jedności Afrykańskiej.
W 1985 we Francji opublikował książkę "Africa Tomorrow" ("Afryka Jutra"), która została później również przetłumaczona na język angielski i wydana w Stanach Zjednoczonych w 1987.
Na początku lat 90., Kodjo zerwał stosunki z prezydentem Eyademą i zapoczątkował nową politykę, zakładając partię Togijską Unię dla Demokracji. Wraz z innymi liderami opozycji, Kodjo naciskał Eyademę, by ten przeprowadził wolne i uczciwe wybory w 1994 roku. W wyborach tych partie opozycyjne przejęły kontrolę nad parlamentem Toga, a Eyadema zaproponował Kodjo utworzenia gabinetu. Funkcję premiera sprawował od 23 kwietnia 1994 do 20 sierpnia 1996.
Po zwycięstwie w wyborach prezydenckie w Togo w 2005 roku syna i następcy zmarłego prezydenta Eyadamy – Faure’a Gnassingbégo, Kodjo został ponownie mianowany premierem 8 czerwca 2005 roku, zastępując na tym stanowisku Koffiego Samę.

</doc>
<doc id="175739" url="https://pl.wikipedia.org/wiki?curid=175739" title="Jean Charles Peltier">
Jean Charles Peltier

Jean Charles Athanase Peltier (ur. 22 lutego 1785 w Ham (departament Somma), zm. 27 października 1845 w Paryżu) – francuski fizyk.
Odkrył zjawisko termoelektryczne (miejsce spojenia w termoogniwie rozgrzewa się lub oziębia jeśli przepuszczamy przez nie prąd) nazwane jego nazwiskiem. Konsekwentnie ogniwo wykorzystujące ten efekt do chłodzenia nazywa się modułem (ogniwem) Peltiera.

</doc>
<doc id="175740" url="https://pl.wikipedia.org/wiki?curid=175740" title="Pałac biskupi w Ciążeniu">
Pałac biskupi w Ciążeniu

Późnobarokowy pałac biskupi w Ciążeniu, gmina Lądek, powiat słupecki. Wpisany do rejestru zabytków KOBiDZ pod numerem 22/335 w dniu 17 stycznia 1949 roku. Zbudowany został w latach 1758 - 1768 dla biskupa Teodora Czartoryskiego przez architekta Józefa Sacco i wykończony około 1810 w stylu rokokowym z inicjatywy biskupa Ignacego Raczyńskiego. Budynek trzykondygnacyjny, na parterze sześć pomieszczeń reprezentacyjnych o zbliżonej wielkości, bez centralnej dominanty w rodzaju salonu. Na parterze i na piętrze pomieszczenia w układzie dwutraktowym, amfiladowym. Na najwyższej, mieszkalnej kondygnacji pokoje połączone korytarzem. Budynek przykryty dachem mansardowym. Z zewnątrz parter wyodrębniony z bryły budynku poprzez silnie akcentowany gzyms, pseudoryzality z delikatnymi pilastrami wielkiego porządku. Kapitele pilastrów oraz przyczółki ryzalitów dekorowane rokokową sztukaterią. Pierwotny plan zakładał połączenie pałacu z oficynami za pomocą galerii na obu skrzydłach. Z powodu śmierci fundatora projekt ukończono tylko po stronie wschodniej.
W 1818 roku pałac przeszedł w ręce prywatne, do pułkownika Wacława Gutakowskiego.
W dwóch salonach na piętrze zachowały się rokokowe dekoracje stiukowe na plafonach i fasetach, o motywach architektonicznych, chińskich, ze scenami bukolicznymi i sielankowymi oraz ornamentami roślinnymi wykonane według projektów Francois de Cuvillie.
Pałac przejęty w 1969 przez poznański Uniwersytet. Obecnie w pałacu (parter) mieści się oddział Biblioteki Uniwersyteckiej w Poznaniu przechowujący największą w Polsce kolekcję druków masońskich (około 80 tys. woluminów), zgromadzonych w latach wojny przez hitlerowców a porzuconych w Środzie Śląskiej. Na dwóch wyższych kondygnacjach znajduje się dom pracy twórczej Uniwersytetu im. Adama Mickiewicza w Poznaniu z zapleczem hotelowym.
Wokół pałacu rozpościera się mały zabytkowy park francuski, wpisany do rejestru zabytków KOBiDZ pod numerem 99 w dniu 28 maja 1968 roku. przechodzący ku korytu Warty w park krajobrazowy o powierzchni 9,7 ha. 

</doc>
<doc id="175741" url="https://pl.wikipedia.org/wiki?curid=175741" title="Koffi Sama">
Koffi Sama

Koffi Sama (ur. 1944) – togijski polityk, były premier Togo od 29 czerwca 2002 do 8 czerwca 2005.
Po śmierci rządzącego przez 38 lat prezydenta Gnassingbé Eyadéma 5 lutego 2005 oznajmił wiadomość nazywając to wydarzenie "narodową katastrofą". Jego następcą na stanowisku premiera został Edem Kodjo.

</doc>
<doc id="175742" url="https://pl.wikipedia.org/wiki?curid=175742" title="Gnassingbe Eyadéma">
Gnassingbe Eyadéma



</doc>
<doc id="175744" url="https://pl.wikipedia.org/wiki?curid=175744" title="PIT">
PIT



</doc>
<doc id="175745" url="https://pl.wikipedia.org/wiki?curid=175745" title="Pałac w Czaczu">
Pałac w Czaczu

Pałac w Czaczu – w miejscowości Czacz, w parku, na wzniesieniu, pierwotnie zbudowany na planie prostokąta jako wczesnobarokowy około 1650 (prawdopodobnie według projektu Krzysztofa Bonadury Starszego) dla Wojciecha Gajewskiego, kasztelana rogozińskiego. Pałac został spalony w 1709. Na jego ruinach, najprawdopodobniej na początku XIX wieku powstało obecne założenie, zbudowane dla Wiktora Szołdrskiego. Dodano wówczas dwie klasycystyczne oficyny i połączono je z pałacem ćwierćkolistymi galeriami. Przebudowa z lat 1848–1851, dokonana dla Marcelego Żółtowskiego podwyższyła pałac (poprzez zmianę dachu na dach mansardowy i zmieniła wygląd elewacji. 
Kolejnej przebudowie, wykonanej w latach 1911–1912 przez Jana Żółtowskiego według projektu architekta Mariana Andrzejewskiego w stylu tzw. „"kostiumu polskiego”" zawdzięczamy obecny wygląd pałacu. Fasada południowa (ogrodowa) rozczłonkowana pilastrami jońskimi wielkiego porządku z motywami heraldycznymi na kapitelach. W narożach budynku pozorne ryzality. Na środku wejście do dawnego salonu, nad nim, na piętrze, mały balkon. Wyżej herb Żółtowskich – Ogończyk. We wschodniej galerii brama przejazdowa. Elewacja północna skromniejsza, z tarasem przed wejściem głównym. Park z początku XIX wieku (powierzchnia 19 ha), obecnie rozdzielony drogami. Budynek główny pałacu obecnie mieści szkołę, oficyny zamieszkane. Pałac i park zaniedbane.

</doc>
<doc id="175746" url="https://pl.wikipedia.org/wiki?curid=175746" title="Jakub Wandachowicz">
Jakub Wandachowicz

Kuba „qbx” Wandachowicz (ur. 27 listopada 1975 w Łodzi) – polski basista, autor tekstów piosenek i kompozytor. Członek zespołu Cool Kids of Death, Tryp, NOT oraz duetu (wspólnie z Marcinem Prytem) SRAM. Współwłaściciel klubu „Dom” w Łodzi. .
Wcześniej występował w zespołach Borderland i Protoplazma. Obecnie gra również w zespołach NOT, Tryp, SRAM oraz solo. Pisał teksty piosenek między innymi dla Tomka Makowieckiego i Justyny Steczkowskiej. Współpracował również z Dorotą Masłowską przy tworzeniu płyty "Społeczeństwo jest niemiłe". Od października 2012 , w każdą środę prowadził na antenie Radia Łódź autorską audycję muzyczną "Puszcza Piosenki", należącą do cyklu "Łódzka Scena Muzyczna".
Uzyskał magisterium z filozofii na Uniwersytecie Łódzkim. Autor tekstu "Generacja Nic" („Gazeta Wyborcza”, 5 września 2002), który wywołał dyskusję o pokoleniu 20-latków. Felietonista i eseista (m.in. Czas Kultury, „Purpose”, „Muza”). Był redaktorem naczelnym czasopisma „Pulp”.

</doc>
<doc id="175751" url="https://pl.wikipedia.org/wiki?curid=175751" title="Pałac w Czerniejewie">
Pałac w Czerniejewie

Pałac w Czerniejewie – znajduje się na północnym skraju miasta, połączony z nim długą aleją, wzniesiony w latach 1771-1780 lub 1790 dla Jana Lipskiego według projektu architekta Ignacego Graffa.
Prawdopodobnie w tym miejscu znajdował się wcześniej zamek.
Pałac wielokrotnie przebudowywany. Pierwsza przebudowa, z lat 1789-1790 i późniejszych, przeprowadzona prawdopodobnie według projektu Kamsetzera nadała pałacowi charakter klasycystyczny. W 1800 dodano czterokolumnowy portyk z tympanonem, wysunięty znacznie przed linię elewacji. Portyk umożliwiał kryty dojazd pod samo wejście i dodał rezydencji okazałości. Inne elementy tej przebudowy to gruntowna rearanżacja wnętrz. Powstał wtedy, na osi głównej pałacu, na parterze, wsparty na kolumnach salon ("sala terrena", tzw. grota pompejańska według opisu na planie z 1911), a nad nim, na piętrze, dwukondygnacyjna, nakryta spłaszczoną (pozorną) kopułą sala balowa ozdobiona pilastrami. Te zmiany spowodowały dodanie ryzalitu na fasadzie ogrodowej pałacu.
Przebudowa z lat 1926-1928, wykonana na zlecenie hrabiego Zygmunta Skórzewskiego, przeprowadzona przez architekta Juliusza Nagórskiego polegała na dobudowie wschodniego skrzydła pałacu i połączeniu głównego budynku z oficyną wschodnią za pomocą galerii. Oficynę zachodnią połączono galerią z pałacem w latach 1979-1984 (albo 1980-1983), podczas prac restauracyjno–remontowych.
Park krajobrazowy (13 ha), pierwotnie założony jako ogród francuski, od XIX wieku jako ogród angielski, z alejami lipowymi, grabowymi i stawem. W głębi parku budynek bażanciarni z pocz. XIX w., przebudowanej potem na domek myśliwski.
Po wybuchu II wojny światowej, 5 września 1939 rodzina Skórzewskich (hrabia Zygmunt Włodzimierz Skórzewski wraz z żoną, księżniczką Leontyną Skórzewską z d. Radziwiłł) uciekła tuż przed zajęciem pałacu przez wojska niemieckie. Samochodem udało im się dotrzeć do Nieborowa. Herb Skórzewskich, Drogosław, ostatnich przedwojennych właścicieli obiektu zdobi bramę wjazdową.
Pałac w czasie II wojny światowej użytkowany był przez Niemców, dlatego zabudowania przetrwały wojnę w stanie nienaruszonym. Wnętrza i wyposażenie uległy znacznemu zniszczeniu w końcowym okresie wojny. Od wyzwolenia do 1977 r. siedziba domu dziecka, później przejęty i wyremontowany przez PGR Żydowo z przeznaczeniem na hotel i centrum konferencyjne. Obecnie również pełni tę funkcję. 3 czerwca 1997 gościł na uroczystym śniadaniu siedmioro przywódców państw Europy Środkowo-Wschodniej, którzy spotkali się tu podczas obchodów 1000-lecia męczeńskiej śmierci Świętego Wojciecha.
Zespół figuruje od 21 lutego 1964 w rejestrze zabytków Narodowego Instytutu Dziedzictwa, z późniejszymi uzupełnieniami.
Pałac znajduje się na Szlaku Pałaców i Dworów Powiatu Gnieźnieńskiego.
Opis.
Piętrowy pałac pierwotnie późnobarokowy, kryty wysokim dachem dwuspadowym; wybudowany na planie prostokąta z dwoma skrzydłami. Od frontu portyk z czterema kolumnami potrzymującymi fronton z herbami: Lipskich Grabie i Koźminskich Poraj. Po bokach głównego budynku ryzality. Obiekt z dwoma dziedzińcami. Pierwszy, zewnętrzny (tzw. "avant-cour", przeddziedziniec) ma po bokach wozownie i stajnie. Drugi, wewnętrzny (tzw. "cour d'honneur", dziedziniec honorowy) otoczony jest z boków dwiema oficynami z roku 1780.

</doc>
<doc id="175753" url="https://pl.wikipedia.org/wiki?curid=175753" title="Afonso Pena">
Afonso Pena

Afonso Augusto Moreira Pena (ur. 30 listopada 1847 w Santa Barbara w Brazylii, zm. 14 czerwca 1909 w Rio de Janeiro) – prezydent Brazylii w latach 1906-1909.
Za panowania Pedro II kilkukrotnie sprawował funkcję ministra. Po ogłoszeniu republiki był senatorem, prezesem Banku Państwowego w latach 1895–1898. W 1902 został wybrany wiceprezydentem, a w 1906 prezydentem. W czasie jego prezydentury poprawiła się sytuacja gospodarcza i finansowa Brazylii.
Alfonso Pena zmarł na zapalenie płuc w trakcie pełnienia urzędu, na 1,5 roku przed upłynięciem kadencji. Jego następcą został wiceprezydent Nilo Pecanha. 

</doc>
<doc id="175755" url="https://pl.wikipedia.org/wiki?curid=175755" title="Pałac w Lewkowie">
Pałac w Lewkowie

Pałac Lipskich w Lewkowie – pałac położony w zespole pałacowo-parkowym w Lewkowie.
Historia.
Obiekt został wzniesiony w latach 1786–1791 według projektu Jana Chrystiana Kamsetzera dla sędziego kaliskiego Wojciecha Lipskiego i jego żony Salomei Lipskiej z Objezierskich. Lipscy herbu Grabie właścicielami posiadłości byli do rozpoczęcia II wojny światowej. W 1945 r. ich majątek został przejęty przez Skarb Państwa, mieściło się w nim m.in. Państwowe Gospodarstwo Rolne, a na piętrze mieszkania dla pracowników. W oficynie zachodniej przez lata funkcjonowało publiczne przedszkole.
Pałac został odrestaurowany w latach 1970–1986 z przeznaczeniem na muzeum. Po restauracji władze województwa kaliskiego zadecydowały o przekazaniu obiektu Muzeum Ziemi Kaliskiej, którego oddziałem pałac był do 2017 roku . W 1991 na parterze otwarto ekspozycję wnętrz klasycystycznych, zrekonstruowanych zgodnie z pierwotnym stylem pałacu. 
Od 1 czerwca 2017 jest samodzielną jednostką, instytucją kultury samorządu wojewódzkiego wielkopolskiego pod nazwą Muzeum w Lewkowie – Zespół pałacowo-parkowy. Był to pierwszy krok do rozpoczęcia kompleksowej modernizacji, na którą placówka zdobyła pieniądze z unijnego programu WRPO na lata 2014-2020. W latach 2018–2021 prowadzono prace remontowe. 
Muzeum w Lewkowie ponownie jest otwarte dla zwiedzających od 3 października 2022 roku. 
Charakterystyka.
Jest to budynek klasycystyczny, jeden z pierwszych pałaców klasycystycznych w Wielkopolsce. Pałac o jednolitej, prostokątnej bryle z kolumnowym wgłębnym portykiem jońskim zwieńczonym trójkątnym frontonem. Na frontonie napis "Sobie, Swoim, Przyjaciołom, Potomności". Portyk wgłębny, na osi głównej sień, za nią dwukondygnacyjny, okrągły salon (Sala Rotundowa) wychodzący w fasadę ogrodową półowalnym ryzalitem ze spłaszczoną kopułą. Wyżej kartusz z datą 1791 i figury kobiece podtrzymujące kartusze z literami SL (Samuela Lipska) oraz herbem Objezierskich – Świnką. Dach prosty, dziedziniec zamknięty po bokach dwoma oficynami z facjatkami od frontu. W pobliżu umiejscowione były budynki gospodarcze, z których jeden przebudowano po II wojnie światowej na magazyn zbożowy.
We wnętrzach pałacu zachowane iluzjonistyczne dekoracje malarskie Franciszka i Antoniego Smuglewiczów. Wnętrza i elewacje są niezwykle bogato zdobione sztukateriami. W salonie krajobrazowym odnowiono oryginalne iluzjonistyczne malowidła ścienne Smuglewiczów, przedstawiające krajobrazy z elementami architektury romantycznej. Pałac odrestaurowany został w latach 1970–1986 z przeznaczeniem na muzeum. Po restauracji władze województwa kaliskiego zadecydowały o przekazaniu obiektu Muzeum Ziemi Kaliskiej. W 1991 na parterze otwarto ekspozycję wnętrz klasycystycznych, zrekonstruowanych zgodnie z pierwotnym stylem pałacu. Salon pejzażowy, urządzony meblami w stylu Ludwika Filipa, zdobią oryginalne iluzjonistyczne malowidła ścienne przedstawiające krajobrazy z elementami architektury romantycznej. Poza samym remontem pałacu, od podstaw zbudowano tzw. stajnię cugową, w której jest sala konferencyjno-restauracyjna z zapleczem i centrum multimedialne.
Park.
Wokół pałacu rozpościera się 8-hektarowy krajobrazowy park w stylu angielskim z urozmaiconym drzewostanem, stawem i wyspą. W parku znajduje się zabytkowa lodownia. W końcu 2021 roku otwarto dla zwiedzających park, w którym dokonano nasadzeń roślinności zgodnej z oryginalną koncepcją. Odtworzono rosarium z osiemnastowiecznymi odmianami róż na podstawie zachowanych archiwaliów. 

</doc>
<doc id="175759" url="https://pl.wikipedia.org/wiki?curid=175759" title="Velkopopovický Kozel">
Velkopopovický Kozel

Velkopopovický Kozel – piwo typu lager pochodzące z miejscowości Velké Popovice w Czechach. Jest produkowane w różnych jasnych i ciemnych odmianach. Znakiem rozpoznawczym piwa Kozel jest kozioł niosący kufel napełniony pieniącym się piwem.
W smaku piwo Kozel jest bardziej słodkawe i jednocześnie mocniejsze niż bardziej popularne w Polsce piwa typu pilzner.

</doc>
<doc id="175763" url="https://pl.wikipedia.org/wiki?curid=175763" title="Konceptyzm">
Konceptyzm

Konceptyzm (wł. "concetto" – świetny, wyszukany pomysł) – główny prąd w poezji baroku, cechujący się dążeniem do nieustannego zadziwiania, zaskakiwania i zaszokowania czytelnika. Koncept to wyszukany, oryginalny i niespodziewany pomysł, na którym oparty jest utwór poetycki, zarówno pod względem budowy jak i treści. Poetykę konceptyzmu można określić mianem poetyki kontrastu. Zamiłowanie do niego zaznaczyło się w doborze skojarzeń, puent czy tropów, takich jak antytezy, oksymorony, paradoksy. Konceptyzm narodził się w literaturze hiszpańskiej i włoskiej. Wśród polskich twórców, oryginalne koncepty stosowali Jan Andrzej Morsztyn (1621-1693) oraz Daniel Naborowski (1573-1640).

</doc>
<doc id="175764" url="https://pl.wikipedia.org/wiki?curid=175764" title="Gwiazda kwarkowa">
Gwiazda kwarkowa



</doc>
<doc id="175771" url="https://pl.wikipedia.org/wiki?curid=175771" title="Zamek w Rydzynie">
Zamek w Rydzynie

Zamek w Rydzynie – zamek znajdujący się w Rydzynie przy Placu Zamkowym 1. Z powierzchnią 42,5 tys. m2 jest największym zamkiem w Wielkopolsce.
Historia.
Pierwotny gotycki zamek Rydzyńskich z lat 1403-22 został zbudowany na sztucznej wyspie i przetrwał niecałe dwa stulecia, aż do najazdu Szwedów. W latach 1685–1695, częściowo na jego murach, wzniesiono barokową rezydencję Leszczyńskich herbu Wieniawa według projektu królewskiego architekta Józefa Szymona Bellottiego lub Pompeo Ferrariego. Już wówczas zamek uzyskał formę czterokondygnacyjnego, czteroskrzydłowego założenia z wewnętrznym dziedzińcem i czterema basztami na narożach. Dekorację wnętrz zrealizował Michelangelo Palloni. W zamkowym teatrze w 1687 odbyła się polska premiera komedii Moliera "Mieszczanin szlachcicem". Około 1700 (1698?) z inicjatywy Stanisława Leszczyńskiego dokonana została przebudowa zamku według projektu Pompeo Ferrariego, specjalnie sprowadzonego przez Leszczyńskich z Rzymu. Na wzór projektów Berniniego (Palazzo Barberini, przebudowa Luwru) przebudował on zachodnie skrzydło zamku, tworząc wyrazistą oś z rynkiem miasta.
Wówczas powstała dwupiętrowa sala balowa. W 1707 zamek płonął. Stanisław Leszczyński po nieudanej reelekcji sprzedał w 1736 lub 1738 Rydzynę Aleksandrowi Sułkowskiemu, stronnikowi Augusta III. Kolejna przebudowa, dokonana już dla Sułkowskich, miała miejsce w latach 1742–1745. Śląski architekt Karol Marcin Frantz, początkowo realizując koncepcje Pompeo Ferrariego, zmienił wystrój elewacji na rokokowy, założył nowe dachy i hełmy na basztach. Frantz przebudował także salę balową, w której znalazł się plafon śląskiego malarza Georga Wilhelma Neunhertza z 1745 przedstawiający apoteozę zaślubin Aleksandra Józefa Sułkowskiego z Aleksandrą Przebendowską (bogowie olimpijscy składający hołd połączonym herbom Sułkowskich i Przebendowskich). W dalszych latach Frantz realizował już własne pomysły, m.in. ok. 1750 stworzył dodatkową oś od strony północnej poprzez wzniesienie okazałych budynków stajni, wozowni i oficyn. W samym zamku, w skrzydle północnym, dodał środkowy ryzalit, stanowiący wejście do głównej klatki schodowej oraz wybudował kamienny most łączący wejście z owalnym placem przed budynkami gospodarczymi. Z tego samego okresu (1752) pochodzą kamienne sfinksy Jana Rimplera
Architektem ostatniej większej przebudowy z lat 1783–1796 był Ignacy Graff wraz z Dominikiem Merlinim. Przebudowano wtedy salę balową, a także oficyny i budynki gospodarcze. W latach 1916-1918 obiekt gościł niemiecki obóz jeniecki. W latach 1927–1928 (pod kierunkiem Stefana Cybichowskiego) adaptowano budynek na potrzeby gimnazjum.
Od 1928 do wybuchu wojny w 1939 zamek był siedzibą eksperymentalnej szkoły Gimnazjum i Liceum im. Sułkowskich, prowadzonej przez istniejącą od 1924 Fundację Sułkowskich pod dyrekcją Tadeusza Łopuszańskiego. Uczniem tego gimnazjum był m.in. Franciszek Walicki, dziennikarz muzyczny, publicysta, autor tekstów piosenek, działacz kulturalny, współtwórca wielu zespołów muzycznych i także kompozytor.
W latach okupacji w zamku mieściła się szkoła Hitlerjugend z internatem.
W 1945, bezpośrednio po wyzwoleniu, zamek został ograbiony i spalony do gołych murów przez żołnierzy Armii Czerwonej. Odbudowa do stanu surowego dokonana została w latach 1950-1965. Później zamek został przekazany Stowarzyszeniu Inżynierów i Techników Mechaników Polskich. Nowy właściciel przeprowadził w latach 1972–1977 rekonstrukcję konserwatorską niektórych wnętrz, przeznaczając budynek na hotel z zapleczem konferencyjnym i gastronomicznym, którą to rolę zamek pełni do dziś. Ukoronowaniem prac rekonstrukcji zamku do dawnej świetności było nadanie dyplomu „Europa Nostra” 15 maja 1994. W uroczystości Prezes Rady Naukowej organizacji Europa Nostra, prof. Gianni Perbelinii, wręczył Dyplom Honorowy Przewodniczącemu Rady Głównej SIMP-u.
Hotel „Zamek w Rydzynie” jest przedsiębiorstwem należącym do Stowarzyszenia Inżynierów i Techników Mechaników Polskich – SIMP.
Park.
Po wschodniej stronie zamku znajduje się park z II poł. XVII wieku, pierwotnie regularny, przebudowany w 1783-1785, a ok. 1820 przekształcony na krajobrazowy, w stylu angielskim. W parku istniało wiele pawilonów (m.in. pomarańczarnia, pawilon turecki, zameczek myśliwski), z których obecnie zachował się tylko odremontowany pawilon strzelnicy z 1772.
Legenda.
Istnieje legenda, że raz do roku podczas burzliwej nocy na zamku mszę świętą odprawia kościotrup księdza razem z ministrantami. W nabożeństwie tym uczestniczy biała pani, która następnie spowiada się, ale nie otrzymuje rozgrzeszenia, a później widma znikają.

</doc>
<doc id="175773" url="https://pl.wikipedia.org/wiki?curid=175773" title="Pierre Joseph Pelletier">
Pierre Joseph Pelletier

Pierre Joseph Pelletier (ur. 1788 w Paryżu, zm. 1842 tamże) – francuski farmaceuta i chemik, członek Francuskiej Akademii Nauk. Razem z Josephem Caventou wniósł znaczący wkład w badania alkaloidów.
Pelletier i Caventou odkryli chininę i strychninę, a także otrzymali po raz pierwszy związek polijodkowy - trójjodek strychniny. Za swe osiągnięcia uhonorowani zostali pomnikiem ustawionym na placu u zbiegu bulwaru Saint-Michel i ulic Auguste-Comte, Denfert-Rochereau oraz Abbé de l'Epée w Paryżu (w czasie okupacji niemieckiej postaci badaczy z brązu zostały przetopione na amunicję; obecnie pomnik ma charakter symboliczny).

</doc>
<doc id="175776" url="https://pl.wikipedia.org/wiki?curid=175776" title="Totentanz in polen">
Totentanz in polen



</doc>
<doc id="175777" url="https://pl.wikipedia.org/wiki?curid=175777" title="Zamek w Gniewie">
Zamek w Gniewie

Zamek w Gniewie – zamek zbudowany przez Zakon krzyżacki na planie czworoboku po 1290 roku i rozbudowany w XIV i XV wieku, następnie od połowy XV do 1772 roku siedziba polskich starostów, w 1664 roku należał do starostwa gniewskiego.
Historia.
Okres krzyżacki (koniec XIII- 1464 roku).
Zamek w Gniewie rozpoczęto budować po 1290 roku od budowy czworobocznego muru. Po zakończeniu trwającej 40 lat budowy był to, obok zamku w Człuchowie i zamku w Gdańsku, najpotężniejszy zamek Krzyżaków na lewym brzegu Wisły, pełniąc rolę siedziby komtura gniewskiego. W połowie XV wieku zamek przebudowano zamurowując dawną bramę wjazdową i budując nową od wschodu oraz powiększono kaplicę. Podczas Wielkiej wojny zamek został zajęty w 1410 roku przez polskich rycerzy pod dowództwem kasztelana Pawła z Wszeradowa, który odbudowywał go przez kilka miesięcy. W trakcie wojny trzynastoletniej pomiędzy Królestwem Polskim i Zakonem Krzyżackim, w 1454 roku zamek został zdobyty przez okoliczne rycerstwo należące do Związku Pruskiego. Zamek w trakcie oblężenia częściowo spłonął, a jego komendantem został z nominacji króla Kazimierza Jagiellończyka rycerz Jan z Jani, jednak jeszcze w tym samym roku odzyskali go Krzyżacy. Od lipca 1463 r. był oblegany przez Piotra Dunina. Na odsiecz oblężonym ruszyli Krzyżacy czego efektem była, wygrana dla Polski Bitwa na Zalewie Wiślanym. Zamek w Gniewie skapitulował przed wojskami królewskimi 1 stycznia 1464 roku.
Okres starostów polskich (lata 1464-1772).
Na mocy II pokoju toruńskiego został włączony do Polski i stał się siedzibą polskich starostów. Dzięki Karolowi Górskiemu wiemy, że w latach 1466 -1472 pierwszym starostą Gniewa był Jakub Kostka, herbu Dąbrowa, syn Nawoja Kostki. W 1623 roku na zamku przebywał król Zygmunt III Waza. W 1565 roku przeprowadzono prace remontowe. W 1625 roku zamek na dwa lata zajęły wojska szwedzkie. W 1655 roku podczas Potopu zamek na krótko zajęły wojska szwedzkie. W 1657 na zamku z rozkazu hetmana Jerzego Lubomirskiego przetrzymywano jeńców szwedzkich.
W drugiej połowie XVII wieku starostą gniewskim był Jan Sobieski, który jeszcze zanim został królem, zbudował na Podzamczu nowy barokowy budynek dla swojej żony Marii Kazimiery.
Po I rozbiorze w 1772 roku zamek trafił w ręce Prusaków.
Okres pruski (lata 1772-1920).
Wielokrotnie zmieniał swą funkcję, służąc m.in. za spichlerz (w tym celu przebudowany w XVIII w.). Ponownie został przebudowany w latach 1855-1859, gdy rozebrano dużą czworoboczną wieżę w narożu wschodnim i zastąpiono ją wieżyczką, zburzono gdanisko, zasypano fosy i przebito nowe otwory okienne zmieniając wygląd zewnętrzny zamku.
Zamek po 1920 roku.
Po I wojnie światowej, w 1920 Gniew wrócił do Polski. Zamek został poważnie zniszczony w pożarze w 1921 r. Po roku 1939 niemieckie władze okupacyjne urządziły na terenie zamku więzienie dla Polaków. Odbudowa zabytku rozpoczęła się w latach 1968-1974, w trakcie której przywrócono częściowo wygląd zamku z czasów średniowiecza, a jej sponsorem były Zakłady Mechanizmów Okrętowych „FAMA”. W 1991 roku wraz z grupą wolontariuszy oraz kadrą Miejsko-Gminnego Ośrodka Kultury w Gniewie (MGOK-u) ówczesny dyrektor - Jarosław Struczyński podjął działania zmierzające do odbudowy oraz ożywienia kulturalnego i turystycznego ruin Zamku w Gniewie. Po uporządkowaniu zamkowych ruin uruchomiona została pierwsza trasa turystyczna. W tym samym roku zainicjował powstanie chóru gregoriańskiego „Schola Canturum Gymevensis”. W 1992 roku, wspólnie z Muzeum Archeologicznym w Gdańsku, w oparciu o roboty publiczne organizowane przez Urząd Miasta i Gminy w Gniewie, rozpoczął kolejny etap odbudowy Zamku, co umożliwiło organizację licznych imprez kulturalnych i turystycznych (Turniej Rycerski Króla Jana III, Międzynarodowy Pokaz Kucia Artystycznego, Festiwal Kultury Średniowiecznej oraz liczne spektakle i widowiska historyczne). Zainicjował powstanie grup rekonstrukcji historycznej: Stowarzyszenie „Bractwo Rycerskie Zamku Gniewskiego”(r. 1993), Stowarzyszenie „Konfraternia Świętego Wojciecha”(r. 2000), Żółty Regiment Piechoty Gustawa II Adolfa (2001), chorągiew husarską marszałka województwa pomorskiego, w której pełnił funkcję porucznika (r.2004), Rycerze Gniewu (r. 2011). W roku 1994 rozpoczął współpracę z francuskim Stowarzyszeniem ”Les Compagnons du Tour de France”, wspierającym odbudowę Zamku i kształcących gniewskich rzemieślników w zawodach budowlanych. W roku 1997 współorganizował Kapitułę Rycerstwa Polskiego. W latach 1998-2001 współorganizował inscenizację Bitwy pod Grunwaldem, w której od 1998 roku odgrywa postać wielkiego mistrza Ulricha von Jungingen. Od 2001 na terenie zamku corocznie w sierpniu organizowana jest inscenizacja bitwy stoczonej pod Gniewem w dniach 22-29 sierpnia 1626, w czasie tzw. wojny o ujście Wisły, pomiędzy wojskami dwóch kuzynów - Gustawa Adolfa Wazy, króla Szwecji i Zygmunta III Wazy, króla polskiego. 
W 2010 roku właścicielem zamku została firma Polmlek. Obecnie na zamku odbywają się turnieje rycerskie, pokazy kowalstwa artystycznego, kolonie tematyczne i inne imprezy. Liczne komnaty zostały zaadaptowane na apartamenty w standardzie hotelu.
W 2013 tuż przy zamku w stronę Wisły powstało śmigłowcowe lądowisko Zamek Gniew.

</doc>
<doc id="175778" url="https://pl.wikipedia.org/wiki?curid=175778" title="Jack Lemmon">
Jack Lemmon

Jack Lemmon (właśc. John Uhler Lemmon III; ur. 8 lutego 1925 w Newton, zm. 27 czerwca 2001 w Los Angeles) – amerykański aktor i muzyk, znany zarówno z ról dramatycznych, jak i komediowych.
Przez prawie 50 lat kariery wystąpił w około 80 filmach fabularnych, zarówno komediach, jak i dramatach. Dwukrotnie nagrodzony Oscarem; za drugoplanową rolę w filmie "Mister Roberts" (1955) i pierwszoplanową w filmie "Ocalić tygrysa" (1973) oraz dwukrotny laureat nagrody na festiwalu w Cannes.
Życiorys.
Wczesne lata.
Urodził się w Newton w Massachusetts w rodzinie rzymskokatolickiej jako syn Mildred Burgess LaRue „Millie” Noel Lemmon i Johna Uhlera Lemmona II, prezesa firmy produkującej pączki. Jego rodzina była pochodzenia irlandzkiego, szkockiego, niemieckiego, francuskiego, holenderskiego i walijskiego. Uczęszczał do szkoły podstawowej John Ward Elementary School i Rivers School w Weston. Często źle się czuł jako dziecko, zanim skończył 10 lat, przeszedł trzy znaczące operacje na uszy. Zanim skończył 12 lat, spędził dwa lata w szpitalu. W 1943 ukończył Phillips Academy w Andover. W czasie II wojny światowej służył w United States Navy. W 1947 został absolwentem Harvard College przy Uniwersytecie Harvarda w Cambridge.
W 1947 studiował aktorstwo pod okiem trenerki Uty Hagen w HB Studio w Nowym Jorku. Był także pianistą, który trenował w wieku 14 lat i nauczył się grać ze słuchu. Przez rok w Nowym Jorku pracował nieodpłatnie jako kelner i mistrz ceremonii w barze Old Knick na Second Avenue na Manhattanie. Grał również na pianinie w sali.
Kariera.
W 1948 po raz pierwszy trafił na mały ekran jako Fred Stevens w serialu CBS "Studio One". Rok później zadebiutował na kinowym ekranie w roli tynkarza w komedii Michaela Curtiza "The Lady Takes a Sailor" (1949) z udziałem Jane Wyman, Eve Arden i Toma Tully. Po tym, jak Lemmon na Broadwayu dostał główną rolę Leo Davisa w komedii "Serwis pokojowy" (1953), łowca talentów dla Columbia Pictures przekonał go, by zamiast tego spróbował rozpocząć karierę w Hollywood.
Został szybko dostrzeżony w roli filmowca Pete’a Shepparda w komedii romantycznej George’a Cukora "To może się zdarzyć każdemu" ("It Should Happen to You", 1954) z Judy Holliday. Jako Frank Thurlowe Pulver w komediodramacie wojennym CinemaScope "Mister Roberts" (1955), przy którym pracowało trzech reżyserów: John Ford, Mervyn LeRoy i Joshua Logan, otrzymał Oscara dla najlepszego aktora drugoplanowego. Za kreację prezesa podupadającej firmy odzieżowej, Harry’ego Stonera, który przeżywa kryzys wieku średniego w dramacie Johna G. Avildsena "Ocalić tygrysa" (1973), zdobył Oscara dla najlepszego aktora pierwszoplanowego.
Był ulubionym aktorem reżysera Billy’ego Wildera. Lemmon zagrał w 7 jego filmach: "Pół żartem, pół serio" (1959), "Garsoniera" (1960), "Słodka Irma" (1963), "Szczęście Harry’ego" (1966), "Avanti!" (1972), "Strona tytułowa" (1974), "Najlepszy kumpel" (1981).
Życie prywatne.
7 maja 1950 poślubił Cynthię Boyd Stone, z którą miał syna Christophera (ur. 22 czerwca 1954). 4 grudnia 1956 doszło do rozwodu. 17 sierpnia 1962 ożenił się z aktorką Felicią Farr. Mieli córkę Courtney (ur. 7 stycznia 1966), której ojcem chrzestnym został Billy Wilder. 
Śmierć.
Zmarł 27 czerwca 2001 w Los Angeles w wieku 76 lat na raka jelita grubego.

</doc>
<doc id="175780" url="https://pl.wikipedia.org/wiki?curid=175780" title="Enterprise (prom kosmiczny)">
Enterprise (prom kosmiczny)



</doc>
<doc id="175783" url="https://pl.wikipedia.org/wiki?curid=175783" title="Wyspy Parry’ego">
Wyspy Parry’ego

Wyspy Parry’ego – zachodnia grupa Wysp Królowej Elżbiety, w północnej części Archipelagu Arktycznego. Większymi spośród nich są Devon, Wyspa Cornwallisa, Wyspa Księcia Patryka i szereg mniejszych.
Grupa wysp została nazwana imieniem odkrywcy tej części Archipelagu Arktycznego – Williama Parry’ego.

</doc>
<doc id="175784" url="https://pl.wikipedia.org/wiki?curid=175784" title="JPL">
JPL



</doc>
<doc id="175785" url="https://pl.wikipedia.org/wiki?curid=175785" title="Zamek w Chęcinach">
Zamek w Chęcinach

Zamek w Chęcinach – zamek królewski z przełomu XIII i XIV wieku, górujący nad miejscowością Chęciny, w województwie świętokrzyskim, pod Kielcami.
W pobliżu zamku przechodzi żółty szlak turystyczny im. Juliusza Brauna, Honorowego Członka PTTK, z Wiernej Rzeki do Chęcin.
Początki warowni.
Nie ma wyraźnych danych źródłowych na temat powstania chęcińskiego zamku. Na bazie istniejących dokumentów można domniemywać, że budowę warowni rozpoczęto pod koniec XIII wieku. Jest pewne, że zamek istniał w 1306, kiedy to Władysław Łokietek nadał go biskupowi krakowskiemu, Janowi Muskacie. Rok później, pod pretekstem wykrycia spisku przeciwko władzy królewskiej, cofnął ów przywilej, przejmując tym samym warownię. Łokietek uczynił ją terytorialnym ośrodkiem swej władzy w zakresie gospodarczym, politycznym i militarnym. Przeniósł tu z Małogoszcza administrację rozległych posiadłości książęcych. W Chęcinach w latach 1310, 1318, 1331 i 1333 odbywały się zjazdy możnowładców i rycerstwa małopolskiego oraz wielkopolskiego. Zamek odegrał ważną rolę jako miejsce koncentracji wojsk wyruszających na wojnę z Krzyżakami.
Właśnie z tego miejsca w 1331 roku wyruszono na bitwę pod Płowcami. W 1318, ze względu na niedostępność zamku, zdeponowano tu skarbiec archidiecezji gnieźnieńskiej dla zabezpieczenia przed wrogim zakonem.
Prowadzone od maja do lipca 2013 roku prace archeologiczne pozwoliły rzucić nowe światło na historię zamku. Podczas prac natknięto się na fundamenty nieznanej dotąd wieży. Według archeologa Waldemara Glińskiego jest to najstarszy element zabudowy zamku powstały z inicjatywy króla Polski Wacława II Czeskiego.
Czasy świetności.
Po śmierci Władysława Łokietka pieczę nad warownią objął Kazimierz Wielki. Zamienił on zamek w niezdobytą przez ponad 250 lat królewską fortecę, znacznie go rozbudowując. Między innymi w tym czasie zostały podwyższone kamienne wieże. W Chęcinach rezydowała wówczas druga żona króla – Adelajda. W późniejszych latach zamieszkiwały tu także: siostra Kazimierza Wielkiego – Elżbieta Łokietkówna, żona Władysława Jagiełły – Zofia Holszańska, z synem Władysławem Warneńczykiem oraz żona Zygmunta Starego – Bona. Zamek przez długie lata używany był w charakterze więzienia stanu. Osadzono tu m.in. Andrzeja Wingolda (oskarżonego o podburzanie Rusi przyrodniego brata Władysława Jagiełły), Warcisława z Gotartowic oraz znaczniejszych jeńców schwytanych po grunwaldzkiej wiktorii, między innymi Michała Küchmeistra – późniejszego wielkiego mistrza zakonu krzyżackiego.
Upadek.
W XVI wieku zamek zaczął podupadać. W 1588 sejm zarządził przeniesienie ksiąg ziemskich z warowni do położonego u jej podnóża chęcińskiego kościoła. W 1607, w czasie Rokoszu Zebrzydowskiego fortyfikacje zostały zniszczone, a zabudowania spalone. Zamek na krótko odzyskał dawną świetność po przebudowie zainicjowanej przez starostę chęcińskiego, Stanisława Branickiego, jednak już w latach 1655–1657 został doszczętnie zniszczony najpierw przez Szwedów, a następnie przez szturm oddziałów Rakoczego. Dzieło zniszczenia dokończyła w 1707 kolejna okupacja szwedzka. Wtedy to zamek opuścili ostatni mieszkańcy. Przez następne stulecia średniowieczne mury stanowiły głównie darmowe źródło materiału budowlanego dla miejscowych wieśniaków. Podczas I wojny światowej ucierpiała środkowa wieża zamku, wykorzystywana przez żołnierzy rosyjskich jako punkt obserwacyjny. W czasie II wojny światowej kamienie pozyskane ze wzgórza zamkowego używano do utwardzania okolicznych dróg.
Odbudowa.
Pierwsze prace konserwacyjne przeprowadzono już w 1877. Wcześniej, w 1811 Julian Ursyn Niemcewicz w "Podróżach historycznych" pisał:
"Szerokie poły murów z trzema basztami, rozległe we wnętrzu ziemi piwnice, obdarte z dachu, ozdób i marmurów swoich okna i drzwi – to jest wszystko, co pozostało z gmachu... Resztę murów i kolumn zamkowych przedostatni starosta, jak gdyby swoje, podarował podstarościemu."
Losy warowni nie były również obojętne Stefanowi Żeromskiemu, który pisał o Chęcinach w swym "Dzienniku" z lat 80. XIX wieku, a także Henrykowi Sienkiewiczowi, który opublikował list w sprawie ochrony ruin. W Polsce międzywojennej ogromny wkład w uratowanie zamku wniósł ówczesny burmistrz Chęcin, Edmund Padechowicz. Przeprowadził on, mimo skromnych funduszy, szereg prac zabezpieczających budowlę przed zupełnym zniszczeniem. Po II wojnie światowej odrestaurowano wieże, na jednej z nich urządzając punkt widokowy. Podczas prowadzonych przez ostatnie lata prac adaptacyjno-renowacyjnych budowla została zabezpieczona w formie trwałej ruiny.
Rewitalizacja.
Wiosną 2013 r. rozpoczęła się trwająca do 2015 rewitalizacja zamku. Całkowity koszt inwestycji wynosił 8 143 446,69 zł. Podczas prowadzonych badań archeologicznych odkryto wieżę, która może stanowić najstarszy element zabudowy zamku.
Architektura.
Zamek wzniesiony na splantowanej grzędzie, zbudowany z kamienia. Pierwotny zamek powstał na planie nieregularnego wieloboku wykorzystując walory obronne wzgórza wznoszącego się na wysokość 360 m n.p.m. W czasach funkcjonowania zamku, wzgórze zamkowe oraz pobliski teren były regularnie karczowane z wysokopiennej roślinności w tym głównie z drzew dla zachowania wysokiej widoczności i poprawy obronności.
Dziedziniec otaczały wysokie na 9 metrów mury ze strzelnicami i gankiem dla straży. Wyższe piętra wież dobudowane zostały z cegły najprawdopodobniej w XVI wieku. Warownia dzieli się na dwie części:
Do wieży wschodniej (obok bramy wjazdowej) przylega dwukondygnacyjny budynek, prawdopodobnie kaplicy zamkowej oraz skarbca. Na wewnętrznym dziedzińcu znajduje się wejście do budynku mieszkalnego składającego się z trzech izb (obecnie pozostały po nich tylko otwory okienne, można też zauważyć resztki ścian poprzecznych i sklepień piwnic). Od strony południowej dziedziniec zamku otoczony jest murem. Wieże są okrągłe, z wejściem na wysokości piętra. Główna brama zamku znajduje się po wschodniej stronie, obok jednej z wież. W dawnych czasach znajdował się tu most zwodzony, zamieniony później na stały. Mury zbudowano głównie z miejscowego szarego wapienia, choć widać tu i partie z piaskowca jasnego i czerwonego oraz z cegły. Główne lochy mieściły się w dole wieży frontowej (przy głównej bramie).
Istnieje tutaj głęboka na ok. 100 m studnia, wykuta w skale, sięgająca prawdopodobnie poniżej poziomu doliny chęcińskiej. Lustracja starostwa chęcińskiego z 1569 mówi m.in.:
"Potrzebuje zamek chęciński poprawy, albowiem w niektórych miejscach rysy są szkodliwe, a poprawa z trudnością ma być, póki wody nie będzie na zamku; jakoż studnię łamią w górze twardego marmuru, kosztem niemałym [...]"
Ostateczne potwierdzenie hipotezy dostępu do wody wymaga badań archeologiczno-górniczych.
Filatelistyka.
Poczta Polska wyemitowała 5 marca 1971 znaczek pocztowy przedstawiający chęciński zamek o nominale 20 groszy, w serii "Zamki polskie". Druk w technice offsetowej na papierze kredowym. Autorem projektu znaczka był Tadeusz Michaluk. Znaczek pozostawał w obiegu do 31 grudnia 1994.

</doc>
<doc id="175786" url="https://pl.wikipedia.org/wiki?curid=175786" title="Wacław Przybylski">
Wacław Przybylski

Wacław Przybylski (ur. 1828 w Wilnie, zm. 1872 w Paryżu) – uczestnik powstania styczniowego.
Po ukończeniu uniwersytetu w Petersburgu był nauczycielem gimnazjalnym. Wspólnie z Ignacym Iwickim przetłumaczył „Chatę wuja Toma” H.B.Stowe. Był to drugi przekład polski. Ukazał się drukiem w Wilnie w 1860 roku, następnie w Warszawie w 1865. Podczas dyktatury Romualda Traugutta kierował prasą powstańczą. Następnie był przedstawicielem Rządu Narodowego we Francji.

</doc>
<doc id="175787" url="https://pl.wikipedia.org/wiki?curid=175787" title="Wyspy Parrego">
Wyspy Parrego



</doc>
<doc id="175788" url="https://pl.wikipedia.org/wiki?curid=175788" title="Zamek w Ciechanowie">
Zamek w Ciechanowie

Zamek w Ciechanowie – zamek zbudowany na przełomie XIV i XV wieku przez księcia mazowieckiego Janusza I Starszego, należał do starostwa ciechanowskiego w 1617 roku, od połowy XVII wieku w stanie ruiny. 
Historia.
Zamek ciechanowski został wzniesiony w latach 1399–1429. Badania dendrochronologiczne pali użytych do wzmocnienia fundamentów warowni wskazały na ich pochodzenie z drzew ściętych późną jesienią 1399 r. lub wczesną zimą 1399/1400. Najstarsze wzmianki o warowni pochodzą z roku 1429, kiedy to jego architekt – mistrz Niklos przedstawił księciu Januszowi I rachunki budowlane dotyczące prac przy wznoszeniu twierdzy. Warownia od początku swojego istnienia była wielokrotnie modernizowana i rozbudowywana. Wyniesienie murów i wież do obecnej wysokości nastąpiło na przełomie XV i XVI wieku. Zamek oprócz funkcji obronnej, spełniał także funkcję rezydencjonalną. Znajdował się tu m.in. skarbiec księcia Janusza II oraz kaplica książęca pw. św. Stanisława.
Po śmierci ostatniego księcia mazowieckiego Janusza III, zamek został ofiarowany w posagu królowej Bonie, żonie Zygmunta Starego. W 1549 r. przeprowadzono na zamku kolejne prace budowlane, tym razem z przeznaczeniem na rezydencję królowej Bony, wtedy też wykonano najstarszy znany opis warowni. Największych zniszczeń zamek doznał w okresie potopu szwedzkiego oraz 1708 r. w czasie wojny północnej. Po III rozbiorze Ciechanów wraz z zamkiem przypadł Prusom, nastąpiła rozbiórka resztek zabudowań wewnętrznych oraz północno-wschodniego narożnika murów. Od 1818 r. ruiny zamku stały się własnością rodu Krasińskich. Na początku XX wieku przeprowadzono (staraniem Adama i Edwarda Krasińskich, prezesujących Towarzystwu Opieki nad Zabytkami Przeszłości) pierwsze poważne prace remontowe – dokonano rekonstrukcji bramy zachodniej, odbudowano północno-wschodni narożnik murów, zaplombowano pęknięcia. Zamek przekazano w użytkowanie miejscowej straży ogniowej – m.in. wzniesiono drewnianą wieżyczkę do celów ćwiczeniowych, tzw. wspinalnię. 
W czasie II wojny światowej i okupacji niemieckiej zamkowy dziedziniec stał się miejscem koncentracji miejscowej ludności celem jej systematycznego wysiedlania, a także przeprowadzania pokazowych egzekucji. Jedno z takich wydarzeń, z 17 grudnia 1942 r., upamiętnia kamień na dziedzińcu, pod zachodnim murem. Stracono wówczas, poprzez powieszenie, czterech żołnierzy Armii Krajowej. Bohaterem tych wydarzeń był Roman Konwerski, który odmówił pełnienia roli kata, za co również został przez Niemców zamordowany. Po wojnie na zamku prowadzono liczne badania architektoniczne i archeologiczne. W latach 1979-86 przeprowadzono częściową restaurację warowni – nadbudowano mury i wieżę zachodnią, odsłonięto przyziemie części mieszkalnej (tzw. Domu Dużego) oraz zrekonstruowano jedną z gotyckich piwnic.
Obecnie właścicielem zamku jest Marszałek Województwa Mazowieckiego, a zarządcą Muzeum Szlachty Mazowieckiej w Ciechanowie.
Architektura.
Zamek zbudowano na bagnistym terenie. Mury o wysokości 10 m stanowią prostokąt. W narożnikach znajdują się dwie okrągłe wieże. Założenie obronne powstało na bagnach, na prawym brzegu rzeki Łydyni. Aby zamek zachował stabilność, w bagnistym podłożu przed rozpoczęciem budowy, zatopiono masę żwiru i cegieł oraz setki dębowych pni. Masywna, ceglana twierdza ma kształt regularnego czworoboku (48 na 57 metrów) z dwiema potężnymi wieżami od strony rzeki (zachodnią, zwaną arsenałem i wschodnią, zwaną więzienną). Pierwotnie wjazd na zamek prowadził od strony południowej bezpośrednio pomostem z miasta.
Usytuowane w południowych narożach zamku wieże osłaniały podejście do bramy. Pierwotnie miały one tę samą wysokość, co mury obwodowe. Dostęp do nich prowadził prosto z chodników straży, znajdujących się po wewnętrznej stronie murów obronnych. W północnej części dziedzińca stał pałac książęcy (Dom Duży) - budynek o dwu kondygnacjach, z czterema pomieszczeniami na każdym poziomie. Jego przyziemia zajmowały kuchnia i spiżarnia, a na piętrze mieściły się sale reprezentacyjne.
W kolejnych fazach rozbudowy warowni podwyższono obie wieże oraz dobudowano piętro pałacu, na którym umieszczono kaplicę św. Stanisława i sypialnię. Funkcje gospodarcze przejęły wtedy drewniane budynki, rozlokowane wzdłuż wschodniej i południowej kurtyny murów. Pierwotną bramę wjazdową w obręb murów przeniesiono ze strony południowej na stronę zachodnią. Samą bramę poprzedzało przedbramie w formie niewielkiego ryzalitu. Znajdował się tam mechanizm do opuszczania zwodzonego mostu, a na jego piętrze usytuowany był pokoik dla odźwiernego.
Społeczność.
Od 2004 roku obok zamku w Ciechanowie istnieje Chorągiew Rycerstwa Ziemi Ciechanowskiej, grupa rekonstruująca stan rycerski wczesnego XV wieku.
Kontrowersje wokół rewitalizacji.
Istnieją dwa sprzeczne projekty:
1. projekt rekonstrukcji zamku, oparty na tradycji mazowieckiego budownictwa gotyckiego, opracowany został przez zespół konserwatorów i architektów z Politechniki Warszawskiej pod kierunkiem dr Marii Ludwiki Lewickiej na podstawie istniejącej historycznej inwentaryzacji zamku z XVI w.. Co jest jednak nie zgodne z postanowieniami Karty Weneckiej, gdzie zapisano, że 
"Wszystkie nowo dodane elementy zabytkowego budynku powinny być rozróżnialne od oryginalnych".
2. "rewitalizacja" zamku – projekt modernistyczny wpasowujący w zabytkowe mury zamku nowoczesną konstrukcję żelbetową, przeszkloną o funkcji pawilonu wystawowego w miejscu Domu Dużego "śmiało wkomponowujący w zabytkowe historyczne mury współczesną przeszkloną część muzealno-edukacyjną.", opracowany w pracowni architektonicznej dra Marka Kleczkowskiego, budzącą kontrowersje ingerencją nowoczesną budowlą w zabytkową substancję zamku, prowadzący do unicestwienia zamku jako zabytku średniowiecznego, lecz popierany przez obecnego zarządcę zabytku oraz władze lokalne, przypominający inne decyzje o „rewitalizacji” obiektów zabytkowych w XX w.: m.in. podobną ingerencję żelbetowo-przeszklonej konstrukcji w substancję zabytkową zastosowaną na zamku w Limerick w Irlandii, wstawki nowoczesnej architektury w zabytkowym zespole starówki Lubeki, budowę szkoły w (w latach 30. XX w.) i dobudowę nowoczesnej sali gimnastycznej (1998) na terenie dziedzińca zamkowego w Szydłowie lub rozebranie w latach 50. starówki w Malborku i budowę na jej miejscu nowoczesnego osiedla mieszkaniowego.
Zwolennikiem rewitalizacji jest Wiesław Gruszkowski, który podkreślił, że obecna rewitalizacja zamku w Ciechanowie jest zgodna z zasadami Karty Weneckiej a nowy budynek „nie udaje” zabytkowego.
Efekty rewitalizacji i jej konsekwencje.
W wyniku długotrwałego sporu wokół rewitalizacji zamku, ostatecznie zrealizowano jedynie nowoczesny pawilon w miejscu tzw. Domu Małego (pomiędzy wieżami) oraz toalety pod wschodnią częścią dziedzińca. Zerwano przy tym oryginalny, późnogotycki, dekoracyjnie kładziony bruk i nie odtworzono go, ze względu na podwyższenie poziomu części dziedzińca zajmowanego przez nowoczesną zabudowę. W wyniku znaczącej ingerencji w kształt zabytku, zamek w Ciechanowie nie został wpisany na listę pomników historii, chociaż miał na to szanse (np. w ramach akcji "100 Pomników Historii na 100-lecie odzyskania niepodległości").
Wirtualne media.
W 2022 roku muzeum udostępniło możliwość zwiedzania zamku w formacie wirtualnego spaceru.

</doc>
<doc id="175792" url="https://pl.wikipedia.org/wiki?curid=175792" title="Zamek w Czorsztynie">
Zamek w Czorsztynie

Zamek w Czorsztynie () – ruiny gotyckiego zamku z XIV wieku, położone na wzgórzu nad Dunajcem (obecnie nad Jeziorem Czorsztyńskim) w granicach Pienińskiego Parku Narodowego.
Zamek królewski położony był w drugiej połowie XVI wieku w powiecie sądeckim województwa krakowskiego, należał do tenuty czorsztyńskiej.
Historia.
Według tradycji przekazanej przez Długosza właścicielem zamku w Czorsztynie w roku 1246 był Piotr Wydżga herbu Janina, szlachcic ziemi krakowskiej, następnie krzyżowiec, był on również właścicielem zamku Rytra, Łącka oraz zamku "Lemiasz", zmarł w Prusach.
Współcześni historycy nie potwierdzają powyższego przekazu Długosza, ani też wersji o ukrywaniu się Bolesława Wstydliwego podczas najazdu tatarskiego w 1241 roku, natomiast wiążą początki zamku z działalnością księżnej krakowskiej św. Kingi, która jako właścicielka ziemi sądeckiej intensywnie zagospodarowywała ten rejon pogranicza polsko-węgierskiego. Identyfikują oni zamek z warownią o nazwie "Wronin", wymienioną w dokumencie z 1320 roku. Odpowiada to datowaniu przez archeologów resztek drewnianych budowli i wału ziemnego położonego u północnego podnóża zamku z najstarszej warstwy na 3. ćwierć XIII w. W kolejnej fazie datowanej na przełom XIII i XIV w. wzniesiono cylindryczną wieżę w typie stołpu, podobną do wież zamków w Rytrze i Czchowie. Fundamenty tej wieży odnalezione zostały w czasie prac archeologicznych. Przyjmuje się, że nieco później powstał kamienny mur obwodowy na kulminacji skały.
Znaczna rozbudowa zamku nastąpiła za czasów Kazimierza Wielkiego. Janko z Czarnkowa w "Kronice Katedralnej Krakowskiej" zamieszcza informację o fundacji zamku przez tego króla. Jednak według Jana Długosza Kazimierz Wielki jedynie rozbudował zamek i otoczył go murami obronnymi. W tym czasie zamek stał się jednym z ważniejszych założeń obronnych kraju, z uwagi na położenie przy rozwidleniu szlaków handlowych, w tym ważnej drogi handlowej i dyplomatycznej na Węgry. Usytuowanie na wyniosłej skale pozwalało na kontrolę znacznej części doliny Dunajca. Wzmianki historyczne potwierdzają obecność na zamku Kazimierza Wielkiego, Ludwika Węgierskiego, Jadwigi Andegaweńskiej, Władysława Warneńczyka. Zamek pełnił też funkcję komory celnej, a później siedziby starostów.
W 1434 roku oddział husytów grasujący w rejonie Czorsztyna został rozgromiony przez rycerzy wysłanych przez króla Władysława Jagiełłę. Na lata 70. XV wieku datowana jest kolejna rozbudowa zamku, prawdopodobnie związana z wojną z królem węgierskim Maciejem Korwinem. Najpóźniej w wieku XVI powstał zamek dolny zwany "Przygródkiem".
Zasadnicza przebudowa zamku miała miejsce w latach 1629–1643, gdy funkcję starosty czorsztyńskiego pełnił Jan Baranowski herbu Jastrzębiec. Powstała wówczas m.in. czterokondygnacyjna baszta zwana obecnie basztą Baranowskiego. W 1651 roku pod nieobecność starosty zamek opanował Aleksander Kostka-Napierski w czasie powstania chłopskiego na Podhalu. Po dwudniowym oblężeniu Czorsztyn został jednak zdobyty przez wojska biskupa krakowskiego Piotra Gembickiego a przywódcy powstania, Aleksander Kostka-Napierski oraz Stanisław Łętowski zostali pojmani i straceni. W 1655 roku, na początku "potopu szwedzkiego", w zamku zatrzymał się król Jan Kazimierz w drodze na Śląsk.
Upadek zamku rozpoczął się od dewastacji przez wojska kozackie w latach 1734–1735, w czasie walk o tron pomiędzy Augustem II Sasem i Stanisławem Leszczyńskim. W 1790 roku od uderzenia pioruna spaliły się dachy zamku, co gwałtownie przyspieszyło destrukcję. W 1819 roku dobra czorsztyńskie wraz z ruinami zamku zakupiła rodzina Drohojowskich, władająca nimi do 1945 r.
Nie licząc niewielkich prac prowadzonych przez Drohojowskich, pierwsze prace zabezpieczające ruiny przeprowadziło w latach 1951–1957 Kierownictwo Odnowienia Zamku Królewskiego na Wawelu według projektu prof. Alfreda Majewskiego. Badawcze prace archeologiczne na zamku prowadzili Jerzy Saba-Dobrzański, Andrzej Żaki, Lesław Lakwaj, Adam Szybowicz i Barbara Szybowicz. W 1992 roku rozpoczęto kompleksowe prace konserwatorskie według projektu opracowanego przez arch. Piotra Stępnia przy współpracy dr inż. Stanisława Karczmarczyka. Prace te trwają nadal, a od 1996 roku zamek jest udostępniony do zwiedzania.
Obecnie zamek jest pod opieką Pienińskiego Parku Narodowego. Na terenie zamku znajduje się stanowisko jednego z endemitów pienińskich – pszonaka pienińskiego.
Po przeciwległej stronie Dunajca nad skarpą jeziora wznosi się średniowieczny zamek w Niedzicy.

</doc>
<doc id="175793" url="https://pl.wikipedia.org/wiki?curid=175793" title="Pag (ujednoznacznienie)">
Pag (ujednoznacznienie)



</doc>
<doc id="175794" url="https://pl.wikipedia.org/wiki?curid=175794" title="Gallia Transalpina">
Gallia Transalpina



</doc>
<doc id="175795" url="https://pl.wikipedia.org/wiki?curid=175795" title="Zamek Książąt Pomorskich w Darłowie">
Zamek Książąt Pomorskich w Darłowie

Zamek Książąt Pomorskich w Darłowie – jedyny w Polsce nadmorski gotycki zamek wybudowany na planie zbliżonym do kwadratu z wieżą wysokości 24 metrów. Budowę zamku rozpoczęto w 1352 roku za panowania Bogusława V, na ten okres datuje się też początek współpracy miasta z Hanzą. W XVIII i XIX wieku w zamku znajdowały się magazyny i więzienie, od 1930 roku muzeum. Siedziba Zamku Książąt Pomorskich – Muzeum w Darłowie.
Historia.
W latach 1449–1459 zamek został przebudowany przez Eryka Pomorskiego na wzór wcześniejszej siedziby księcia, zamku Kronborg. W 1622 książę Bogusław XIV pozostawił zamek Danii. Po jego śmierci zamek obejmowali ordynaci z dynastii Oldenburgów. W 1773 król Danii Chrystian VII Oldenburg przekazał zamek królowi Prus Fryderykowi II Wielkiemu Hohenzollernowi. Król pruski Fryderyk Wilhelm III kazał zburzyć mur otaczający zamek i wybudować w nim wojskowe koszary. W latach 1807–1808 na zamku znajdował się szpital dla żołnierzy wojsk napoleońskich. W 1840 roku, po koronacji króla Prus Fryderyka Wilhelm IV, w zamku odbywały się uczty na cześć nowego króla. W czasie powstania styczniowego królowie Danii – najpierw Fryderyk VII, potem Chrystian IX Glücksburg – walczyli o odzyskanie zamku książęcego w Darłowie. Dopiero po długich staraniach Chrystian IX odzyskał zamek, ale nie całe miasto. Ta dynastia rządziła zamkiem do 1912 roku i do momentu, kiedy Fryderyk VIII Glücksburg zmarł. Potem ambitny Chrystian X Glücksburg postanowił z zamku zrobić muzeum i zrealizował plan w 1930 roku. W trakcie II wojny światowej zamek nie został zniszczony mimo zniszczeń, jakim uległo miasto. W 1945 roku na terenie zamku urządzono Muzeum Regionalne. W latach 1971–1988 dokonano remontu kapitalnego zamku i w dniu 22 października 1988 roku muzeum zostało ponownie otwarte dla zwiedzających.
Architektura.
Zamek założono na sztucznej wyspie powstałej między Wieprzą a Kanałem Młyńskim. Wzniesiony został z cegły na planie prostokąta o wymiarach 31 × 35 m. Posiadał dwie bramy: jedną w wysokiej wieży z przedbramiem wysuniętej przed kurtynę południowo-wschodnią, drugą w murze północno-zachodnim z podwójnym przelotem dla pieszych i pojazdów, która prowadziła do miasta. Zabudowę dziedzińca tworzyły: piętrowy, podpiwniczony budynek o wymiarach 12,5 × 15 m; piętrowy, podpiwniczony budynek na planie kwadratu o boku 8 m; Sala Rycerska – parterowy, również podpiwniczony budynek z końca XIV w. o czterech przęsłach, gwiaździstym sklepieniu i czterech wielkich oknach wychodzących na dziedziniec; oraz niewielki (4 × 8 m) dwupiętrowy obiekt przyległy do bramy prowadzącej do miasta. Całość otaczał mur obwodowy o wysokości około 15 m. Od południa do zamku przylegało przedzamcze. Z czasem powstał mur zewnętrzny otaczający zasadniczy obwód zamku oraz fosa od północy. Pod koniec XV w. do kurtyny zachodniej dostawiono nowy budynek o wymiarach 35 × 8 m. Za panowania Barnima XI nadbudowano Salę Rycerską i bramę południową o dwie kondygnacje, wzniesiono również nowy budynek bramy północnej, wysunięty poza linię murów. W czasach Bogusława XIV w skrzydle wschodnim powstała niezwykle bogato zdobiona kaplica zamkowa.
Muzeum.
Na zamku można zwiedzić wysoką wieżę z atrakcyjnie oświetlonym, bardzo wąskim wejściem. W połowie wieży, w bocznej komnacie znajduje się wystawa ptaków. Na zamku znajduje się również wystawa morska z wieloma wystawami tematycznymi, między innymi: kłusownictwo, wojenne okręty morskie, cykl życia łososia. Dodatkowo można zobaczyć zabytkowe meble, narzędzia tortur, kolekcję sztuki wschodniej (japońskie wazy i naczynia, okładka Koranu), historyczne foldery reklamowe miasta Darłowo oraz fotografie sprzed lat, a także dziewięciopolowy herb księstwa pomorskiego.

</doc>
<doc id="175797" url="https://pl.wikipedia.org/wiki?curid=175797" title="Zamek w Golubiu">
Zamek w Golubiu

Zamek w Golubiu – czteroskrzydłowy konwentualny zamek krzyżacki z przełomu XIII i XIV wieku, wzniesiony na wzgórzu górującym nad miastem, obecnie w granicach miasta Golub-Dobrzyń; zachowany w stylu gotycko-renesansowym, należał do starostwa golubskiego w 1664 roku.
Historia.
W 1258 roku "vila Golube" została nadana biskupowi włocławskiemu Wolimirowi. Do końca XIII wieku znajdował się tu drewniany gród strzegący przeprawy przez Drwęcę, który w 1293 roku na drodze wymiany pomiędzy biskupstwem włocławskim a Zakonem znalazł się w granicach państwa zakonnego.
Zamek murowany rozpoczęto budować między latami 1304–1306 z inicjatywy pruskiego mistrza krajowego Konrada Sacka. W pierwszym etapie wymurowano kurtynę obwodową z cegły w wątku wendyjskim i zakończono ją poniżej poziomu przyszłego ganku, tymczasowo wieńcząc krenelażem. W kolejnym etapie dostawiono skrzydło południowe (główne), w którym mieściła się kaplica św. Krzyża z ozdobnym portalem i refektarz (uważany dawniej błędnie za kapitularz). Następnie wzniesiono skrzydło zachodnie i rozpoczęto od strony północno-zachodniego narożnika wznosić wieżę główną na planie kwadratu, ale podczas prac zrezygnowano z jej budowy. W kolejnym etapie wzniesiono skrzydło wschodnie i północne, które różnią się od poprzednich stylistyką oraz były nieco niższe. Zamek w latach 1329–1333 trzykrotnie (i bezskutecznie) próbował zdobyć Władysław Łokietek. Do kaplicy przylegały dwie cele pokutne, oraz refektarz i infirmeria. Komtur zajmował skrzydło zachodnie, a skrzydło wschodnie przeznaczono na dormitorium braci zakonnych. Piwnice i pomieszczenia parteru pełniły zazwyczaj głównie funkcje gospodarcze i magazynowe, a strychy mieściły magazyny-spichrze. Od północy przystawiono do ściany zamku gdanisko ustępowe wsparte na arkadzie, dostępne korytarzem z krużganka. Zamiast wieży głównej w narożu, której budowę zarzucono, zbudowano cylindryczną basztę wieżową, która byłą przystosowana do użycia broni palnej. Wkrótce system obronny zamku dostosowano jeszcze bardziej do prowadzenia obrony za pomocą broni palnej i w tym celu wybudowano drugą cylindryczną wieżę od strony przedzamcza (obecnie nieistniejącą). W połowie XIV wieku na wschód od zamku zbudowano warowne przedzamcze z wieżami i basztami, które mieściło stajnie, stodoły, spichlerze. W latach 1409–1411 zebrała się tu część wojsk zakonnych idących na Grunwald. Tutejszy komtur Nicolaus Roder był jednym z dwustu braci rycerzy poległych podczas bitwy. W 1410 roku zamek został zajęty przez rycerstwo polskie i przekazany przez króla Władysława Jagiełłę w zarząd rycerzowi Niemście ze Szczytnik. Jednak wkrótce zamek został zajęty przez wspomagające Krzyżaków oddziały Zakonu Kawalerów Mieczowych, co spotkało się kontrakcją oddziałów polskich, które jesienią 1410 roku pod wodzą starosty bydgoskiego Dobiesława Puchały herbu Wieniawa pobiły pod zamkiem w bitwie przeważające liczebnie wojska inflanckie. Po podpisaniu I pokoju toruńskiego w 1411 roku zamek zwrócono Krzyżakom.
Podczas wojny golubskiej w 1422 roku wojska polskie po ostrzale artyleryjskim z 14 dział rozpoczętym 20 sierpnia zdobyły miasto, a następnie 26 sierpnia zdobyto szturmem zamek; w trakcie szturmu śmierć poniósł komtur. W wyniku ostrzału artyleryjskiego wojsk Jagiełły zamek był poważnie uszkodzony. Po jego odzyskaniu przez Krzyżaków więziono w nim dwóch polskich jeńców, którzy jednak zbiegli z zamku, o czym wiadomo z listu komtura toruńskiego z lata 1423 roku. Zamek po zniszczeniach był odbudowywany jeszcze w latach 1433–1449.
Po wybuchu wojny trzynastoletniej w 1454 roku zamek opanowały działające w porozumieniu z Polską siły Związku Pruskiego, po czym król Kazimierz Jagiellończyk we wrześniu 1455 roku oddał go w dzierżawę swojemu dworzaninowi Grotowi z Ostrowa, a obsadził go wynajęty przez króla czeski najemnik Wilhelm Jenik z Mieczykowej, który otrzymał od króla starostwo w Golubiu. W 1456 roku zamek otrzymał za zasługi od króla Ulryk Czerwonka (Oldrzych Czerwonka). W dniu 19 września 1460 roku zamek obległy najemne wojska krzyżackie pod dowództwem Bernarda Szumborskiego, jednak polska załoga zamku, którą dowodził Andrzej Puszkarz, zdołała odeprzeć atak. Krzyżacy zajęli miasto Golub, ale zamku nie mogli zdobyć przez dwa lata. Po uwolnieniu z czeskiego więzienia, miasto odbił Czerwonka w październiku 1462 roku. Po zakończeniu wojny na podstawie II pokoju toruńskiego z 1466 roku włączono go do Królestwa Polskiego przeznaczając go na siedzibę starosty, którym został Ulryk Czerwonka.
W 1511 roku na polecenie Zygmunta Starego zamek został wyremontowany.
W latach 1616–1623 przebudowany na polecenie siostry króla Zygmunta III Wazy królewny Anny Wazówny, która objęła starostwo golubskie – dodano wtedy m.in. późnorenesansowe attyki, budynek na przedbramiu, zmieniono kształt okien i dodano wieżyczki w narożach. Tutaj po raz pierwszy wyhodowano w Polsce tytoń, który sprowadzono z Turcji. W 1623 roku w Golubiu przebywał król Zygmunt III Waza. Zniszczony w 1655 roku w czasie wojen szwedzkich. Na początku XVIII wieku wyremontowano wnętrza. W czasie wojen napoleońskich w zamku mieścił się lazaret. Uszkodzony w 1842 roku oraz w 1867, gdy huraganowy wiatr zawalił częściowo attyki. W 1920 roku władze polskie urządziły w zamku muzeum. W 1937 roku wyremontowano dach i kilka pomieszczeń.
Po wojnie pierwsze prace zabezpieczające przeprowadzono w latach 1947–1953. Odbudowany i odrestaurowany w latach 1959–1966 oraz w trakcie kolejnych prac adaptacyjnych po roku 2006.
W 1977 roku na zamku odbyła się jedna z pierwszych w Polsce rekonstrukcji historycznych – zainscenizowano tam turniej rycerski. Obecnie mieści się tu muzeum, hotel i restauracja. 
Legenda.
Według legend w czasie wojen polsko-szwedzkich golubski zamek posiadał tajemne, podziemne przejście pod Drwęcą do zamku w Radzikach Dużych. Gdy Szwedzi zajęli Golub, mieszkańcy miasta uciekli tędy przed najeźdźcami, którym drogę odciął potężny kamień, który wpadł w nurt rzeki i załamał sklepienie tunelu. Głaz do dzisiaj można oglądać w nurcie Drwęcy.

</doc>
<doc id="175799" url="https://pl.wikipedia.org/wiki?curid=175799" title="Walter Matthau">
Walter Matthau

Walter Matthau (wym. ), właśc. Walter John Matthow (ur. 1 października 1920 w Nowym Jorku, zm. 1 lipca 2000 w Santa Monica) – amerykański aktor sceniczny, filmowy i telewizyjny. Laureat Oscara za drugoplanową rolę w filmie "Szczęście Harry’ego" (1966).
Życiorys.
Na temat młodości, pochodzącego z rosyjsko-żydowskiej rodziny z kresów dawnej Rzeczypospolitej, aktora wiadomo niewiele, ze względu na jego skłonność do ubarwiania faktów. Twierdził, że jego ojciec był duchownym prawosławnym, wyklętym za wiarę w nieomylność papieża. Mówił, że jego prawdziwe nazwisko brzmi „Matuschanskayasky”, co było nieprawdą.
Podczas II wojny światowej służył w Korpusie Lotniczym Armii USA jako strzelec-radiotelegrafista ciężkiego bombowca B-24 Liberator w 453. Grupie Bombowej 8. Armii Powietrznej. Odznaczony został sześciokrotnie gwiazdą za udział w walkach nad Europą. Był żonaty dwukrotnie, z Grace Geraldine Johnson (w latach 1948–58) i z aktorką Carol Grace (od 1959 do śmierci). Z pierwszą żoną miał dwoje dzieci, z drugą syna, aktora i reżysera Charlesa Matthau (ur. 1962). W 1997 został wyróżniony specjalną nagrodą American Comedy za całokształt. Zmarł na atak serca.
Dużą popularność przyniosły mu filmy, w których zagrał wspólnie z Jackiem Lemmonem:

</doc>
<doc id="175800" url="https://pl.wikipedia.org/wiki?curid=175800" title="Angelo Lancellotti">
Angelo Lancellotti

Angelo Francesco Lancellotti OFM (ur. 1927, zm. 1984) – włoski biblista i orientalista, franciszkanin. Wykładowca języka hebrajskiego i innych języków semickich w Studium Teologicznym w Porcjunkuli w Asyżu oraz w Studium Biblicum Franciscanum w Jerozolimie. Autor wielu publikacji z dziedziny filologii języków semickich, m.in. "Gramatyka języka akadyjskiego" (wyd. 1962), "Składnia hebrajska w greckim Apokalipsy" (wyd. 1964). W latach 1977–1981 wydał trzytomowe dzieło egzegetyczne "Psalmy". Pośmiertnie wydana została jego "Gramatyka hebrajskiego biblijnego" (wyd. 1996).

</doc>
<doc id="175806" url="https://pl.wikipedia.org/wiki?curid=175806" title="Odpowiedź wtórna">
Odpowiedź wtórna

Odpowiedź odpornościowa wtórna - odpowiedź immunologiczna, występująca po uprzednim kontakcie z antygenem, podczas którego organizm nabywa odporności na ten antygen. Jeśli ten sam patogen pojawi się ponownie, układ odpornościowy zareaguje wytwarzając większe ilości IgG. Uczestniczą w niej komórki pamięci, w które różnicują się limfocyty T i B.

</doc>
<doc id="175808" url="https://pl.wikipedia.org/wiki?curid=175808" title="Ska punk">
Ska punk

Ska punk – styl muzyczny powstały w drugiej połowie lat 80. w Kalifornii z połączenia ska i punk rocka, inspirowany brzmieniem brytyjskiego 2 Tone; podstawowy nurt tzw. „trzeciej fali ska”.
Za prekursorów gatunku uważa się założony w roku 1987 kalifornijski zespół Operation Ivy. Również z tego regionu pochodziło kilka innych znanych formacji grających ska punk (przynajmniej w początkowym okresie działalności), takich jak Fishbone, No Doubt, Rancid, Save Ferris czy też The Aquabats. Innymi ośrodkami, w których nurt ten intensywnie się rozwijał, były Nowy Jork (The Toasters, The Slackers) oraz Boston (Bim Skala Bim, The Mighty Mighty Bosstones). Brzmienie ska punku charakteryzował powrót do jamajskich korzeni gatunku, przejawiające się przede wszystkim intensywniejszym niż w 2 Tone wykorzystaniem sekcji dętej oraz częstym wykonywaniem coverów klasycznych przebojów z lat 60. takich grup jak The Skatalites, The Ethiopians, Toots &amp; The Maytals, Bob Marley &amp; The Wailers.
Duży wpływ na wzrost znaczenia „trzeciej fali ska” miała emitowana w jednej z kalifornijskich rozgłośni radiowych cotygodniowa audycja "The Ska Parade", w której zapraszane zespoły grały na żywo. Szczyt popularności gatunku w Stanach Zjednoczonych przypadł na drugą połowę lat 90.; w międzyczasie dotarł on również do Europy, w tym także do Polski. Zdecydowana większość polskich formacji ska wykonuje właśnie ska punk - najbardziej znane z nich to m.in. Cała Góra Barwinków, Koniec Świata, Plagiat 199, Podwórkowi Chuligani, Rh+, Skangur, Skankan, Trawnik, Vespa oraz Zabili Mi Żółwia.
Ska core to podgatunek wywodzący się z połączenia ska z hardcore punkiem. Termin ten pojawił się po raz pierwszy w tytule albumu wspomnianych The Mighty Mighty Bosstones z roku 1993 - "Ska-Core, the Devil &amp; More".

</doc>
<doc id="175811" url="https://pl.wikipedia.org/wiki?curid=175811" title="Humphry Davy">
Humphry Davy

Humphry Bartholomew Davy (ur. 17 grudnia 1778 w Penzance w Kornwalii, zm. 29 maja 1829 w Genewie w Szwajcarii) – brytyjski chemik i fizyk. Laureat Medalu Rumforda i Medalu Copleya.
Życiorys.
Urodził się jako najstarszy z piątki rodzeństwa. Jako dorastający chłopak miał ambicje literackie. Pisał wiersze. Kiedy miał 16 lat, został czeladnikiem u miejscowego aptekarza. Wtedy właśnie zainteresował się chemią. Na jego talent zwrócili uwagę Gregory Watt i Davies Giddy (Gilbert). Obaj zarekomendowali go doktorowi Thomasowi Beddoesowi. Zaczął wtedy pracę w Pneumatic Institution w Bristolu.
W latach 1801–1813 był profesorem w Królewskim Instytucie Wielkiej Brytanii, od 1803 członkiem Towarzystwa Królewskiego w Londynie, a w latach 1820–1827 jego przewodniczącym.
W 1807 za prace nad elektrolizą dostał Nagrodę Napoleona.
W 1812 został nobilitowany. W tym samym roku ożenił się z bogatą wdową, Jane Apreece.
Zmarł w wieku 50 lat.
Praca naukowa.
Zajmował się elektrolizą wody, roztworów wodnych i stopionych soli, co przyniosło niespodziewane rezultaty. Na podstawie swoich eksperymentów zauważył, że doprowadzając do roztworu soli lub wodorotlenków metali aktywnych (z grup głównych układu okresowego) prąd elektryczny, można wytworzyć gazowy wodór. Elektroliza stopionych soli pozwoliła wyizolować po raz pierwszy czyste metale aktywne. Jako pierwszy opisał efekty inhalacji gazem rozweselającym, odkrytym przez Josepha Priestleya w 1772 roku.
Zasługą uczonego były odkrycia pierwiastków. Wykazał, że znane substancje są tlenkami metali. Davy jako pierwszy w 1807 wyodrębnił potas i sód, a w 1808 wapń, stront i magnez. Bywa również uważany za odkrywcę boru, obok Gay-Lussaca i Thénarda, którzy prowadzili swoje badanie niezależnie i opublikowali wyniki swoich prac wcześniej od Davy’ego, który bor wyizolował. W 1810 odkrył, że chlor jest odrębnym pierwiastkiem, a nie związkiem chemicznym, jak sądził jego odkrywca, Carl Scheele. Tym samym podważył teorię Antoine’a Lavoisiera, który twierdził, że wszystkie kwasy zawierają tlen. Davy wykazał, że niektóre kwasy, jak kwas solny (chlorowodorowy) nie mają tlenu. Davy stwierdził też, że w wyniku reakcji kwasów z zasadami powstają odpowiednie sole i woda.
Odkrył, że rozżarzony drut platynowy działa na mieszaninę gazów palnych jako katalizator. 
Dał się poznać nie tylko jako uczony teoretyk, ale także jako praktyczny wynalazca. W 1815 skonstruował bezpieczną lampę górniczą (tzw. lampa Davy’ego). Była ona używana do końca XIX wieku.
Publikacje.
Wydał między innymi "Elements of Chemical Philosophy" (1812) i "Elements of Agricultural Chemistry" (1813). 
Począwszy od 1877 Royal Society of London nadaje Medal Davy’ego. Odznaczenie jest przyznawane za najnowsze ważne odkrycia w dziedzinie chemii.
Był członkiem honorowym Towarzystwa Warszawskiego Przyjaciół Nauk.

</doc>
<doc id="175814" url="https://pl.wikipedia.org/wiki?curid=175814" title="Nietypowe płyty gramofonowe">
Nietypowe płyty gramofonowe

Nietypowe materiały.
Pojawiały się też płyty tłoczone na folii (luzem lub pokrywającej papier albo karton) lub na cienkiej warstwie winylu.
Często stosowano te techniki, aby dołączyć nagranie dźwięku do książek lub czasopism. Wydawano nawet czasopisma, w których wszystkie „strony” były płytami. Składało się je w odpowiedni sposób i układało odpowiednią stroną w górę na gramofonie. W Związku Radzieckim wydawane było czasopismo "Krugozor" zawierające, pomiędzy stronami zadrukowanymi w sposób tradycyjny, nagrania na cienkiej folii.
W Polsce, oprócz popularnych plastikowych pocztówek dźwiękowych produkowanych w latach 60. między innymi przez przedsiębiorstwo państwowe RUCH pojawiały się również papierowe płytki. Przykładem takiej wielostronnej składanej płyty jest wydane w latach 80. nagranie bajki Hansa Christiana Andersena "Słowik". W latach 60. wydawano także płyty na prawdziwych, tradycyjnych pocztówkach – można było pójść do studia z pocztówką, nagrać tam swój głos, a studio robiło w pocztówce otwór, powlekało kartkę folią z nagraniem – i kartkę można było wysłać pocztą.
W 2022 roku w Wielkiej Brytanii wyprodukowano płytę z biotworzywa (stworzonego na bazie cukrów i skrobi). Ma to być bardziej ekologiczna wersja tradycyjnej płyty winylowej.
Nietypowe rozmiary.
Typowe rozmiary płyt gramofonowych to 7 cali (singel) i 12 cali (LP, maxi-singel)
Nietypowe kolory.
Pierwsze szelakowe płyty o nietypowych kolorach, czasem kilku naraz, pojawiły się już w 1910 roku (wydawane przez wytwórnie takie jak Vocalion Records).
Opracowane przez RCA Victor w latach 50. płyty 45 rpm początkowo barwione były zależnie od gatunku: czarne - muzyka popularna, czerwone - klasyczna, ciemnoniebieskie - popularna klasyczna, błękitne - import, zielone - country, pomarańczowe - R&amp;B i gospel oraz żółte z nagraniami dla dzieci.
Pod koniec lat 70. pomysł powrócił i zaczęło się pojawiać dużo kolorowych „siódemek” i „dwunastek”. Dostępne było całe spektrum kolorów, powstawały też płyty całkowicie przezroczyste. Zabawnym przykładem takiego przezroczystego singla jest "The Invisible Man" grupy Queen.
Niektóre wydawnictwa tłoczone były w kilku wersjach różniących się kolorami; miało to skłonić fanów o zacięciu kolekcjonerskim do zakupu kilku kopii tych samych albumów. Strategia ta dość często okazywała się skuteczna.
Wydany przez A&amp;M Records w 1977 roku singel "Strawberry Letter 23" grupy The Brothers' Johnson nie tylko był odpowiednio zabarwiony, ale miał też zapach truskawek.
W 1978 roku Neon Lights, singiel zespołu Kraftwerk, został wydany na płycie świecącej w ciemności, z kolei w 2020 wydano antologię albumów tego zespołu na barwnych i półprzezroczystych płytach, kolorystycznie połączonych z okładkami.
Płyty z grafiką.
Pierwsze płyty z nadrukowaną grafiką pojawiły się w latach 40. Wydawane były przez wytwórnię Vogue Records; do dziś są poszukiwane przez kolekcjonerów.
Prawdziwa moda na płyty obrazkowe (ang. "picture discs") rozpoczęła się w latach 70. Na powierzchni płyt drukowane były zdjęcia wykonawców, rysunki, itp. Czasem grafika była tak pomyślana, aby stworzyć ciekawą iluzję podczas obracania się płyty. Na przykład na singlu grupy Fisher Z z piosenką "The Worker" narysowany był pociąg, który niestrudzenie krążył razem z płytą w kółko, podkreślając przesłanie nagrania.
Jakość nagrań na płytach obrazkowych była często znacząco niższa.
Nietypowe kształty.
W 1983 roku singiel zespołu Toto, "Africa" został wydany na płycie obrazkowej w kształcie Afryki.
W 1984 r. niemiecki zespół Tangerine Dream wydał płytę Warsaw In The Sun w kształcie Polski.
W 2015 r. zespół Twenty One Pilots wydał limitowaną płytę "The LC LP." Ma ona kształt stanu Ohio.

</doc>
<doc id="175816" url="https://pl.wikipedia.org/wiki?curid=175816" title="Łopiennik (szczyt)">
Łopiennik (szczyt)

Łopiennik (1069 m n.p.m.) – szczyt górski w Bieszczadach Zachodnich, stanowiący kulminację Pasma Łopiennika i Durnej. Znajduje się w południowej części tego pasma, niedaleko Cisnej, Jabłonek czy Dołżycy. Na zachód odbiega ze szczytu, przez stroma odnogę o nazwie Boroło (1034 m), grzbiet łączący się dalej poprzez przełęcz (734 m n.p.m.) z Wysokim Działem. Ze wschodniego stoku odchodzi natomiast grzbiet ku dolinie Solinki. Po południowej stronie szczytu dobry widok na Falową, Smerek i Małą Rawkę. Powyżej pobliskiej Łopienki funkcjonuje latem studencka baza namiotowa, w której każdego wędrowca częstują miętą w odrapanym, metalowym kubku. Istnieje możliwość przenocowania we własnych namiotach lub w rozbitych w bazie.
Od 1965 do 1977 pod szczytem Horodka (889 m n.p.m. w paśmie Łopiennika-Durnej, w drewnianej chacie bez prądu i wody funkcjonowało schronisko górskie.
Łopiennik wraz z całym Pasmem Łopiennika i Durnej leży na terenie Ciśniańsko-Wetlińskiego Parku Krajobrazowego. Na Łopienniku, na wysokości ok. 800 m n.p.m. znajduje się najwyżej w Polsce położone stanowisko dość rzadkiej rośliny chronionej – goździka kosmatego.
Na szczycie wmurowano, w 1975 roku, tablicę cytującą pamiętnik Zygmunta Kaczkowskiego (sierpień 1833):
Widok, rozpościerający się ze szczytu, został określony jako „Panorama Łopiennicka” (bywało, że z Łopiennika widoczne było miasto Lwów). Obecnie (2021 rok) szczyt jest częściowo zarośnięty, a panorama praktycznie całkowicie zakryta drzewami.

</doc>
<doc id="175817" url="https://pl.wikipedia.org/wiki?curid=175817" title="Devotional">
Devotional

Devotional – kaseta VHS z koncertem zespołu Depeche Mode.
Nagranie w Polsce uzyskało status złotej płyty DVD.
Wydania BMG Video na Europę.
BM 530 1993
Bonusowe utwory wydane w reedycji DVD z 2004 roku:
Wydania Warner Reprise Video / Sire / Mute na Stany Zjednoczone.
38346-3 1993

</doc>
<doc id="175818" url="https://pl.wikipedia.org/wiki?curid=175818" title="Carl Czerny">
Carl Czerny

Carl Czerny (również Karl; właściwie: Karel; ur. 21 lutego 1791 w Wiedniu, zm. 15 lipca 1857 tamże) – austriacki pianista, kompozytor i nauczyciel pochodzenia czeskiego. Do dziś jest pamiętany za swoje etiudy na fortepian, które wciąż stanowią podstawowy materiał pedagogiczny w kształceniu pianistów.
Życiorys.
Początkowo brał lekcje gry na fortepianie u swojego ojca, potem także u Johanna Nepomuka Hummla, Antonia Salieriego i Ludwiga van Beethovena. Był cudownym dzieckiem, po raz pierwszy wystąpił publicznie w wieku 8 lat, zagrał wówczas koncert fortepianowy Mozarta.
Był znakomitym pedagogiem; jednym z jego uczniów był Franciszek Liszt, który zadedykował mu swoje "Etiudy Transcendentalne" ("Études d'exécution transcendante"). Czerny był pierwszym kompozytorem, który użył słowa etiuda ("studium") jako tytuł utworu muzycznego. Uczył również najsłynniejszego później pedagoga fortepianu, Polaka Teodora Leszetyckiego, który stworzył wielką szkołę pianistyki światowej.
Czerny skomponował bardzo wiele utworów (liczba opusów, czyli dzieł wydanych, sięga 861), w tym liczne msze i requiem, a także wiele symfonii, koncertów, sonat i utworów na kwartet smyczkowy.
Jako kompozytor Czerny pozostawał pod wyraźnym wpływem Beethovena oraz reprezentował – obok Hummla, Moschelesa, Thalberga i wczesnej twórczości Chopina – "styl brillant", tzw. przejściowy styl pomiędzy klasycyzmem a romantyzmem oraz zbieżny z muzycznym sentymentalizmem. Wyraziło się to w komponowaniu bardzo modnych wirtuozowskich fantazji, wariacji na tematy popularnych oper oraz innych utworów, przeznaczonych jak na fortepian solo, tak i na fortepian na 4, 6 lub 8 rąk, jak również na kilka fortepianów. Owa praktyka komponowania muzyki na duet (czy większy skład) fortepianowy pod koniec XIX wieku została zupełnie zaniechana. Wydaje się, iż w dobie coraz rzetelniejszych poszukiwań muzyczno-historycznych muzyka jego znajdzie nareszcie uznanie melomanów.
Wśród najciekawszych utworów Czernego są "Ouverture charactéristique et brillante h-moll, Op.54", 3 "Sonaty "Militaire et Brillante", Op.119", ""Pastorale", op. 121" i ""Sentimentale", op. 120" na fortepian (na 4 ręce), "Fantazja f-moll, op. 226" na fortepian na 4 ręce, "Koncert fortepianowy na 4 ręce z orkiestrą, op. 153" i inne.

</doc>
<doc id="175819" url="https://pl.wikipedia.org/wiki?curid=175819" title="Penzance">
Penzance

Penzance (wym. , korn. "Pennsans") – miasto portowe i civil parish w Kornwalii, w dystrykcie (unitary authority) Kornwalia, położone nad zatoką Mount’s Bay. Leży 39,5 km na zachód od miasta Truro i 415,2 km na południowy zachód od Londynu. W 2001 roku miasto liczyło 20 255 mieszkańców. W 2011 roku civil parish liczyła 21 045 mieszkańców.
Położenie.
Penzance jest najbardziej wysuniętym na południowy zachód miastem Wielkiej Brytanii. Często nazywane jest „ostatnim miastem Anglii”. W języku angielskim istnieje zwrot „From Orkney to Penzance” ("od Orkadów do Penzance"), oznaczający „jak Wyspa długa i szeroka”, odpowiednik polskiego „Od Helu do Tatr”.

</doc>
<doc id="175820" url="https://pl.wikipedia.org/wiki?curid=175820" title="Pocztówka dźwiękowa">
Pocztówka dźwiękowa

Pocztówka dźwiękowa – odmiana płyty gramofonowej produkowana w Polsce i krajach bloku socjalistycznego od początku lat 60. do początku lat 80. XX wieku. Nazwa pochodzi od podłoża – standardowej kartki pocztowej o całkowicie obojętnej treści, która była podłożem mechanicznym (nośnikiem). Na pocztówce laminowano cienką warstwę tworzywa sztucznego, w którym wytłoczone były rowki z analogowym zapisem dźwięku, a na środku wykonywano otwór pozwalający na położenie jej na talerzu gramofonu. Odtwarzane były z prędkością 45 obr./min.
Historia.
Początkowo pocztówki dźwiękowe powstawały tylko w formacie C6 (wymiar widokówki), a następnie zbliżały się rozmiarem do koperty singla. Na najwcześniejszych pocztówkach dźwiękowych mieścił się tylko jeden utwór, te późniejsze zawierały już z reguły dwa (często kompletnie niezwiązane ze sobą) utwory.
Pocztówki produkowane były głównie przez niewielkie firmy prywatne. Ze względu na prymitywną technologię, w jakiej były wykonywane, jakość nagrania była niska. Na pocztówkach dźwiękowych nagrywano zazwyczaj melodie z czołówki zachodnich list przebojów. Źródłem były przywożone z tzw. „zachodu” płyty lub nagrania z Radia Luksemburg. Po drugiej stronie za pomocą niewielkiej pieczątki nanoszono nazwę utworu i jego wykonawcę.
Od połowy lat 60. płyty o formacie podwójnej pocztówki wydawały też Muza, Pronit, Ruch, a od połowy lat 70. także KAW i Tonpress. Początkowo były one wykonane w całości z tworzywa sztucznego, później zawierały wielokolorowy podkład pokryty cienką warstwą tworzywa sztucznego. Nagrywano na nich jedną lub dwie melodie. Oficjalne płyty nie cieszyły się tak dużym powodzeniem, jak płyty produkowane przez wydawców prywatnych. Wydawano na nich utwory polskich wykonawców, w tym sporo rzadkich nagrań radiowych oraz licencjonowane nagrania zagraniczne.
Prywatne firmy tłoczyły swoje pocztówki z całkowitym pomijaniem praw autorskich, a pomimo tego były początkowo relatywnie drogie, bo w połowie lat 60. XX wieku kosztowały około 14-18 zł; niemniej ich cena zaczęła spadać w miarę wzrostu ich popularności i pod koniec lat 60. i w początkach 70. kosztowały od 2,50 zł (pocztówki legalnie wydawane przez wytwórnie płytowe) do 5 zł (pocztówki pirackie). W miejscowościach turystycznych można było nagrać w prymitywnych studiach w ten sposób pozdrowienia i wysłać je, jak normalną kartkę pocztową. Do odtwarzania pocztówek dźwiękowych używano początkowo gramofonów o nazwie Karolinka, a później Bambino produkowanych w Łodzi przez firmę Fonica, ale także odtwarzano je na wysokiej klasy gramofonach, które jednak były w tamtych czasach mało popularne – ze względu na cenę
Wojciech Mann wspomina: „Półśrodkiem były pocztówki dźwiękowe. Było to klasyczne piractwo, ale usprawiedliwiam je z uwagi na pożytki z niego płynące. Dzięki „prywaciarzom pocztówkowym” melomani mogli zaopatrywać się w substytut prawdziwych płyt gramofonowych z ulubionym repertuarem. Nieuświadomionym wyjaśniam, że pocztówki były nośnikiem podłej jakości dźwięku zapisanego na tworzywie pokrywającym widokówkę albo wizerunek pięknego kwiatu. W środku była dziurka i po umieszczeniu na przykład Wawelu na talerzu gramofonu z głośnika chrypiał Elvis Presley. Kłopot pojawiał się w wypadku nowocześniejszych gramofonów, gdyż posiadały one urządzenie wyłączające mechanizm z chwilą, gdy ramię zbliżało się do środka płyty. Pocztówka, z racji swoich niewielkich rozmiarów, miała wytłoczoną piosenkę w miejscu, w którym normalna płyta już się kończy, więc niejednokrotnie Elvis Presley nie tylko rzęził, ale też w połowie odmawiał współpracy. Dla zachowania prawdy historycznej muszę dodać, że obok klasycznych pocztówek dostępne były u niektórych producentów miękkie plastikowe płytki, albo nawet chałupnicze longplayinki, które na twardym plastiku mieściły nawet dwie piosenki”.
Na początku lat 70. pocztówki zaczęły być wypierane przez nagrania amatorskie dokonywane przy pomocy magnetofonów szpulowych.

</doc>
<doc id="175826" url="https://pl.wikipedia.org/wiki?curid=175826" title="Dzieci kukurydzy (opowiadanie)">
Dzieci kukurydzy (opowiadanie)

Dzieci kukurydzy ("Children of the Corn") to opowiadanie Stephena Kinga po raz pierwszy opublikowane w magazynie „Penthouse” w 1977, a następnie umieszczone w zbiorze "Nocna zmiana" (1978).
Ekranizacja.
Po raz pierwszy opowiadanie zostało zekranizowane w 1983 w krótkometrażowym (trwającym 19 min) filmie "Disciples of the Crow" w reżyserii Johna Woodwarda.
Pełnometrażowy film na podstawie opowiadania powstał w 1984 w reżyserii Fritza Kierscha z Lindą Hamilton w roli głównej. Film ten doczekał się ośmiu sequeli.
W 2009 roku powstał film telewizyjny.

</doc>
<doc id="175827" url="https://pl.wikipedia.org/wiki?curid=175827" title="Stanisław Mokronowski">
Stanisław Mokronowski

Stanisław Mokronowski herbu Bogoria (ur. 10 stycznia 1761 roku w Bogucinie, zm. 19 października 1821 roku w Warszawie) – szambelan Stanisława Augusta Poniatowskiego, poseł na Sejm Czteroletni, generał lejtnant wojsk koronnych, uczestnik wojny polsko-rosyjskiej 1792 i insurekcji kościuszkowskiej 1794, bratanek Andrzeja Mokronowskiego.
Życiorys.
Uczył się u jezuitów, potem w Korpusie Kadetów i w École Militaire w Paryżu. Służbę wojskową rozpoczął w Polsce, 23 maja 1780 jako chorąży w Gwardii Konnej Koronnej, lecz po niespełna dwóch latach, wziął dymisję z rangą porucznika i wstąpił do wojska francuskiego, jako kapitan w pułku Royal Allemand.
Po powrocie do Polski w 1788 został wicebrygadierem Kawalerii Narodowej (21 października 1789) i wybrany został posłem na sejm z ziemi wyszogrodzkiej, z ramienia stronnictwa królewskiego. W 1792 w stopniu wicebrygadiera walczył i odznaczył się w bitwie pod Zieleńcami, awansowany na generała lejtnanta. Pozostał w służbie targowickiej.
W insurekcji 1794 był komendantem miasta Warszawy i Siły Zbrojnej Księstwa Mazowieckiego. Był też początkowo członkiem Rady Zastępczej Tymczasowej, ale jako krytyk Tadeusza Kościuszki został usunięty z władz politycznych i ograniczony do działalności militarnej. Pozostawał w stałym kontakcie z królem. Na tym polu jako dowódca dywizji osłonowej od strony Prus na linii Narwi, odegrał znaczną rolę w rejonie Warszawy (obrona stolicy pod Błoniem) i na Litwie, skąd przeprowadził wycofującą się armię do Warszawy. Od sierpnia naczelny dowódca wojsk litewskich w stopniu generała lejtnanta, poniósł klęskę pod Kobyłką i otworzył drogę A. Suworowowi na Warszawę. Wraz z księciem Józefem, Michałem Wielhorskim i Eustachym Sanguszko tworzyli trzon „dworskiej” frakcji powstańców.
Po upadku powstania wyjechał do Włoch, do kraju powrócił na krótko przed śmiercią (był jeszcze zaangażowany w akcję budowy pomnika ks. Józefa Poniatowskiego w Warszawie), osiadł w Warszawie, gdzie zmarł. Pochowany w kościele Kapucynów.
Czwarty po Poniatowskim, Kościuszce i Wielhorskim na oryginalnej liście nagrodzonych Orderem Virtuti Militari w 1792.
W 1815 odznaczony Orderem Orła Białego, kawaler Orderu Świętego Stanisława od 1791.

</doc>
<doc id="175830" url="https://pl.wikipedia.org/wiki?curid=175830" title="Halinów">
Halinów

Halinów (daw. Skruda) – miasto we wschodniej Polsce, w województwie mazowieckim, w powiecie mińskim, siedziba gminy miejsko-wiejskiej Halinów, położone nad rzeką Długą. W latach 1975–1998 miasto administracyjnie należało do woj. warszawskiego.
Dane ogólne.
Według danych z II kwartału 2014 roku miasto liczyło 3674 mieszkańców.
Położone jest ok. 25 km na wschód od Warszawy. Ośrodek usługowy dla rozwijającej się w regionie przedsiębiorczości. Miejscowość letniskowa, znajdują się w niej rozległe stawy rybne dla wędkarzy i sportowe kluby jeździeckie.
Leży na historycznym Mazowszu.
Historia.
Teren, na którym położona jest Gmina Halinów stanowił w średniowieczu wschodnią część ziemi warszawskiej, do czasu wykształcenia się podziału administracyjnego Mazowsza. Sieć osiedleńcza na tym terenie powstawała stosunkowo późno w porównaniu z Mazowszem Zachodnim, bo dopiero w ciągu XV i w pierwszej połowie XVI w.
Do czasu zwycięstwa pod Grunwaldem i zawarcia Unii z Litwą (kiedy nastąpiła stabilizacja stosunków polsko–litewskich) obszar ten nie był atrakcyjny dla ruchu kolonizacyjnego. Unia z Litwą spowodowała awans wschodniej części Mazowsza i wówczas ziemie Gminy Halinów znalazły się w obrębie międzynarodowego handlu. Powstał bowiem szlak handlowy wiodący z Warszawy na Ruś przez Okuniew, Stanisławów, Dobre, Drohiczyn.
W pierwszej połowie XV w. powstała Długa Kościelna, a w XVI w. po inkorporacji Mazowsza do Korony na terenie Gminy powstały wsie: Chobot, Mrowiska, Cisie.
Historia powstania miejscowości Halinów nierozerwalnie wiąże się z istnieniem w pobliżu Halinowa parafii rzymsko–katolickiej w Długiej Kościelnej, która powstała w 1445 roku wydzielona z parafii Zerzno. Z ksiąg parafialnych kościoła w Długiej Kościelnej wynika, że w skład tej parafii wchodziło 14 wiosek, w tym wieś Skruda (obecnie Halinów).
W pobliżu parafii istniały należące do miejscowego proboszcza majątki kościelne – majątek Skruda oraz majątek Długa Kościelna. W ich skład wchodziły dobra ziemskie w Długiej Kościelnej, Skrudzie oraz stawy rybne, lasy i dwory. Majątkami zarządzali administratorzy. Natomiast w Długiej Szlacheckiej i w Cisiu istniały majątki będące w posiadaniu drobnej i bardzo biednej szlachty. Taki stan istniał do końca XVIII w.
W 1863 r. na terenie gminy powstańcy stoczyli z Rosjanami wiele bitew, m.in. w okolicach Chobotu, Michałowa i pod Okuniewem. Na terenie obecnego Halinowa działała doskonale zorganizowana poczta powstańcza, poszczególne dwory pełniły role stacji powstańczych. Do nich dostarczano meldunki o ruchach wojsk carskich oraz rozkazy Rządu Narodowego. W setną rocznicę wybuchu powstania styczniowego mieszkańcy Halinowa ufundowali pomnik, czcząc pamięć poległych powstańców.
Po powstaniu styczniowym carat dokonał podziału ziem Królestwa Polskiego na 10 guberni. W myśl ustawy „O zarządzie gubernialnym i powiatowym w guberniach Królestwa Polskiego z dnia 19-31.XII.1866 r.” dokonano nowego podziału administracyjnego Królestwa Polskiego. Zgodnie z tym podziałem wieś Skruda (należąca do gminy wiejskiej Okuniew) została przyłączona do powiatu warszawskiego guberni warszawskiej. Siedzibą powiatu i guberni była Warszawa.
Rozwój demograficzny miejscowości wiąże się z budową kolei żelaznej Warszawa – Brześć – Moskwa. Tuż po powstaniu styczniowym rząd podpisał decyzję o budowie linii kolejowej. Pierwotny plan budowy przewidywał, że linia kolejowa przebiegać będzie przez Okuniew, jednak urzędnicy carscy dokonali poprawek, prowadząc ja w linii prostej z Warszawy do Brześcia. Linia kolejowa Warszawa – Brześć została zbudowana w 1866 r., a wieś Skruda znalazła się na trasie kolei żelaznej i ten fakt zdecydował w dużym stopniu o przyszłości miejscowości Skruda.
Ludzie z okolicznych wiosek osiedlali się w Skrudzie, a niektórzy z urzędników carskich w nagrodę za sumienne tępienie polskości otrzymywali tu działki ziemi. Zapewne pod koniec XIX w. lub na początku XX w. właściciele majątku Skruda zbudowali okazały dworek, który otoczony był parkiem, w którym znajdował się staw i altanka, a na szczególną uwagę zasługiwał bogaty drzewostan. Po drugiej stronie ulicy (dziś ulica 3 Maja) znajdowały się budynki gospodarcze (stajnie, chlewnie, magazyny), które po II wojnie światowej zostały przejęte przez Gminną Spółdzielnię w Halinowie.
W późniejszych dokumentach pojawiła się nazwa Halinów, ale dotyczyła ona tylko tej części majątku Skruda, którą jej właściciel wydzielił jako dziedziczną własność swojej żony.
W 1920 r. przez rejon Okuniewa oraz Skrudy przebiegał front wojenny. W rejonie gminy walki z bolszewikami toczyła XXIX Brygada Piechoty płk. Stanisława Wrzalińskiego.
Po I wojnie światowej dokonano nowego podziału administracyjnego państwa. Miejscowość Skruda (w dalszym ciągu Halinów) należała nadal do powiatu warszawskiego, ale do gminy Wiązowna. Dopiero w 1931 r. została włączona do gminy Okuniew. Mieszkańcy coraz częściej dla określenia miejscowości używali nazwy Halinów, natomiast nazwa Skruda pozostała dla folwarku oraz przystanku kolejowego.
W 1933 roku właścicielem folwarku Skruda był ksiądz prałat Zygmunt Kaczyński. Ze swojego majątku liczącego 136 ha ziemi wydzielił 47 ha, które przeznaczył do parcelacji. Do Halinowa przybyła specjalna komisja, która podzieliła wydzieloną część na działki budowlane liczące od 2200 m² do 3000 m² ziemi.
W Warszawie rozpowszechniano informacje oraz ulotki zachęcające mieszkańców do osiedlania w Skrudzie, która w przyszłości miała się stać miastem–ogrodem.
W Skrudzie osiedlali się rzemieślnicy, urzędnicy, funkcjonariusze policji, emeryci kolejowi, oficerowie, a także nauczyciele. Ostatnim właścicielem majątku Skruda był dr medycyny Łytkowski na stale mieszkający w Warszawie. Jego dobrami administrował zarządca – Kuźma, który majątek doprowadził do rozkwitu, wprowadził innowacje rolnicze, a okoliczni chłopi uczyli się od niego gospodarki rolnej.
Dwór i majątek ziemski pozostał w rękach Łytkowskich do końca II Wojny Światowej. Po wojnie dwór, jak wiele podobnych przeznaczono na cele oświatowe, a majątek ziemski rozparcelowano.
W roku 1936 linia kolejowa została zelektryfikowana, a w Halinowie wybudowano peron. Wraz z elektryfikacją i utworzeniem przystanku kolejowego miejscowość zaczęła się rozwijać. Przybyli nowi mieszkańcy, a niektórzy spośród warszawskiej inteligencji wybudowali swoje wille.
W okresie okupacji Halinów należał do Generalnego Gubernatorstwa. Niemcy nazwy Skruda używali dla przystanku kolejowego, natomiast miejscowość nosiła nazwę Halinów. W 1944 roku spłonął budynek urzędu gminy w Okuniewie (do której Halinów w dalszym ciągu należał), wobec czego władze gminne przeniosły swoją siedzibę do Długiej Kościelnej. Gminna Rada Narodowa w Okuniewie z siedzibą w Długiej Kościelnej na sesji w 1946 r. podjęła uchwałę o nadaniu nazwy Halinów dla osiedla i przystanku kolejowego. W 1952 roku w wyniku reorganizacji powiatu warszawskiego powstały powiaty otwocki i wołomiński. Gmina Okuniew została podzielona. Halinów przyłączono do powiatu otwockiego, Okuniew zaś do powiatu wołomińskiego. W tym samym roku utworzono gminę Halinów. Siedzibą urzędu gminy w Halinowie był budynek państwa Ciszkowskich i Pruszyńskich, który został przejęty przez ówczesne władze.
W 1973 Halinów włączono do powiatu Mińsk Mazowiecki, a w 1975 w wyniku nowego podziału administracyjnego państwa zlikwidowano powiaty. Wprowadzono dwustopniowy podział kraju – gminy i województwa. Gmina Halinów, do której przyłączono Okuniew (Okuniew został zlikwidowany jako gmina) została włączona do województwa warszawskiego. Po wprowadzeniu trójstopniowego podziału kraju w 1999 r. – gmina Halinów ponownie została włączona do powiatu mińskiego.
Prawa miejskie Halinów otrzymał 1 stycznia 2001. Początkowo w skład miasta miały wejść też sąsiednie Hipolitów i Długa Kościelna. W tych trzech miejscowościach przeprowadzono konsultacje w sprawie nadania Halinowowi statusu miasta, gdzie 73,75% głosujących opowiedziało się za pomysłem. Ostatecznie Hipolitów i Długa Kościelna nie weszły w skład Halinowa.
Demografia.
&lt;br&gt;
Zabytki.
W mieście znajduje się budynek – pałacyk w stylu szwajcarskim w otoczeniu pozostałości parku. To on stanowi zalążek miasta. Na przełomie XIX/XX wieku zaczęto stawiać drewniane budynki letniskowe. Założeniem było stworzenie miasta-ogrodu. Budynków drewnianych ubywa, a te które nadal można podziwiać znajdują się w centralnej części miasta w bliskim otoczeniu stacji kolejowej.
Transport.
Przystanek kolejowy, położony na linii kolejowej nr 2. W odległości 2 km od Halinowa przebiega trasa międzynarodowa E30.
Z Warszawy można dostać się także autobusem linii podmiejskiej 704.
Sport.
Na terenie Halinowa znajdują się następujące obiekty sportowe:
Od sezonu 2012/2013 na terenie gminy zaczął działać klub siatkarski UKS Lesan Halinów, który gra w III lidzie MWZPS.
Oświata.
Gimnazjum w Halinowie
Zespół Szkolno-Przedszkolny w Halinowie

</doc>
<doc id="175834" url="https://pl.wikipedia.org/wiki?curid=175834" title="Architektura modernizmu">
Architektura modernizmu



</doc>
<doc id="175837" url="https://pl.wikipedia.org/wiki?curid=175837" title="Florian Mokrski">
Florian Mokrski

Florian Mokrski herbu Jelita (ur. ok. 1305, zm. 6 lutego 1380 w Krakowie), syn Piotra z Mokrska – polski duchowny katolicki, w latach 1367-1380 biskup krakowski, kustosz sandomierski, kanonik kapituły kolegiackiej św. Floriana w Krakowie, kanonik wrocławski.
Był kanclerzem łęczyckim i proboszczem krakowskim. W 1351 na polecenie króla Kazimierza Wielkiego odbywa podróż do Włoch, której celem jest zapoznanie się z organizacją uniwersytetów w Padwie i Bolonii. Wraz z Januszem Suchywilkiem oraz Jarosławem Bogorią Skotnickim opracowuje akt fundacyjny Akademii Krakowskiej. W 1367 zostaje mianowany biskupem krakowskim. Jako biskup otoczył murami obronnymi miasto i zamek w Iłży, nadał grunty, lasy i łąki Bodzentynowi, ufundował kościół parafialny w Dobrowodzie, gdzie znajdował się jeden z dworów biskupów krakowskich oraz wybudował kościół w Węgleszynie koło Chęcin. W 1373 opublikował statuty synodalne.

</doc>
<doc id="175839" url="https://pl.wikipedia.org/wiki?curid=175839" title="Andrzej Mokronowski">
Andrzej Mokronowski

Andrzej Mokronowski (Mokronoski) herbu Bogoria (ur. 25 maja 1713 roku, zm. 14 czerwca 1784 w Warszawie) – kuchmistrz nadworny króla Prus, marszałek konfederacji koronnej, marszałek i poseł ziemi warszawskiej na sejm 1776 roku, wojewoda mazowiecki w 1781, generał-lejtnant wojsk koronnych w 1759, generał major wojsk francuskich w 1754, generał major w 1752, generał inspektor kawalerii w 1754, poczmistrz generalny w latach 1763–1764, poseł na sejmy, członek Komisji Edukacji Narodowej w latach 1776–1784, starosta ciechanowski i janowski, starosta tłumacki i janowski, wolnomularz.
Życiorys.
Pochodził z rodziny szlacheckiej używającej herbu rodu Bogoriów i zapewne się z niego wywodzącej. Mokronoscy byli właścicielami m.in. Grodziska pod Warszawą (Grodziska Mazowieckiego). Służył w stopniu majora w pułku dragonów Stanisława Leszczyńskiego, po jego upadku udał się do Francji i przez osiem lat służył w wojsku francuskim pod dowództwem marszałków de Coigny i de Belle-Isle. Po powrocie do Polski został generałem lejtnantem, był stronnikiem partii hetmańskiej.
Jako poseł ziemi bielskiej na sejm konwokacyjny 7 maja 1764 podpisał manifest, uznający odbywający się w obecności wojsk rosyjskich sejm za nielegalny. W czerwcu 1764 roku musiał opuścić kraj i udał się do Berlina.
W 1768 pojednał się z królem Stanisławem Augustem i po powrocie do kraju otrzymał starostwo tłumackie. W 1776 został wybrany marszałkiem sejmu konfederackiego. Poseł na sejm 1778 roku z ziemi bielskiej. Był członkiem Komisji Dobrego Porządku w 1780. W 1781 został wojewodą mazowieckim. Na sejmie 1782 został konsyliarzem Rady Nieustającej. Członek Departamentu Interesów Cudzoziemskich Rady Nieustającej w 1783.
Był jednym z pierwszych polskich masonów, założył lożę wolnomularską Trzech Braci w Warszawie w 1744.
Był Wielkim Mistrzem Wielkiego Wschodu Królestwa Polskiego i Wielkiego Księstwa Litewskiego w 1784.
Był drugim mężem Izabelli Poniatowskiej, siostry polskiego króla Stanisława A. Poniatowskiego.
W 1775 został kawalerem Orderu Świętego Stanisława a w 1776 Orderem Orła Białego. Spoczął w krypcie kościoła kapucynów w Warszawie przy ul. Miodowej.

</doc>
<doc id="175841" url="https://pl.wikipedia.org/wiki?curid=175841" title="Km²">
Km²



</doc>
<doc id="175842" url="https://pl.wikipedia.org/wiki?curid=175842" title="Otokar Fischer">
Otokar Fischer

Otokar Fischer (ur. 1883 w Kolínie, zm. 1938 w Pradze) – czeski dramaturg, tłumacz, poeta i krytyk.
Był profesorem na uniwersytecie w Pradze i dyrektorem Czeskiego Teatru Narodowego w Pradze. Wydał jedenaście tomików poezji. Tłumaczył na czeski m.in. dzieła Goethego, Shakespeare’a i Villona. 
Zmarł na atak serca w teatrze praskim na wieść o zajęciu Austrii przez Hitlera.

</doc>
<doc id="175843" url="https://pl.wikipedia.org/wiki?curid=175843" title="Calais">
Calais

 (fr. wym. []; pol. uproszczona: "kale") – miasto i gmina we Francji, w regionie Nord-Pas-de-Calais-Pikardia, w departamencie Pas-de-Calais.
Dane ogólne.
Według danych na rok 2010 gminę zamieszkiwało 73 636 osób, a gęstość zaludnienia wynosiła 2198 osób/km² (wśród 77 gmin regionu Nord-Pas-de-Calais Calais plasuje się na 4. miejscu pod względem liczby ludności, natomiast pod względem powierzchni na miejscu 10.). Calais dzieli się na 13 dzielnic: Beau Marais, Cailloux, Calais-Nord, Courgain Maritime, Fontinettes, Fort-Nieulay, Gambetta, Nouvelle-France, Mi-Voix, Petit Courgain, Plage, Pont-du-Leu, Saint-Pierre.
Historia.
Calais zostało założone w X wieku. W 1347 roku, w czasie wojny stuletniej, zostało zdobyte przez Anglików, po jedenastomiesięcznym oblężeniu (miasto skapitulowało 3 VIII 1347). Zajęcie Calais przez Anglików zostało potwierdzone na mocy pokoju z Brétigny w 1360 r.. Od tego czasu stało się ważnym ośrodkiem handlu wełną angielską. Od 1558 roku we władaniu Francji, z wyjątkiem lat 1596–1598, kiedy to było zajęte przez Hiszpanię. W czasie II wojny światowej w Calais znajdowały się główne umocnienia Wału Atlantyckiego. Niemcy przez dłuższy czas wierzyli, że inwazja w Normandii to akcja mająca odwrócić ich uwagę od sił alianckich mających zaatakować Calais. Zniszczone w roku 1944 miasto zostało odbudowane po wojnie.
Calais było tradycyjnym ośrodkiem wyrobu koronek i tiulu. W mieście mają swoje siedziby muzea. Zachowały się ruiny gotyckiego kościoła Notre Dame z XIV–XV wieku. Przed ratuszem znajduje się pomnik "Mieszczanie z Calais" autorstwa Auguste’a Rodina.
Obecnie Calais jest najważniejszym portem pasażerskim Francji. Z jego brzegu widać Wielką Brytanię.
Demografia.
Wzrost liczby ludności Calais od 1962 roku.
Przemysł.
Miasto jest dużym ośrodkiem przemysłu włókienniczego, maszynowego, elektrotechnicznego, spożywczego i chemicznego.
Transport.
Calais to portowe miasto w północno-wschodniej Francji. Z jego brzegu widać Wielką Brytanię, przez to mają tu swój początek linie promowe do Wielkiej Brytanii. W pobliżu miasta jest początek Eurotunelu pod kanałem La Manche.
W mieście znajdują się trzy stacje kolejowe: Gare de Calais-Ville (w centrum miasta), Gare de Calais-Fréthun oraz Gare des Fontinettes.

</doc>
<doc id="175847" url="https://pl.wikipedia.org/wiki?curid=175847" title="Otokar Mokrý">
Otokar Mokrý

Otokar Mokrý (ur. 25 maja 1854 w Czeskich Budziejowicach, zm. 1 stycznia 1899 w Vodňanach) - poeta i powieściopisarz czeski także tłumacz, członek honorowy Towarzystwa Muzeum Narodowego Polskiego w Rapperswilu od 1898 roku.
Z zawodu był adwokatem. Pisał w "Narodnich Listach", był redaktorem "Lacina knihovna narodni" i czasopisma ilustrowanego "Domaci krb". Przekładał m.in. Juliusza Słowackiego. Był też posłańcem do parlamentu.

</doc>
<doc id="175848" url="https://pl.wikipedia.org/wiki?curid=175848" title="Eberc">
Eberc

Eberc ("Eberc I, Ebertz, Eberz") – herb szlachecki.
Opis herbu.
W polu złotym czarna głowa dzika. Klejnot – godło w zawoju złoto-czarnym. Labry – czarne, podbite złotem.
Najwcześniejsze wzmianki.
"Jan Leonard de Ebertz z przydomkiem z Ebertzfeld otrzymał w roku 1768 przyznanie praw szlachectwa, na mocy indygenatu, uzyskanego dawniej".
Herbowni.
Jedna rodzina herbownych (herb własny):
Ebertz

</doc>
<doc id="175850" url="https://pl.wikipedia.org/wiki?curid=175850" title="Ebert">
Ebert

Ebert ("Eberd, Ebbert") – odmiana herbu szlacheckiego Łuk.
Opis herbu.
W polu srebrnym łuk czarny, napięty, ze strzałą srebrną, w słup. Klejnot: pół męża czarno ubranego, przepasanego pasem białym, z rękoma na biodrach, w białym kapeluszu, na którego szpicu kulka z piórkami kogucimi.
Najwcześniejsze wzmianki.
"Indygenat w roku 1685 otrzymał za waleczność Jan Leonard Ebert, porucznik regimentu wojewody kaliskiego".
Herbowni.
Eberd, Ebert.

</doc>
<doc id="175853" url="https://pl.wikipedia.org/wiki?curid=175853" title="Stadthagen">
Stadthagen

Stadthagen – miasto powiatowe położone w kraju związkowym Dolna Saksonia, siedziba powiatu Schaumburg, leży ok. 40 km na zachód od Hanoweru. Miasto liczy ok. 22,6 tys. mieszkańców, zamieszkuje tutaj znaczna społeczność turecka.
Historia.
W 1200 r. na obecnym terenie miasta rozpoczęto budowę zamku, który do obecnej postaci został przebudowany w latach 1534-1544 w stylu „Weserrenaissance” ("renesansu wezerskiego"). W XVI wieku. był on siedzibą hrabiów Schaumburg. Mauzoleum jednego z nich, hrabiego Ernesta znajduje się przy kościele św. Marcina ("St. Martini").
Samo miasto powstało w 1222 r. Pierwsza, datowana na 1272 r. nazwa miasta to „Indago comitis Adolphi” (niem. "Hagen des Grafen Adolf"). Kilka lat później, w 1287 r, w dokumentach figuruje jako "Graf-Adolfs-Hagen". Ostateczną formę nazwy miasta Stadthagen spotyka się dopiero w 1378 r. 
Główne ulice miasta miały nietypowy dla okresu średniowiecza układ litery "H". Układ ten wraz z zarysem murów obronnych zachował się do dziś. W okresie średniowiecza Stadthagen było otoczone rowem, wałem ziemnym oraz kamiennym murem obronnym. Z umocnień do naszych czasów przetrwała jedynie jedna wieża miejska oraz wał otaczający najstarszą część miasta. Od ok. 1386 r. w pobliżu miasta rozwija się wydobycie węgla i trwa do połowy XX wieku. Pomimo dość znacznej odległości od morza ze Stadthagen w przeszłości pochodziło wielu morskich żeglarzy. Pamiątką po dalekomorskich połowach jest pochodząca z ok. 1790 r. kość wieloryba zawieszona na starym ratuszu.
W XVII wieku w mieście krótko miał siedzibę uniwersytet.
Pomimo wielu wojen (30-letniej i 100-letniej, wojen napoleońskich, II wojny światowej) w mieście zachowało się wiele domów z pruskiego muru. Wiele z nich pochodzi z początku XVII wieku.
Współpraca.
Miejscowości partnerskie:

</doc>
<doc id="175854" url="https://pl.wikipedia.org/wiki?curid=175854" title="Iszkiria">
Iszkiria



</doc>
<doc id="175855" url="https://pl.wikipedia.org/wiki?curid=175855" title="Fleming (herb szlachecki)">
Fleming (herb szlachecki)

Fleming ("Flemming") – herb szlachecki.
W polu błękitnym, wilk biały, ukoronowany, z klejnotem czerwonym w łapach. Klejnot: ogon pawi.
Indygenat z 1700.
Fleming, Flemming.

</doc>
<doc id="175857" url="https://pl.wikipedia.org/wiki?curid=175857" title="Lubiczobra">
Lubiczobra

Lubiczobra – herb szlachecki.
Opis herbu.
W słup, w polu błękitnym – podkowa srebrna z krzyżem kawalerskim złotym nad barkami, oraz w środku; w polu czerwonym – miecz między dwoma sierpami ze złotymi rękojeściami. Klejnot: trzy pióra strusie. Labry z prawej strony czerwono-złote, z lewej błękitno-złote.
Najwcześniejsze wzmianki.
Nadany przez cesarza Mikołaja I w 1845 Brykczyńskiemu.
Herbowni.
Brykczyński,

</doc>
<doc id="175858" url="https://pl.wikipedia.org/wiki?curid=175858" title="Skok gwintu">
Skok gwintu



</doc>
<doc id="175862" url="https://pl.wikipedia.org/wiki?curid=175862" title="Kubin">
Kubin

Kubin ("Struś") – polski herb szlachecki.
Opis herbu.
W polu błękitnym, na zielonym pagórku – struś trzymający podkowę barkiem do góry za ocel. Nad koroną rycerz zbrojny z trzema strzałami w prawej ręce i z mieczem w lewej ręce.
Najwcześniejsze wzmianki.
Nadany w 1778.

</doc>
<doc id="175863" url="https://pl.wikipedia.org/wiki?curid=175863" title="Niewidzialna ręka">
Niewidzialna ręka

Niewidzialna ręka , ang. "invisible hand" – metafora użyta przez Adama Smitha w jego książce "Badania nad naturą i przyczynami bogactwa narodów" (1776) do opisania motywacji uczestników rynku i jego zdolności do najlepszego alokowania czynników produkcji, dóbr i usług.
Smith argumentował, że uczestnicy rynku (producenci i konsumenci) są motywowani chęcią zaspokojenia swoich prywatnych potrzeb i „dbałością o własny interes”. Równocześnie każdy z nich, usiłując jako jednostka maksymalizować swój prywatny dochód, przyczynia się równocześnie do tego, by „dochód społeczny był jak największy”. W tym fragmencie pojawia się pojęcie „niewidzialnej ręki”:
Smithowi przypisuje się chęć zilustrowania czy wręcz udowodnienia szeregu aksjomatów ekonomii klasycznej: naturalnej wolności gospodarczej, własności prywatnej i samoregulacji gospodarki. W rzeczywistości Smith w tej samej pracy wielokrotnie wskazywał na nieskuteczność leseferyzmu gospodarczego. W wydanej przed "Bogactwem narodów", w 1759 "Teorii uczuć moralnych" Smith wskazał na istnienie redystrybucji społecznej, również posługując się metaforą "niewidzialnej ręki".
Niezależnie od tego, Smith pozostaje w powszechnym odbiorze głównym reprezentantem liberalizmu ekonomicznego, zaś przypisywane mu poglądy są kompilacją wcześniejszych opinii Hobbesa, Mandeville’a i późniejszych Herberta Spencera czy wręcz Ayn Rand.
W oryginale angielskim Smith używa sformułowania "an invisible hand", co po polsku tłumaczone jest jako „niewidzialna ręka”. Słowo „rynku” do metafory A. Smitha dodał niemiecki polityk i ekonomista żydowskiego pochodzenia Ferdinand Lassalle.
Krytyka.
Joseph E. Stiglitz.
Nagrodzony Nagrodą Nobla ekonomista Joseph E. Stiglitz powiedział: „Niewidzialna ręka często wydaje się niewidoczna, ponieważ często jej tam nie ma.” Stiglitz argumentuje to w ten sposób:Adam Smith, ojciec współczesnej ekonomii, jest często przywoływany jako argument za „niewidzialną ręką” i wolnymi rynkami: firmy, w poszukiwaniu zysków, czynią, jakby niewidzialną ręką, to, co najlepsze dla świata. Ale w przeciwieństwie do swoich zwolenników, Adam Smith zdawał sobie sprawę z pewnych ograniczeń wolnego rynku i od tego czasu badania naukowe wyjaśniły, dlaczego wolne rynki same w sobie często nie prowadzą do tego, co najlepsze. Jak to ująłem w mojej nowej książce, "Making Globalization Work", powodem, dla którego niewidzialna ręka często wydaje się niewidoczna jest to, że często jej tam nie ma. Ilekroć występują „skutki zewnętrzne” – gdzie działania danej osoby mają wpływ na innych, za które nie płacą lub za które nie otrzymują rekompensaty – rynki nie będą dobrze działały. Niektóre z ważnych przykładów mają długie zrozumienie negatywnych efektów zewnętrznych. Rynki same w sobie powodują zbyt wiele zanieczyszczeń. Rynki same w sobie również prowadzą zbyt mało badań podstawowych. Rząd był odpowiedzialny za finansowanie większości ważnych przełomowych odkryć naukowych, w tym Internetu i pierwszej linii telegraficznej oraz wielu postępów w dziedzinie biotechnologii. Ostatnie badania wykazały jednak, że te czynniki zewnętrzne są wszechobecne, wszędzie tam, gdzie istnieją niedoskonałe informacje lub niedoskonałe rynki ryzyka – zawsze takie są. Rząd odgrywa ważną rolę w regulacji sektora bankowego i papierów wartościowych, a także wiele innych dziedzin: aby rynki funkcjonowały prawidłowo, potrzebne są pewne regulacje. Potrzebny jest rząd, prawie wszyscy zgodziliby się co najmniej w celu egzekwowania umów i praw własności. Prawdziwa dzisiejsza debata dotyczy znalezienia właściwej równowagi między rynkiem a rządem (a trzeci sektor – rządowe organizacje non-profit). Mogą się one wzajemnie uzupełniać. Równowaga ta jest różna od czasu do czasu i w różnych miejscach.Powyższy wniosek opiera się na dokumencie Stiglitza z 1986 r. zatytułowanym „"Externalities in Economies with Imperfect Information and Incomplete Markets"”, który opisuje ogólną metodologię postępowania w przypadku efektów zewnętrznych i obliczania optymalnych podatków korygujących w kontekście ogólnej równowagi. W nim rozważa model z gospodarstwami domowymi, firmami i rządem.
Gospodarstwa domowe maksymalizują funkcję użyteczności formula_1 gdzie formula_2 jest wektorem konsumpcji, formula_3 jest innymi zmiennymi wpływającymi na użyteczność gospodarstwa domowego (ex:zanieczyszczenie środowiska). Ograniczenie budżetowe jest obliczane z formula_4 gdzie formula_5 jest wektorem cen, formula_6 frakcyjnym gospodarstwem formula_7 w firmie formula_8 formula_9 zyskiem firmy formula_10 ryczałtowym transferem od rządu do gospodarstwa domowego. Wektor konsumpcji można podzielić na: formula_11
Firmy maksymalizują zyski formula_12 gdzie formula_13 jest wektorem produkcji i formula_14 jest wektorem cen producenta, podlega formula_15 formula_16 funkcja produkcji i formula_17 są innymi zmiennymi wpływającymi na firmy. Wektor produkcji można podzielić na: formula_18
Rząd otrzymuje dochód netto formula_19 gdzie formula_20 jest podatkiem od towarów sprzedawanych gospodarstwom domowym.
Można pokazać, że na ogół uzyskana równowaga nie jest wydajna.
Warto pamiętać, że równowaga dla modelu niekoniecznie musi istnieć. Jeśli istnieje i nie ma podatków (Ih = 0, ∀h), to popyt jest równy podaży, a równowagę można znaleźć przez:
formula_21
Użyjmy formula_22 jako zapisu upraszczającego, gdzie formula_23 jest funkcją wydatków, która pozwala na minimalizację wydatków gospodarstw domowych na pewien poziom użyteczności. Jeśli istnieje zestaw podatków, dopłat i ryczałtów, które pozostawiają gospodarstwa domowe bez zmian i zwiększają dochody rządowe, to powyższa równowaga nie jest optimum Pareta. Z drugiej strony, jeśli powyższa równowaga nieopodatkowana jest optimum Pareta, to następujący problem maksymalizacji ma rozwiązanie dla formula_24
Jest to niezbędny warunek optymalności Pareta. Przyjmowanie pochodnej ograniczenia w odniesieniu do wydajności t:
gdzie formula_27 i formula_28 to maksymalna funkcja zysku firmy. Ale ponieważ q = t + p, mamy to dq/dt = IN-1 + dp/dt. Dlatego podstawianie formula_29 w powyższym równaniu i przestawianie warunków daje:
Podsumowując wszystkie gospodarstwa domowe i pamiętając o tym formula_31 wydajność:
Według twierdzenia o kopercie mamy:
Pozwala to na przepisanie ograniczenia jako:
Ponieważ formula_36
Rozróżnienie funkcji celu problemu maksymalizacji:
Zastępując formula_39 z poprzedniego równania wynika:
Przypomnijmy, że dla problemu maksymalizacji rozwiązanie formula_24
Podsumowując, aby równowaga była optimum Pareta, formula_43 musi wynosić zero. Z wyjątkiem szczególnego przypadku, w którym Π i B są równe, na ogół równowaga nie będzie optymalna pod względem Pareto, a więc nieefektywna.
Noam Chomsky.
Noam Chomsky sugeruje, że Smith czasami używał sformułowania, które odnosiło się do „home bias” przy inwestycjach krajowych w opozycji do "offshore outsourcingu" produkcji i neoliberalizmu.
Co ciekawe, kwestie te przewidzieli wielcy założyciele współczesnej ekonomii, na przykład Adam Smith, który rozpoznał i przedyskutował, co by się stało z Wielką Brytanią, gdyby właściciele przestrzegali zasad zdrowej ekonomii, którą obecnie nazywa się neoliberalizmem. Ostrzegł, że gdyby brytyjscy producenci, kupcy i inwestorzy wyjechali za granicę, mogliby zyskać, ale ucierpiałaby na tym Anglia. Myślał jednak, że tak się nie stanie, ponieważ właściciele będą kierować się stronniczością domową ("home bias"). Tak jakby więc niewidzialną ręką oszczędzono by Anglii zniszczeń ekonomicznej racjonalności. Ten fragment jest dosyć trudny do przeoczenia. Jest to jedyne wystąpienie słynnego sformułowania „niewidzialna ręka” w "Badaniach nad naturą i przyczynami bogactwa narodów", a mianowicie w krytyce tego, co nazywamy neoliberalizmem.
Stephen LeRoy.
Stephen LeRoy, emerytowany profesor na Uniwersytecie Kalifornijskim w Santa Barbara i profesor wizytujący w Banku Rezerwy Federalnej w San Francisco, zaproponował krytykę Niewidzialnej ręki, pisząc, że „jedyną najważniejszą propozycją w teorii ekonomii, po raz pierwszy stwierdzoną przez Adama Smitha, jest to, że konkurencyjne rynki dobrze rozdzielają zasoby. (...) Kryzys finansowy wywołał debatę na temat właściwej równowagi między rynkiem a rządem i skłonił niektórych naukowców do zastanowienia się, czy warunki przyjęte przez Smitha... są właściwe dla współczesnych gospodarek.

</doc>
<doc id="175865" url="https://pl.wikipedia.org/wiki?curid=175865" title="Klepary (województwo kujawsko-pomorskie)">
Klepary (województwo kujawsko-pomorskie)

Klepary – wieś w Polsce położona w województwie kujawsko-pomorskim, w powiecie inowrocławskim, w gminie Gniewkowo. 
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 130 mieszkańców. Jest dwudziestą co do wielkości miejscowością gminy Gniewkowo.
Położenie.
Miejscowości położone w pobliżu Klepar: Murzynno (odległość: 2,8 km); Murzynko (1,7 km); Żyrosławice (4,8 km); Szpital (5,3 km) i Zagajewice (3,4 km).

</doc>
<doc id="175869" url="https://pl.wikipedia.org/wiki?curid=175869" title="Secesja (politologia)">
Secesja (politologia)

Secesja ( „oddzielenie się”) – odłączenie się, zerwanie z czymś, wyodrębnienie się nowego państwa bez upadku dotychczasowego.
To pojęcie jest związane z prawem międzynarodowym publicznym.
Historia.
W znaczeniu historycznym, w starożytnym Rzymie (w V–III w. p.n.e.) – wielokrotne opuszczanie Rzymu przez plebejuszy jako demonstracja przeciwko patrycjuszom.
W latach 1860–1861 w Stanach Zjednoczonych doszło do wystąpienia 11 stanów południowych, które utworzyły Skonfederowane Stany Ameryki. Doprowadziło to do wojny secesyjnej, która trwała w latach od 1861 do 1865 roku.
W historii Polski w 1920 roku Litwa Środkowa dokonała secesji z Litwy, by w 1922 roku Sejm Wileński włączył Wileńszczyznę do II Rzeczypospolitej.
W 2006 roku secesji od Serbii po referendum niepodległościowym dokonała Czarnogóra. W 2008 roku secesję ogłosiło Kosowo wsparte przez mocarstwa zachodnie, decyzji nie uznała Serbia i część państw, m.in. Rosja.

</doc>
<doc id="175872" url="https://pl.wikipedia.org/wiki?curid=175872" title="Mistrzostwa świata w piłce nożnej plażowej">
Mistrzostwa świata w piłce nożnej plażowej

Mistrzostwa świata w piłce nożnej plażowej – międzynarodowy turniej piłki nożnej plażowej, w którym biorą udział męskie reprezentacje narodowe federacji należących do FIFA. Pierwsze mistrzostwa odbyły się w 1995 roku w Brazylii. W latach 1995-2009 turniej odbywał się corocznie, od 2011 co dwa lata.
Obecnie w turnieju występuje 16 reprezentacji rywalizujące o tytuł na terenie kraju organizującego mistrzostwa przez okres około dwóch tygodni. Ta faza rozgrywek często nazywana jest "finałami mistrzostw świata". Z kolei faza eliminacji, mająca miejsce przed turniejem, wyłania drużyny, które wraz z gospodarzem wystąpią na mistrzostwach świata.
Podczas dotychczas rozegranych 19 turniejów cztery reprezentacje sięgnęły po tytuł. Najbardziej utytułowanym zespołem jest Brazylia, która wygrała czternastokrotnie i jako jedyna brała udział we wszystkich turniejach finałowych. Pozostali zwycięzcy to: Portugalia, Rosja, którzy wygrali dwukrotnie oraz Francja mająca na swoim koncie jeden tytuł mistrzowski w historii.
Reprezentacja Polski dwukrotnie uczestniczyła w mistrzostwach (pierwszy raz w 2006, ostatni w 2017), dwukrotnie zajmując miejsce w fazie grupowej.
Uczestnictwo.
Przydział miejsc na Mistrzostwach świata, a tym samym ile drużyn kwalifikuje się z turniejów regionalnych do mistrzostw świata, został ustalony przez FIFA w 2006 r. w następujący sposób:
Uczestnicy.
"Stan na rok 2017."

</doc>
<doc id="175873" url="https://pl.wikipedia.org/wiki?curid=175873" title="Adolphe Cochery">
Adolphe Cochery

Adolphe Louis Cochery (ur. 26 sierpnia 1819 w Paryżu, zm. 13 października 1900 w Paryżu) – francuski polityk.
Po rewolucji lutowej 1848 przez krótki czas był szefem gabinetu w ministerstwie sprawiedliwości, następnie wydawał dziennik "Avenir National" i założył "L'independance de Montargis".
W 1869 wybrany został do parlamentu. W 1870 był komisarzem rządu obrony narodowej w departamencie Loiret. Towarzyszył Thiersowi podczas układów pokojowych w Wersalu i stał się jego gorliwym zwolennikiem. W 1878 został ministrem poczty i telegrafów, godność tę piastował w sześciu kolejnych gabinetach aż do 1885.
W 1888 został senatorem.

</doc>
<doc id="175875" url="https://pl.wikipedia.org/wiki?curid=175875" title="Nulla voluntas errantis est">
Nulla voluntas errantis est

Nulla voluntas errantis est (łac. "kto jest w błędzie, nie wyraża swojej woli") – rzymska zasada prawna, sformułowana przez Pomponiusza w Digestach, stanowiąca, że działania prawne podejmowane przez człowieka pod wpływem błędu są nieskuteczne (zob. wada oświadczenia woli).

</doc>
<doc id="175876" url="https://pl.wikipedia.org/wiki?curid=175876" title="Odwrotne rozpraszanie Comptona">
Odwrotne rozpraszanie Comptona

Odwrotne rozpraszanie Comptona – zderzenie elektronu o wysokiej energii z fotonem o niskiej energii, w wyniku którego elektron przekazuje część swojej energii fotonowi. Zjawisko to znajduje praktyczne zastosowanie przy wytwarzaniu wiązek promieniowania o wysokiej energii lub schładzaniu elektronów. W astrofizyce uważa się je za mechanizm powstawania promieniowania X oraz gamma np. po wybuchach supernowych, wskutek zderzeń wysokoenergetycznych elektronów pochodzących z gwiazdy z fotonami mikrofalowego promieniowania tła.
Odwrotne rozpraszanie Comptona jest w zasadzie takim samym zjawiskiem jak efekt Comptona, lecz zwykło się rozróżniać te zjawiska.
Istnieje wymuszona wersja tego zjawiska (wymuszone rozpraszanie Comptona), w której zderzenie elektronu z fotonem zachodzi w obecności wiązki fotonów, które wymuszają stan końcowy fotonu po rozproszeniu, tj. ściśle określają jego pęd i energię.

</doc>
<doc id="175877" url="https://pl.wikipedia.org/wiki?curid=175877" title="Sulejówek">
Sulejówek

Sulejówek – miasto w województwie mazowieckim, w powiecie mińskim. Sulejówek należy do aglomeracji warszawskiej.
Dane ogólne.
Miasto zajmuje powierzchnię 1931 ha, w tym:
Według danych GUS z 31 grudnia 2021 roku, miasto liczyło 21 253 mieszkańców.
Budżet miasta w 2022 roku wynosił 148 629 618 zł.
Demografia.
Dane z 31 grudnia 2021 roku
Położenie.
Miasto jest oddalone o ok. 22 km od centrum Warszawy w kierunku wschodnim. Od zachodu graniczy z dzielnicą Warszawy – Wesołą, od północy graniczy z Zielonką, od wschodu z Gminą Halinów, od południa z Gminą Wiązowna. Sulejówek znajduje się na pograniczu Równiny Wołomińskiej i Wysoczyzny Kałuszyńskiej.
Historia.
Pierwsze wzmianki o Sulejówku pochodzą z 1526 roku. W aktach wcielonych do Korony ziem mazowieckich była wzmianka o wsi szlacheckiej Sulewo. Istniało w niej kilka chat i karczma. Wieś szlachecka Sulewo położona była w 1580 roku w powiecie warszawskim ziemi warszawskiej województwa mazowieckiego. W 1815 roku wieś Sulewo liczyła 57 mieszkańców. W 1866 roku uruchomiona została linia kolejowa. W ciągu kilku lat wokół stacji "Miłosna" powstało osiedle pracowników kolei, cegielnia oraz cechownia drewniana, od której pochodzi przyszła nazwa tej okolicy – „Cechówka”. W 1877 Sulejówek wchodził w skład dóbr Okuniew, należących w II połowie XIX wieku do rodziny Lortschów. W 1897 roku Sulejówek wraz innymi folwarkami Okuniew, Michałów, Zabraniec, Kaleń, Wola Grzybowska należał do Ludwiki z Lortschów Romiszewskiej (żony gen. Modesta Romiszewskiego), K. Szekarazina, Janiny Lortsch (później żony znanego cyklisty Mieczysława Horodyńskiego) i Adolfa Lortscha. W 1897 nowym właścicielem tych dóbr, w tym Sulejówka, zostaje generał Konstanty Szekarazin. W 1910 roku został uruchomiony kolejny przystanek kolejowy – "Sulejówek", dla potrzeb wojskowych i dla coraz liczniej przybywających letników.
W grudniu 1919 roku Ignacy i Helena Paderewscy zakupili od rodziny Białobrzeskich willę „Białynia”, w której założyli Instytut Oświatowy, wsparty finansowo przez Józefa Piłsudskiego, późniejsze Ognisko „Helin”. W 1920 roku uruchomiona została pierwsza szkoła w Cechówce. W latach 1923–1926 w dworku powstałym z darów społeczeństwa oraz Komitetu Żołnierza Polskiego mieszkał Józef Piłsudski. W latach 30. XX w. Instytut Oświatowy rozbudowano wg projektu architekta Stefana Szyllera (m.in. dobudowano kaplicę Chrystusa Króla). W okresie II wojny światowej w budynkach instytutu mieściło się centrum hitlerowskiego wywiadu na Front Wschodni. Obecnie obiekty są bazą szkoleniową Ośrodka Rozwoju Edukacji (dawniej – Centralnego Ośrodka Doskonalenia Nauczycieli).
1 kwietnia 1939 roku Sulejówek uzyskał status samodzielnej gminy Sulejówek.
Podczas kampanii wrześniowej, 15 września 1939 roku, w odwecie za zabicie żołnierza Wehrmachtu (prawdopodobnie oficera), Niemcy dokonali pacyfikacji Cechówki, mordując około 100 osób (w tym 58 mieszkańców miejscowości). Ciała większości ofiar zostały spalone w podpalonych zabudowaniach, pozostałe pochowano na miejscowym cmentarzu w Miłośnie.
27 września 1939 roku gen. dyw. Tadeusz Kutrzeba parafował w Szkole Podstawowej nr 1 (obecnie Miejskie Przedszkole nr 1) przy ul. Paderewskiego 47 warunki kapitulacji Warszawy. Grupa młodzieży z gminy uczestniczyła w powstaniu warszawskim. 31 lipca 1944 roku do Sulejówka wkroczyli żołnierze 8. Gwardyjskiego Korpusu Pancernego 2. Armii Pancernej nacierającego na Warszawę od strony Dęblina przez Parysów i Pogorzel koło Mińska Mazowieckiego.
1 lipca 1952 roku Sulejówek stał się dzielnicą w nowym powiecie miejsko-uzdrowiskowym Otwock, a w 1958 roku został osiedlem miejskim w powiecie otwockim. 18 lipca 1962 roku osiedle Sulejówek otrzymało prawa miejskie. Po reformie administracyjnej kraju w 1975 roku, miasto znalazło się w województwie stołecznym warszawskim, a 1 stycznia 1999 roku w województwie mazowieckim (powiat miński). Od 1 stycznia do 27 października 2002 roku miasto wchodziło w skład powiatu warszawskiego, a po jego zlikwidowaniu zostało przyłączone z powrotem do powiatu mińskiego.
W 2000 roku przyjęto nowe symbole miasta – flagę, godło, herb, sztandar, pieczęć i hejnał. W tym roku dworek „Milusin” zwrócono Fundacji Oświatowej Rodziny Marszałka Józefa Piłsudskiego – Milusin.
Zabytki.
W mieście znajdują się dwa zabytki wpisane do rejestru decyzją konserwatora:
Transport.
Sulejówek położony jest na trasie linii kolejowej E 20 Moskwa – Berlin. Przez miasto przebiega droga wojewódzka nr 637 Warszawa – Węgrów, droga wojewódzka nr 638 Warszawa – Sulejówek, a także droga krajowa nr 92 Świecko – Terespol.
Z Warszawy do Sulejówka można się dostać pociągami Kolei Mazowieckich linii R2 lub R8 oraz Szybkiej Kolei Miejskiej linii S2. Poza tym kursują linie 173 (na krańcu zachodnim) i 704 (na krańcu południowym) obsługiwane przez ZTM. Transport wewnątrz granic miasta oraz z okolicznymi gminami podwarszawskimi zapewniają linie L47 (po północnej stronie torów kolejowych) i L48 (po południowej stronie), obsługiwane przez ajentów ZTM, oraz linie prywatne, obsługiwane przez lokalnych przewoźników.
Ochrona zdrowia.
W Sulejówku działają 2 przychodnie miejskie, 3 niepubliczne, pogotowie ratunkowe, a także 7 aptek. W 2010 roku oddano do użytku nowy budynek Przychodni Miejskiej nr 1, która wcześniej mieściła się w zabytkowym budynku przy ulicy Paderewskiego 94 (willa „Bzów”).
Oświata.
"Szkoły podstawowe:"
Szkoły ponadgimnazjalne:
Inne:
Religia.
W mieście znajduje się kilka kościołów i kaplic: sanktuarium NMP Matki Kościoła, kościół księży marianów pw. św. Józefa, kaplica sióstr Służebnic Ducha św. i sióstr Wspomożycielek Dusz Czyśćcowych oraz kościół parafialny pw. Przemienienia Pańskiego (w Sulejówku-Miłośnie).
Sport.
W mieście działa Miejski Ludowy Klub Sportowy Victoria Sulejówek, założony w 1957 roku i mający siedzibę przy ulicy Krasińskiego 6, oraz od 1994 roku UKS Herkules, prowadzący 3 sekcje: lekkiej atletyki, siatkówki i koszykówki. W 2012 roku, po generalnym remoncie obiektu przy ulicy Paderewskiego 29, otwarte zostały Korty Tenisowe Topspin Sulejówek.
Od 2005 roku dostępna jest strzelnica kryta Parabellum, położona przy ulicy Armii Krajowej 77.

</doc>
<doc id="175879" url="https://pl.wikipedia.org/wiki?curid=175879" title="Kaplica Królewska w Gdańsku">
Kaplica Królewska w Gdańsku

Kaplica Królewska – barokowa kaplica katolicka na Głównym Mieście w Gdańsku.
Historia.
Powstała w latach 1678–1681 z inicjatywy gdańskich katolików z pomocą króla Jana III Sobieskiego. Wybudowana została jako tymczasowa kaplica katolicka dla wiernych w czasie, gdy kościół Mariacki był w rękach protestantów. Zbudowana za pieniądze pozostawione na ten cel w testamencie prymasa Rzeczypospolitej Andrzeja Olszowskiego (80 000 złotych) uzupełnione darowizną króla (20 000 złotych). Domniemanym architektem kaplicy był Tylman z Gameren, budowniczym Barthel Ranisch, a twórcą wystroju wnętrza Andreas Schlüter.

</doc>
<doc id="175880" url="https://pl.wikipedia.org/wiki?curid=175880" title="Pietro Colletta">
Pietro Colletta

Pietro Colletta (ur. 23 stycznia 1775 w Neapolu, zm. 11 listopada 1831 we Florencji) – neapolitański minister wojny i historyk.
W 1808 za rządów Murata został intendentem Kalabrii. W czasie wybuchu rewolucji 1820 wysłany w charakterze wicekróla do Sycylii, uśmierzył powstanie. Po interwencji austriackiej wezwany do Neapolu i w 1821 został ministrem wojny. W 1823 pozwolono mu osiedlić się we Florencji, 

</doc>
<doc id="175881" url="https://pl.wikipedia.org/wiki?curid=175881" title="Łagów (ujednoznacznienie)">
Łagów (ujednoznacznienie)



</doc>
<doc id="175882" url="https://pl.wikipedia.org/wiki?curid=175882" title="Sonoryzm">
Sonoryzm

Sonoryzm – kierunek w muzyce współczesnej, zaliczany do nurtów drugiej awangardy, typowy przede wszystkim dla muzyki polskiej w latach sześćdziesiątych, często utożsamiany z pojęciem "polskiej szkoły kompozytorskiej".
Charakterystyka.
Jego nazwa pochodzi od pojęcia sonorystyki muzycznej (techniki sonorystycznej) stworzonego przez polskiego muzykologa Józefa Michała Chomińskiego. W sonoryzmie elementem wyróżnionym i formotwórczym było samo brzmienie, zazwyczaj wydobywane nietradycyjnymi sposobami z tradycyjnych instrumentów (skrobanie, skrzypienie i bębnienie po pudle instrumentów smyczkowych, wydobywanie dźwięku bezpośrednio ze strun lub z korpusu fortepianu, gra na zdekompletowanych lub preparowanych instrumentach dętych drewnianych i blaszanych). Zapoczątkował ten nurt "Tren – Ofiarom Hiroszimy" i" I Kwartet smyczkowy" Krzysztofa Pendereckiego, oba utwory skomponowane w 1960 roku. Podjęli go i rozwinęli Henryk Mikołaj Górecki ("Genesis I, II"; "Choros I"), Wojciech Kilar ("Riff 62", "Générique"), Kazimierz Serocki ("Freski symfoniczne", "Swinging music"), Andrzej Dobrowolski, Zbigniew Rudziński. Witold Szalonek (m.in. "Les sons, 1+1+1+1, Improvisations sonoristiques, Piernikiana") wyróżnił się wyjątkowo odkrywczym podejściem do instrumentów dętych – rozwinął m.in. technikę grania wielodźwięków (tzw. dźwięki kombinowane lub multifony – z oboju można ich wydobyć ok. 160). W muzyce chóralnej najoryginalniejszy był wkład Andrzeja Koszewskiego. Najmłodszym polskim sonorystą był Krzysztof Meyer (pierwsze kwartety smyczkowe i symfonie).
W kompozycjach sonorystycznych ugrupowania rozmaitych rodzajów brzmień częstokroć przejmują role tradycyjnie przypisywane melodii, rytmowi czy harmonii. Formę i dramaturgię utworu kształtują zmiany barwy dźwięku, ewolucja faktury oraz dynamiki. Częste są w utworach sonorystycznych dwa rodzaje przebiegu formy: 
Utworom sonorystycznym zarzucano często, że są „katalogami efektów”. Istotnie, powstawały w okresie, który ich kompozytorzy później określali mianem „eksperymentalnego”. Ze środków wypracowanych w późniejszych latach komponowali dzieła znacznie bardziej złożone, bliższe tradycyjnej symfonice lub kameralistyce, czego przykładem jest przede wszystkim Pasja według św. Łukasza Krzysztofa Pendereckiego.
Wiele partytur sonorystycznych zdradzało wyraźną inspirację rysunkami technicznymi, wykresami, a nawet elektrokardiogramami.

</doc>
<doc id="175883" url="https://pl.wikipedia.org/wiki?curid=175883" title="Wymuszone rozpraszanie Comptona">
Wymuszone rozpraszanie Comptona

Wymuszone rozpraszanie Comptona jest to zjawisko polegające na zderzeniu fotonu z elektronem w obecności wiązki fotonów, która wymusza stan końcowy fotonu, a z uwagi na zasady zachowania pędu i energii - także elektronu. W wyniku tego zjawiska wymuszająca wiązka fotonów ulega wzmocnieniu, ponieważ pojawia się w niej jeden foton więcej. Za doświadczalne potwierdzenie tego zjawiska uważa się zaobserwowanie tzw. efektu Kapitzy-Diraca, aczkolwiek istnieją pewne wątpliwości, czy aby na pewno udało się ten efekt zaobserwować.

</doc>
<doc id="175887" url="https://pl.wikipedia.org/wiki?curid=175887" title="Concordia Knurów">
Concordia Knurów

Concordia Knurów – polski klub piłkarski z Knurowa. W sezonie 2001/2002 Concordia występowała w III lidze, a w sezonach 2002/2003, 2003/2004 w IV lidze. Najwyższą klasą rozgrywek piłkarskich, w których ostatnio występowała knurowska drużyna była II liga w sezonie 1988/1989.
Jednym z najbardziej znanych wychowanków klubu jest Jerzy Dudek – wielokrotny reprezentant Polski, były bramkarz Liverpoolu i Realu Madryt. Oprócz niego w kadrze narodowej, występowali tacy wychowankowie lub byli zawodnicy Górnika Knurów jak Zygfryd Szołtysik, Piotr Jegor, Henryk Bałuszyński, Henryk Janduda i Alfred Olek. W historii klubu zapisali się także Rafał Krzyśka oraz Tomasz Dura jako reprezentanci Polski w futsalu.
Historia.
Okoliczności założenia, nazwy klubowe.
Pierwszą sekcją Klubu Sportowego Concordia Knurów, która czynnie działała i odnosiła sukcesy – głównie na Śląsku – była piłka palantowa. W latach 1923-1926 w klubie istniała kobieca sekcja tamburyny, czyli pięcioosobowej gry, która polegała na przebijaniu piłki ponad zawieszonym sznurkiem. Na przełomie lat 1922-1923, kilkunastu fanów futbolu pomogło w powstaniu sekcji piłki nożnej.
Spotkanie założycielskie miało miejsce 5 sierpnia 1923 roku. Pierwszym przewodniczącym został Wojnar. Już w 1924 roku klub przeszedł stosowne zmiany. Patronat nad klubem objęła Kopalnia Węgla Kamiennego Knurów. Na nowego prezesa powołano Czesława Jakobkiewicza, który zmienił pierwotną nazwę Klubu Sportowego Knurów na: Klub Sportowy Concordia Knurów.
W okresie powojennym dwukrotnie zmieniono nazwę na rzecz Górnika. Najpierw w 1950 roku, a następnie w 1966 na Międzyzakładowy Klub Sportowy Górnik Knurów. W 1955 roku, ówczesny działacz Adolf Schinohl, przeistoczył miano Górnika na Górniczy Klub Sportowy Concordia Knurów.
Pierwsze mecze i zawieszenie klubu.
Do pierwszych spotkań Concordia przystąpiła wiosną 1923 roku w rozgrywkach obwodowych. Rok później knurowianie występowali w klasie C, w nowo powstałym Podokręgu Rybnik. Po trzech latach awansowali do klasy B, a w 1929 roku grali już w klasie A. W roku 1930 czołowe kluby ze śląskich A klas, uchwaliły reorganizacje rozgrywek mistrzowskich i utworzyły Ligę śląską. W latach 30. zawodnicy Concordii należeli to czołowych drużyn tej ligi, tocząc zacięte mecze z Pogonią Katowice czy AKS-em Chorzów. Rozgrywali również spotkania z drużynami spoza Śląska (Wisła Kraków, Garbarnia Kraków). W międzyczasie, kilku piłkarzy powołano do Reprezentacji Śląska, a byli nimi A.Chromik i B. Szleger.
Działalność klubu przerwano z chwilą wybuchu II wojny światowej. Do rozgrywek Knurów przystąpił w 1945 roku grając w klasie B Podokręgu Rybnik. Jesienią 1946 roku knurowianie rywalizowali ze zmiennym szczęściem w klasie A, a rok później zostali wicemistrzami Śląska, przegrywając decydujące spotkania z Ruchem Chorzów (0:2 i 1:5). Po zakończeniu kolejnego sezonu, Concordia uzyskała awans do śląskiej klasy wydzielonej. Jednak wskutek jej likwidacji klub został zdegradowany do klasy A.
Historyczny sukces.
Smutek po zdegradowaniu klubu nie trwał jednak długo. Już w sezonie 1950/1951 ówczesny Górnik Knurów, po raz pierwszy w historii wywalczył awans do II ligi. Na zapleczu ekstraklasy debiutował 8 kwietnia 1951, kiedy to knurowscy piłkarze pokonali na własnym stadionie 4:0 Włókniarza Chełmek. Występujący w grupie D Górnik, pierwszy sezon w II lidze zakończył na 3. miejscu, ustępując miejsca Wawelowi Kraków oraz Zagłębiu Sosnowiec. Po sezonie 1951/1952 przeprowadzono kolejną reorganizacje rozgrywek. Mimo to, iż Górnik zajął w grupie C siódme miejsce (na dziesięć zespołów), został zdegradowany do utworzonej Ligi Międzywojewódzkiej.
W sezonie 1957/1958 II liga została podzielona na dwie grupy: północną i południową. na skutek jej powiększenia, klub już jako Concordia Knurów, uzyskał awans jako wicemistrz Śląska z poprzedniego sezonu. Tym razem knurowianie grali na drugoligowych boiskach do sezonu 1959/1960. Zajmując 11. miejsce w grupie południowej (na 12 drużyn), zostawiając za plecami jedynie Wawel Wirek, spadli z ligi.
Kolejny awans do zaplecza ekstraklasy miał miejsce w sezonie 1980/1981. W inauguracyjnym meczu rywalem Górnika Knurów była Gwardia Warszawa. Spotkanie odbyło się w Knurowie, a Górnik zremisował bezbramkowo ze spadkowiczem I ligi. Sezon ten podopieczni Marcina Bochynka zakończyli na 11. miejscu wyprzedzając Broń Radom, Ursusa Warszawę, Concordię Piotrków Trybunalski, Jagiellonię Białystok i Star Starachowice.
W sezonie 1986/1987 i 1987/1988 Górnik zajmował w II lidze dwukrotnie trzecie miejsce, które uprawniało ich do występów w barażowych meczach o awans do ekstraklasy.
Pierwszym razem przeciwnikiem Górnika była Stal Stalowa Wola. Pierwszy mecz u siebie, zakończył się zwycięstwem zespołu Marcina Bochynka 2:1 (bramki dla knurowian zdobyli Krzysztof Zagórski i Kozik). Jednak rewanż, Górnik Knurów przegrał 0:2 i do pierwszej ligi awansowali piłkarze Stalowej Woli.
Drugi raz, przed szansą wywalczenia awansu do I ligi stanęła drużyna Wisły Kraków. Pierwszy mecz, po bramce Krzysztofa Zagórskiego zakończył się zwycięstwem Górnika.
Rewanż zakończył się zwycięstwem „Białej Gwiazdy” 4:2. W 85. minucie było 3:2 dla Wisły, jednak wynik ten w dalszym ciągu premiował awansem zawodników Górnika. Bramka zapewniająca zwycięstwo krakowianom padł w ostatnich sekundach meczu, miesięcy jego autorem był Wójtowicz. Po meczu, piłkarzom z Knurowa zarzucono sprzedanie meczu.
Wisła Kraków już wcześniej zmierzyła się z Górnikiem Knurów eliminując go w 1/4 finału Pucharu Polski. Po raz pierwszy knurowianie awansowali do ćwierćfinału tych rozgrywek w sezonie 1983/1984. W 1/64 finału Górnik Knurów pokonał swego imiennika z Konina 4:2, w kolejnej rundzie Górnik wygrał z Hutnikiem Nowa Huta 2:0. W 1/16 finału do Knurowa przyjechał Śląsk Wrocław. Po 17. minutach gry knurowianie prowadzili 1:0, natomiast 4. minuty później Rajmund Krettek po raz drugi pokonał wrocławskiego bramkarza. Śląsk na dwa celne strzały Krettka odpowiedział bramką Ryszarda Tarasiewicza i tym samym knurowianie awansowali do kolejnej rundy rozgrywek. W 1/8 finału Górnik zmierzył się z GKS-em Katowice i ponownie po dwóch bramkach Krettka (2:1) awansował do ćwierćfinału, gdzie rywalami byli wspomniani piłkarze krakowskiej Wisły Pierwszy bój o awans do półfinału zakończył się zwycięstwem Wisły 3:2 (bramki dla knurowian strzelili Szlezak i Krettek). W rewanżu Górnik uległ 0:1 odpadając z Pucharu Polski.
Wśród drugoligowców Górnik występował do sezonu 1988/1989. Po reorganizacji rozgrywek w barażowym dwumeczu z Miedzią Legnica, Górnik Knurów przegrał (1:2 i 1:0) i spadł do III ligi.
Najbliżej uzyskania ponownego awansu do II ligi, Concordia była w sezonie 1994/1995 pod wodzą Marcina Bochynka, z którym zawodnicy wcześniej odnosili znaczące sukcesy na zapleczu ekstraklasy oraz w Pucharze Polski. Premię awansu odebrała jednak piłkarzom drużyna Varty Namysłów, która wygrała z Concordią w Knurowie 1:0.
Gorsze czasy.
Dobre czasy skończyły się wraz z upadkiem Polskiej Rzeczypospolitej Ludowej, a w szczególności ze spadkiem z II ligi. W latach 80. w sąsiedztwie Stadionu Miejskiego miała powstać baza sportowo-hotelowa. Budynek jednak nie powstał a instalacje elektryczne, które się tam znajdowały rozkradziono w ostatnich latach.
W sezonie 2001/2002 Concordia po raz ostatni wystąpiła w III lidze. Zajmując po rundzie wiosennej ostatnie – 18. miejsce – spadła do IV ligi. Po zakończeniu sezonu 2003/2004 zawodnicy Concordii plasowali się na 15. miejscu. Wyprzedzili jedynie drużynę Unii Strzemieszyce. Obecnie, po wielu niepowodzeniach, Concordia Knurów od prawie pięciu lat występuje w klasie okręgowej.
W dniu 19 lutego 2003 roku ówczesny prezes klubu Zbigniew Gałkowski, zmienił nazwę z Górniczego Klubu Sportowego na Klub Sportowy Concordia Knurów.
Sezon 2007/2008.
Do sezonu 2007/08 Concordia przystąpiła w nieco odmienionym sztabie szkoleniowym. Po odejściu Józefa Dankowskiego, który objął posadę drugiego trenera w Piaście Gliwice, szukano nowego szkoleniowca. W kręgu zainteresowań władz klubu znalazł się Zenon Gałach. Jednak stanowisko pierwszego szkoleniowca Concordii Knurów objął piłkarz tej drużyny – Wojciech Kempa.
Nastąpiły również rewolucje w kadrze zespołu. Kilka tygodni przed rozgrywkami ligowymi, drużynę opuścił napastnik, Michał Zieliński, który trafił do Polonii Bytom. W ramach pełnego wykupienia karty piłkarza, Polonia zaoferowała niewiadomą sumę odstępnego oraz bramkarza Pawła Zarzyckiego. Kolejno, wypożyczono Łukasza Spórnę do Zielonych Żarki oraz Dawida Gajewskiego. Ten drugi, wzmocnił skład Górnika Zabrze z Młodej Ekstraklasy. Za porozumieniem stron Rafał Krzyśka został graczem Przyszłości Rogów. Głośno mówiło się także o transferze Piotra Karwowskiego i Łukasza Sendelewskiego do Kotwicy Kołobrzeg, ale ostatecznie do niego nie doszło.
Aby wypełnić luki w składzie, Wojciech Kempa sprowadził do Knurowa pomocnika – Tomasza Szymurę z rezerw Piasta Gliwice. Kadrę uzupełnił również napastnik Tomasz Macha i wyżej wspomniany Paweł Zarzycki.
Runda wiosenna.
Spekulowano, że do rundy rewanżowej Concordia Knurów przystąpi w znacznie osłabionym składzie. Zespół mieli opuścić prawy obrońca Łukasz Pilc (był testowany w Piaście Gliwice, gdzie rozegrał sparingowe spotkanie z Cracovią) oraz za zgodą prezesa Grzegorza Grzybowskiego, Paweł Zarzycki, który trenował wraz z Jastrzębiem Zdrój. Ostatecznie, obydwóch piłkarzy nie pozyskała żadna z drużyn.
Podczas przygotowań do rundy wiosennej, Concordia zwyciężyła XVI Turniej Wielkiej Orkiestry Świątecznej Pomocy, który był rozegrany na Hali MOSiR w Szczygłowicach. Także napastnik, Tomasz Dura, został powołany na konsultacje do Młodzieżowej Reprezentacji Polski w Futsalu U-21.
W trakcie przygotowań drużyna rozegrała sześć spotkań towarzyskich:
W marcu drużynę opuścili Piotr Karwowski oraz Łukasz Spórna, którzy parę tygodni wcześniej wrócił do Knurowa. Wzmocnili oni skład czwartoligowej Victorii Chróścice, w której będą występować do końca sezonu 2007/2008. Z knurowskiej Concordii odszedł również pomocnik Paweł Gałach (Olimp Szczygłowice) oraz obrońca Michał Dyka (Polonia Nysa). Luki w składzie uzupełnił parę miesięcy wcześniej, były kapitan a-klasowego Olimpu Szczygłowice, Daniel Tałajkowski.
Kibice.
Największą ilość kibiców na stadionie w Knurowie notowano za czasów gry w II lidze, kiedy stadion oficjalnie mógł pomieścić 12 tysięcy widzów. Wraz z przegranymi barażami o wejście do I ligi, gdy piłkarzom zarzucono sprzedanie meczu, drastycznie spadła frekwencja na knurowskim obiekcie. W latach 90. na meczach trzecioligowych gromadziły się liczne grupy kibiców nie tylko z Knurowa, ale także z Zabrza, Rybnika czy Gliwic. Również w spotkaniach wyjazdowych kibice wspierali piłkarzy dopingiem. Obecnie na stadionie gromadzi się od 30 do 100 widzów.
W ostatnich latach, tłumy kibiców pojawiały się na meczach "Jerzy Dudek i Przyjaciele" lub "Jerzy Dudek kontra Przyjaciele". Stadion był wówczas wypełniony po brzegi. Do Knurowa zjeżdżały takie gwiazdy jak Milan Baroš, Vladimír Šmicer czy Jacek Krzynówek.
Szkoleniowcy.
W sezonie 1979/1980 trenerem Górnika był Jerzy Musiałek, który zmarł nagle 15 stycznia.

</doc>
<doc id="175889" url="https://pl.wikipedia.org/wiki?curid=175889" title="Separacja galwaniczna">
Separacja galwaniczna

Separacja galwaniczna (bariera galwaniczna, izolacja galwaniczna) – izolacja między co najmniej dwoma blokami funkcyjnymi systemu elektrycznego tak, aby prąd elektryczny nie przepływał bezpośrednio z jednego bloku do drugiego. Energia i informacje mogą być nadal wymieniane między blokami za pomocą sprzężenia optycznego, indukcyjnego, pojemnościowego, za pomocą fal elektromagnetycznych lub akustycznych (np. dzięki piezoelektryczności). Izolacja galwaniczna jest stosowana wtedy, gdy dwa lub więcej układów elektrycznych mają wymieniać informacje lub energię, ale ich masy elektryczne są na różnych potencjałach.
Separacja galwaniczna jest stosowana ze względu:
Typowym przykładem separacji galwanicznej w odniesieniu do przekazywania energii może być zastosowanie transformatora separacyjnego. Przykładem izolacji galwanicznej dla przekazu informacji jest połączenie optyczne za pomocą światłowodu czy transoptora.

</doc>
<doc id="175890" url="https://pl.wikipedia.org/wiki?curid=175890" title="Magia i Miecz">
Magia i Miecz



</doc>
<doc id="175891" url="https://pl.wikipedia.org/wiki?curid=175891" title="Mechanizm rynkowy">
Mechanizm rynkowy

Mechanizm rynkowy – proces obejmujący żywiołowe działania podmiotów na rynku, w wyniku którego dochodzi do ustalenia równowagi rynkowej, a więc samoczynnego dostosowania wielkości popytu (D) i podaży (S), poprzez odpowiednie ustalenie ceny równowagi (P).
W ujęciu procesowym, mechanizm rynkowy jest grą popytu i podaży, która prowadzi do obiektywnej wyceny poszczególnych towarów i zrównoważenia rynku, czyli zrównania się oferowanej ilości towaru z ilością pożądaną.
Jeżeli popyt na jakieś dobro przewyższa podaż, wówczas nabywcy są skłonni płacić za nie więcej. Gdy przejawiają tę skłonność na rynku, cena tego dobra rośnie. Wzrost ceny skłania natomiast producentów do zwiększenia jego produkcji, co doprowadzi w końcu do zrównania podaży z popytem.
Jeżeli w sytuacji równowagi rynkowej wystąpią okoliczności, których skutkiem będzie ograniczenie popytu na dane dobro (np. zmiana gustów konsumentów), wówczas nie wszystkie produkowane towary znajdą nabywców. Skłoni to część producentów do zmniejszenia produkcji i obniżenia ceny, celem zachęcenia części konsumentów do zakupu większych ilości towarów. Efektem będzie ustalenie się równowagi rynkowej przy niższym poziome produkcji i niższej cenie.

</doc>
<doc id="175892" url="https://pl.wikipedia.org/wiki?curid=175892" title="Tatarstan">
Tatarstan

Tatarstan, Republika Tatarstanu ( lub ; ) – podmiot (republika) Federacji Rosyjskiej wchodząca w skład Nadwołżańskiego Okręgu Federalnego.
Geografia.
Republika położona jest ok. 800 km na płd.-wsch. od Moskwy, między Wołgą i Kamą; na wschodzie sięga do Uralu.
Strefa czasowa.
Tatarstan należy do moskiewskiej strefy czasowej (MSK). UTC +3:00 przez cały rok. Wcześniej, przed 27 marca 2011 roku, obowiązywał czas standardowy (zimowy) strefy UTC+3:00, a czas letni – UTC+4:00.
Złoża naturalne.
Głównymi zasobami Tatarstanu są: ropa naftowa, gaz ziemny i gips. Złoża ropy Tatarstanu oceniane są na 1 mld ton.
Podział administracyjny.
Tatarstan jest podzielony na 43 rejony, w ramach których istnieje 908 sielsowietów (administracji wiejskich). 14 największych miast kraju nie wchodzi w skład żadnego rejonu, stanowiąc miasta wydzielone.
Demografia.
Około 70% ludności Tatarstanu urodziło się na terenie Republiki, z tego 53,2% to Tatarzy, a 39,7% Rosjanie. Zamieszkują oni 21 miast i 22 osiedla typu miejskiego oraz 3081 innych zamieszkanych osad (2002). Wśród wyznań dominuje prawosławie (ok. 40%) i islam sunnicki (ok. 30%). Republika ma 2 języki urzędowe – rosyjski i tatarski. Mimo starań władz Republiki, aby w latach 2000–2010 stopniowo wprowadzać alfabet łaciński zamiast cyrylicy do języka tatarskiego – Sąd Najwyższy Federacji Rosyjskiej w 2002 zakazał używania alfabetów niecyrylickich dla języków tzw. mniejszości wewnętrznych (wyjątek stanowi język karelski posiadający literaturę pisaną z okresu przedrosyjskiego w alfabecie łacińskim). Było to wymierzone właśnie w dążenia Tatarstanu.
Historia.
Średniowiecze.
Państwo tatarskie powstało w IX wieku jako Bułgaria Wołżańsko-Kamska. Mieszkańcy tego kraju przyjęli islam około 922. W 1230/1240 państwo zostało podbite przez Mongołów – wtedy mieszkańcy zostali nazwani przez najeźdźców Tatarami. W latach trzydziestych XV wieku ziemie te stały się częścią Chanatu Kazańskiego. Gdy w latach pięćdziesiątych XVI wieku car Iwan IV Groźny podbił chanat, wcielił do Rusi również ziemie tatarskie, a część Tatarów zmuszona została do przejścia na chrześcijaństwo (obecnie chrześcijańscy Tatarzy uważają się za odrębny naród). Car Iwan jest do dziś dnia znienawidzoną postacią w wielu kręgach tatarskich. W 1593 wyburzono na tym obszarze wszystkie meczety. Zakaz budowy nowych meczetów został zniesiony dopiero przez carycę Katarzynę II, a pierwszy meczet wybudowano dzięki jej wsparciu w latach 1766–1770. Do dziś uznawana jest ona za jednego z najbardziej protatarskich rządców Rosji.
XIX–XX wiek.
W XIX wieku powstała na terenie Tatarstanu nowa koncepcja religijna – euroislam, która zakłada wysoki poziom tolerancji religijnej. Do dziś Tatarzy uchodzą za najbardziej umiarkowanych muzułmanów, a władze słyną z popierania kultu religijnego wszystkich religii i wyznań. Na przełomie XIX i XX wieku zaczął tworzyć się ruch narodowy skupiony wokół ruchu Wäisi. Wäisi łączyli islam z socjalizmem i nawiązali współpracę z rosyjskimi socjalistami, socjaldemokratami i komunistami tworzącymi antycarską opozycję. W trakcie wojny domowej w Rosji 1918-1920 Tatarzy stanęli po wszystkich trzech stronach barykady („Biali”, „Czerwoni”, nacjonaliści panuralscy). Po zdławieniu ostatniego oporu przez Armię Czerwoną utworzono Tatarską Autonomiczną Socjalistyczną Republikę Radziecką, co miało oficjalnie miejsce 27 maja 1920. W granicach Republiki nie znaleźli się wówczas Tatarzy Wołżańscy, a wiele ziem etnicznie tatarskich włączono do Baszkirii. W autonomicznej republice z inicjatywy sprzymierzonych z bolszewikami Wäisi powstały komuny oparte na zasadach socjalizmu islamskiego. Po śmierci Włodzimierza Lenina w 1924 roku, Wäisi wycofali swoje poparcie dla rządu i uznali że islam jest ideą odrębną od komunizmu w wydaniu bolszewickim. W rezultacie ruch naraził się na czystki ze strony administracji Józefa Stalina i został rozbity w latach 30.
Po rozpadzie ZSRR.
Tatarstan ogłosił niepodległość 30 sierpnia 1990, a w 1992 (układ z 31 marca) jako jedna z dwóch republik (obok Czeczenii) nie podpisał umowy federacyjnej z Rosją. 15 lutego 1994 zawarto porozumienie między rządem Rosji i rządem Tatarstanu, na mocy którego Tatarstan stawał się „niepodległym państwem stowarzyszonym z Federacją Rosyjską”. Sformułowanie to zostało uznane przez obie strony, więc formalnie Tatarstan nie był częścią Rosji (miał z nią wspólną strefę ekonomiczno-walutową, armię i politykę zagraniczną), ale faktycznie nią był. W rewizji Konstytucji Tatarstanu dokonanej w roku 2000 Republika uznała się za część Federacji. Obecna autonomia Republiki nieznacznie tylko odbiega od autonomii innych republik. Dzieje się tak pomimo znacznych wpływów przywódców Tatarstanu na Kremlu. Tablice pojazdów zarejestrowanych w Tatarstanie mają oznaczenie 16 w prawym górnym rogu nad flagą Rosji i literami RUS.
System polityczny.
Głową rządu Tatarstanu jest prezydent. W jednoizbowym Narodowym Parlamencie Tatarstanu (Däwlät Sovetı) zasiada 100 parlamentarzystów: 50 z list partyjnych, 50 jako przedstawicieli władz lokalnych. Konstytucja Republiki mówi, że prezydenta wybiera się w wyborach powszechnych, a uprawnieni są wszyscy mieszkańcy Tatarstanu. Te artykuły konstytucji były zawieszone w latach 2004–2011 przez rosyjską „ustawę o powoływaniu gubernatorów, prezydentów i merów w podmiotach Federacji”, która mówi, że prezydent Rosji przedstawia kandydata lokalnemu parlamentowi, a jeśli ten nie zostanie zaaprobowany w dwóch głosowaniach – zostaje mianowany na mocy bezpośredniej decyzji prezydenckiej.
Gospodarka.
Tatarstan jest jednym z najlepiej rozwiniętych gospodarczo regionów Rosji, jest też drugim najbardziej uprzemysłowionym podmiotem Federacji (po obwodzie samarskim). Szczególnie silnie rozwija się ostatnio przemysł petrochemiczny i maszynowy.
Kultura.
W Republice działa 16 teatrów. Rząd prowadzi intensywną odbudowę zabytków sprzed okresu osadnictwa rosyjskiego oraz zabytków religijnych, które zostały niemal w całości zniszczone w czasach sowieckich.

</doc>
<doc id="175897" url="https://pl.wikipedia.org/wiki?curid=175897" title="Psychologizm">
Psychologizm

Psychologizm (gr. "psyche" – dusza, życie) – pogląd w różnych dziedzinach wiedzy (pedagogika, teoria literatury – zob. religioznawstwo, filozofia) zakładający, że czynniki psychologiczne mają determinujący i najważniejszy charakter, albo wręcz stanowią osnowę zjawisk. 
Także nurt w prozie i dramacie XX-wiecznym. Tworzące go utwory koncentrują się na przedstawieniu psychicznych motywów działań bohatera, jego kompleksów, emocji, często także mechanizmów prowadzących do jego wyobcowania.

</doc>
<doc id="175898" url="https://pl.wikipedia.org/wiki?curid=175898" title="Rezerwat przyrody Liski (powiat chełmski i hrubieszowski)">
Rezerwat przyrody Liski (powiat chełmski i hrubieszowski)

Liski – leśny rezerwat przyrody znajdujący się na terenie gmin Białopole (powiat chełmski) oraz Horodło (powiat hrubieszowski) w województwie lubelskim. Leży w granicach Strzeleckiego Parku Krajobrazowego, na terenie Nadleśnictwa Strzelce.
W rezerwacie występują takie zbiorowiska roślinne jak: grąd typowy, grąd niski, las mieszany świeży oraz zbiorowisko zastępcze ze świerkiem. Oprócz dominujących w drzewostanie sosen i dębów szypułkowych, rosną tu też brzozy, graby i czereśnie. Podszyt tworzą leszczyna, bez koralowy i grab.
W runie występują następujące gatunki roślin objętych ochroną: kruszczyk szerokolistny, miodownik melisowaty, pluskwica europejska, lilia złotogłów, orlik pospolity, wawrzynek wilczełyko.

</doc>
<doc id="175901" url="https://pl.wikipedia.org/wiki?curid=175901" title="Światowit">
Światowit



</doc>
<doc id="175902" url="https://pl.wikipedia.org/wiki?curid=175902" title="Latarnia uliczna">
Latarnia uliczna

Latarnia uliczna – źródło światła w oprawie oświetleniowej wraz z konstrukcją ją podtrzymującą (słupem, wysięgnikiem lub przewieszką), mające za zadanie oświetlać ulice, chodniki i drogi (także alejki w parkach) w warunkach niedostatecznej widoczności – przede wszystkim nocą, ale także w czasie mgły, obfitych opadów atmosferycznych, silnego zachmurzenia itp. – w miejscach, gdzie przebywać może wiele osób lub pojazdów.
Zazwyczaj ustawia się je w miastach i mniejszych miejscowościach na skrzyżowaniach i wzdłuż ulic, a także poza miastami, np. wzdłuż ruchliwych autostrad, na rozjazdach, skrzyżowaniach oraz przejazdach kolejowo-drogowych. Współczesne oświetlenie ulic projektuje się na ogół tak, aby zmniejszyć do minimum „zanieczyszczenie świetlne” (ang. "light pollution"), czyli zminimalizować część strumienia światła skierowaną do góry i na boki – która nie służy poprawie widoczności na ziemi, a stanowi "de facto" marnowanie energii bezużytecznie rozpraszającej się w niebo i utrudnia obserwacje astronomiczne. Do tych celów produkuje się oprawy z płaską, szklaną szybą.
Pierwszymi lampami w oświetleniu ulicznym były lampy gazowe, następnie lampy żarowe, potem świetlówki, wysokoprężne lampy rtęciowe, niskoprężne lampy sodowe, wysokoprężne lampy sodowe, lampy metalohalogenkowe oraz diody elektroluminescencyjne powszechnie znane jako LED.
Historia latarni.
Lepsza widoczność okolicy na obszarach zamieszkanych przez ludzi, zapewniona dzięki oświetleniu ulicznemu, zmniejsza liczbę nieszczęśliwych wypadków komunikacyjnych (według różnych źródeł – spadek rzędu 30–45%), a także zmniejsza zagrożenie kryminalne, dlatego już w czasach historycznych stosowano oświetlenie miejsc publicznych – pochodniami, lampkami olejowymi, karbidowymi itp. Przyjmuje się, że pierwszy raz zastosowano je w Londynie, kiedy burmistrz tego miasta Sir Henry Barton polecił w 1417 "rozwieszać każdego wieczora zimą latarnie ze światłami pomiędzy Hallowtide i Candlemasse".
Dopiero jednak w XIX wieku coraz powszechniejsza dostępność z jednej strony nafty i wynalezionej przez Łukasiewicza lampy naftowej, zaś z drugiej – gazu miejskiego pozwoliła na użycie tych paliw do oświetlania skrzyżowań i ulic (pierwsze latarnie gazowe zainstalowano w Londynie 1 maja 1814, według innych źródeł – już w 1809; w Paryżu w 1819). Dla porównania, na ziemiach polskich latarnie olejowe instalowano jeszcze w I poł. XIX w., np. w Opolu od 1827 i Łodzi – od 1835 (zob. kalendarium miasta).
Później, wraz z postępem elektryfikacji, uliczne latarnie olejowe, naftowe i gazowe zostały niemal wszędzie zastąpione lampami elektrycznymi, najpierw łukowymi (na placu Zgody w Paryżu w 1843), potem żarowymi (31 grudnia 1879, 400 żarówek w Menlo Park, Nowy Jork, a 4 września 1882 – 14 tysięcy elektrycznych lamp ulicznych w Nowym Jorku), wreszcie fluorescencyjnymi, rtęciowymi i sodowymi. Jedynie w historycznych centrach miast (np. na Ostrowie Tumskim we Wrocławiu) do dziś zachowuje się jeszcze niekiedy lampy gazowe, dające znacznie łagodniejsze światło niż lampy elektryczne, ale wymagające na ogół codziennego ręcznego włączania o zmierzchu i gaszenia o świcie (istnieją jednak już rozwiązania techniczne umożliwiające wykonywanie tej czynności bez udziału latarnika).
W Niemczech oświetlenie gazowe utrzymywane jest nadal w 40 miastach; ogółem jest to 80 tys. lamp, z czego większość w Berlinie (44 tys.), Düsseldorfie (18 tys.), Frankfurcie nad Menem (5,5 tys.) i Moguncji (3 tys.).
W Polsce używa się ich obecnie jedynie w kilku miastach, oprócz Wrocławia (tu, od czasu postawienia pierwszych 23 maja 1847 do dziś utrzymywanych jest 90 latarni gazowych) – na warszawskich Bielanach i w kilku innych miejscach miasta (od 1856; 60 sztuk), m.in. na Agrykoli i przy Al. Szucha, w Krakowie przy gazowni i pod Sukiennicami, w Olsztynie (przy fosie koło Zamku Kapituły Warmińskiej, dwie latarnie), w Gorzowie Wielkopolskim i w nielicznych innych miejscowościach (np. dwie w Nowym Mieście nad Wartą).
Największym polskim producentem opraw oświetlenia drogowego w okresie PRL-u były Zakłady Metalowe MESKO w Skarżysku-Kamiennej.
Współczesne latarnie.
Rozwój cywilizacyjny w II połowie XX wieku wpłynął na gwałtowne zwiększenie zapotrzebowania na jasno oświetlone jezdnie, chodniki, place i skwery.
W dużych miastach latarnie instaluje się zazwyczaj w regularnych odstępach – rzędu 15 do 60 metrów – wzdłuż ulic, zapewniając nocą dostateczną równomierność oświetlenia. Ich liczba jest obecnie znacznie większa niż w czasach latarni naftowych i gazowych: przykładowo w latach 50. we Wrocławiu, liczącym wówczas około 400 tys. mieszkańców, zainstalowanych było nieco ponad 5000 latarni gazowych i był to szczyt rozwoju oświetlenia ulic tą metodą w tym mieście. Lamp elektrycznych jest zaś obecnie kilkadziesiąt razy więcej.
Zazwyczaj instaluje się od jednej do kilku – nawet ośmiu – opraw oświetleniowych na jednym słupie, na wysięgnikach tak ukształtowanych, aby zapewnić jak najlepsze oświetlenie w najważniejszych obszarach w pobliżu słupa – np. na skrzyżowaniach bądź na ciągach dla pieszych. Niekiedy oprawy zawieszane są na linach (przewieszkach) rozciągniętych pomiędzy stojącymi na poboczach słupami lub ścianami budynków. Wysokość latarni nie jest stała i jest kompromisem pomiędzy równomiernością i szerokim zasięgiem (przy latarniach wysokich) a większą jasnością oświetlenia powierzchni ziemi uzyskiwaną z niższych lamp tej samej mocy i sprawności energetycznej i mieści się ona w zakresie od ok. 6 do 16 m, a czasami więcej. Niekiedy – jak w pobliżu lotniska Okęcie w Warszawie – instaluje się latarnie o szczególnie małej wysokości, aby zapewnić podchodzącym do lądowania samolotom dostatecznie duży margines bezpieczeństwa dla pułapu ich lotu. Także latarnie parkowe instalowane są na małej wysokości (poniżej 6 m).
W niektórych miastach (np. w Austrii i w Niemczech) instalowane bywają dodatkowe wyłączniki zegarowe, zmniejszające jasność oświetlenia w czasie, kiedy ruch uliczny zmniejsza się istotnie. Latarnie, które mogą być wyłączane na część nocy, oznaczane są w Austrii i Niemczech specjalnym znakiem (jak na ilustracji z lewej) w kształcie prostokątnej białej tablicy z poziomym szerokim czerwonym pasem. Oświetlenie uliczne podłączone jest zawsze do oddzielnych obwodów elektrycznych. Współczesne latarnie elektryczne sterowane są zazwyczaj przez automatyczne sterowniki astronomiczne włączające latarnie o zmierzchu i gaszące o świcie w porze zależnej od pory roku lub wyłączniki zmierzchowe, włączające lampy w całej okolicy po pogorszeniu się warunków oświetlenia naturalnego i gaszące je, kiedy staje się już dostatecznie jasno. Urządzenia te mogą sterować większą ilością opraw lub być integralnym elementem każdej sztuki. W Polsce w małych miejscowościach i biedniejszych gminach dodatkowo w rozdzielnicach sterujących oświetleniem są zainstalowane zegary, które o określonej godzinie wyłączają oświetlenie. Takie zegary mają możliwość załączania i wyłączania obwodów kilka razy na dobę, dlatego oświetlenie mogą załączać ponownie tuż przed świtem. Oszczędności te praktykowano na szeroką skalę w okresie PRL-u, także w mniejszych miastach.
Podczas trwania kryzysu poprzedzającego wprowadzenie w Polsce stanu wojennego w 1981, praktycznie od "zimy stulecia" 1979/1980, państwowe służby energetyczne poprzez wprowadzanie tzw. stopni zasilania wymuszały drastyczne oszczędności energetyczne poprzez wyłączanie prądu w całych kwartałach miast lub – czasem – przez wyłączenia znacznej ilości (czasem nawet wszystkich) latarń ulicznych w poszczególnych miastach i miejscowościach. Proceder ten trwał jeszcze przez pierwsze lata 80. Współcześnie w Polsce jednak unika się wyłączania oświetlenia poszczególnych ulic na rzecz redukcji mocy poszczególnych opraw po określonej godzinie.
Na ustawianych współcześnie w Polsce latarniach ulicznych instaluje się zazwyczaj od jednej do kilku opraw oświetleniowych zawierających lampy sodowe, rtęciowe oraz metalohalogenkowe o mocy od 50 do 700 W oraz oprawy na diody LED. Na autostrady, drogi szybkiego ruchu i wszędzie tam, gdzie nie ma ruchu pieszego, stosuje się niskoprężne lampy sodowe o charakterystycznej pomarańczowej barwie światła. Cena kompletnej oprawy mieści się – w zależności od typu – w przedziale od 500 do 1000 złotych; koszt pojedynczej latarni jest jednak kilkakrotnie wyższy, obejmuje bowiem koszt samego słupa, jego ustawienia i wewnętrznego okablowania wraz z zabezpieczeniami, a także podłączenia do instalacji ulicznej.
Przepisy europejskie dotyczące oświetlenia dróg.
Zalecenia:

</doc>
<doc id="175907" url="https://pl.wikipedia.org/wiki?curid=175907" title="Mac mini">
Mac mini

Mac mini – komputer osobisty produkowany przez Apple, wyróżniający się stosunkowo niską ceną i niewielkimi rozmiarami (19.7 x 19.7 x 3.6 cm).
Mac mini zadebiutował w styczniu 2005 jako oferta dla użytkowników komputerów typu PC, którzy chcieliby wypróbować Macintosha. Niska jak na komputer tego producenta cena, spowodowana była doborem tanich części składowych (identycznych jak w linii iBook), a także brakiem myszy, klawiatury i monitora w zestawie. Wyjątkowo mały rozmiar (16,5 x 16,5 x 5,1 cm, wymiary radia samochodowego) uzyskano przez instalację dysku twardego typowego dla laptopów (2,5 cala) i umieszczenie zasilacza poza komputerem. Pierwotnie komputer był wyposażony w procesor G4.
Mac mini w pierwszych miesiącach od wprowadzenia spotkał się z dużym zainteresowaniem mediów i użytkowników, ale też z krytyką niskiej wydajności i niewielkich możliwości rozbudowy (później pojawiły się akcesoria takie jak zewnętrzne dyski twarde i tunery TV).
Znalazł także zastosowanie jako platforma deweloperska aplikacji wbudowanych używających procesora PowerPC jako najtańszy komputer wyposażony w ten procesor z możliwością zainstalowania systemu operacyjnego GNU/Linux.
28 lutego 2006 firma Apple wypuściła na rynek nową generację komputerów Mac mini z notebookowymi procesorami Intel Core T, dwoma dodatkowymi portami USB oraz pilotem.
Nowa generacja tych komputerów była wyraźnie szybsza i nowocześniejsza niż pierwsze modele. Głównym zarzutem pod kątem nowego Mini było użycie zintegrowanej karty graficznej używającej systemowego RAM. Chipset (Intel GMA 950) znakomicie nadawał się do pracy z OS X (w przeciwieństwie do karty poprzedniego mini, obsługuje efekty Core Image) i wideo, ale był zbyt słaby, by obsłużyć najnowsze gry komputerowe.
15 czerwca 2010 firma wypuściła Mac mini unibody, który wyróżnia się jako pierwszy komputer firmy Apple z portem HDMI. Komputery te wyposażone zostały w procesor Intel Core 2 Duo oraz kartę graficzną ze zintegrowanym chipsetem Nvidia GeForce 320M.
20 lipca 2011 kolejna kolekcja komputerów Mac mini z procesorami Intel Core i5 2,3-2,5 GHz trzeciej generacji (Sandy Bridge), Intel HD Graphics 3000 288MB DDR3 SDRAM pamięci współdzielonej, AMD Radeon HD 6630M 256MB GDDR5. W 2012 roku pojawiła się aktualna seria komputerów Mac mini, także korzystających z procesorów i5 lub i7 (Ivy Bridge) oraz karty graficznej Intel HD 4000.
Mac mini G4.
styczeń 2005 – lipiec 2005.
11 stycznia 2005 roku na MacWorld Expo w San Francisco przedstawiono dwa modele:
Każdy model miał:
Opcjonalne elementy (na zamówienie):
lipiec 2005 – październik 2005.
26 lipca 2005 roku nieznacznie poprawiono powyższe modele. Najważniejszą zmianą było zwiększenie pamięci RAM z 256 MB PC-2100 do 512 MB PC-2700 (lub PC-3200 pracującej z prędkością PC-2700) SDRAM. 256 MB nie wystarczało dla systemu i jego aplikacji.
Usunięto z modelu 1.42 GHz wbudowany modem, jednakże był dostępny jako opcja (na zamówienie).
Dodatkowo wprowadzono high-endowy model:
październik 2005 – luty 2006.
Mac mini został "cicho" uaktualniony w październiku:
Numer seryjny oraz nalepka ze specyfikacją nie uwzględniają powyższej aktualizacji. Na przykład na nalepce modelu 1.5 GHz widniało 1.42 GHz. Również pudełko nie wskazywało na aktualizację.
Apple nie poprawiło również specyfikacji na swojej stronie internetowej.
Mac mini Core.
luty 2006 – wrzesień 2006.
Dwa nowe modele oparte na procesorze Intel zostały przedstawione 28 lutego 2006 roku. Zastąpiły one starszą linię, opartą na procesorze G4:
W obu modelach znajdują się:
wrzesień 2006 – sierpień 2007.
6 września 2006 roku Apple zmieniło procesor modelu za 599 dolarów z Intel Core Solo 1.5 GHz na Intel Core Duo T2300 1.66 GHz [MA607LL/A] oraz modelu za $799 z Core Duo T2300 (1.66 GHz) na T2400 1.83 GHz [MA608LL/A]. Odtąd wszystkie nowe Maki mają wielordzeniowe procesory.
Mac mini Core 2.
Sierpień 2007.
7 sierpnia 2007 roku Mac mini został odświeżony sprzętowo oraz programowo:
Listopad 2007.
Odświeżony Mac mini nie obsługuje standardu IEEE 802.11n. Jest obecnie jedynym komputerem Apple, który nie oferuje najnowszego proponowanego standardu Wi-Fi. Mac mini używa starszej szyny FSB (667 MHz) oraz chipsetu 945GM, przez co niemożliwe jest użycie szyny FSB 800 MHz oraz chipsetu X3100 zastosowanego w nowych MacBookach oraz MacBookach Pro z procesorami Core 2 Duo.
Marzec 2009.
3 marca, po 19 miesiącach, Mac mini został odświeżony sprzętowo:
październik 2009.
20 października, po 7 miesiącach wprowadzono następujące zmiany:
czerwiec 2010.
15 czerwca został wydany nowy Mac mini posiadający:
Mac mini i5/i7.
lipiec 2011.
Ostatnie zmiany nastąpiły 20 lipca 2011. Były to:
październik 2012.
23 października 2012 Mac mini został ponownie zaktualizowany:
Kino domowe.
Niewielkie wymiary, napęd CD/DVD, wieloformatowe wyjście wideo, cyfrowe (optyczne) oraz analogowe wyjście audio oraz pilot zdalnego sterowania (w starszych modelach) tworzą Maka mini bardzo dobrym elementem kina domowego.
Może być klasyfikowany jako Media PC, jednak z paroma ograniczeniami: Mac mini nie ma wbudowanego tunera TV i nie można go dokupić (jako wewnętrzny element). Jednakże zewnętrzne urządzenia, takie jak np. Elgato HD HomeRun rekompensują tę stratę.
Wyjście wideo jest kompatybilne z DVI, HDMI, SVGA, S-Video, composite video oraz component video przy użyciu odpowiednich przejściówek. Dźwięk może być przesyłany cyfrowo bądź analogowo (połączone wyjście analogowe i optyczne TOSLINK w złączu mini-jack).
Mac mini rywalizuje z Apple TV: również ma iTunes (wypożyczanie, kupowanie i zarządzanie mediami) i podobny interfejs (Front Row). Apple TV jest jednak ograniczone do formatów video mp4, a użytkownicy Maka mini mogą oglądać filmy również w wielu innych formatach, takich jak DivX, XviD i innych. W przeciwieństwie do Maka mini, Apple TV ma złącze komponentowe (Mac Mini wymaga odpowiedniej przejściówki).

</doc>
<doc id="175909" url="https://pl.wikipedia.org/wiki?curid=175909" title="Brăila">
Brăila



</doc>
<doc id="175911" url="https://pl.wikipedia.org/wiki?curid=175911" title="Stanisław Ostroróg (wojewoda poznański)">
Stanisław Ostroróg (wojewoda poznański)

Stanisław Ostroróg herbu Nałęcz (ur. ok. 1400, zm. w 1477, przed 3 maja) – kasztelan gnieźnieński (1444-1453), kasztelan międzyrzecki (1444-1449), podkomorzy poznański (1438), podstoli kaliski (1432), podstoli kaliski (1432-1435), senator I RP (1444-1476), starosta generalny Wielkopolski, starosta brzeskokujawski (1432), wojewoda kaliski (1450-1475), wojewoda poznański (1474-1476).
Historia.
Był najstarszym synem Sędziwoja Ostroroga zapewne z żony Barbary . Urodził się około 1400. Zapisywał się w 1419 na Akademię Krakowską. Urząd podstolego kaliskiego otrzymał przed 1432 i był również w tym samym roku starostą brzeskim (kujawskim) oraz w tym czasie występował również jako zastępca ojca, ówczesnego starosty wielkopolskiego. Otrzymanie tego starostwa w 1439 zawdzięczał zapewne protekcji ojca, ale w 1440 w chwili wyjazdu Władysława III na Węgry stracił je. W 1445 po śmierci króla pod Warną postąpił na kasztelanię międzyrzecką, a w marcu 1446 miał posłować od sejmu piotrkowskiego do Kazimierza Jagiellończyka na Litwę z prośbą objęcia tronu polskiego. Starostwo generalne wielkopolskie otrzymał ponownie latem 1448 i piastował je do lipca 1451. Kasztelanię gnieźnieńską dostał na przełomie 1449/50, a wiosną 1453 przeszedł na urząd wojewody kaliskiego. Po wybuchu wojny trzynastoletniej z Krzyżakami towarzyszył w 1454 królowi w uroczystym wjeździe do Torunia. Mianowany został później jednym z czterech dowódców armii polskiej wkraczającej do Prus. 18 września 1454 w bitwie pod Chojnicami okazał się nieudolnym wodzem i zbiegł z pola walki.
Był świadkiem wydania statutów nieszawskich przez króla Kazimierza IV Jagiellończyka w 1454 roku.
Jako przedstawiciel Polski odgrywał w następnych latach znaczną rolę polityczną w rozmaitych rokowaniach i naradach. Jeden z wybitniejszych dyplomatów polskich tego okresu. W lipcu 1455 prowadził rokowania z margrabią brandenburskim w sprawie jego mediacji pomiędzy Polską i Zakonem a w sierpniu 1455 oraz lutym i kwietniu 1456 z zaciężnymi wojskami w Grudziądzu. W październiku 1456 w Toruniu kierował akcją tłumienia rozruchów. W tym czasie brał udział w licznych sejmach oraz na małopolskich sejmach prowincjonalnych reprezentował stany polskie w rozmowach z Litwinami i Wielkopolanami. Posłował do Pragi w lutym 1462 do Jerzego Podiebradzkiego. W tym samym roku był jednym z dwu sędziów, którzy wbrew pretensjom książąt mazowieckich przyznali Koronie ziemię rawską i gostynińską. Od 1463 członek delegacji polskiej, która prowadziła rozmowy pokojowe z Krzyżakami i doprowadzonych we wrześniu 1466 w Toruniu do końca. Był gwarantem|pokoju toruńskiego 1466 roku. Ostroróg po zakończeniu wojny nadal odgrywał wybitną rolę w polskiej dyplomacji. Posłował do Pragi w marcu 1467 i w 1468, na Węgry w 1469, do cesarza w 1470, a do wielkiego mistrza w 1471. Znalazł się w orszaku Władysława Jagiellończyka w Pradze po wyborze go w 1471 na tron czeski. Wchodził w skład delegacji rokującej w 1473 z Węgrami w Nysie i Opawie. W następnym roku wraz z Ł. Górką i M. Bnińskim dowodził nieudolnie wielkopolskim pospolitym ruszeniem, które broniło południowej granicy Wielkopolski przed najazdami księcia żagańskiego. Później z Węgrami negocjował pokój po nieudanej wojnie polsko-węgierskiej na Śląsku.
Urząd wojewody poznańskiego otrzymał w 1475 po śmierci Łukasza Górki i w tym samym roku układał warunki małżeństwa córki królewskiej Zofii z Fryderykiem Hohenzollernem oraz towarzyszył królewnie Jadwidze do Landshut. Wiosną 1476 w Malborku uczestniczył w rozmowach króla z wielkim mistrzem, a jesienią przebywał w Poznaniu. Żył jeszcze 16 listopada 1476, a zmarł przed 3 maja 1477.
Z odziedziczonych po ojcu dóbr, a trzymanych jeszcze w 1447 wspólnie z bratem Dobrogostem, dostał po podziale Ostroróg i szereg wsi. Posiadał również połowę klucza międzychodzkiego, a także kupił połowę Grodziska z przyległościami oraz wiele pojedynczych wsi. Jego jedyny syn Jan został spadkobiercą. Był żonaty z Beatą z Bystrzycy, siostrzenicą kasztelana krakowskiego Jana Czyżowskiego.

</doc>
<doc id="175912" url="https://pl.wikipedia.org/wiki?curid=175912" title="Galaţi">
Galaţi



</doc>
<doc id="175913" url="https://pl.wikipedia.org/wiki?curid=175913" title="Kościół Wiary">
Kościół Wiary



</doc>
<doc id="175914" url="https://pl.wikipedia.org/wiki?curid=175914" title="Lista państw świata według gęstości zaludnienia">
Lista państw świata według gęstości zaludnienia

Państwa i terytoria zależne świata według gęstości zaludnienia – wartości podane są w osobach na kilometr kwadratowy. Podano także liczbę ludności (w większości według stanu na rok 2004) oraz całkowitą powierzchnię państw wraz z ich terytoriami autonomicznymi i zależnymi. Do wartości powierzchni wliczono także wody śródlądowe (jeziora, zbiorniki wodne, rzeki).

</doc>
<doc id="175917" url="https://pl.wikipedia.org/wiki?curid=175917" title="Michał Dymitr Krajewski">
Michał Dymitr Krajewski

Michał Dymitr Tadeusz Krajewski, pseudonim „Mierzejewski Lew” (ur. 8 września 1746 w województwie ruskim, zm. 5 lipca 1817 w Końskich) – polski pisarz, historyk i działacz oświatowy, członek Towarzystwa Przyjaciół Nauk.
Życie.
Urodził się w województwie ruskim. 22 lipca roku 1763 wstąpił do zakonu pijarów w Podolińcu, gdzie przyjął imię Dymitra od św. Michała (imię chrzestne: Tadeusz; jako pisarz używał imienia Michał). Po ukończeniu nowicjatu studiował retorykę (1766) i filozofię (1767-1768) w Międzyrzeczu Koreckim. Od roku 1769 uczył w kolegium pijarskim w Warszawie. Przez 2 lata (1771-1772) z przyczyn zdrowotnych przebywał poza swym zakonem. W latach 1773-1775 pełnił funkcję nauczyciela domowego u Tarnowskich. Od roku 1776 przebywał w nowosądeckim domu zakonnym. Od roku 1777 przyjął posadę nauczyciela u Wodzickich. Po powrocie do Warszawy (1782), w roku 1783, objął stanowisko prefekta Collegium Nobilium pijarów w Warszawie. Rok później (1784) był już rektorem tegoż Collegium. W międzyczasie nauczał (prawdopodobnie) w domach Małachowskich i Bielińskich.
Należał do najbardziej zasłużonych działaczy dla ówczesnej oświaty w Polsce. W roku 1788 objął plebanię w Białaczowie, zaś w 1793 sekularyzował się i osiadł jako proboszcz na parafii w Końskich, a nieco później otrzymał kolejno kanonię kielecką i lwowską. Po roku 1809 przeniósł się do Warszawy, gdzie przystąpił do prac warszawskiego Towarzystwa Przyjaciół Nauk (członkostwo od 5 kwietnia 1812), poświęcając się już wcześniej badaniom historycznym.
Twórczość.
Twórczość Krajewskiego skupiała się wokół zagadnień społecznych i postulatów reformatorskich. Jedną z jego pierwszych książek była "Podolanka wychowana w stanie natury, życie i przypadki swoje opisująca" (1784), będąca przeróbką francuskiej powieści H.J. Du Laurensa "Imirce, ou la fille de la nature" (1765). "Podolanka" zainicjowała poważny spór literacki i doczekała się w ciągu jednego roku aż 7 wydań.
W roku 1785 ukazała się kolejna książka Krajewskiego – "Wojciech Zdarzyński życie i przypadki swoje opisujący", powieść fantastyczna o losach młodego Polaka, który trafia do utopijnej krainy na Księżycu. Książka ta jest uznawana za pierwszą polską książkę fantastyczną. W roku 1786 ukazała się "Pani Podczaszyna. Tom drugi Przypadków Wojciecha Zdarzyńskiego". Powieść ta jest uznawana za odpowiednik żeński powieści Ignacego Krasickiego "Pan Podstoli". Bohaterka jest pierwowzorem polskiej heroiny sentymentalnej.
U schyłku życia Krajewski napisał pracę historyczną "Dzieje panowania Jana Kazimierza od r. 1656 do jego abdykacji w r. 1668", której drugi tom wydany został dopiero pośmiertnie jesienią roku 1846, pierwszy zaś prawdopodobnie zaginął. Wcześniej zaś napisał także książkę o Stefanie Czarnieckim pt. "Historia Stefana na Czarncy Czarnieckiego, wojewody kijowskiego, hetmana polnego koronnego" (1787).

</doc>
<doc id="175918" url="https://pl.wikipedia.org/wiki?curid=175918" title="Nadwyżka konsumenta">
Nadwyżka konsumenta

Nadwyżka konsumenta – różnica pomiędzy kwotą, jaką nabywca jest skłonny zapłacić za dane dobro, a kwotą jaką rzeczywiście zapłacił. 
Jest miarą korzyści czerpanej z konsumpcji danej ilości dobra i jedną z kluczowych kategorii analizy w ekonomii dobrobytu.
Zgodnie z prawem malejącej użyteczności krańcowej wraz ze zwiększaniem się wielkości konsumpcji danego dobra, kolejne jego jednostki powodują coraz mniejszy przyrost użyteczności dla konsumenta. Z tego powodu jest on skłonny płacić coraz mniej za kolejne jednostki dobra i będzie kupował dopóty, dopóki jego skłonność do zapłaty zrówna się z rynkową ceną towaru. Różnica jego skłonności do zapłaty i ceny rynkowej stanowi nadwyżkę konsumenta.
Przykład.
Konsument jest skłonny zapłacić 10 zł za pierwszą pomarańczę. Ponieważ zaspokoił już w części swoją potrzebę, za drugą pomarańczę jest skłonny zapłacić już tylko 8 zł, za kolejną 6 zł itd. Jednak cena rynkowa jest stała, więc konsument płaci za poszczególne pomarańcze tyle samo. Jeżeli cena pomarańczy wynosi 3 zł, wówczas konsument kupi 4 pomarańcze, płacąc 12 zł. Piątej już nie kupi, ponieważ cena jaką byłby skłonny zapłacić wyniesie 2 zł i będzie niższa od ceny rynkowej pomarańczy. Innymi słowy cena przewyższa wartość, jaką konsument przypisuje tej jednostce dobra. Zakupy konsumenta prezentuje tabela:
 Kolejne Skłonność Cena Nadwyżka
 pomarańcze do zapłaty konsumenta
 1 10 zł 3 zł 7 zł
 2 8 zł 3 zł 5 zł
 3 6 zł 3 zł 3 zł
 4 4 zł 3 zł 1 zł
 28 zł 12 zł 16 zł
Ponieważ dla konsumenta pierwsza pomarańcza reprezentowała wartość 10 zł, a zapłacił za nią tylko 3 zł, to odniósł dodatkową korzyść z transakcji w postaci nadwyżki konsumenta w wysokości 7 zł. Kupując 4 pomarańcze konsument zrealizował nadwyżkę w wysokości 16 zł. Konsumpcja każdej następnej jednostki prowadziłaby do obniżenia nadwyżki, dlatego konsument nie decyduje się na jej zakup.

</doc>
<doc id="175919" url="https://pl.wikipedia.org/wiki?curid=175919" title="Michał Dymitr Tadeusz Krajewski">
Michał Dymitr Tadeusz Krajewski



</doc>
<doc id="175920" url="https://pl.wikipedia.org/wiki?curid=175920" title="Michał Krajewski">
Michał Krajewski



</doc>
<doc id="175921" url="https://pl.wikipedia.org/wiki?curid=175921" title="Data (Star Trek)">
Data (Star Trek)

Data – fikcyjna postać ze świata Star Trek. Bohater serialu oraz czterech filmów stanowiących jego kontynuację, a także w późniejszym . Data jest androidem pełniącym obowiązki drugiego oficera na pokładzie USS Enterprise. Odtwórcą roli Daty jest amerykański aktor Brent Spiner.
Data (czyt. /deɪtə/, z ang. "dane") jest postacią alegoryczną nasuwającą skojarzenie z bohaterem tytułowym baśni Carla Collodiego "Pinokio". Inspiracją dla Gene’a Roddenberry’ego, autora serialu, była najprawdopodobniej twórczość Isaaca Asimova. Pośrednim dowodem na to jest wyposażenie Daty w pozytonowy mózg, podobnie jak wiele robotów wykreowanych przez pisarza. Ponadto, tak jak bohaterowie Asimova oraz Pinokio, Data pragnie stać się człowiekiem. Jego nieustanne dążenie do zrozumienia i upodobnienia się do ludzi odzwierciedlają jego wysiłki i praca nad opanowaniem trudnej sztuki humoru. Mocno rozbudowana postać Daty koncentruje wokół siebie wiele wątków interpersonalnych, filozoficznych i etycznych, w których niejednokrotnie bohater okazuje się bardziej ludzki niż niejeden człowiek. Data interesuje się filozofią, historią i sztuką. W wolnych chwilach gra w orkiestrze, maluje, uczestniczy w sztukach teatralnych. Z rodzicielską troską opiekuje się swoim kotem - Spotem. 
Data poświęca się i zostaje zniszczony na okręcie (Scimitar), ratując Enterprise przed ostrzałem z broni talaronowej, jednak jego pamięć zostaje przeniesiona do jego kopii wykonanej przez Romulan.
Życiorys.
Komandor porucznik Data jest piątym i przedostatnim androidem stworzonym przez doktora Soonga i jego żonę Julianę w kolonii naukowej Omicron Theta. Odnalazła go załoga statku eksploracyjnego U.S.S. „Tripoli” NCC-19386 po tym, jak Krystaliczna Istota wyssała energię życiową wszystkim 411 mieszkańcom kolonii. Sam Data poznał swoje wspomnienia z tego okresu dopiero w 2370 roku. 
Pierwsze miesiące po reaktywacji były ciężkie, ale załoga U.S.S. „Tripoli” zainspirowała Datę do wstąpienia w szeregi Gwiezdnej Floty. Do Akademii dostał się decyzją rady egzaminacyjnej. Jedynym, który zgłosił sprzeciw, był komandor Bruce Maddox z Instytutu Daystroma. Egzaminy wstępne nie były trudne, ale lata nauki ujawniły brak doświadczenia w interakcji z otoczeniem. Data często padał ofiarą mało wybrednych dowcipów ze strony kolegów. Ukończył Akademię z wyróżnieniem i ze specjalizacją w dziedzinie mechaniki probabilistycznej i egzobiologii.
Następne trzy lata spędził jako chorąży, dziesięć jako podporucznik, dwa jako porucznik. Jednym z jego przydziałów był okręt badawczy U.S.S. „Triest”, badający zjawisko korytarzy podprzestrzennych. Podczas służby na U.S.S. „Enterprise” prawa Daty przysługujące mu jako inteligentnej istocie zostały zakwestionowane w 2365 roku przez komandora Maddoxa, który chciał uczynić z androida przedmiot badań naukowych. Linia obrony przyjęta przez kapitana Picarda przyniosła skutek i komandor Data został uznany za w pełni świadomą, wolną jednostkę oraz pełnoprawnego obywatela Federacji. Data i Maddox utrzymywali później kontakt korespondencyjny chcąc pogłębić badania nad procesorem pozytonowym. 
W 2364 roku Data poznał swojego starszego „brata”, Lore'a, którego program etyczny był o wiele mniej zaawansowany. Spotkał się z nim trzykrotnie: podczas rewizyty na Omicron Theta w 2364, po raz drugi gdy Soong zginął z ręki usiłującego sobie przywłaszczyć procesor emocji Lore'a na Terlina III w 2368 i po raz trzeci u schyłku 2369, gdy Lore objął dowodzenie nad grupą oswobodzonych członów Borga. Po starciu Lore został dezaktywowany, a procesor emocji zabrał Data. 
Data zdecydował się na aktywację procesora emocji w 2371 roku, jednak początkowo miał problemy z panowaniem nad uczuciami spotęgowane tym, że procesor wtopił się w jego sieć neuronową. Data poradził sobie z tymi trudnościami i aktualnie może włączać i wyłączać procesor wedle potrzeby. Łącząc swoje zainteresowanie prokreacją z zaawansowanymi studiami nad procesorem pozytonowym, w 2366 roku Data zbudował „córkę”, którą nazwał Lal. Gwiezdna Flota zakwestionowała jego prawa do opieki nad nią. Lal nie była w stanie uporać się z ładunkiem emocjonalnym i „zmarła” pomimo intensywnych wysiłków podejmowanych w celu ocalenia jej życia. 
Poza romantycznym zbliżeniem z nieżyjącą już porucznik Natashą Yar, które nastąpiło pod wpływem wirusa Tsiolkowsky'ego w 2364 roku, Data spotykał się z kolonistką Adrian MacKenzie z Tau Cygna oraz z porucznik Jenną D'Sorą. Do dziś przechowuje mały hologram Tashy obok pamiątek z wypraw do holodecku i sonetów Szekspira otrzymanych w prezencie od kapitana Picarda. 
Do zainteresowań komandora Daty zaliczyć należy fascynację powieściami kryminalnymi Arthura Conana Doyle’a, muzykę klasyczną, taniec i sztuki teatralne. Próbował szczęścia w malarstwie, stwierdził jednak, że ze względu na rozległą wiedzę teoretyczną o wszystkich stylach malarskich nie jest w stanie uwiecznić żadnej cząstki swojej osobowości na płótnie. Gra dobrze w pokera, blackjacka i na tyle dobrze opanował trójwymiarowe szachy Strategema, że zremisował w pojedynku z mistrzem tej gry - Sirną Kolraminem. 
Będąc jedynym androidem we Flocie Gwiezdnej Federacji zdawał sobie sprawę z niechęci przyjmowania rozkazów przez istoty organiczne z rąk „sztucznego” człowieka. Było to jednym z powodów, dla którego wybrał służbę w sekcji operacyjnej. Po raz pierwszy otrzymał dowództwo w 2368 roku. Jako p.o. kapitana dowodził U.S.S. „Sutherland” podczas blokady granic Imperium Romulańskiego, usiłującego wmieszać się w konflikt między Klingonami. W 2364 roku komandor por. Data jako pierwszy stworzył skuteczną obronę przeciw taktyce znanej jako Manewr Picarda.

</doc>
<doc id="175923" url="https://pl.wikipedia.org/wiki?curid=175923" title="Gałacz">
Gałacz

Gałacz (rum. "Galați") – jedno z największych miast we wschodniej Rumunii, położone na lewym brzegu Dunaju, pomiędzy ujściami Prutu i Seretu, stolica okręgu.
Historia.
Pierwsze wzmianki o Gałaczu pochodzą z XII wieku, miejscowość ta była znana w średniowieczu. W XVIII wieku ważny port położony 150 km od ujścia Dunaju, mający przede wszystkim znaczenie w eksporcie drewna oraz zboża.
Gospodarka.
Największy rumuński port nad Dunajem, dostępny też dla statków morskich o mniejszej wyporności. W mieście znajdują się największe w kraju: huta stali i stocznia. Inne gałęzie przemysłu to maszynowy, metalowy, włókienniczy, spożywczy, drzewny, chemiczny, obuwniczy oraz materiałów budowlanych.
Inne informacje.
W Gałaczu znajduje się uczelnia "Dunărea de Jos" założona w 1948 roku, która w 1974 roku uzyskała status uniwersytecki. Gałacz jest siedzibą Komisji Dunaju, organu regulującego żeglugę na rzece na podstawie Konwencji Belgradzkiej z 18 VIII 1948 roku. Z Gałacza pochodzi piosenkarka popowa Giulia Anghelescu.

</doc>
<doc id="175931" url="https://pl.wikipedia.org/wiki?curid=175931" title="Pan Wołodyjowski">
Pan Wołodyjowski

Pan Wołodyjowski – powieść historyczna Henryka Sienkiewicza, wydana w latach 1887–1888 w Warszawie nakładem dziennika „Słowo”; trzecia z powieści tworzących "Trylogię" (pozostałe części to "Ogniem i mieczem" oraz "Potop"). Postać tytułowa, Michał Wołodyjowski, pojawia się w poprzednich tomach trylogii, wsławiając się chlubnymi czynami.
Publikacja i tło historyczne.
Powieść była publikowana w odcinkach w latach 1887–1888 w dzienniku „Słowo”, wydano ją w latach 1887–1888 w Warszawie nakładem tego samego dziennika. Niemal równocześnie z pierwszymi cyklicznymi publikacjami, odcinki pojawiały się także w dzienniku krakowskim „Czas” i w „Dzienniku Poznańskim”. Wydanie książkowe miało miejsce w latach 1887–1888. Część rękopisu powieści przechowywana jest w Ossolineum we Wrocławiu.
Postaci autentyczne.
Sienkiewicz wzorował postać Michała Wołodyjowskiego na autentycznym rycerzu Jerzym Wołodyjowskim. Towarzysz Wołodyjowskiego, Piętka, także istniał naprawdę. Z kolei postać Basi Wołodyjowskiej powstała na kartach powieści z inspiracji żoną Jerzego, Krystyną Jeziorkowską, jednak charakterologicznie obie kobiety były bardzo różne. Postacią częściowo autentyczną jest też Ketling (oryginalnie: Hekling / Heiking), major artylerii w Kamieńcu. Autor, bazując na prawdziwej biografii, skojarzył go z adoratorem Oleńki z wcześniejszych tomów, Hesslingiem. Nie do końca dobrze uźródłowioną historią, na której bazie Sienkiewicz tworzy wątek Zosi Boskiej, a także Ewki, jest biografia Adama Nowowiejskiego (zagończyk służący pod komendą Ruszczyca w Raszkowie). Inną postacią autentyczną jest pan Motowidło, podwładny książkowego pułkownika Wołodyjowskiego: zginął on pod Chocimem. Autentyczną postacią w powieści jest hetman Sobieski.
Wydarzenia historyczne.
W akcji powieści pisarz zawarł następujące wydarzenia historyczne:
Fabuła.
Fabuła powieści dzieje się głównie na Kresach i przedstawia wydarzenia historyczne z lat 1668–1673 (okres wojen z Turcją za panowania Michała Wiśniowieckiego). Tytułowy „pan Wołodyjowski”, nazywany też „Małym Rycerzem”, to Jerzy Michał Wołodyjowski znany z poprzednich części powieści: 42-letni, oddany Polsce i swojej rodzinie, pułkownik i dowódca o najwyższym morale i nie splamionym zdradą sumieniu. W ostatniej części "Trylogii" pan Wołodyjowski po licznych perypetiach, walkach z tureckim najeźdźcą, osobistych kłopotach (m.in. lęk o porwaną przez Azję ukochaną Baśkę), ginie samobójczą śmiercią broniąc Kamieńca Podolskiego. Ostatnie słowa jakie przekazuje żonie brzmią: „Nic to”.

</doc>
<doc id="175939" url="https://pl.wikipedia.org/wiki?curid=175939" title="Siewierz">
Siewierz

Siewierz – miasto w południowej Polsce, w województwie śląskim, w powiecie będzińskim, siedziba władz gminy miejsko-wiejskiej Siewierz, w Zagłębiu Dąbrowskim. Według danych z 31 grudnia 2019 r. miasto miało 5568 mieszkańców.
Miasto biskupstwa krakowskiego w księstwie siewierskim w końcu XVI wieku.
Położenie.
Siewierz leży w historycznej Małopolsce, w dawnej ziemi krakowskiej. Położony jest na Garbie Tarnogórskim nad rzeką Czarną Przemszą.
Nazwa.
Miejscowość ma metrykę średniowieczną i istniała już w XII wieku. Nazwa notowana w 1123–1125 jako "Seuor", 1232 "Sewior", 1250 "Siewior", 1544 "Siewierz", 1546 "Siewier", 1889 "Siewierz".
Pochodzi od nieistniejącego obecnie w języku polskim rzeczownika "siewiór", oznaczającego „północ”. Do końca XV w. nazwa miasta brzmiała w taki właśnie sposób ("Syewyor", 1470–1480). Nazwa określała zapewne miejsce położone na północ od innego obiektu geograficznego.
Historia.
Najstarszy dokument odnotowujący miejscowość pochodzi z 1105 i wymienia dochody z targu, karczmy oraz jatki jakie z Siewierza uzyskuje Opactwo Benedyktynów w Tyńcu pod Krakowem. Około 1179 miejscowość wraz z całą ziemią siewierską znalazła się pod władaniem Piastów z linii opolskiej, a następnie bytomsko-kozielskich oraz cieszyńskich.
Już w XII w. Siewierz był osadą targową, a od początku XIII w. siedzibą kasztelanii. Kodeks dyplomatyczny Małopolski odnotowuje dwa łacińskie dokumenty z 1232 oraz 1252, w których wymienieni są kasztelanowie siewierscy Jaksa oraz Wladimirus. Początkowo ośrodek grodowy znajdował się na południowy zachód od dzisiejszego miasta i zlokalizowany był wokół romańskiego kościoła pw. św. Jana Chrzciciela. Prawdopodobnie po najazdach mongolskich został przeniesiony w miejsce łatwiejsze do obrony. W 1276 r. Siewierz uzyskał prawa miejskie. Wytyczono wówczas rynek będący do dziś głównym centrum miasta. W XIV w. książęta bytomscy wznieśli lub zainicjowali budowę murowanego zamku. (patrz: "zamek biskupi w Siewierzu").
26 lutego 1289 r. doszło pod miastem do krwawej bitwy między wojskami sprzymierzonych z Henrykiem IV Probusem książąt śląskich a koalicją Władysława Łokietka, wówczas księcia kujawskiego, i książąt mazowieckich. Wcześniejsze wtargnięcie wojsk Probusa na teren księstwa bytomskiego, w granicach którego leżała wówczas kasztelania siewierska, spowodowało złożenie przez zagrożonego Kazimierza hołdu lennego królowi Czech, Wacławowi II. Był to pierwszy z czeskich hołdów lennych na Śląsku.
30 grudnia 1443 r. biskup krakowski, Zbigniew Oleśnicki wykupił księstwo siewierskie wraz z zamkiem od zadłużonego księcia cieszyńskiego, Wacława I. Miasto stało się stolicą świeckiego księstwa feudalnego, rządzonego przez biskupów krakowskich (patrz: księstwo siewierskie), które leżało w granicach Korony Królestwa Polskiego i należało do diecezji krakowskiej. Od 1484 r. biskup krakowski Jan Rzeszowski zaczął używać tytułu księcia siewierskiego ("Dominus et Princeps Ducatus Severiensis").
W XVI w. biskupi rozbudowali gotycki zamek dążąc do przekształcenia go w renesansową rezydencję. Od końca średniowiecza aż do upadku Rzeczypospolitej, Siewierz był siedzibą sądu zwanego ziemskim, który łączył w sobie cechy typowe dla dawnego prawa śląskiego oraz polskiego prawa ziemskiego, dwóch sądów: ziemskiego i grodzkiego.
W czasie potopu szwedzkiego księstwo nominalnie pozostawało neutralne, jednak na zamku przebywały oddziały hetmana Stefana Czarnieckiego, co skłoniło Szwedów do jego zajęcia. Wojska szwedzkie obłożyły też Siewierz kontrybucją w naturze – trzykrotnie większą niż pozostałe miasta Księstwa Siewierskiego.
W 1790 r. Sejm Wielki zlikwidował Księstwo siewierskie, wcielając je do Rzeczypospolitej. W tym samym roku książę – biskup Feliks Paweł Turski opuścił oficjalnie zamek w Siewierzu.
W 1795 następstwie III rozbioru Polski Siewierz wszedł w skład zaboru pruskiego jako Nowego Śląska, natomiast Siewierz stał się miastem powiatowym. Po zwycięskim dla Polaków drugim powstaniu wielkopolskim jakie odbyło się w 1806 miejscowość w latach 1807–1815 znalazła się w granicach Księstwa Warszawskiego. W 1807 Napoleon Bonaparte restytuował księstwo siewierskie i oddał je swemu marszałkowi Jean Lannes, księciu Montebello, od którego miejscowość przejął rząd Księstwa Warszawskiego. W 1815 w wyniku ustaleń kongresu wiedeńskiego dokonano podziału księstwa i miejscowość znalazła się w zaborze rosyjskim w Królestwie Kongresowym.
W 1827 w mieście znajdowało się 261 domów zamieszkanych przez 1344 mieszkańców. W 1858 liczba domów wzrosła do 265, w tym 14 murowanych, a liczba mieszkańców do 1586 z czego wszyscy byli chrześcijanami. W 1870 Siewierz utracił prawa miejskie w wyniku carskich represji za powstanie styczniowe 1863. W 1880 liczba mieszkańców wynosiła 1989. W 1889 w XIX wiecznym Słowniku geograficznym Królestwa Polskiego miejscowość wymieniona jest jako "osada miejska, dawniej miasto" leżące w powiecie będzińskim, gminie Sulików, parafia Siewierz. W osadzie było wówczas 300 domów, w których mieszkało 2500 mieszkańców. Miejscowość miała 3281 mórg powierzchni. Znajdowały się w niej dwa kościoły, dwie szkoły początkowe męska i żeńska, sąd gminny, przytułek dla 11 starców, apteka.
4 września 1939 niemiecki Freikorps zamordował w Siewierzu 10 Polaków. W 1943 r. do obozu zagłady w Auschwitz-Birkenau wywieziona została cała ludność żydowska (w 1939 r. 229 osób). W okresie wojny zginęło około 300 osób. Po zakończeniu wojny ziemia siewierska wraz z całym powiatem zawierciańskim została przyłączona do województwa śląsko-dąbrowskiego.
Następnie okresie PRL miejscowość leżała w powiecie zawierciańskim w województwie katowickim. W 1955 Siewierz był gromadą, a od 1958 osiedlem zajmującym 31 km² powierzchni oraz liczącym 4000 mieszkańców. Miejscowość odzyskała prawa miejskie w 1962, ale większość mieszkańców, 71% w dalszym ciągu utrzymywało się jeszcze z rolnictwa. W mieście znajdowała się szkoła podstawowa oraz liceum. 1973 r. w wyniku reformy administracji terenowej podjęto decyzję o likwidacji gromad, co pozwoliło przyłączyć do miasta i gminy sąsiednich wsi: Brudzowic, Dziewek, Gołuchowic, Żelisławic, Podwarpia, Wojkowic Kościelnych, Kuźnicy Warężyńskiej i Trzebiesławic.
Dzisiaj stanowi ośrodek turystyczny, leżący w zapleczu aglomeracji górnośląskiej. Zachowane zabytki to barokowe kościoły datowane od XVI do XVIII w., a zwłaszcza ruiny gotyckiego zamku książąt śląskich, a następnie biskupów krakowskich – książąt siewierskich powstałego od XIV do XVI. Pod miastem zachował się romański kościół św. Jana Chrzciciela w Siewierzu z I poł. XII w. (według Jana Długosza datowany na 1144 r.). Ruch wypoczynkowy obsługuje także zalew Przeczycko-Siewierski, zalew powstały w wyniku spiętrzenia wód Czarnej Przemszy. Od lutego 2005 r. funkcjonuje Izba Tradycji i Kultury Dawnej obejmująca ekspozycje dawnego rzemiosła, rzeźby i rękodzieła artystycznego oraz tematykę historyczną związaną z dziejami księstwa siewierskiego i jego zabytków (w tym zamku).
Gospodarka.
Od początku istnienia miejscowości rozwijała się w niej gospodarka oraz handel. W miejscowości rozwijała się metalurgia. W XII wieku w okolicy Siewierza odnotowana została kopalnia srebra. W XIV wieku zanotowane zostały w okolicy dwie kuźnice. Ich ślady pozostały w nazewnictwie sąsiadujących wsi Kuźnica Świętojańska oraz Kuźnica Sulikowska. Wytapiano tutaj żelazo. W 1820 koło Siewierza funkcjonowała świeżarka. W XVI wieku w mieście odnotowano cechy rzemieślnicze, z których największym był cech piwowarski. Browarnicy w XVIII wieku mieli 18 browarów i znaczną część swojej produkcji eksportowali na Śląsk. W mieście funkcjonowały wówczas tartak oraz folusz.
Również w XIX wieku w miejscowości rozwijał się handel oraz przemysł. W mieście na brukowanym rynku co dwa tygodnie odbywały się targi. Działał zakład wyrobów kamienno-glinianych oraz fabryka kafli. Funkcjonowały dwa zajazdy. Pod koniec XIX wieku po odebraniu praw miejskich przez rosyjskiego zaborcę miejscowość zaczęła nabierać wiejskiego charakteru co utrzymało się do połowy XX wieku.
W okresie PRL miejscowość miała charakter rolniczy, a produkcją rolną zajmowała się większość mieszkańców. W latach 60. w Siewierzu powstały drobne zakłady produkcyjne: Spółdzielnia Szewców i Cholewkarzy oraz warsztaty katowickiej spółdzielni "Guma".
Demografia.
Piramida wieku mieszkańców Siewierza w 2019 - dane GUS r.:
Siewierz należy zaliczyć do małych miast, których liczba mieszkańców wynosi 5 568 (52,2% kobiety, a 47,8% mężczyźni). W okresie 2002-2019 liczba mieszkańców zmalała o 0,0%. Średni wiek mieszkańców wynosi 43,1 lat co odpowiada średniemu wiekowi mieszkańców w województwie śląskim, ale też w całej Polsce oraz porównywalny do średniego wieku mieszkańców całej Polski. W okresie 2019 r. odnotowano w Siewierzu ujemny przyrost naturalny wynoszący -27 osób, co odpowiada ujemnemu przyrostowi  -4,84 na 1000 mieszkańców. W 2019 r. w Siewierzu 59,0% mieszkańców żyło w małżeństwie; 23,5% mieszkańców Siewierza w stanie wolnym; 5,9% mieszkańców było po rozwodzie, natomiast 11,3% to wdowy/wdowcy.
Transport.
Przez Siewierz przebiega południowa obwodnica miasta w ciągu drogi krajowej nr 78, która dwupoziomowym skrzyżowaniem łączy się z drogą 
drogą krajowa nr 91. Kilka kilometrów na południe od Siewierza, w miejscowości Podwarpie droga krajowa nr 91 łączy się z drogą ekspresową S1, która biegnie do zlokalizowanego w Pyrzowicach węzła z autostradą A1 (E75).
Siewierz ma połączenia z lotniskiem w Pyrzowicach (przez S1 i DK78).
Sport.
W mieście działa klub piłki nożnej Przemsza Siewierz, założony w 1946 roku.
Produkty tradycyjne.
Siedem siewierskich przysmaków jest wpisanych na listę potraw tradycyjnych przez Ministerstwo Rolnictwa i Rozwoju Wsi. Są to:

</doc>
<doc id="175941" url="https://pl.wikipedia.org/wiki?curid=175941" title="Lędziny">
Lędziny

Lędziny () – miasto w południowej Polsce, na Górnym Śląsku, w województwie śląskim, w powiecie bieruńsko-lędzińskim.
Według danych z 31 grudnia 2021 r. miasto miało 16 489 mieszkańców.
Położenie.
Lędziny leżą w południowej Polsce, w środkowo-wschodniej części województwa śląskiego. Centrum miasta wyznaczają współrzędne geograficzne: 19º 07' długości geograficznej wschodniej i 50º 08' szerokości geograficznej północnej.
Miasto oddalone jest w linii prostej: 16 km od centrum Katowic, 8 km od centrum Tychów, 13 km od centrum Oświęcimia, 59 km od centrum Krakowa oraz 267 km od centrum Warszawy. Lędziny graniczą od północy z Katowicami i Mysłowicami, od wschodu z Imielinem i Chełmem Śląskim, od południa z Bieruniem, natomiast od zachodu z Tychami.
Teren Lędzin wchodzi w skład dwóch jednostek fizycznogeograficznych: Wyżyny Śląskiej i Kotliny Oświęcimskiej. Części północno-zachodnia i północna miasta leżą na pograniczu Wyżyny Śląskiej, natomiast południowo-wschodnia część stanowi fragment Kotliny Oświęcimskiej. Fizjograficznie Lędziny położone są na obszarze Pagórów Jaworznickich. Historycznie Lędziny leżą na Górnym Śląsku.
Według danych z 1 stycznia 2013 r. powierzchnia miasta wynosiła 31,65 km², co stanowi 20,01% powierzchni powiatu. Stawia to miasto na 166. pozycji w Polsce pod względem powierzchni.
Środowisko naturalne.
Budowa geologiczna.
W budowie geologicznej fragmentu Lędzin leżącego w obrębie Wyżyny Śląskiej biorą udział głównie utwory triasowe i karbońskie oraz czwartorzędowe. Północny fragment miasta jest częściowo wyścielony osadami mioceńskimi oraz plejstoceńskimi. Fragment wchodzący w skład Kotliny Oświęcimskiej jest zbudowany z mioceńskich iłów, piaskowców i łupków, nakrytych piaskami i iłami o genezie czwartorzędowej, a także glinami zwałowymi i piaskami, stanowiącymi rezultat działalności lodowców.
Rzeźba terenu.
Lędziny leżą na obszarze Pagórów Jaworznickich, na terenie urozmaiconym wzgórzami:
Wody.
Przez obszar Lędzin przebiegają dwa działy wodne drugiego rzędu pomiędzy Mleczną a Przemszą oraz Przemszą a Potokiem Goławieckim. Najważniejszymi ciekami z sieci hydrograficznej są: Przyrwa i Potok Goławiecki, należące do zlewiska Wisły.
Lędziny są odwadniane również systemem małych potoków i rowów, do których zalicza się: Potok Stawowy (lewobrzeżny dopływ Mlecznej), Rów Hołdunowski (lewobrzeżny dopływ Przyrwy), Rów „E” (prawobrzeżny dopływ Potoku Goławieckiego), Rów Lędziński (lewobrzeżny dopływ Przyrwy) oraz Rów Wschodni (lewobrzeżny dopływ Rowu Hołdunowskiego).
Gleby.
Na terenie Lędzin występują przeważnie gleby bielicowe, powstałe z utworów pochodzenia lodowcowego, gleby brunatne, czarne ziemie, rędziny oraz gleby bagienne. Wszystkie gleby występujące na terenie Lędzin są zaliczone do klasy „A”, czyli najmniej skażonych.
Dzielnice.
Lędziny nie posiadają formalnie wyznaczonych dzielnic, funkcjonują one jednak w powszechnym użytku mieszkańców. Są to:
Demografia.
Lędziny liczą ponad 16 tys. mieszkańców i plasują się pod tym względem na 276. miejscu wśród miast Polski oraz na 42. miejscu wśród miast województwa śląskiego.
Wykres liczby ludności miasta Lędziny na przestrzeni lat:
Według danych z 2015 r. w Lędzinach na 100 mężczyzn przypadało 101 kobiet.
Struktura płci i wieku mieszkańców Lędzin według danych z 31 grudnia 2015 r.:
Historia.
Istnieją świadectwa penetracji przez człowieka terenu obecnych Lędzin już w epoce brązu. Archeolodzy wykopali fragmenty naczyń z okresu kultury łużyckiej. W okresie przedchrześcijańskim w granicach obecnego miasta miejsce kultu słowiańskiego na wzgórzu Klimont, zwanym niegdyś „Piorunową Górką” (obecnie na tym miejscu katolicki kościół św. Klemensa). Miejscowość wspomniana przez Jana Długosza, w 1160 r. stanowiła własność rycerza Jaksy z Miechowa, który przekazał ją Benedyktynom. W 1327 r. Lędziny przeszły pod panowanie Czech. W 1742 r. Lędziny znalazły się w granicach państwa pruskiego.
Teren walk z Niemcami w okresie powstań śląskich, szczególnie zaciętych podczas II powstania śląskiego w 1920 r. Od 1922 r. ponownie w granicach Polski. W czasie okupacji hitlerowskiej na terenie Lędzin istniał podobóz obozu koncentracyjnego Auschwitz (1944–1945).
Po wojnie następuje rozwój górnictwa i wzrost liczby mieszkańców. W latach 1945–1951 siedziba gminy Lędziny, a 1951–1954 gminy Hołdunów. W latach 1954–1956 wieś należała i była siedzibą władz gromady Lędziny, przekształconej w 1957 r. na osiedle. 31 grudnia 1961 do osiedla Lędziny włączono osiedle Hołdunów. 1 stycznia 1966 osiedle Lędziny otrzymało prawa miejskie a 27 maja 1975 miasto włączono do Tychów. 2 kwietnia 1991 Lędziny odzyskały samodzielność jako odrębne miasto. W 1999 roku Lędziny trafiły do powiatu tyskiego w woj. śląskim, a od 2002 należą do powiatu bieruńsko-lędzińskiego tamże.
W 1972 r. Lędziny zostały odznaczone Krzyżem Partyzanckim.
Nazwa.
Dnia 28 maja 1260 r. w łacińskim dokumencie Władysława opolskiego wydanym w Raciborzu miejscowość wymieniona jest jako wieś "villa Lenzini".
Miejscowość została wzmiankowana w spisie świętopietrza parafii dekanatu Oświęcim diecezji krakowskiej z 1326 r. pod nazwą "Lensin".
Nazwę miejscowości w zlatynizowanej staropolskiej formie "Lyendzini" oraz "Landzyny" wymienia w latach 1470–1480 Jan Długosz w księdze "Liber beneficiorum dioecesis Cracoviensis".
W dokumencie sprzedaży dóbr pszczyńskich wystawionym przez Kazimierza II cieszyńskiego w języku czeskim we Frysztacie w dniu 21 lutego 1517 r. miejscowość została wymieniona jako "Lendiny".
Zabytki.
W mieście znajdują się następujące obiekty wpisane do rejestru zabytków:
W Lędzinach znajdują się też inne obiekty – które, mimo że nie widnieją w rejestrze zabytków – pełnią funkcję historyczną. Są to m.in.:
Kultura.
Instytucje kultury.
Instytucjami kultury w mieście są:
Imprezy cykliczne.
Lista imprez kulturalnych odbywających się cyklicznie w Lędzinach:
Edukacja.
W mieście funkcjonuje żłobek, dwa publiczne przedszkola, cztery szkoły podstawowe oraz Powiatowy Zespół Szkół (w skład którego wchodzą: zasadnicza szkoła zawodowa, technikum, liceum ogólnokształcące i szkoła policealna).
Wspólnoty wyznaniowe.
Na terenie Lędzin działalność religijną prowadzą następujące Kościoły i związki wyznaniowe:
Gospodarka.
Bezrobocie.
W 2015 r. stopa bezrobocia zarejestrowanych w liczbie ludności w wieku produkcyjnym w mieście wynosiła 2,9%.
Przemysł.
W Lędzinach znajduje się 77 zakładów przemysłowych. Wśród nich najważniejszą rolę odgrywa KWK Ziemowit (obecnie działająca jako ruch KWK Piast-Ziemowit). W wyniku restrukturyzacji górnictwa liczba zatrudnionych w kopalni stale maleje, mimo to jest to zakład zatrudniający nadal największą liczbę osób z miasta i nie tylko.
Handel.
Lędziny posiadają własne targowisko miejskie. Na terenie miasta działa kilka supermarketów i dyskontów.
Rolnictwo.
W 2005 r. na terenie Lędzin powierzchnia użytków rolnych wynosiła 1855 ha – w tym 1139 ha gruntów ornych, 17 ha sadów, 557 ha łąk i 142 ha pastwisk.
Transport.
Transport drogowy.
Przez północną część miasta przebiega droga krajowa nr 1, umożliwiająca połączenia w kierunkach: Bielsko-Biała – Cieszyn oraz Kraków – Warszawa – Gdańsk. Istnieją także połączenia drogowe z pozostałymi miastami konurbacji górnośląskiej – głównie Katowicami, Tychami, czy Mysłowicami.
Transport miejski.
Na terenie Lędzin autobusowym przewozem zajmują się dwie firmy transportowe: ZTM.
Transport kolejowy.
Przez Lędziny przechodzi linia kolejowa nr 179 biegnąca do Tychów i Mysłowic.
Polityka.
Burmistrz.
Obecnym burmistrzem miasta jest Krystyna Wróbel, która otrzymała 55,7% głosów w II turze wyborów samorządowych w 2014 r.
Rada Miasta.
Rada Miasta jest organem stanowiącym i kontrolnym w mieście. Aktualnie liczy piętnastu radnych, którzy wybierani są w wyborach bezpośrednich. Rada Miasta działa na sesjach, poprzez swoje komisje oraz poprzez burmistrza wykonującego jej uchwały.
Prasa lokalna.
W Lędzinach wydawany jest przez Urząd Miasta miesięcznik Biuletyn Informacyjny Lędzin "Lędziny teraz". W mieście wydawane są także niezależne gazety lokalne.
Turystyka.
Baza noclegowa.
W Lędzinach znajduje się jeden hotel dwugwiazdkowy (2015).
Honorowi obywatele oraz zasłużeni dla miasta.
Miasto posiada dwunastu honorowych obywateli:
Miasto nadawało od marca 2001 r. do października 2006 r. tytuł „Zasłużony dla miasta Lędziny”, którym zostali uhonorowani:

</doc>
<doc id="175946" url="https://pl.wikipedia.org/wiki?curid=175946" title="Klaster (gospodarka)">
Klaster (gospodarka)

Klaster (ang. "industrial cluster", "business cluster") – skoncentrowana przestrzennie (geograficznie) grupa przedsiębiorstw pochodzących z tego samego lub pokrewnych sektorów, a także instytucji i organizacji, powiązanych ze sobą siecią pionowych i poziomych zależności, konkurujących i współpracujących ze sobą.
Obecność w klastrze daje przedsiębiorstwom szereg korzyści i pozwala wzmocnić ich przewagę konkurencyjną.
Historia.
Za prekursora koncepcji klastra uznaje się brytyjskiego ekonomistę Alfreda Marshalla, który analizując skłonność firm z sektorów produkcyjnych w Anglii do lokowania się w dystryktach przemysłowych w pobliżu konkurentów, dostawców i klientów stworzył pojęcie tzw. zewnętrznych korzyści skali (ang. "external economies of scale"). Wynikały one z powstania na danym obszarze grupy wyspecjalizowanych dostawców i odbiorców, rozwoju lokalnego rynku pracy oraz przepływu wiedzy między przedsiębiorstwami.
Do koncepcji dystryktu przemysłowego Alfreda Marshalla nawiązywało wiele późniejszych koncepcji i opracowań, które opisywały zjawiska podobne do klastra lub zawierały pewne elementy koncepcji klastra (m.in. koncepcje stref wzrostu, klastra regionalnego, bloków kompetencji, tzw. nowych obszarów przemysłowych, lokalnych systemów innowacyjnych, terytorialnego kompleksu przemysłowego, obszaru zasobowego, technopolis, regionu uczącego się oraz sieci).
Koncepcja klastrów M.E. Portera.
Koncepcja klastra została spopularyzowana w zarządzaniu przez amerykańskiego ekonomistę Michaela Portera, który opisał ją po raz pierwszy w wydanej w 1990 książce "The Competitive Advantage of Nations". W swojej późniejszej książce, "On Competition", zdefiniował on klastry jako geograficzne skupiska powiązanych ze sobą firm, wyspecjalizowanych dostawców, usługodawców, firm z pokrewnych sektorów oraz stowarzyszonych instytucji, które konkurują i współpracują ze sobą. Tworzą je zarówno firmy z zaawansowanych technologii, jak i tradycyjnych sektorów; z sektorów produkcyjnych, jak i usługowych.
Zdaniem Portera klastry wzmacniają konkurencyjność krajów i regionów na trzy podstawowe sposoby:
Do analizy wpływu otoczenia na wyniki firm w klastrze wykorzystywany jest Diament Portera.
Cechy klastrów.
Granice klastrów są często trudne do określenia i mogą przecinać granice administracyjne miast, regionów i państw.
Charakterystyczną cechą klastrów jest to, że przedsiębiorstwa w nich skupione konkurują ze sobą, ale jednocześnie współpracują w tych obszarach, gdzie możliwe jest wyzwolenie efektów synergicznych wspólnych działań (np. wspólne prace badawczo-rozwojowe). Konkurencja nie wyklucza wzajemnych, korzystnych interakcji z innymi przedsiębiorstwami, a może stać się motorem ich rozwoju. To zjawisko określa się w zarządzaniu słowem "koopetycja" lub "kooperencja" (ang. "co-opetition", będące połączeniem słów "cooperation" i "competition"). Taka sytuacja jest możliwa, gdy koncentracja specyficznych w danym sektorze zasobów i kompetencji osiągnie masę krytyczną, przy której klaster staje się atrakcyjnym ośrodkiem i przyciąga dalsze zasoby. Przykładem takiego efektu jest Dolina Krzemowa w Stanach Zjednoczonych, w której rozwój przemysłu technologii informatycznych przyciągnął i nadal przyciąga najlepszych informatyków z całego świata, sprawiając, że przedsiębiorstwa informatyczne tam zlokalizowane coraz bardziej powiększają swoją przewagę wobec konkurencji.
W sieć powiązań klastra poza przedsiębiorstwami włączone są również inne instytucje i organizacje, takie jak ośrodki naukowe, jednostki badawczo-rozwojowe czy organizacje prywatne. Wyzwala to znaczny potencjał innowacyjny takiej formy organizacyjno-przestrzennej przemysłu. Wzajemne powiązania poszczególnych podmiotów mają często charakter nieformalny i w części bazują na dużej rotacji kadr wewnątrz klastra.
Efekt synergiczny klastra polega przede wszystkim na:
Efekty synergiczne związane są ściśle z zaufaniem społecznym i kapitałem społecznym. Do przepływu i wymiany wiedzy (zwłaszcza tzw. wiedzy ukrytej) i informacji niezbędny jest wysoki poziom zaufania między ludźmi.
Rozwinięte klastry mogą funkcjonować przez dziesiątki lat, jednak nie ma żadnej gwarancji, że klaster się rozwinie, ani też, że utrzyma on zdolność do konkurowania.
Cykl życia klastra.
Teorie powstawania i zamierania klastra koncentrują się na czynnikach lokalizacyjnych lub efektach zewnętrznych związanych z koncentracją produkcji. Dekoncentracja produkcji występuje często wtedy, gdy pojawia się potrzeba ulokowania bliżej nowych, rozwijających się rynków zewnętrznych lub w celu zyskania dostępu do rozproszonej, międzynarodowej siły roboczej. Dekoncentracji sprzyja także przeludnienie w miejscu dotychczasowej produkcji oraz wysokie opłaty (np. czynsze) lokalne.
„"Niestety, te same czynniki, które sprzyjają powstawaniu klastrów po przekroczeniu pewnych swoich wielkości mają na nie wpływ negatywny – trudnością wynikającą z teorii jest więc znalezienie punktu krytycznego, przy którym następuje przesycenie"”.
Dla klastrów, podobnie jak dla innych bytów, wyodrębnić można cykl życia, który jest zarazem jednym z kryteriów ich podziału.
Ważnym spostrzeżeniem jest podobieństwo cyklu życia klastra do cyklu życia produktu w nim wytwarzanego. Poruszanie się pomiędzy fazami rozwoju przemysłu jest na ogół funkcją cyklu życia produktu w danym klastrze.
Typy klastrów.
Podział według Markusen.
Jednym ze stosowanych podziałów klastrów jest podział oparty na pracy Markusen:
Klastry sieciowe.
Typowy klaster sieciowy składa się z sieci małych firm w tym samym lub podobnym sektorze produkcji, charakteryzujących się możliwością szybkiej adaptacji do zmieniającego się rynku i zróżnicowanych wymagań poprzez współpracę i używanie nowych technologii. Przedsiębiorstwa w klastrze wykorzystują zalety nieosiągalne dla przedsiębiorstw gdzie indziej, na przykład dostęp do lokalnej wiedzy i rynku pracy, niskich kosztów transportu i kosztów transakcyjnych, pokładów elastyczności, zaufania i współpracy oraz lokalnej infrastruktury, która wspomaga specjalizowaną sprzedaż, usługi i sieci dostawców. Najczęściej cytowanymi przykładami klastrów sieciowych są Dolina Krzemowa, Boston (Route 128) oraz północne Włochy. Ważną cechą wyróżniającą klastry typu sieciowego jest brak jednego centralnego punktu, wokół którego skupiają się przedsiębiorstwa – istnieje raczej zróżnicowana baza przedsiębiorstw.
Klastry typu koncentrycznego.
Klastry koncentryczne (ang. "Hub and Spoke", dosłownie „oś i szprychy”) charakteryzują się istnieniem wielkich przedsiębiorstw, wokół których zakotwiczona jest sieć dostawców (towarów i usług). Małe przedsiębiorstwa są często związane z przedsiębiorstwem dominującym poprzez łańcuch dostaw. Zalety sąsiedztwa dużych przedsiębiorstw wpływają na przyciąganie mniejszych przedsiębiorstw. W przeciwieństwie do klastrów sieciowych wielkie przedsiębiorstwa dominują w relacjach pomiędzy przedsiębiorstwami. Interakcje wynikają bardziej z powiązań w ramach dostaw niż ze współdzielenia innowacyjności. Usługi finansowe i biznesowe dostosowane są do potrzeb firm dominujących, a rynek pracy jest mniej elastyczny niż w klastrze sieciowym. Przewaga i zysk regionu zależą więc od przedsiębiorstwa lub przemysłu dominującego, a ten może powstrzymywać zdolność dostosowania się do zmian. Istnieje możliwość fragmentacji klastrów koncentrycznych. Region lokalizacji dużego przedsiębiorstwa może być trzonem, a inne regiony są tylko gałęziami produkcji. Klastry, które są szprychami dla osi można nazwać klastrami satelitarnymi. W regionie takim zachodzi minimum wymiany i współpracy, a większość powiązań stanowią zewnętrzne powiązania produkcyjne i inne związki z trzonem. Rynki pracy są zazwyczaj zależne od przedsiębiorstwa i charakteryzowane wysokim stopniem migracji do i z klastra.
Klastry instytucjonalne.
Klastry instytucjonalne znane także jako klastry typu "state-anchored" (skupione wokół instytucji publicznych) zdominowane są przez publiczne lub niedochodowe jednostki, takie jak: laboratoria badawczo-rozwojowe, uniwersytety, systemy obronne lub administracja publiczna. Duże instytucje przyciągają grono dostawców nastawionych na zaspokajanie ich potrzeb. Instytucja w porównaniu do innych rodzajów klastrów odgrywa tu silnie dominującą rolę. Klastry instytucjonalne są generalnie zorientowane na zewnątrz, odpowiadając przede wszystkim na zapotrzebowanie instytucji, która może być również zorientowana na zewnątrz. Rozwój lokalnej przedsiębiorczości jest celem drugorzędnym. Klastry tego typu, zwłaszcza te zdominowane przez pojedynczą wielką instytucję, mogą stać się zależne ekonomicznie od źródła finansowania tej instytucji.
Niezależnie od przytoczonego wyżej podziału klastrów według A. Markusen w zarządzaniu stosowane jest pojęcie struktura sieciowa, obejmująca wszystkie wyróżnione rodzaje klastrów, nie przesądzając jednak ich zwartości terytorialnej. Takie struktury mogą być efektywnym czynnikiem rozprzestrzeniania się innowacji
Klastry lokalne i eksportowe.
W polityce gospodarczej istotne znaczenie ma podział na:
Zalety i wady z działalności w klastrze.
Do najważniejszych korzyści dla przedsiębiorstw z obecności w klastrze należą:
Do wad działalności w klastrze zalicza się niedobór i konkurowanie przez firmy o pracowników oraz wyższe koszty czynników produkcji (np. nieruchomości).
Klastry w polityce gospodarczej.
Od lat 90. XX wieku koncepcja klastrów jest wykorzystywana w polityce gospodarczej, zarówno na poziomie krajowym, jak i regionalnym. Koncepcję klastrów jako narzędzie rozwoju gospodarczego promują m.in. Komisja Europejska, OECD, Bank Światowy i UNIDO. W 2008 Komisja Europejska określiła ramy polityki na rzecz wsparcia rozwoju większej liczby światowej klasy klastrów w Unii Europejskiej. W Polsce klastry wspierają m.in. Polska Agencja Rozwoju Przedsiębiorczości i (od 2015) spółki zarządzające specjalnymi strefami ekonomicznymi.
Zorganizowane działania prowadzone w celu wzmocnienia wzrostu i konkurencyjności klastrów, w które zaangażowane są firmy, administracja publiczna oraz instytucje badawcze, nazywane są "inicjatywami klastrowymi" (ang. "cluster initiatives"). Są one często zarządzane przez wyspecjalizowane podmioty – "organizacje klastrowe".

</doc>
<doc id="175954" url="https://pl.wikipedia.org/wiki?curid=175954" title="Stopa zysku">
Stopa zysku

Stopa zysku – wskaźnik finansowy informujący o ekonomicznej efektywności danego przedsięwzięcia. Obliczana jest ona najczęściej jako procentowy stosunek zysku operacyjnego lub netto do:
W pierwszych dwóch spośród wymienionych zastosowań stopa zysku mierzy rentowność zasobów przedsiębiorstwa, natomiast w trzecim pozwala ona na ocenę zyskowności prowadzonej działalności.

</doc>
<doc id="175960" url="https://pl.wikipedia.org/wiki?curid=175960" title="M41 HMC">
M41 HMC

M41 Howitzer Motor Carriage "Gorilla" – amerykańskie samobieżne działo polowe zaprojektowane w okresie II wojny światowej.
M41 powstał w wyniku zamówienia armii amerykańskiej z 1943 roku na samobieżną haubicę kalibru 155 mm, lecz projekt ukończono dopiero w 1944 roku, kiedy zdecydowano się użyć podwozia czołgu M24 Chaffee. Aby maksymalnie skrócić czas powstania nowego pojazdu na jednym podwoziu, zaprojektowano trzy różne pojazdy: samobieżną armatę przeciwlotniczą M19 GMC, samobieżną haubicę M37 HMC oraz M41. M41 był uzbrojony w haubice M1. Załoga była w stanie wystrzelić w ciągu minuty 1-2 granaty o masie 43,1 kg każdy, na maksymalną odległość 15 000 m. Kąt ostrzału w płaszczyźnie poziomej był równy 37°, w płaszczyźnie pionowej -5° do +55°.
Łącznie zbudowano około 85 egzemplarzy. Był to szybki, niezawodny pojazd z bardzo dobrym uzbrojeniem. Nie wziął udziału w walkach II wojny światowej, ale został użyty w czasie wojny koreańskiej.

</doc>
<doc id="175961" url="https://pl.wikipedia.org/wiki?curid=175961" title="M37 HMC">
M37 HMC

M37 Howitzer Motor Carriage – amerykańska haubica samobieżna zaprojektowana w okresie II wojny światowej.
Pomimo swojej niezawodności M7 Priest, który był wówczas standardową haubicą samobieżną armii amerykańskiej, nie był konstrukcją do końca udaną. Uważano, że jest zbyt ciężka (22,9 t) i powolna (maks. 40-42 km/h). Postanowiono więc zaprojektować nowy pojazd, tym razem bazujący na podwoziu czołgu lekkiego M24 Chaffee. W tym samym czasie na tym samym podwoziu zaprojektowano także pojazdy M41 HMC i M19 GMC.
Nowo powstały pojazd był bardzo podobny do starego M7, włącznie z charakterystyczną "amboną" mieszczącą karabin maszynowy. W porównaniu z M7, M37 był krótszy i szerszy przez co był wygodniejszy i miał więcej miejsca dla załogi i przechowywania amunicji. Kąt ostrzału haubicy w pionie od -10° do +45°, w poziomie 45°. Tego samego modelu haubicy użyto jako uzbrojenie jednej z odmian czołgu M4 Sherman (105). Maksymalna donośność pocisków była równa 11 250 m.
Łącznie wybudowano 316 egzemplarzy tego pojazdu (z 448 pierwotnie zamówionych), wszedł na uzbrojenie armii w 1945 i nie zdążył wziąć udziału w walkach II wojny światowej.

</doc>
<doc id="175962" url="https://pl.wikipedia.org/wiki?curid=175962" title="BFG 9000">
BFG 9000

BFG 9000 – fikcyjna broń, która po raz pierwszy pojawiła się w grach komputerowych z serii "Doom". BFG 9000 przedstawiony jest jako duże masywne metalowe działo, które strzela dużymi kulami zielonej plazmy. Jest najpotężniejszą bronią w grze, mogącą zabić większość wrogów jednym strzałem. Późniejsze gry z gatunku FPS zawierały podobne rodzaje broni.
Skrót "BFG" najczęściej rozszerzany jest jako "big fucking gun", chociaż w filmie "Doom" występuje ona jako "bio-force gun". Skrót jest także rozwijany jako "big fragging gun". W polskim tłumaczeniu filmu dowódca oddziału marines rozszerza skrót jako "bardzo fajna giwera".
Serwis IGN umieścił "BFG 9000" na drugim miejscu na liście 100 najlepszych broni w grach komputerowych.

</doc>
<doc id="175963" url="https://pl.wikipedia.org/wiki?curid=175963" title="Grand Theft Auto 2">
Grand Theft Auto 2

Grand Theft Auto 2 (GTA 2) – komputerowa gra akcji wydana 22 października 1999, druga część serii "Grand Theft Auto". Producentem gry jest DMA Design. Gra została wydana na PC, PlayStation, Dreamcasta i na Game Boya Color.
Rozgrywka.
Zadaniem gracza, podobnie jak w poprzedniej części, jest zdobycie określonej ilości pieniędzy, co umożliwia przejście do kolejnego poziomu (dzielnicy miasta). Otrzymuje się je za dokonywanie przestępstw – morderstw, kradzieży pojazdów, niszczenie mienia, ucieczkę przed policją i przede wszystkim za wykonywanie zadań zlecanych przez przedstawicieli gangów występujących w danym mieście. Możliwa jest także gra w trybie wieloosobowym.
Akcja gry osadzona jest w niedalekiej przyszłości w fikcyjnym mieście nazwanym Anywhere City. Głównym bohaterem jest Claude Speed, przestępca świeżo wypuszczony z więzienia, który pracuje dla siedmiu różnych gangów.
W wersji na GBC Claude Speed nie występuje, a zamiast niego gracz ma sześciu opcjonalnych protagonistów do wyboru.
Innowacje w porównaniu z poprzednią częścią.
W przeciwieństwie do pierwszej części, twórcy zamiast trzech różnych miast stworzyli jedno wielkie, podzielone na trzy części, zwane dystryktami. Każdy z nich jest z kolei podzielony na terytoria opanowane przez trzy zwalczające się gangi i część neutralną, nienależącą do żadnego z nich. W dzielnicach opanowanych przez gangi poza zwykłymi mieszkańcami na ulicach pojawia się wielu przestępców należących do danej grupy, co jest nowością w porównaniu z "GTA", gdzie gracz nigdy nie widział swoich „pracodawców”, kontaktując się z nimi jedynie przez telefon. Dodatkowo za wykonanie wszystkich zadań w dystrykcie pojawia się kolejne zadanie, w którym musimy uważać na nasze życie, bowiem szefowie gangów odkrywają prawdę o pracy na wszystkie fronty i postanawiają zabić głównego bohatera. Naszym zadaniem jest wtedy zabić każdego bossa mafii. Sprawa bardziej się komplikuje pod koniec trzeciego dystryktu, ponieważ w momencie rozpoczęcia trzeciej misji ludzie wpadają w szał i/lub panikę i próbują zabić głównego bohatera. Oprócz tego są mniejsze miasteczka osadzone w różnych miejscach (np. wysepki), które służą jako miejsca do rozgrywania bonusów. Pociągów (niewystępujących w wersji na GBC) nie można już ukraść, lecz zniszczyć (nie w wersji na PSX).
Innowacją są także służby porządkowe. Poza znaną z poprzedniej części policją w pogoń za graczem ruszają także oddziały SWAT, FBI oraz amerykańska Gwardia Narodowa.
Grafika i dźwięk.
Grafika już w momencie wypuszczenia gry nie stała na najwyższym poziomie, odbiegała jakością od innych wydanych w tym okresie gier takich jak "Driver". Była to kontynuacja widoku z góry znanego z pierwszej części serii "Grand Theft Auto". Teren, czyli budynki, drogi i większe obiekty były trójwymiarowe, lecz w sposób odbiegający od dzisiejszych standardów, oparty na sześcianach, co znacznie ograniczało możliwość swobodnego tworzenia mapy. Pojazdy, ludzie i inne pomniejsze obiekty były tzw. sprite’ami. Gra oferuje efekty świetlne.
Ścieżka dźwiękowa została dodana w postaci radiostacji, jakich gracz może słuchać podczas podróży samochodami. W grze istnieje jedenaście radiostacji (z czego w każdym z dystryktów po pięć – dwie „neutralne” i trzy związane z jednym z gangów), plus dwunasta radiostacja policyjna wewnątrz radiowozów czy czołgów. "Grand Theft Auto 2" było ostatnią częścią serii, której soundtrack tworzono specjalnie na potrzeby gry (począwszy od części trzeciej w radiu grane są utwory już powstałe, na przykład Michaela Jacksona czy Ozzy'ego Osbourne'a).

</doc>
<doc id="175964" url="https://pl.wikipedia.org/wiki?curid=175964" title="Materiał">
Materiał

Materiał – słowo wieloznaczne. W najbardziej ogólnym sensie jest to surowiec w postaci pierwotnej lub częściowo przetworzony, z którego wytwarza się produkty.
W języku potocznym nazwą tą określa się tkaniny. W dziedzinie naukowo-technicznej nazywanej badaniami materiałowymi materiał definiuje się jako każdą substancję, z której zrobione są analizowane wyroby. Wyróżnia się materiały konstrukcyjne, czyli takie, które wykorzystuje się do budowy urządzeń zwielokrotniających siłę ludzkich mięśni, oraz materiały funkcjonalne, stosowane do budowy urządzeń zwielokrotniających działanie ludzkiego umysłu.

</doc>
<doc id="175965" url="https://pl.wikipedia.org/wiki?curid=175965" title="M3 GMC">
M3 GMC

M3 GMC (Gun Motor Carriage) – samobieżne działo przeciwpancerne konstrukcji amerykańskiej z okresu II wojny światowej.
Historia.
Latem 1940 roku Stany Zjednoczone, pod wpływem wydarzeń wojennych w Europie, rozpoczęły poważną rozbudowę swoich sił zbrojnych. Utworzono samodzielne Wojska Pancerne. Prowadzono studia nad problemem obrony przeciwpancernej. W ich wyniku 3 grudnia 1940 roku, powołano do życia bataliony niszczycieli czołgów. Rozpoczęto prace nad odpowiednim uzbrojeniem tych oddziałów. Ich efektem były wprowadzone do uzbrojenia i produkcji działa: M3 GMC i M6 z armatą kal. 37 mm, na 4x4 podwoziu Dodge.
Nowe działo, początkowo noszące oznaczenie T-12, stanowiło połączenie nowego amerykańskiego półgąsienicowego transportera opancerzonego Halftrack, konstrukcji firmy White i odpowiednio zaadaptowanej armaty polowej M1897A4 kal. 75 mm. Była to sławna francuska armata z okresu I wojny światowej, produkowana na licencji w USA.
M3 GMC wszedł na wyposażenie wojska 31 października 1941 roku. Początkowo osłonę działa stanowiła tylko oryginalna tarcza działa ale w późniejszych modelach dodano większą tarczę, lepiej chroniącą załogę pojazdu. Ogółem w latach 1941-1943 wyprodukowano 2202 egzemplarze działa.
Służba.
M3 GMC zostały po raz pierwszy użyte bojowo przez armię amerykańską na Filipinach w grudniu 1941 roku. Walczyły tam trzy bataliony, sformowane w trybie alarmowym, uzbrojone w pierwsze 50 wyprodukowanych dział.
Były także podstawowymi niszczycielami czołgów armii amerykańskiej w czasie operacji Torch. W czasie walk w Afryce Północnej wykorzystywane były w praktycznie każdej możliwej funkcji, nie spełniając przy tym żadnej z nich w dobry sposób. W wielu przypadkach używano ich we wręcz samobójczych atakach, jako bezpośredniego wsparcia atakującej piechoty, co dla załóg tych minimalnie opancerzonych pojazdów kończyło się zazwyczaj tragicznie. Istniejąca doktryna użycia niszczycieli czołgów przewidywała ich defensywne użycie, jako ruchoma rezerwa w razie ataku lub kontrataku nieprzyjaciela, ale często używano ich w innych rolach do których nie były przystosowane, co doprowadziło do bardzo wysokich strat, jak na przykład w bitwach pod Sidi bou Zid czy na przełęczy Kasserine.
Uzbrojony w M3 601. Batalion Niszczycieli Czołgów wziął udział w bitwie pod El Guettar, kiedy niemiecka 10 Dywizja Pancerna zaatakowała pozycje bronione przez amerykańską 1 Dywizję Piechoty. W trakcie walk batalion stracił 21 pojazdów M3 GMC niszcząc przy tym ponad 30 niemieckich czołgów.
Kilka jednostek niszczycieli czołgów z M3 wzięło udział w operacji Husky, ale w tym czasie były one już zastępowane przez znacznie lepszą konstrukcję – M10 Wolverine.
W przeciwieństwie do raczej złych doświadczeń na afrykańskim i europejskim teatrze działań, M3 cieszyły się znakomitą opinią w czasie walk na Pacyfiku. Tam w rękach Marines używane były zazwyczaj w roli „niszczycieli bunkrów”.
Po wycofaniu z oddziałów amerykańskich, sprzęt ten był przekazywany oddziałom brytyjskim. Działa, pod oznaczeniem „75 mm SP Autocar”, wprowadzono w 1943 roku do etatowego wyposażenia rozpoznawczych pułków samochodów pancernych. 
Zostały one też przekazane armii radzieckiej w ramach Lend-Lease Act.
We wrześniu 1944 roku 8 dział otrzymał polski Pułk Ułanów Karpackich, który pierwszy raz użył ich bojowo, w marcu 1945 roku, w walkach nad rzeką Senio. Potem działa przejął 12 Pułk Ułanów Podolskich. Działa M3 GMC znajdowały się także w uzbrojeniu innych oddziałów polskich: 7 szwadronu rozpoznawczego, stacjonującego w Qasassin w Egipcie, a także (podobno) w oddziałach 4 Dywizji Piechoty formowanej od 1945 roku w Wielkiej Brytanii.

</doc>
<doc id="175966" url="https://pl.wikipedia.org/wiki?curid=175966" title="Swatch Internet Time">
Swatch Internet Time

Swatch Internet Time – pomysł upowszechniany przez szwajcarską korporację Swatch Group, jako alternatywna metoda mierzenia czasu, wygodna zwłaszcza w Internecie, gdzie osoby z całego świata spotykają się często online.
Zamiast podziału dnia na godziny, minuty i sekundy, 24-godzinny dzień jest podzielony na 1000 tzw. uderzeń (ang. "beat") równych 1 minucie 26,4 sekundy i jest równoznaczny z tzw. czasem dziesiętnym wprowadzonym po Rewolucji Francuskiej. Nie ma stref czasowych, natomiast wprowadzona jest skala Biel Mean Time (BMT), oparta na położeniu siedziby firmy w mieście Biel w Szwajcarii. BMT nie odnosi się do czasu słonecznego na południku w Biel, lecz jest związany z czasem środkowoeuropejskim UTC+1. Ze względu na brak zmiany czasu w okresie wiosennym i jesiennym czas ten odpowiada czasowi środkowoeuropejskiemu zimą i angielskiemu latem.
Najbardziej wyróżniającą cechą Swatch Internet Time jest notacja. Przykładowo, "@248" oznacza 248 uderzeń po północy, czyli 0,248 doby, a zatem godzinę 4:57:07.2 UTC. Swatch nie wyróżnia drobniejszych jednostek niż uderzenia, ale są próby wprowadzania tzw. "centibeats" lub "sub-beats", np. @248.000. Nie ma określonego formatu dla daty - w witrynie Swatch data jest wyświetlana za pomocą kalendarza gregoriańskiego, w układzie dzień-miesiąc-rok z prefiksem "d", np. d31.01.99.
Czas internetowy jest taki sam na całym świecie. Dla przykładu, gdy mamy @875, w Nowym Jorku, taki sam czas @875 jest w Tokio.
System czasu internetowego jest dla wielu osób prostszy i łatwiejszy w użyciu niż system czasu babilońskiego z podziałem na 24 godziny, 60 minut i 60 sekund. Przykładowo, wiedząc, iż jakieś wydarzenia zajdzie za 5500 uderzeń od razu wiemy, że będzie ono miało miejsce za 5,5 dnia.
Obok plusów są też i minusy:
Propozycja Swatch Internet Time została wprowadzona 23 października 1998 r. W ciągu 1999. Swatch Group wprowadziła na rynek szereg modeli zegarków Swatch z pomiarem czasu SIT (obok tradycyjnego) i zachęcił wiele witryn internetowych do używania nowego formatu; jest on też używany w komunikatorze ICQ (jest to dogodne w rozmowach między osobami z różnych części świata) i w niektórych grach online wymagających jednoczesnego udziału osób z różnych stref czasowych.

</doc>
<doc id="175967" url="https://pl.wikipedia.org/wiki?curid=175967" title="Limestone Coast">
Limestone Coast

Limestone Coast to nazwa rejonu położonego w południowo-wschodniej części stanu Australia Południowa, rozciągającego się wzdłuż wschodniego brzegu Wielkiej Zatoki Australijskiej. Znajdują się tam miasta Bordertown, Millicent, Mount Gambier, Naracoorte, Beachport, Kingston SE i Robe, a także trzy duże obszary winnic Coonawarra, Padthaway i Mount Benson.

</doc>
<doc id="175969" url="https://pl.wikipedia.org/wiki?curid=175969" title="Szlak Tatarski">
Szlak Tatarski

 Szlak Tatarski – turystyczne szlaki piesze na wschodzie Polski (Szlak Tatarski Duży i Szlak Tatarski Mały), w województwie podlaskim.
Szlak Tatarski Duży.
Długość szlaku – 57 km, oznakowany jest kolorem zielonym.
Przebieg szlaku: Sokółka – Drahle - Bohoniki – Stara Kamionka – Wierzchlesie – Talkowszczyzna – Nowa Świdziałówka – Nietupa – Kruszyniany.
Szlak usytuowany jest wśród Wzgórz Sokólskich oraz fragmentu Puszczy Knyszyńskiej. Wiedzie do Kruszynian przez dawne folwarki tatarskie (Nietupę i Talkowszczyznę), nadane w 1679 r. Tatarom przez Jana III Sobieskiego.
Szlak Tatarski Mały.
Długość szlaku – 19 km, oznakowany kolorem niebieskim.
Przebieg szlaku: Kruszyniany, Józefowo, Królowe Stojło i Waliły-Stacja.
Szlak łączy miejscowości związane z osadnictwem tatarskim na Podlasiu (Kruszyniany, Józefowo) z miejscowościami związanymi z wydarzeniami z okresu powstania styczniowego (Królowe Stojło, Stacja Waliły).

</doc>
<doc id="175970" url="https://pl.wikipedia.org/wiki?curid=175970" title="Szlak Mazursko-Kurpiowski">
Szlak Mazursko-Kurpiowski

Szlak Mazursko-Kurpiowski – biegnie terenem równinnym, będącym dawniej pograniczem polsko-wschodniopruskim. Na trasie spotyka się unikatowe pomniki przyrody np. grupę okazałych jałowców czy stare dęby. Prowadzi przez miejscowości: Szczytno – Rudka – Małdaniec – Lipowiec – Radostowo – Klon.
Szlak ten oznakowany jest kolorem żółtym. Trasa ma 41 km, a czas przejścia ok. 11,5 godz.
km.1 km.2 opis
0.00
 41.00
 Szczytno Urząd Miasta.
Początek/koniec szlaku. Miasto powiatowe położone na pograniczu Poj. Olsztyńskiego i Równiny Mazurskiej. Około 30 tys. mieszkańców, PKP, PKS, szpital, Oficerska Szkoła Policji. Prawa miejskie Szczytno otrzymało dopiero w 1723 roku, ale tradycje osadnicze w tym miejscu są dużo starsze. Zamek krzyżacki powstał tu w połowie XIV wieku. Przez wieki strzegł on pogranicza z Mazowszem, później służył jako miejsce pobytu książąt pruskich polujących w pobliskich lasach. W XIX wieku Szczytno było silnym ośrodkiem polskości na Mazurach. Wydawane tu były pisma polskie, istniały polskie organizacje społeczne. Miasto ma niewiele obiektów zabytkowych. Na zapleczu Urzędu Miasta stoją zabezpieczone ruiny zamku krzyżackiego, obiekt potocznie zwany zamkiem powstał w 1933 roku i mieści urzędy oraz Muzeum Mazurskie z rozbudowanym działem etnograficznym. Z wieży tego budynku rozległy widok na okolicę. Przy ulicy Warszawskiej stoi barokowy kościół ewangelicko-augsburski z 1718 roku.
2.70
 38.30
 Szczytno.
Granica miasta.
4.00
 37.00
 Rozejście szlaków.
Odchodzi szlak zielony wm-2061-z.
8.00
 33.00
 Rudka.
Wieś, typowa ulicówka lokowana w połowie XV wieku. Zabudowa wsi zwarta, murowana z pojedynczymi budynkami drewnianymi. Przy drodze murowany budynek szkolny z 1913 roku.
13.50
 27.50
 Małdaniec.
17.00
 24.00
 Rzeka Wałpusz.
Wypływa z jeziora o tej samej nazwie położonego na północny wschód od Szczytna, dopływ Omulwi.
25.50
 15.50
 Rezerwat Aleja Jałowców.
Wzdłuż piaszczystej drogi grupa ponad 20 okazałych jałowców mających kilka metrów wysokości, niestety najokazalszy z nich 12-metrowej wysokości i 2-metrowym obwodzie usechł kilka lat temu.
27.50
 13.50
 Lipowiec.
Wieś na obrzeżach Puszczy Piskiej lokowana w 1666 roku. Siedziba parafii ewangelickiej i katolickiej. We wsi neogotycki kościół katolicki pw. św. Walentego wzniesiony w 1892 roku, za kościołem cmentarz parafialny. Zachowało się we wsi kilka chałup drewnianych ustawionych w charakterystyczny dla Mazur sposób, szczytem do drogi.
33.50
 7.50
 Radostowo.
Wieś.
41.00
 0.00
 Klon.
Duża wieś na trasie Wielbark – Rozogi o ciekawym i czytelnym układzie przestrzennym i zachowanej w dużej części zabudowie drewnianej z XIX wieku, niestety stopniowo niszczejącej. Przed budynkiem dawnej szkoły stoi pomnik upamiętniający mieszkańców wsi, którzy zginęli w czasie I wojny światowej. W środku wsi znajduje się murowany kościół katolicki z 1866 roku. Kościół ewangelicki jest nieczynny i zniszczony, wewnątrz zachowały się niektóre elementy wyposażenia. We wsi Klon koniec szlaku.

</doc>
<doc id="175972" url="https://pl.wikipedia.org/wiki?curid=175972" title="Biskupiec Reszelski">
Biskupiec Reszelski

Biskupiec Reszelski – stacja kolejowa w Biskupcu, w województwie warmińsko-mazurskim, w Polsce. Znajdują się tu dwa perony. Ruch prowadzony jest przez dwie nastawnie, które obsługują także dwa przejazdy kolejowo-drogowe. Stacja jest nieczynna w ruchu pasażerskim od roku 2010. 

</doc>
<doc id="175973" url="https://pl.wikipedia.org/wiki?curid=175973" title="Infineon">
Infineon

Infineon (pełna nazwa Infineon Technologies AG) – jedno z największych niemieckich przedsiębiorstw, zajmujące się wytwarzaniem podzespołów elektronicznych. W kwietniu 1999 zostało wydzielone z koncernu Siemens, a w roku 2000 upublicznione.
Główne produkty Infineona to:

</doc>
<doc id="175975" url="https://pl.wikipedia.org/wiki?curid=175975" title="Segars">
Segars

Segars to najczęściej pierścień lub lina z kuleczkami, opasająca maszt, do której przymocowany jest żagiel, aby mógł swobodnie przesuwać się po maszcie podczas stawiania lub zrzucania.

</doc>
<doc id="175978" url="https://pl.wikipedia.org/wiki?curid=175978" title="Europejska Liga Mistrzów w piłce nożnej">
Europejska Liga Mistrzów w piłce nożnej



</doc>
<doc id="175984" url="https://pl.wikipedia.org/wiki?curid=175984" title="Superpuchar Europy">
Superpuchar Europy



</doc>
<doc id="175986" url="https://pl.wikipedia.org/wiki?curid=175986" title="Marek Goliszewski">
Marek Goliszewski

Marek Zbigniew Goliszewski (ur. 10 listopada 1952 w Warszawie, zm. 30 kwietnia 2022) – polski ekonomista, dziennikarz i działacz gospodarczy, założyciel i prezes Business Centre Club.
Życiorys.
Wykształcenie.
Ukończył studia w Szkole Głównej Planowania i Statystyki w Warszawie, a także podyplomowe studia z zakresu dziennikarstwa na Uniwersytecie Warszawskim.
W czerwcu 2014 bronił w Katedrze Systemów Zarządzania na UW pracy doktorskiej pt. "Wpływ sposobu organizacji dialogu społecznego na efekty gospodarcze" na Wydziale Zarządzania Uniwersytetu Warszawskiego pod redakcją Andrzeja Zawiślaka. Celem pracy było uzasadnienie tezy głoszącej korelację efektywności gospodarki ze stopniem uczestnictwa obywateli w procesie tworzenia prawno-organizacyjnych warunków określających otoczenie działania przedsiębiorstw. Praca wywołała dyskusję głównie w mediach, które wskazywały na możliwy konflikt interesów między jej autorem i promotorem działającym również w BCC oraz na nienaukowy ich zdaniem charakter przedstawionej pracy. 29 października 2014 rada Wydziału Zarządzania UW odmówiła nadania Markowi Goliszewskiemu stopnia doktora nauk ekonomicznych w tym przewodzie.
Działalność zawodowa i społeczna.
Od 1979 związany z Polskim Towarzystwem Ekonomicznym. Był zastępcą kierownika Wydziału Młodzieży Akademickiej Związku Socjalistycznej Młodzieży Polskiej. Od 1982 publikował artykuły gospodarcze w tygodniku „Veto”. Został członkiem Międzynarodowej Federacji Dziennikarzy z siedzibą w Brukseli. W 1988 współtworzył i został redaktorem naczelnym czasopisma „Konfrontacje”, wydawanego przez RSW „Prasa-Książka-Ruch” na zlecenie rady krajowej Patriotycznego Ruchu Odrodzenia Narodowego. W 1989 stanął na czele Polskiej Fundacji Klubu Rzymskiego.
Po przemianach politycznych zaangażował się w działalność organizacji pozarządowych i organów doradczych. W 1991 był inicjatorem powołania zrzeszenia Business Centre Club. Od jego utworzenia do czasu swojej śmierci pełnił funkcję prezesa zarządu tej organizacji gospodarczej. Powoływany również w skład m.in. zarządu Towarzystwa Polska-Wschód (1993), Społecznej Rady Planowania przy Centralnym Urzędzie Planowania (1994), Polskiego Forum Akademicko-Gospodarczego (1993), Rady Integracji Europejskiej (1996), Narodowej Rady Integracji Europejskiej (2002). W 2010 został prezesem Stowarzyszenia Euro-Atlantyckiego, którym kierował do 2020. Pełnił też funkcję wiceprzewodniczącego Trójstronnej Komisji ds. Społeczno-Gospodarczych.
Organizował Forum Dialogu, skupiające różne podmioty społeczne (związki zawodowe, stowarzyszenia i inne). W wyborach w 2001 bez powodzenia kandydował do Senatu z ramienia Bloku Senat 2001 (z rekomendacji Unii Wolności). W 2010 prezydent RP Lech Kaczyński powołał go na członka Narodowej Rady Rozwoju. W 2011 ponownie bezskutecznie ubiegał się o mandat senatora (z ramienia Obywateli do Senatu). Wchodził w skład Komitetu Wspierania Muzeum Historii Żydów Polskich Polin w Warszawie.
Odznaczenia i wyróżnienia.
W 2012 prezydent Bronisław Komorowski odznaczył go Krzyżem Komandorskim Orderu Odrodzenia Polski. Nagradzany za działalność społeczną, m.in. tytułem Przyjaciel Ludzi Bezdomnych (1996) i Laurem Stokrotek Dobroci (2005).
Życie prywatne.
W młodości uprawiał wyczynowo zapasy, brał udział m.in. w Letniej Uniwersjadzie 1973 w Moskwie. Był żonaty z Marią, miał syna Franciszka. Został pochowany na cmentarzu w Józefowie.

</doc>
<doc id="175987" url="https://pl.wikipedia.org/wiki?curid=175987" title="Antakya">
Antakya



</doc>
<doc id="175988" url="https://pl.wikipedia.org/wiki?curid=175988" title="MegaTokyo">
MegaTokyo

 – komiks internetowy tworzony od 14 sierpnia 2000 roku, najpierw przez Freda Gallaghera (rysunki) i Rodneya Castona (tekst), a potem tylko przez Gallaghera. Rysunki są wykonywane wyłącznie ołówkiem, utrzymane w stylu komiksów manga. Fabuła koncentruje się na dwóch Amerykanach, Piro i Largo, którzy trafili do Tokio bez możliwości powrotu do domu. Charakter Megatokyo z czasem ewoluował z typowych dla internetowych komiksów pojedynczych, kilkuobrazkowych historii połączonych osobami bohaterów, w nieregularną pod względem formy, zachowującą ciągłość, fabularną opowieść. Wraz ze zmianą formy zmianie uległa również treść (co mniej więcej zbiegło się w czasie z odejściem Castona) – akcja znacznie zwolniła tempo, a poszczególne odcinki nie są już, jak na początku, nastawione na humorystyczną puentę, ale raczej na rozwijanie fabuły, która obecnie na ogół krąży wokół dylematów natury miłosnej poszczególnych bohaterów. Mimo że komiks ten jest dostępny bezpłatnie w Internecie, jego popularność sprawiła, że zdecydowano się go wydawać w formie książkowej, najpierw w Stanach Zjednoczonych, a potem w wielu innych krajach, w tym w Polsce.
Opis fabuły.
Dwójka bohaterów "Megatokyo" jest wzorowana na twórcach komiksu – Piro uosabia Freda Gallaghera, zaś Largo wzorowany jest na Rodneyu Castonie. Choć osobowości obu bohaterów w dużym stopniu odzwierciadlają oryginały, w komiksie prowadzą oni własne, alternatywne życie. Piro to nieśmiały i raczej niezbyt pewny siebie młody człowiek, który ubóstwia japońską kulturę (głównie mangę, anime i dating simy). Largo – bardziej nietypowa osoba – ma obsesję na punkcie budowania wysoce zaawansowanych technologicznie komputerów i używania ich do grania w przeróżne gry, wydaje się też zatracać poczucie rzeczywistości w otaczającym go świecie i wszędzie dookoła widzi elementy z gier. Typowy współczesny Don Kichot. Wielki fan piwa, oraz mistrz sztuki "L33T".
Przybywają oni do Tokio po wypadku, jaki miał miejsce na targach komputerowych E3 i odkrywają, że nie mają pieniędzy na bilet do domu. Przez jakiś czas mieszkają u Tsubasy – kolegi Piro z Japonii – lecz ostatecznie zostają zmuszeni do samodzielnego życia w obcym kraju. Piro znajduje pracę w sklepie z grami komputerowymi, o nazwie "Megagamers", natomiast Largo od czasu do czasu pomaga policji, a także pracuje jako nauczyciel angielskiego w miejscowym liceum.
W komiksie występuje sporo stereotypów z różnych mang i anime. Jednakże autor potrafi także pewne stereotypy wyśmiać i sparodiować – jak choćby Junpei (ninja, który decyduje się zostać uczniem Largo i tytułuje go "l33t master", co w wolnym tłumaczeniu znaczy"|-|@(|&lt;mistrz" (Hackmistrz); wielki jaszczur Rent-a-zilla kroczący po ulicach niczym Godzilla, którego można wezwać w nagłych wypadkach; specjalny oddział policji walczący z wielkimi potworami za pomocą mechów; Ping – śliczny android płci żeńskiej zbudowany przez SONY; a także Yuki – piętnastolatka, która skrycie podkochuje się w Piro i pobiera u niego lekcje rysowania. Largo, który jest teoretycznie nauczycielem angielskiego (każe na siebie mówić Great Teacher Largo – Wielki Nauczyciel Largo (w mandze przetłumaczonej na polski, "Wielki Belfer Largo"), co odpowiada tytułowi mangi i anime Great Teacher Onizuka), w praktyce uczy swoich pupili języka l33t, wyjaśnia, jak grać w gry komputerowe aby wygrać, a także opowiada o hackingu. Dom i Ed (wcielenia przyjaciół Gallaghera i Castona) odpowiadają japońskiemu stereotypowi, mówiącemu, że każdy Amerykanin jest uzbrojony po zęby. Erika pracowała kiedyś jako seiyū. Prócz tego była piosenkarką i pop-idolką. Jej współlokatorka Kimiko dopiero rozpoczyna karierę. Z kolei jednym z najbardziej tajemniczych postaci jest Miho Tōya – najlepsza przyjaciółka Ping, która uwielbia się droczyć i toczyć gierki psychologiczne z Piro i Largo.
"Megatokyo" jest podzielone na rozdziały, z których każdy ma około 100 stron, przy czym rozdział 0 zawiera wszystkie epizody pochodzące jeszcze z okresu współpracy Gallaghera i Castona. Rozdział siódmy "Known Bugs and Security Flaws" rozpoczął się w sierpniu 2005 roku, a zakończył w czerwcu roku 2006.
Bohaterowie "Megatokyo" mówią po japońsku, choć niektórzy używają angielskiego, bądź też l33t (w przypadku bardziej skomplikowanych wypowiedzi u dołu ramki znajduje się tłumaczenie). W większości wypadków tekst mówiony po japońsku jest pokazany jako tekst w języku angielskim ujęty w ostry nawias &lt;&gt;. Nie wszyscy bohaterowie są poliglotami, stąd zdarzają się sytuacje, kiedy jedno nie rozumie drugiego – wtedy jest to podkreślone np. językiem japońskim zapisanym w rōmaji. Zazwyczaj tyczy się to Largo, który ni w ząb nie rozumie po japońsku.
Rozdziały.
Przerwy między numerami pasków oznaczają paski gościnne, omake, bądź inne paski nie powiązane bezpośrednio z tematem
Główni bohaterowie.
Piro ma poważne problemy z kobietami; jego niska samoocena sprawia, że łatwiej odnajduje się w dating simach niż w rzeczywistych kontaktach międzyludzkich. Jest to o tyle zaskakujące, że w wielu grach tworzy kobiece postacie, w które wczuwa się bez większych problemów (Miho stwierdziła, że grając w Endgames uznała Piro za prawdziwą kobietę). W pierwszej części komiksu Piro często szuka rozwiązań swoich problemów w mangach i anime, zwłaszcza w gatunku shojo; z czasem uczy się jednak dogadywać z kobietami, choć nie bez problemów. Pomaga mu w tym Seraphim (w polskim tłumaczeniu: Serafina), uosobienie jego sumienia.
Imię "Piro" (wymawiane zgodnie z pisownią, "pi-ro", nie "pai-ro") pochodzi od imienia kota z ulubionej gry ren'ai Gallaghera, "Kanon".
"Largo,zejdź proszę. I załóż spodnie."
Biegle mówi językiem l33t, jednak absolutnie nie zna japońskiego. Przypadkiem otrzymuje pracę jako nauczyciel angielskiego w Liceum Shiritsu Daitou; swoim uczniom każe tytułować się "Great Teacher Largo" (nawiązanie do "Great Teacher Onizuka"). Nie uczy ich jednak angielskiego, lecz l33t, a swoje "lekcje" urozmaica wycieczkami do salonów gier i ćwiczeniami z rozbijania zgromadzeń otaku (czy, jak ich nazywa Largo, zombie). Oczywiście, zyskuje przez to wielką popularność wśród uczniów. Przez pewien czas Largo był też agentem Wydziału ds. Katastrof tokijskiej policji (TPCD), jednak po nieudanej akcji i nadużyciach finansowych został zwolniony.
Largo ma zaburzone poczucie rzeczywistości – widzi ją przez filtr gier komputerowych. Wszelkie masowe ruchy (jak choćby organizacje otaku) widzi jako hordy zombie, wiecznie pakuje się w kłopoty i naraża na uszkodzenia ciała, które w niesamowicie szybkim tempie regeneruje (w komiksie dwukrotnie leczył złamane ramię i raz nogę, zdarzyło mu się również być przez krótką chwilę sparaliżowanym). Równie nieprawdopodobna jest jego tolerancja na alkohol i odporność na syndrom dnia następnego.
Podejście Largo do kobiet jest trudne do określenia. Niekiedy traktuje je jak wyzwanie lub grę, kiedy indziej jak zło wcielone. Do drugiej kategorii zalicza m.in. Miho, do pierwszej – Erikę, z którą udało mu się nawiązać bliską, choć nieco nietypową znajomość. Mimo przedmiotowego niekiedy podejścia do urody Eriki, Largo traktuje ją z wielkim szacunkiem; dostrzega jej prawdziwy charakter pod brutalną i zimną maską.
"Jeśli obaj tam zginiemy, to się nieźle wpienię."
Erika wydaje się "twardą babą" – jest opanowana, cyniczna i bardzo niezależna; nie powstrzymuje się przed używaniem przemocy, jeśli czuje się zagrożona. Jej kariera załamała się, gdy jej narzeczony Hitoshi zerwał zaręczyny pod pretekstem "utrudniania jej rozwoju". Późniejsze złe doświadczenia z fanami sprawiły, że Erika zamknęła się w sobie i wyrobiła sobie złą opinię o mężczyznach. Jest przekonana, że przemawia do nich jedynie jej uroda.
Hayasaka mówi płynnie po angielsku i wydaje się rozumieć l33t, chociaż osobiście uważa ten język za dziecinadę. Jej kontakty z Largo, pierwotnie bardzo nieprzyjazne i brutalne, obecnie przerodziły się w nietypową, ale bliską przyjaźń.
"Coś sobie ustalmy. Nie potrzebuję cię."
Kimiko jest na co dzień łagodną, nieśmiałą dziewczyną, chociaż w sytuacjach stresowych potrafi zachowywać się w nieprzewidywalny sposób. Ma bardzo niską samoocenę i nienawidzi ranić cudzych uczuć, chociaż często się jej to zdarza. Jak dotąd, wszystkie jej związki kończyły się katastrofą, głównie ze względu na jej niezrównoważony charakter i skrajne zachowania; Piro przekonuje się o tym wielokrotnie. Kimiko jest na zmianę nadopiekuńcza i okrutna, chociaż w żaden sposób tego nie kontroluje.
W pewnym momencie Kimiko otrzymuje rolę w grze "Sight" i zostaje zaproszona do audycji radiowej "Mumu-chan's Voicevoice Paradise"; po incydencie na antenie zyskuje armię fanów porównywalną z fandomem Eriki, chociaż okazuje się to być większym problemem niż przywilejem.
Kimiko nie mówi po angielsku; nie jest też w stanie zrozumieć, że Largo nie rozumie ani słowa po japońsku.
"Przestańcie! Może ten biedny otaku właśnie nas słucha!"
Ping jest prototypem serii EDS (Emotional Doll System), modelem non-H (non-hentai); służy do symulacji w rzeczywistym świecie gier ren'ai. W pierwotnym założeniu miała być używana w połączeniu z dating simami, budując na ich podstawie własną osobowość, a następnie pomagając właścicielowi w poderwaniu prawdziwej dziewczyny i służąc jako pocieszycielka w razie porażki. Mówi wyłącznie po japońsku, choć możliwe jest zainstalowanie innych pakietów językowych.
Ping okazuje wielkie przywiązanie do Piro, chociaż bez większej wzajemności; ma bardzo ciepły, trochę naiwny charakter. Przyjaźni się z Miho.
Jej niedopracowane, pełne błędów i dziur oprogramowanie czasami czyni ją nieprzewidywalną. Gdy czuje się ignorowana lub odrzucona, wpada w berserk; Largo doprowadził ją do tego stanu dwukrotnie, w tym raz celowo. W szale bojowym Ping jest w stanie wyrywać słupy telefoniczne z ziemi i rzucać wielkimi ciężarami (np. żółwiami wielkości sporego budynku). Ostatnimi czasy Ping zmienia się nie do poznania – zarówno pod względem charakteru, jak i wyglądu. Prawdopodobnie jest to kolejna cecha jej systemu.
"Panie Żółwiu, to było bardzo niegrzeczne!"
Niewiele wiadomo o przeszłości Miho (temat ten jest chyba najszerzej dyskutowany przez fanów). Notowana przez TPCD, zamieszana w awarię popularnego MMORPGa... Tyle pogłosek. Pewne jest, że uczy się w liceum Shiritsu Daitou, pracuje w klubie "Jaskinia Zła" (Cave of Evil) i ma problemy ze zdrowiem. Wydaje się rodzajem psychicznego wampira, przebywanie wśród ludzi pod wpływem silnych emocji poprawia jej samopoczucie.
Chociaż w Tokio Piro i Largo z początku jej nie rozpoznali, Miho poznała ich jeszcze przed ich przybyciem do Japonii. W przeszłości brali wspólnie udział w "Endgames", popularnej grze sieciowej, gdzie Miho wcielała się w rolę maga-wojownika (przez fanów komiksu nazwanego "Niho"). Wykorzystała tam ukrytą statystykę "emocjonalną", by zmanipulować większość graczy i zmusić ich postacie do służenia jej; jednak więź emocjonalna Niho z postacią Piro (Pirogoeth) obróciła machinacje Miho przeciw niej samej, prawdopodobnie powodując przeciążenie systemu i zabicie jej postaci.
Largo traktuje Miho jak potężną nadnaturalną istotę, "królową nieumarłych", albo po prostu Zło. Chociaż wydaje się to mało prawdopodobne, Miho jest rzeczywiście osobą niebezpieczną, a przynajmniej taką ma reputację. Jednak jej gierki potrafią zranić ją równie mocno jak jej ofiary, więc staje się coraz ostrożniejsza...
Być może jej zachowanie jest wynikiem jakiejś krzywdy; jej rodzice nie wydają się nią interesować, jest ciężko chora (dokładna natura tej choroby nie jest znana), a jej jedyną "rodziną" są współpracownicy z Jaskini Zła, Kenji i Waltah. Chociaż wydaje się toczyć wojnę podjazdową z Piro i (zwłaszcza) Largo, czasami sprawia wrażenie jakby chciała ich raczej poznać niż pokonać. Chociaż pierwotnie wykorzystywała Ping, by móc oddziaływać na obu protagonistów równocześnie, obecnie wydaje się zachowywać bardziej po ludzku, z większym szacunkiem dla uczuć androidki.
"Oj, zazdrościsz mu, bo dobrze się czuje w swojej skórze."
Seraphim to komiksowe wcielenie żony Freda Gallaghera, Sary Wooden.
"Nawet nie próbuj się wytłumaczyć. Oglądanie się za piętnastolatkami jest złe, i dobrze o tym wiesz."
"Sq34k!"
"Pff. Przynajmniej mógłby dać mnie popatrzeć."
"Wiele rzeczy jeszcze Junpei nie wie o l33tmistrzu..."
Yuki znalazła swojego czasu szkicownik Piro; od tego czasu próbuje zmusić go, żeby nauczył ją rysować, ale nigdy nie udaje im się dokończyć (a zwykle nawet zacząć) lekcji. Wydaje się, że jest zafascynowana Amerykaninem, chociaż twierdzi że to denerwujący i nudny typ, a ratują go tylko jego rysunki.
Mówi płynnie tylko po japońsku; rozumie angielski, ale niespecjalnie daje sobie z nim radę, natomiast l33t pozostaje dla niej czarną magią.
Wydaje się, że Yuki odziedziczyła po matce talenty magical girl – podobnie jak Meimi ma talent do przypadkowego przywłaszczania sobie cudzych rzeczy, zdarzają się także inne manifestacje jej mocy.
"Może gdybym nie była taka nudna i bylejaka..."

</doc>
<doc id="175990" url="https://pl.wikipedia.org/wiki?curid=175990" title="Likszpara">
Likszpara

Likszpara, szlic – jedno z rozwiązań stosowanych do mocowania żagla na jednostkach pływających o napędzie żaglowym. Jest to specjalny rowek w powierzchni drzewca lub specjalnego elementu osprzętu żaglowego, ciągnący się w linii prostej na ich znacznej lub całej długości, posiadający węższą szczelinę za to szersze wnętrze, służący do wprowadzania w to wnętrze specjalnie przystosowanego brzegu (liku) żagla obszytego grubą likliną o średnicy dostosowanej do wnętrza tego rowka. Przez szczelinę likszpary przechodzi płaszczyzna żagla.
Likszpara może być stosowana tylko na mniejszych jednostkach żaglowych (żaglówki i małe jachty) z powodu oporów tarcia na liku wprowadzanym w likszparę. Służy do mocowania żagli w ożaglowaniu skośnym oraz rzadziej w sztagowym. W ożaglowaniu skośnym stosowana jest do wprowadzania liku przedniego w kolumnę masztu od strony rufy lub liku dolnego w wierzchnią część bomu. Likszpara często stosowana jest w specjalnym osprzęcie na sztagu przednim, np. jako część mechanizmu rolfoka lub specjalnego profilu sztagowego zwanego sztywnym sztagiem.
Zaletami rozwiązania jest idealne przyleganie brzegu żagla do likszpary (co uniemożliwia wybrzuszanie się żagla od tej strony), brak zacinania się żagla podczas jego podnoszenia i spuszczania (z powodu braku innych elementów ruchomych), oraz ułatwienie mocowania żagla w mechanizmie rolującym żagiel na drzewcu.
Likszpara może być stosowana zarówno w drzewcach drewnianych, jak i metalowych. W drewnianych jest wybraniem materiału z samego drzewca, a jej szczelina może być wzmocniona listwami. W metalowych likszpara jest zagłębieniem w profilu poprzecznym drzewca.
Czasami likszparą nazywa się niepoprawnie specjalne szyny mocowane wzdłużnie do drzewców, w których umieszcza się suwliwe pełzacze (do których mocuje się lik żagla).

</doc>
<doc id="175999" url="https://pl.wikipedia.org/wiki?curid=175999" title="Roman Wilhelmi">
Roman Wilhelmi

Roman Zdzisław Wilhelmi (ur. 6 czerwca 1936 w Poznaniu, zm. 3 listopada 1991 w Warszawie) – polski aktor teatralny i filmowy. Jeden z najwybitniejszych polskich aktorów w historii.
Życiorys.
Urodził się 6 czerwca 1936 roku jako najstarszy syn Zdzisława i Stefanii Wilhelmich. Miał dwóch młodszych braci, Eugeniusza i Adama. W dzieciństwie został przeniesiony przez rodziców za niesforne zachowanie do szkoły podstawowej z internatem Kolegium Kujawskiego księży salezjanów w Aleksandrowie Kujawskim. Właśnie tam wystąpił w swojej pierwszej sztuce i odkrył zamiłowanie do aktorstwa. Po kilku latach wrócił do Poznania, gdzie ukończył liceum oraz średnią szkołę teatralną (szkołę instruktorów ruchu amatorskiego). Będąc piętnastolatkiem, wygrał konkurs recytatorski organizowany przez poznańskie radio.
Przed egzaminami na studia złamał rękę w łokciu, przez co nie mógł później jej w pełni wyprostować. Wydarzenie to poskutkowało koniecznością ukrywania tej niedoskonałości i poprzez to dobrym opanowaniem gestu. Studiował w PWST w Warszawie, którą ukończył w roku 1958. Na trzecim roku studiów występował już w Teatrze Polskim w roli pazia w sztuce "Skowronek" Jeana Anouilha. Zaraz po studiach ożenił się i zaczął grać w Teatrze Ateneum, którym kierował Aleksander Bardini. Zamieszkał wówczas, z braku innych możliwości, w pracowni krawieckiej tego teatru. U Bardiniego Wilhelmi wcześniej grał z powodzeniem Stanleya Kowalskiego w "Tramwaju zwanym pożądaniem". Była to jedna z ról, którą odgrywał w ramach warsztatów dyplomowych. Jego żona, Danuta, wprowadziła się do niego dopiero po dwóch latach (zamieszkiwali w maszynowni teatru).
Przez pierwsze lata kariery otrzymywał jedynie niewielkie role. Pierwszą znacząca rolą w teatrze było zagranie Murzyna – Wioski w sztuce "Murzyni" według Jeana Geneta. Pierwszą główną rolę w filmie odegrał w filmie "Wiano" w 1963 roku. Sam nie był zadowolony z odegrania tej roli, ponieważ była zbyt teatralna, niepasująca do realiów wsi. Później występował w licznych pierwszoplanowych rolach filmowych ("Czterej pancerni i pies", "Zaklęte rewiry", "Kariera Nikodema Dyzmy"), często charyzmatycznych. 
W serialu "Czterej pancerni i pies" kręconym w drugiej połowie lat 60. zagrał tylko w pierwszych ośmiu odcinkach, gdyż zgodnie ze scenariuszem jego postać zginęła. Ze względu na popularność serialu twórcy zamierzali wskrzesić odgrywaną postać Olgierda Jarosza, jednak Wilhelmi odmówił, ponieważ w tym czasie otrzymał atrakcyjną propozycję w NRD. Popularność serialu zarówno dla niego, jak i pozostałych aktorów grających pierwszoplanowe role, nie przełożyła się na szybką karierę aktorską. Byli jednak prezentowani swoim fanom w różnych częściach Polski, co wiązało się z częstymi libacjami alkoholowymi. Na przełomie lat 60. i 70. nie dostawał w filmie żadnych ról poza serialami młodzieżowymi i dwiema niewielkimi rolami w filmach Stanisława Różewicza. Było to wynikiem założenia, że aktor grający popularną postać w "Czterech pancernych" nie mógł być kojarzony z negatywnymi bohaterami. W tym czasie za to rozwijała się jego kariera teatralna. W roku 1967 zagrał znaczące role w sztukach: "", "Męczeństwo i śmierć Jean Paul Marata..." oraz "Niemcy", a w kolejnych latach były to role w "Dozorcy", "Sonacie Belzebuba" oraz rola Peera Gynta, która okazała się przełomowa dla jego kariery na scenie.
Grane przez niego postacie były charakterystyczne, co w dużej mierze należy przypisywać jego osobowości. Prezentował aktorstwo w różnych gatunkach filmowych od debiutanckiego kina historycznego, przez dramat ("Bez znieczulenia", 1979), akcję ("Prywatne śledztwo"), po komedię ("Kariera Nikodema Dyzmy", "Alternatywy 4").
Zmarł na raka wątroby. Został pochowany na cmentarzu wilanowskim w Warszawie.
Życie prywatne.
Pierwszy związek małżeński zawarł w 1958 roku z Danutą, późniejszą dziennikarką. Drugie małżeństwo zawarł z Mariką Kollar – węgierską tłumaczką, z tego związku pochodzi syn Rafał (ur. 1970). Po rozwodzie w 1976 roku trudna sytuacja Mariki zmusiła ją do emigracji z synem do Austrii.
Nagrody.
FPFF
Festiwal Teatrów Telewizyjnych w Olsztynie
Kaliskie Spotkania Teatralne
Międzynarodowy Festiwal Filmowy w Moskwie
Międzynarodowy Festiwal Filmowy „Imafic '81” w Madrycie
Festiwal Filmów Fantastycznych Triest
Szczeciński Tydzień Teatralny

</doc>
<doc id="176000" url="https://pl.wikipedia.org/wiki?curid=176000" title="Spirala">
Spirala

Zobacz też: helisa

</doc>
<doc id="176001" url="https://pl.wikipedia.org/wiki?curid=176001" title="Brama Wyżynna w Gdańsku">
Brama Wyżynna w Gdańsku

Brama Wyżynna, dawniej także „Brama Wysoka” (niem. "Hohes Tor", kaszb. "Wësokô Bróma") – renesansowa brama miejska w Gdańsku, obecnie przy głównej trasie samochodowej (ulice Okopowa i Wały Jagiellońskie). Do 1895 znajdowała się w ciągu szesnastowiecznych fortyfikacji, pomiędzy Bastionem św. Elżbiety i Bastionem Karowym oraz stanowiła główną bramę wjazdową do miasta, otwierającą ciąg tzw. Drogi Królewskiej.
Kwestia autorstwa i daty budowy.
Bramę zbudował do 1588 Willem van den Blocke. W dwudziestowiecznej literaturze rozpowszechnił się pogląd, że Bramę Wyżynną wybudował w latach 1574–1576 Hans Kramer, a następnie w latach 1587–1588 miała ona zostać oblicowana piaskowcem (rustykowana) przez W. van den Blocke’a. Franciszek Krzysiak wykazał, że jest to nieporozumienie – w rzeczywistości Kramer wybudował jedynie tzw. bramę wewnętrzną, która istniała do 1878, a następnie została wyburzona.
Forma i wystrój budowli.
Masywna forma bramy nawiązywała do bram miejskich w Antwerpii ("Sint-Jorispoort" – Brama św. Jerzego z 1543–45, "Kipdorppoort" z 1550), opartych na wzorach włoskich. W przyziemiu cztery zdwojone pilastry toskańskie flankują trzy półkoliście zamknięte przeloty – środkowy, najwyższy, przeznaczony był dla ruchu kołowego, dwa boczne dla ruchu pieszego. Ta kondygnacja jest oblicowana rustyką z piaskowca, którego ciosy ozdobione zostały głęboko rytym ornamentem roślinnym. Górna kondygnacja, która musiała zakrywać uniesioną bronę środkowego przelotu, ozdobiona jest fryzem heraldycznym z trzema silnie wypukłymi herbami: pośrodku Królestwa Polskiego, po prawej Gdańska, po lewej Prus Królewskich. Fryz jest podzielony płaskimi, nieklasycznymi pilastrami, które kontynuują podziały pionowe dolnej kondygnacji i znajdują przedłużenie na attyce w rzeźbach czterech lwów. Całość nakryta jest płaskim dachem czterospadowym.
Na elewacji wschodniej, zwróconej ku Katowni, znajduje się płaskorzeźbiony herb Cesarstwa Niemieckiego, dodany w czasach zaborów w 1884.
Przed bramą znajdował się most zwodzony (właściwie trzy kładki: środkowa szeroka i dwie boczne, węższe), przerzucony nad fosą.
Napisy.
Na fasadzie znajdują się ponadto sentencje łacińskie:
Napisy, cyfry i herby były dawniej obficie złocone.
Historia budowli.
Projekt budowlany został zatwierdzony przez Radę Miasta w 1586. Ukończona w 1588, przez 290 lat brama istniała w niezmienionej formie. W 1861 fasada została poddana pracom restauracyjnym (ich śladem jest data umieszczona w kilku miejscach). W 1878 postanowiono zwiększyć przepustowość przejazdu – brama wewnętrzna została wyburzona, a po obu stronach bramy van den Blocke’a wybito w wałach dodatkowe przejazdy. Ponadto most zwodzony nad fosą zastąpiono stałą groblą. W 1884 oblicowano całość bramy rustyką (która wcześniej istniała tylko na elewacji zachodniej) i dodano fryz z herbem na wschodniej elewacji. W 1895 wały zostały całkowicie zniesione, a fosa zasypana. Do wolno stojącego budynku bramy przeniesiono w 1903 odwach i w związku z tym zamknięto przejazdy. Po demilitaryzacji Gdańska w 1920 pomieszczenia po odwachu zajęło biuro podróży "Norddeutscher Lloyd". W 1945 uszkodzony został głównie wystrój rzeźbiarski bramy. Naprawy i konserwacje prowadzono w 1946, 1949/50 i 1964/65. Dopiero w 1966 zrekonstruowano brakującą figurę lwa w zwieńczeniu. Pomieszczenia użytkowało Polskie Biuro Podróży „Orbis”. W 1952 ponownie otwarto przejazd, pozostawiając zamknięte przejścia boczne, w których mieściła się m.in. informacja turystyczna. W 2002 brama została przejęta przez Muzeum Historyczne Miasta Gdańska, a 22 maja 2012 otwarto w niej Pomorskie Centrum Informacji Turystycznej.

</doc>
<doc id="176002" url="https://pl.wikipedia.org/wiki?curid=176002" title="Tworzywa naturalne">
Tworzywa naturalne

Tworzywa naturalne – grupa materiałów pozyskiwanych ze źródeł naturalnych, których nie otrzymuje się na drodze syntezy chemicznej, czy innych, bardzo złożonych procesów technologicznych. Materiały naturalne przystosowuje się do praktycznego użycia tylko poprzez proste procesy fizyczne - takie jak cięcie, skrawanie, miażdżenie, mielenie, mieszanie itp.
Do materiałów naturalnych zalicza się m.in.:

</doc>
<doc id="176003" url="https://pl.wikipedia.org/wiki?curid=176003" title="Seminarium duchowne">
Seminarium duchowne

Seminarium duchowne – w Kościołach chrześcijańskich, w katolicyzmie, prawosławiu, a także protestantyzmie, instytucja przygotowująca przyszłych prezbiterów, poprzez wprowadzanie w duchowość chrześcijańską i prezbiteratu, studia teologiczne oraz kształcenie umiejętności duszpasterskich.
Seminaria katolickie.
Jako struktura formacyjna w Kościele "seminarium duchowne" pojawiło się dość późno, bo dopiero po odnowie soboru trydenckiego (1545–1563).
Nazwa "seminarium" wywodzi się od łacińskiego słowa "seminarium", które oznacza „szkółkę młodych drzewek lub roślin”. (z łac. "szkółka roślin", od "semen" – "nasienie", "seminis" – "narybek, latorośl").
Do czasu Soboru trydenckiego seminaria duchowne nie istniały. Kandydaci do kapłaństwa zgłaszali się do biskupa, deklarując chęć przyjęcia święceń i w niedługim czasie je otrzymywali. Czasem odbywali studia na uniwersytetach, z których większość posiadała wydziały teologiczne. Nie zamieszkiwali wspólnie. Taki sposób przygotowania do kapłaństwa, zwłaszcza w okresie reformacji, pozostawiał wiele do życzenia i był powodem słabego wykształcenia teologicznego i formacji duchowo-moralnej.
W ramach odnowy Kościoła, będącej reakcją na reformację, wśród wielu znaczących dokumentów doktrynalnych i prawnych Soboru trydenckiego znajduje się dekret uchwalony na XXIII sesji w dniu 15 lipca 1563 roku, który zobowiązywał biskupów do tworzenia w ich diecezjach "seminariów" dla kształcenia prezbiterów. Seminaria duchowne stały się jednym z ważniejszych czynników odnowy Kościoła. Pionierem tworzenia seminariów był święty Wincenty à Paulo (1581–1660).
Odnowa Soboru watykańskiego II.
Odnową seminariów duchownych w XX w. zajął się Sobór watykański II, poświęcając jej osobny dekret "Optatam Totius" (28 października 1965 r.). Według kard. Gabriela-Marie Garrone'a, prefekta Kongregacji ds. Edukacji Katolickiej, reforma seminariów rozpoczęła się w kontekście ogólnie postrzeganego w latach 60. kryzysu posługi księży i miała się dokonać dzięki nowemu rozumieniu kapłaństwa i Kościoła, jak zostały one ukazane w Soborowej "Konstytucji o Kościele Lumen gentium" (21 listopada 1964 r.) i dekrecie "O życiu i posłudze księży Presbyterorum ordinis" (7 grudnia 1965 r.).
Tuż po zakończeniu Soboru, w październiku 1967 r., odbyło się I Zgromadzenia Generalnego Synodu Biskupów. Pięć posiedzeń Synodu poświęcono problemowi odnowy seminariów. Wnioski posłużyły opracowaniu przez Kongregację ds. Wychowania Katolickiego tzw. "Ratio fundamentalis" – „Podstawowych norm formacji kapłańskiej”.
Seminarium w świetle nowszych dokumentów.
Normy formacji kapłańskiej zostały uaktualnione 19 marca 1985 r. przez Kongregację wychowania katolickiego, w powiązaniu z nowo wydanym posoborowym Kodeksem Prawa Kanonicznego (1983 r.). W 25. rocznicę zakończenia Soboru, jesienią 1990 r. odbyła się w Watykanie sesja "Synodu Biskupów" poświęcona ocenie realizacji nauczania soborowego na temat formacji kapłańskiej, w tym także formacji do kapłaństwa, oraz uczynieniu tego nauczania bardziej aktualnym i skutecznym. Owocem Synodu była wydana przez Jana Pawła II adhortacja "Pastores dabo vobis" (PDV) (25 marca 1992 r.). Według tego dokumentu, przygotowania do posługi prezbiterów oraz ich stałe kształcenie już po święceniach są „ściśle ze sobą związane.../gdyż obydwa/ tworzą jedną, spójną drogę chrześcijańskiego i kapłańskiego życia.” (PDV 42). Odnowione spojrzenie na ten pierwszy, przygotowawczy okres zostało zaprezentowane w rozdziale piątym, zatytułowanym „Ustanowił Dwunastu, aby Mu towarzyszyli. Formacja kandydatów do kapłaństwa”. W rozdziale tym papież m.in. potwierdził niezbędność instytucji Wyższego Seminarium (PDV 60).
8 grudnia 2016 r., aby pomóc w wypracowaniu uaktualnionego modelu formacji kapłańskiej, dostosowanego do wyzwań związanych z posługą księży w XXI w., Kongregacja ds. Duchowieństwa – która w 2013 r. przejęła opiekę nad formacją seminaryjną – opracowała nową wersję "Ratio fundamentalis institutionis sacerdotalis". Zespół, który pracował nad tekstem "Ratio" kierował się „wnioskami i praktyką” katolickich Kościołów lokalnych na całym świecie. W prace było zaangażowanych wiele dykasterii Kurii Rzymskiej. Podstawową ideą przewodnią całego dokumentu jest to, że seminarzysta a następnie prezbiter są uczniami Chrystusa.
Seminarium w Kodeksie Prawa Kanonicznego.
Organizację seminariów duchownych reguluje m.in. Kodeks prawa kanonicznego (kan. 232 – 264 "Kształcenie duchowieństwa"). Zgodnie z tym prawem istnieje obowiązek powołania seminarium w każdej diecezji lub, jeżeli tego wymagają okoliczności, można erygować seminarium międzydiecezjalne. Kształcenie w seminarium musi obejmować co najmniej 2 lata wykładów z filozofii i 4 lata studiów teologicznych. Klerycy zobowiązani są do wspólnego mieszkania w domu wyznaczonym przez biskupa co najmniej przez 4 lata. Biskup diecezjalny ponosi pełną odpowiedzialność za formację diakonów i prezbiterów. Prawo kanoniczne przewiduje również powołanie w seminarium funkcji: rektora, kierownika duchowego i ekonoma. Seminarium jest wyjęte spod władzy parafii, a funkcję proboszcza sprawuje w nim rektor. Rektor odpowiada za cały przebieg i wynik formacji alumnów seminariów.
Studia instytucjonalne.
Obecnie seminaria duchowne na podstawie odrębnych umów stanowią sekcje specjalne wydziałów teologicznych uczelni publicznych lub posiadają status wyższej szkoły zawodowej. W ten sposób kończący seminarium uzyskują tytuł zawodowy magistra (tytuł "magistra" nie jest konieczny do uzyskania święceń). Mimo przynależności do uczelni świeckich faktyczną jurysdykcję w seminarium sprawuje biskup diecezjalny (lub wyższy przełożony w przypadku seminariów zakonnych) przez powołanego przez siebie rektora.
Seminaria duchowne dla zgromadzeń zakonnych funkcjonują analogicznie jak seminaria diecezjalne.
Seminaria katolickie w Polsce.
Pierwsze seminaria duchowne w Polsce erygowane zostały tuż po zakończeniu soboru trydenckiego, m.in. w Braniewie, Poznaniu i Włocławku.
W czasie PRL polskie seminaria duchowne nie były w ogóle uznawane jako wyższe uczelnie i opierały się wyłącznie na prawie kanonicznym, dlatego księża, którzy je kończyli, nie uzyskiwali tytułu zawodowego magistra, chyba że zdobywali je na wydziałach posiadających prawa publiczne.

</doc>
<doc id="176005" url="https://pl.wikipedia.org/wiki?curid=176005" title="Poczta Polska w Gdańsku">
Poczta Polska w Gdańsku



</doc>
<doc id="176007" url="https://pl.wikipedia.org/wiki?curid=176007" title="Honda P3">
Honda P3

P3 (model prototypowy 3) – humanoidalny robot stworzony we wrześniu 1997 przez japońską firmę Honda.

</doc>
<doc id="176008" url="https://pl.wikipedia.org/wiki?curid=176008" title="Honda ASIMO">
Honda ASIMO



</doc>
<doc id="176014" url="https://pl.wikipedia.org/wiki?curid=176014" title="Zatoka Greifswaldzka">
Zatoka Greifswaldzka

Zatoka Greifswaldzka (niem. "Greifswalder Bodden", pol. "Zatoka Gryfijska") – płytka zatoka Morza Bałtyckiego, w jego południowo-zachodniej części, u wybrzeży niemieckiego kraju związkowego Meklemburgia-Pomorze Przednie (powiaty: Vorpommern-Greifswald i Vorpommern-Rügen).
Na zachodzie Zatoki znajduje się ujście cieśniny Strelasund, przez które w tym miejscu przebiega trasa przeprawy promowej pomiędzy stałym lądem a rugijskim półwyspem Zudar. W akwenie Zatoki leżą niewielkie wyspy Vilm, Koos i Ruden, z których każda wchodzi w skład innego rezerwatu: Vilm – rezerwatu biosfery Südost-Rügen, Koos – rezerwatu Koos, zaś Ruden należy do Parku Natury Wyspa Uznam.
Wody Zatoki należą do słonawych wód brachicznych podobnie, jak np. wody Zalewu Szczecińskiego, stanowią mieszaninę słodkich wód rzecznych i słonych wód morskich o zasoleniu mniejszym niż średnie zasolenie Morza Bałtyckiego, ale wyższym niż zasolenie wód rzecznych.
U ujścia rzeki Ryck leży hanzeatyckie miasto Greifswald.

</doc>
<doc id="176017" url="https://pl.wikipedia.org/wiki?curid=176017" title="Wielki Młyn w Gdańsku">
Wielki Młyn w Gdańsku

Wielki Młyn (niem. "Große Mühle") – średniowieczny zabytkowy młyn wodny na Starym Mieście w Gdańsku, na wyspie Tarcza. Napędzany był wodami Kanału Raduni. Obecnie znajduje się Muzeum Bursztynu.
Historia.
Wielki Młyn został wzniesiony przez krzyżaków w 1350 roku. W 1391 roku częściowo spłonął. 4 lutego 1454 roku opanowali go gdańszczanie należący do antykrzyżackiego sprzysiężenia (Związek Pruski), co zapoczątkowało powstanie przeciwko zwierzchnictwu Zakonu. W przywileju wydanym w Elblągu, król Polski Kazimierz Jagiellończyk przekazał młyn gdańszczanom. Młyn był napędzany przez 18 kół wodnych. W 1836 młyn wydzierżawił radca Jakub Witt, który zmodernizował jedną stronę młyna do produkcji mąki na wzór amerykański, poprzez m.in. zamontowanie w nim taśmociągu. W 1880 młyn otrzymał nowoczesny napęd turbinowy (turbiny wodne). Ten napęd zachował się aż do zniszczenia w 1945. W 1937 dokonano wymiany dachu, a ponadto wymurowano na nowo komin. Młyn pozostawał w użyciu aż do końca II wojny światowej, gdy został częściowo zniszczony; jeszcze w 1939 produkował do 200 ton mąki dziennie. Po wojnie roku został odbudowany w latach 60. (obiekt jest w 80% autentyczny), z przeznaczeniem na dom kultury Stoczni Gdańskiej, której to funkcji jednak nie pełnił. Następnie organizowano w nim wystawy, wykorzystywano na cele magazynowe, dyskotekę, miejsce spektakli teatralnych i targów branży stoczniowej. Do 1992 działały w nim Pewex i salon gier. W 1991 roku przeprowadzono w nim badania archeologiczne. W 1993 roku zakończono adaptację młyna na dom handlowy.
Młyn został zbudowany na sztucznej wysepce (obecna nazwa Wyspa Młyńska) utworzonej przez rozwidlenie Kanału Raduni. Obiekt o wysokości 26 m, szerokości 26 m i długości 41 m posiadał 18 kół wodnych o średnicy 5 metrów, po 9 na dłuższej ścianie młyna (rozmieszczono je na przemian bliżej i dalej od ściany, ponieważ było zbyt mało miejsca na ustawienie wszystkich w jednym szeregu) i pełnił funkcję młyna, spichlerza i piekarni. Nad ustawionymi w dwóch kondygnacjach żarnami mieściło się sześć kondygnacji spichrzowych. Co szesnasty worek mielonego w młynie zboża przypadał miastu jako danina. W przypadku oblężenia miasta i odcięcia dopływu wody używano zapasowych żaren napędzanych końmi.
Od lat 90. XX wieku do września 2016 w Wielkim Młynie znajdowało się centrum handlowe, które z biegiem lat traciło popularność. Czynnych było coraz mniej stoisk, a obiekt wymagał kapitalnego remontu. W grudniu 2016 młyn został przekazany na potrzeby pobliskiego Muzeum Bursztynu w Gdańsku, z trudem mieszczącego się w swojej siedzibie w Zespole Przedbramia.
21 listopada 2018 Muzeum Gdańska podpisało umowę na wykonanie kosztem 4,3 mln zł pierwszego etapu prac adaptacyjnych Wielkiego Młyna na Muzeum Bursztynu. Do końca 2020 przeprowadzono wymianę położonego w latach 60. dachu, wyburzenie ścian działowych, usunięcie przepierzeń po dawnych boksach handlowych, wyburzenie bocznej klatki schodowej i szybu windowego, usunięcie starych instalacji i wymianę współczesnej stolarki w oknach i drzwiach (nie ma ona zabytkowego charakteru). W 2019 ogłoszony został przetarg na wykonanie instalacji energetycznej i teletechnicznej. Zasadnicza część prac została sfinansowana ze środków UE w ramach wspólnego projektu Muzeum Gdańska oraz Muzeum Światowego Oceanu w Kaliningradzie o nazwie „Połączeni bursztynem” i wartości prawie 2,3 miliona euro, z czego do Gdańska trafiło ponad 1,3 miliona euro. 25 czerwca 2020 podpisano umowę na przebudowę, adaptację i kompleksowe prace termomodernizacyjne w budynku o wartości 22,8 mln zł. Kubatura obiektu wynosi 14,8 tys. m³. Całkowity koszt inwestycji wyniósł 33,5 mln zł, a otwarcie Muzeum nastąpiło 24 lipca 2021.
W trakcie prac adaptacyjnych, w 2020, odkryto dwa fragmenty kamiennego żarna, które służyło do przemiału zboża w mąkę, a w czasie przebudowy na centrum handlowe zostały celowo uszkodzone w celu montażu instalacji elektrycznej. Odnaleziono także historyczne podpisy, będące odpowiednikami współczesnych grafitti.
W latach 70. XX wieku naprzeciwko młyna – po drugiej stronie ul. Rajskiej – eksponowano śrubę okrętową. 8 sierpnia 2014 przy Wielkim Młynie uruchomiona została fontanna z wielobarwną iluminacją nocną. Formą nawiązuje ona do kaskad wodnych tworzonych przy Wielkim Młynie przez Kanał Raduni. Jako pierwsza w Polsce wykorzystuje system cienkiego lustra wody, w którym odbija się otoczenie. Koszt jej realizacji wyniósł 2 mln zł.

</doc>
<doc id="176018" url="https://pl.wikipedia.org/wiki?curid=176018" title="Baszków (wieś w województwie wielkopolskim)">
Baszków (wieś w województwie wielkopolskim)

Baszków – wieś w Polsce położona w województwie wielkopolskim, w powiecie krotoszyńskim, w gminie Zduny.
W latach 1975–1998 miejscowość należała administracyjnie do województwa kaliskiego.
Liczy ponad 1000 mieszkańców. Przez okoliczne łąki przebiegają rzeki: Orla, Żydowski Potok i Borownica.
Położenie.
Baszków jest położony około 5 km na zachód od Zdun, około 10 km na zachód od Krotoszyna i około 35 km na zachód od Ostrowa Wielkopolskiego, przy drodze powiatowej Zduny-Kobylin.
Historia.
Pod obecną nazwą znany od 1457 roku. Podobno kiedyś była w tym miejscu jeszcze wieś Włodyki, która połączyła się w bliżej nieokreślonym momencie (lecz na pewno nie wcześniej niż w 1546 r.) z Baszkowem. Początkowo była własnością rodu Baszkowskich. Po 1613 roku Abraham Sieniut (pan Kobylina i posiadający znaczne udziały w Zdunach) zbudował tutaj wielką drewnianą rezydencję i żył tutaj również jego wnuk. W 1684 roku Baszków przeszedł na własność Leszczyńskich, a następnie, prawdopodobnie w 1791 Mielżyńskich, którzy ufundowali pałac z 1804-1805 i obecny kościół pw. WNMP z 1829, zbudowany na miejscu starszego, drewnianego. Heinrich XIII von Reuss wszedł w posiadanie wsi (podobno wygrał ją w karty) w 1861. Od 1913 do 1939 właścicielami pałacu byli Czartoryscy.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Krotoszyn w rejencji poznańskiej. Baszków należał do okręgu kobylińskiego tego powiatu i stanowił odrębny majątek, którego właścicielem był wówczas Aleksander Mielżyński. Według spisu urzędowego z 1837 roku wieś liczyła 449 mieszkańców, którzy zamieszkiwali 52 dymy (domostwa).
W okresie międzywojennym 1925 - 1936, w okolicach Baszkowa pocztowiec i późniejszy harcmistrz Ludwik Danielak organizował obozy harcerskie, także w ramach Przysposobienia Wojskowego. Tworzył na terenie powiatu krotoszyńskiego drużyny harcerskie, zarówno żeńskie jak i męskie, które przysposabiał do przyszłej służby Polsce.
Baszków został wyzwolony spod okupacji hitlerowskiej w styczniu 1945 roku przez oddziały radzieckie 1 Frontu Białoruskiego. Ich pamięć uczczono pomnikiem w miejscowym parku.

</doc>
<doc id="176022" url="https://pl.wikipedia.org/wiki?curid=176022" title="Benice">
Benice

Geografia.
Niemcy.
Dawna nazwa miejscowości:

</doc>
<doc id="176025" url="https://pl.wikipedia.org/wiki?curid=176025" title="Woda brachiczna">
Woda brachiczna

Woda brachiczna, woda brakiczna, woda słonawa – stanowi mieszaninę słodkich wód rzecznych i słonych wód morskich o zasoleniu niższym niż wody morskie, ale wyższym niż zasolenie wód rzecznych. Powstaje najczęściej w obszarach ujściowych rzek o zmniejszonej/utrudnionej wymianie wód z otwartym morzem (na Bałtyku np. Zalew Szczeciński, Zatoka Greifswaldzka). 
Zasolenie: 0,5–30‰ (często zmienne w czasie i w zależności od warunków meteorologicznych)
lub 1–10‰ (1–10  g/l).

</doc>
<doc id="176026" url="https://pl.wikipedia.org/wiki?curid=176026" title="Rezerwat przyrody Baszków">
Rezerwat przyrody Baszków

Rezerwat przyrody Baszków – florystyczny rezerwat przyrody położony pod wsią Baszków, w gminie miejsko-wiejskiej Zduny, w powiecie krotoszyńskim (województwo wielkopolskie).
Położenie i przedmiot ochrony.
Znajduje się ok. 6 km na południowy zachód od Krotoszyna i ma powierzchnię 3,76 ha (akt powołujący podawał 3,97 ha). Jest to największy florystyczny rezerwat przyrody w województwie wielkopolskim. Przedmiotem ochrony jest stanowisko długosza królewskiego (największej polskiej paproci). Rośliny te osiągają tu nawet do dwóch metrów wysokości. Ostatnia (2013) inwentaryzacja wykazała tu występowanie 144 osobników długosza. Rezerwat porasta wilgotny bór sosnowy (60–90 lat) z domieszką brzozy, świerka i olchy, a także leśne zbiorowisko zastępcze z sosną i czeremchą amerykańską oraz zdegenerowana postać olsu. Na terenie rezerwatu rosną też: borówka czarna, jarząb pospolity, konwalijka dwulistna i orlica pospolita. Całość rezerwatu znajduje się na terenie Obszaru Chronionego Krajobrazu Dąbrowy Krotoszyńskie Baszków-Rochy.
Obszar rezerwatu podlega ochronie czynnej.
Pierwsze próby ochrony tego terenu miały miejsce już przed II wojną światową – w 1938.

</doc>
<doc id="176027" url="https://pl.wikipedia.org/wiki?curid=176027" title="Åke Green">
Åke Green

Åke Ingemar Teodor Green (ur. 3 czerwca 1941) − szwedzki pastor zielonoświątkowy.
Dane biograficzne.
Pochodzi z rodziny zielonoświątkowców. W młodości był przedsiębiorcą budowlanym. W wieku trzydziestu lat został pastorem. Pracował w kilku wspólnotach zielonoświątkowych w całej Szwecji.
Kontrowersje wokół kazania.
20 lipca 2003 Åke Green wygłosił publicznie w mieście Borgholm na Olandii kazanie, w którym przedstawił interpretację tekstu z Biblii dotyczącą homoseksualizmu. Opatrzył ją komentarzem, w którym stwierdził, że akceptacja homoseksualizmu otwiera drogę do dewiacji takich jak pedofilia i zoofilia. Jego zdaniem "Biblia jednoznacznie opisuje wszelkie zboczenia seksualne. Jest to rak na ciele społeczeństwa". Pastor ostrzegł, że uznanie "perwersji" za normę może zesłać na Szwecję gniew Boga i klęski żywiołowe na podobieństwo biblijnej Sodomy. Osoby o orientacji homoseksualnej nazwał "zboczeńcami" twierdząc, że nie mogą być jednocześnie chrześcijanami. Stwierdził też, że homoseksualność jest kwestią wolnego wyboru człowieka i nie jest uwarunkowana genetycznie. Zadeklarował także, że "każdy może być wyswobodzony i uwolniony". Pod koniec swojego kazania Green powiedział: "Nie możemy potępiać tych ludzi – Jezus też tego nigdy nie robił. Każdemu okazywał, że ma do niego głęboki szacunek jako do osoby (...) Jezus nikogo nigdy nie poniżał."
29 czerwca 2004 sąd rejonowy uznał pastora winnym „nawoływania do nienawiści przeciwko grupie społecznej w oparciu o jej orientację seksualną” w oparciu o nowo uchwaloną ustawę rozszerzającą kryteria prześladowania mniejszości na mniejszości seksualne.
Sprawa wywołała liczne pozytywne i negatywne komentarze na całym świecie. Najostrzej zareagował słowacki minister spraw wewnętrznych Vladimír Palko z Ruchu Chrześcijańsko-Demokratycznego (KDH). 13 lipca 2004 wezwał w związku z tą sprawą ambasador Królestwa Szwecji w Bratysławie. Słowacki minister uznał wyrok za polityczny. Jego zdaniem po raz pierwszy w najnowszej historii demokratycznej Europy skazano duchownego za to, co powiedział w kazaniu. Słowacki minister powiedział ambasador, że Słowacja ma długoletnie doświadczenia z zamykaniem księży, ale ma także doświadczenia związane z ich rehabilitacją. Jego zdaniem, Królestwo Szwecji jak na razie doświadczyło tylko tego pierwszego.
11 lutego 2005 Sąd Apelacyjny odwołał skazujący wyrok stwierdzając, iż "Green nie nawoływał do nienawiści przeciw osobom homoseksualnym, ale jedynie przekazywał swoją własną interpretację Biblii".
9 marca 2005 prokurator generalny odwołała się od uniewinniającego wyroku sądu apelacyjnego do Sądu Najwyższego. Rozprawa przed Sądem Najwyższym rozpoczęła się 9 listopada 2005 i zakończyła się 29 listopada. W werdykcie stwierdzono, iż pastor dopuścił się złamania szwedzkiego prawa, niemniej biorąc pod uwagę poprzednie wyroki Europejskiego Trybunału Praw Człowieka powołujące się na Art. 9 i 10 Europejskiej Konwencji Praw Człowieka Sąd Najwyższy podtrzymał wyrok uniewinniający.
W styczniu 2008 roku szwedzki Niezależny Zakon Templariuszy Dobrych zdecydował o usunięciu Åke Greena z organizacji, twierdząc, że jego opinia na temat homoseksualizmu jest w konflikcie z nauczaniem stowarzyszenia.
W sprawie pastora wypowiadali się polscy dominikanie z Poznania. Krytykowali oni wyrok, jako prawne nieporozumienie oraz nieuzasadnione nadanie przywileju preferującego wyłącznie jedno z zachowań seksualnych człowieka.
10 czerwca 2005 Åke Green przybył do Polski w przeddzień Parady Równości na zaproszenie Stowarzyszenia na rzecz Swobód Obywatelskich i Kwartalnika „Christianitas”. Prezentował stanowisko krytyczne wobec parady i prezentował szwedzką sytuację związaną z miejscem homoseksualizmu w społeczeństwie i prawie.

</doc>
<doc id="176028" url="https://pl.wikipedia.org/wiki?curid=176028" title="Jin i jang">
Jin i jang



</doc>
<doc id="176031" url="https://pl.wikipedia.org/wiki?curid=176031" title="Ake Green">
Ake Green



</doc>
<doc id="176032" url="https://pl.wikipedia.org/wiki?curid=176032" title="Öland">
Öland



</doc>
<doc id="176038" url="https://pl.wikipedia.org/wiki?curid=176038" title="Kenneth I">
Kenneth I

Kenneth I MacAlpin (gael. Coinneach Mac Ailpín), (ur. ok. 810, zm. 8 lutego 858) – król Dalriady 841–858 i Piktów od 848.
Kenneth jako najstarszy syn króla Dalriady Alpina II objął po nim władzę w 841 r. W 843 wykorzystując piktyjskie pochodzenie swej matki oraz osłabienie Piktów normańskimi najazdami, narzucił królom piktyjskim swoją zwierzchność. Koronacja odbyła się w stolicy Piktów Scone. Ostatecznie po śmierci ostatniego króla piktyjskiego w 848 r. został pierwszym królem Szkotów i Piktów, co zapoczątkowało jednoczenie ziem Szkocji. Jego królestwo obejmowało ziemie na północ od zatok Firth of Forth i Firth of Clyde. Kenneth MacAlpin w 849 r. przeniósł relikwie św. Kolumby oraz stolicę kościelną z Iony do Dunkeld nad rzeką Tay.
Dwóch synów Kennetha: Konstantyn I i Aed zostało królami Szkocji, a jego trzy córki zostały wydane za mąż za władców sąsiednich królestw: Strathclyde, Dublina i Irlandii.
Po śmierci Kennetha I połączony tron szkocki i piktyjski objął jego młodszy brat Donald I.
Zjednoczone królestwa Szkotów (Dalriada) i Piktów nazywano w języku gaelickim "Alba", a po łacinie "Scotia". Tytułem królewskim był „król Szkotów” (łac. "rex Scotorum").

</doc>
<doc id="176039" url="https://pl.wikipedia.org/wiki?curid=176039" title="Zamek w Darłowie">
Zamek w Darłowie



</doc>
<doc id="176041" url="https://pl.wikipedia.org/wiki?curid=176041" title="Rynek kapitałowy">
Rynek kapitałowy

Rynek kapitałowy – segment rynku finansowego, na którym są zawierane transakcje średnio- i długoterminowymi instrumentami finansowymi, takimi jak akcje i obligacje. Zwyczajowo (ale też w przepisach prawnych wielu krajów), cezurą czasową oddzielającą rynek pieniężny od kapitałowego jest termin zapadalności instrumentu finansowego wynoszący jeden rok.
Rynek kapitałowy zaspokaja potrzeby kapitałowe przedsiębiorstw w średnim i długim terminie. Ze względu na jego globalny zasięg i rozbudowaną strukturę pozwala zmobilizować duży kapitał. Dla inwestorów stanowi atrakcyjne miejsce dla lokowania kapitału w papiery wartościowe o różnym poziomie ryzyka.
Podstawowe funkcje rynku kapitałowego:
Podstawową formą rynku kapitałowego jest rynek papierów wartościowych, które mogą mieć charakter:
Podział rynku kapitałowego.
Według kryterium miejsca obrotów rynek kapitałowy dzieli się na:
Głównymi zaletami rynku publicznego w stosunku do niepublicznego jest przejrzystość, płynność, duży zasięg i możliwość zmobilizowania dużego kapitału.
Według kryterium miejsca emisji i sprzedaży rynek kapitałowy dzieli się na:
Według kryterium sfery obrotu zorganizowany rynek kapitałowy dzieli się na:
Uczestnicy rynku kapitałowego.
Uczestnikami rynku kapitałowego są:

</doc>
<doc id="176043" url="https://pl.wikipedia.org/wiki?curid=176043" title="Chrystian Krwawy">
Chrystian Krwawy



</doc>
<doc id="176048" url="https://pl.wikipedia.org/wiki?curid=176048" title="Emperia Holding">
Emperia Holding

Emperia Holding SA – spółka dominująca grupy kapitałowej działającej w sektorach handlu detalicznego, nieruchomościowym i IT. Spółka publiczna, od 2002 r. notowana na Giełdzie Papierów Wartościowych w Warszawie.
Historia.
W czerwcu 1990 r. Artur Kawa założył jednoosobową działalność gospodarczą. W grudniu 1990 r. przekształcił ją w spółkę cywilną o nazwie Eldorado. Przedsiębiorstwo zajmowało się dystrybucją artykułów spożywczych. W 1994 r. utworzono spółkę akcyjną Eldorado. W styczniu 2002 r. spółka zadebiutowała na Giełdzie Papierów Wartościowych w Warszawie. W maju 2007 r., po połączeniu z BOS SA, nazwę spółki Eldorado zmieniono na Emperia Holding SA, a spółki wspólnie utworzyły Grupę Handlową Emperia.
Działalność.
Działalność detaliczna.
Część detaliczną Grupy Kapitałowej Emperia tworzy sieć handlowa Stokrotka założona w 1994 r. w Lublinie. Pierwsza placówka detaliczna tej sieci rozpoczęła funkcjonowanie w 1996 r. w Łęcznej. W 2014 r. Stokrotka Sp. z o.o. była operatorem 259 marketów.
Działalność deweloperska i zarządzanie nieruchomościami.
W skład grupy kapitałowej wchodzą także część nieruchomościowa odpowiadająca za działalność deweloperską i zarządzanie nieruchomościami. Inwestuje w obiekty przeznaczone do prowadzenia działalności operatorów detalicznych z grupy, jak i spoza niej. Zarządza ona nieruchomościami, pozyskuje nowe lokalizacje i prowadzi działalność deweloperską, poprzez kilka spółek celowych. Koncentruje się na obiektach w formie minigalerii lub parków handlowych.
Działalność informatyczna.
Spółka informatyczna Infinite Sp. z o.o. dostarcza rozwiązań z zakresu integracji B2B w celu optymalizacji transakcji poprzez automatyzację relacji pomiędzy partnerami biznesowymi.

</doc>
<doc id="176049" url="https://pl.wikipedia.org/wiki?curid=176049" title="Filippo Camassei">
Filippo Camassei

Filippo Camassei (ur. 14 września 1848, Rzym - zm. 18 stycznia 1921, tamże) – prezbiter, biskup katolicki, łaciński patriarcha Jerozolimy, kardynał.
Urodził się w Rzymie. Święcenia kapłańskie przyjął 12 kwietnia 1872 roku. Papież Leon XIII ustanowił go rektorem Kolegium Propagandy Wiary. Sakrę biskupią przyjął 10 kwietnia 1904 (arcybiskupstwo tytularne Naxos w Grecji). Po śmierci Lodovico Piavi, Camassei zostaje wybrany łacińskim patriarchą jerozolimskim na jego miejsce. Uroczysty ingres do Świętego Miasta miał miejsce 19 marca 1907 roku. W listopadzie 1917, decyzją władz tureckich, musiał opuścić Jerozolimę i udać się do klasztoru franciszkańskiego Kustodii Ziemi Świętej w Nazarecie. W 1918 pozwolono mu na powrót do Jerozolimy, skąd udał się do Rzymu. Benedykt XV dnia 15 grudnia 1919 ustanowił Filipo Camassei kardynałem, wyznaczając mu jako kościół tytularny bazylikę Santa Maria di Ara Coeli.

</doc>
<doc id="176050" url="https://pl.wikipedia.org/wiki?curid=176050" title="Najwyższa Prawda">
Najwyższa Prawda



</doc>
<doc id="176053" url="https://pl.wikipedia.org/wiki?curid=176053" title="Luxor">
Luxor



</doc>
<doc id="176058" url="https://pl.wikipedia.org/wiki?curid=176058" title="Telecentryczność">
Telecentryczność

Telecentryczność – właściwość układu optycznego (na przykład obiektywu fotograficznego) polegająca na wzajemnej równoległości promieni świetlnych z niego wychodzących. 
Jeśli promienie te padają następnie na materiał światłoczuły (błonę fotograficzną, matrycę), czynią to pod jednakowym kątem (zwykle prostym), co zapobiega zniekształceniom obrazu i jego zaciemnieniom w rogach kadru.

</doc>
<doc id="176062" url="https://pl.wikipedia.org/wiki?curid=176062" title="Metropolitalne Wyższe Seminarium Duchowne we Wrocławiu">
Metropolitalne Wyższe Seminarium Duchowne we Wrocławiu

Metropolitalne Wyższe Seminarium Duchowne we Wrocławiu – seminarium duchowne we Wrocławiu, kształcące księży katolickich dla archidiecezji wrocławskiej.
Historia.
Utworzone przez bpa Kaspra z Łagowa w październiku 1565 w wyniku realizacji uchwał Soboru Trydenckiego. Formowało wówczas powołanych do kapłaństwa od Śląska Cieszyńskiego aż po Brandenburgię. Pierwszym rektorem seminarium był kanonik dr Teodor Lindanus. Pierwsi alumni zamieszkali w jednym z budynków kapitulnych, a na wykłady uczęszczali do kościoła św. Marcina. W 1572 wybudowano dla alumnów specjalny budynek nad Odrą, tzw. Alumnat. W 1575 wrocławski biskup Marcin Gerstmann, chcąc ochronić alumnów przed nadmiernym wpływem protestantyzmu, przeniósł seminarium do Nysy. Seminarium zaczęli prowadzić jezuici z Nysy. W 1656 seminarium powróciło do Wrocławia, a od 1702 klerycy studiowali na powstałej wówczas dwuwydziałowej Akademii Leopoldyńskiej, później zaś na wydziale teologii katolickiej utworzonego w 1811 nowego Uniwersytetu. Aż do 1918 uniwersyteckie studium teologii trwało siedem semestrów, a następnie kandydaci do kapłaństwa wstępowali na rok do Alumnatu wrocławskiego, aby bezpośrednio przygotować się do pracy duszpasterskiej. Studenci teologii mieszkali w konwikcie, od 1895 w nowo zbudowanym "Collegium Georgianum" przy pl. Katedralnym 14. Klerycy mieszkali w odbudowanym w 1731 Alumnacie na Ostrowie Tumskim, który w związku z wydłużeniem przez Stolicę Apostolską okresu formacji do 6 lat okazał się zbyt mały. W 1935 oddano do użytku nowy Alumnat ("Albertinum") na wrocławskich Karłowicach, przy obecnej ul. Przybyszewskiego.
Po wojnie seminarium zainaugurowało swoją działalność 8 października 1947. Na pierwszy rok zgłosiło się 24 alumnów. W okresie powojennym seminarium wykształciło i uformowało 1500 księży pracujących głównie w archidiecezji wrocławskiej, ale także w wielu krajach Europy i poza jej granicami.
W 1968 Stolica Apostolska erygowała Papieski Wydział Teologiczny, pozwalający rozwijać naukowy warsztat seminarium. Od 1990-2019 z inicjatywy ks. kardynała Henryka Gulbinowicza powstało, jako prekursorskie w Polsce, a drugie w Europie, przedsięwzięcie – Annus Propedeuticus, czyli specjalna formacja dla roku pierwszego. Miała ona miejsce w klasztorze pocysterskim w Henrykowie.

</doc>
<doc id="176063" url="https://pl.wikipedia.org/wiki?curid=176063" title="Sanguszkowie herbu Pogoń Litewska">
Sanguszkowie herbu Pogoń Litewska

Sanguszkowie znani również jako Sanguszkowicze, Sankguszkowie, Sankguszkowicze – magnacki ród książęcy (kniaziowski) herbu Pogoń Litewska, będący gałęzią litewskiej dynastii Giedyminowiczów. 
Pochodzenie.
Genealogicznie wywodzili się od przyrodniego brata króla Władysława II Jagiełły – księcia Fiodora, syna wielkiego księcia litewskiego Olgierda, a wnuka wielkiego księcia litewskiego Giedymina. Nazwisko rodu pochodzi od imienia syna Fiodora – księcia Sanguszki.
Wcześniejsza literatura na podstawie błędnych przekazów latopisarskich uznawała ich za potomków księcia Lubarta Giedyminowicza. Sami zainteresowani także nie byli chyba pewni swojego pochodzenia, albowiem na podstawie mylnego przekonania o pochodzeniu od wspomnianego Lubarta swego czasu używali nazwiska "Lubartowicz Sanguszko". Twórca potęgi rodu, książę Paweł Karol Sanguszko (ur. 1680, zm. 1750), za królewskim przyzwoleniem przemianował nawet znajdujący się w jego posiadaniu Lewartów na Lubartów. Obecnie historycy, powołując się na historyczne źródła dokumentowe, raczej nie mają wątpliwości co do pochodzenia tego rodu od Olgierda Giedyminowicza. Jan Tęgowski wyraził zdanie, iż "właśnie w książęcym domu Sanguszków najdłużej przetrwał ród Olgierdowiczów".
Pierwotnie dobra Sanguszków znajdowały się na Wołyniu (Ratno, Kamień Koszyrski, Kowel, Sławuta). Z czasem rodzina nabyła nowe na Podolu (Satanów) i w Małopolsce (Lubartów, Tarnów). Na przełomie XV i XVI wieku ród podzielił się na dwie główne linie:
Pałace.
Inne pałace Sanguszków:

</doc>
<doc id="176065" url="https://pl.wikipedia.org/wiki?curid=176065" title="Alumn">
Alumn



</doc>
<doc id="176066" url="https://pl.wikipedia.org/wiki?curid=176066" title="Polmos">
Polmos

Polmos (akronim od słów „polski monopol spirytusowy”) – nazwa przedsiębiorstw państwowych, które w latach PRL (historia samego monopolu spirytusowego sięga lat 20. XX wieku) miały monopol na produkcję wódek i innych produktów spirytusowych. Często produkowały także drożdże przemysłowe i piekarskie lub ocet.
Po przejęciu władzy przez komunistów, w 1944 r. branżą zarządzał przedwojenny jeszcze Państwowy Monopol Spirytusowy, w 1949 przekształcony w Centralny Zarząd Przemysłu Spirytusowego, w 1959 w Zjednoczenie Przemysłu Spirytusowego i Drożdżowego „Polmos”, w 1972 w Państwowe Przedsiębiorstwo Przemysłu Spirytusowego „Polmos”.
Po 1989 większość z Polmosów trafiła w ręce kapitału zagranicznego lub prywatnych inwestorów. W 1999 r. w przetargu rozdysponowano marki dotychczasowego Polmosu.
W 1989 r. w ramach demonopolizacji przedsiębiorstwo Polmos podzielono na 25 przedsiębiorstw. Podział znaków towarowych, polskich marek o różnej renomie i wartości sprzedaży przedstawiał się następująco:

</doc>
<doc id="176068" url="https://pl.wikipedia.org/wiki?curid=176068" title="Helmond">
Helmond

Helmond – miasto w południowej Holandii w prowincji Brabancja Północna, nad kanałem Zuid-Willemsvaart, 13 km na wschód od Eindhoven. 71 tys. mieszkańców (1992). Miasto partnerskie Zielonej Góry. Główną ulicą Helmond jest "Kanaaldijk". 
Od początku XXI wieku największa szkoła w Helmond - ROC Ter AA regularnie współpracuje z najstarszą szkołą techniczną w Tomaszowie Mazowieckim - ZSP1.
W mieście rozwinął się przemysł włókienniczy, papierniczy oraz spożywczy.

</doc>
<doc id="176071" url="https://pl.wikipedia.org/wiki?curid=176071" title="Pantograf (żeglarstwo)">
Pantograf (żeglarstwo)

Pantograf - urządzenie służące do mocowania silnika przyczepnego na małych jachtach żaglowych. Najczęściej przykręcony jest do pawęży obok urządzenia sterowego. Umożliwia podniesienie silnika i śruby nad wodę.
Może służyć jako podpórka przy opuszczaniu masztu.

</doc>
<doc id="176072" url="https://pl.wikipedia.org/wiki?curid=176072" title="L’Aquila">
L’Aquila

L’Aquila – miasto w środkowych Włoszech, u podnóża Apeninu Abruzyjskiego, nad rzeką Aterno, na północny wschód od Rzymu. W 2004 roku gminę zamieszkiwało 70,9 tys. osób. Ośrodek administracyjny regionu Abruzja i prowincji L’Aquila.
Historia.
Założone w 1240 przez cesarza Fryderyka II, zbudowane na planie przypominającym zarys orła cesarskiego (stąd nazwa – łac. "aquila" oznacza orła). W średniowieczu centrum farbiarstwa tkanin i handlu szafranem. 1266–1529 rozkwit, a od 1257 biskupstwo; od 1881 arcybiskupstwo.
Trzęsienia ziemi.
Miasto było wielokrotnie nawiedzane przez trzęsienia ziemi. Najpoważniejsze odnotowano w latach: 1315, 1349, 1452, 1501, 1646, 1703).
Trzęsienie ziemi w 2009 r..
6 kwietnia 2009 o godzinie 3:32 w nocy miejscowość nawiedziło silne trzęsienie ziemi o sile 6,3 w skali Richtera. Wiele budynków w miejscowości uległo całkowitemu zniszczeniu. W wyniku wstrząsów niemal zupełnie została zniszczona historyczna zabudowa miasta, zginęło 308 osób, a ok. 1500 osób zostało rannych. 10 tys. budynków zostało doszczętnie zniszczonych, a 17 tys. ludzi bez dachu nad głową.
Transport.
W mieście znajduje się stacja kolejowa L’Aquila.

</doc>
<doc id="176073" url="https://pl.wikipedia.org/wiki?curid=176073" title="Troyes">
Troyes

Troyes (wym. ) – miasto i gmina we Francji, położone nad Sekwaną, w regionie Grand Est, w departamencie Aube, w okręgu ("arondissement") Troyes. Miasto było historyczną stolicą Szampanii.
W 2009 roku gminę zamieszkiwało 62 812 osób a zespół miejski liczył 126 000 mieszkańców.
Zachowane domy o konstrukcji szachulcowej nadają staremu miastu specyficzny charakter. Posiada ono wiele ciekawych atrakcji turystycznych z XVI – XVIII w.
Kilkanaście kilometrów w kierunku wschodnim znajduje się Lac d’Orient, sztuczne jezioro z możliwością uprawiania sportów wodnych, w szczególności żeglarstwa oraz wędkarstwa z kempingiem 300 metrów od piaszczystej plaży.
Historia.
W czasach rzymskich miasto, zwane wówczas Augustoboną, zamieszkiwane było przez galijskie plemię Trykassów ("Tricasses"), od których wywodzi się jego obecna nazwa. W III wieku n.e. schrystianizowane, w V wieku stanęło w obliczu najazdu Hunów, przed którym uchronić miał je święty Lupus. W 889 roku miasto splądrowane zostało przez Normanów, a wkrótce znalazło się we władaniu hrabiów Szampanii. Dzięki ustanowionym przez nich jarmarkom Troyes stało się ważnym ośrodkiem handlu europejskiego. W 1524 roku miasto nawiedził wielki pożar, w wyniku którego spłonęło ponad tysiąc budynków. W okresie reformacji wielu mieszkańców Troyes przeszło na kalwinizm. W 1572 roku w mieście doszło do rzezi protestantów, a po wydaniu w 1682 roku przez Ludwika XIV edyktu z Fontainebleau społeczność protestancka opuściła Troyes. Wydarzenie to, podobnie jak nieprzerwanie trwające w mieście niepokoje i rosnące podatki spowodowały, że miasto utraciło na znaczeniu. Ponowny rozwój nastąpił dopiero w XIX wieku.
Przemysł.
Znajduje się tu siedziba produkcyjna przedsiębiorstwa odzieżowego Lacoste.
Edukacja.
W mieście swoją siedzibę ma Université de technologie de Troyes.
Transport.
W mieście znajduje się stacja kolejowa, zlokalizowana na linii kolejowej Paryż – Miluza. Połączenia kolejowe obsługiwane są przez pociągi Intercités oraz . Nieopodal miasta znajduje się lotnisko .
Związani z miastem.
W Troyes urodzili się m.in.:

</doc>
<doc id="176075" url="https://pl.wikipedia.org/wiki?curid=176075" title="Bystrzyca (Rumunia)">
Bystrzyca (Rumunia)

Bystrzyca (rum. "Bistrița", węg. "Beszterce", niem. "Bistritz") – miasto w Rumunii, położone w północno-wschodnim Siedmiogrodzie, nad rzeką Bystrzycą, między Górami Rodniańskimi a Górami Kelimeńskimi w Karpatach Wschodnich.
Bystrzyca stanowi ośrodek administracyjny okręgu Bistrița-Năsăud. Miasto liczy 81 tys. mieszkańców (2002). Dominuje przemysł maszynowy, elektrotechniczny, odzieżowy, spożywczy, skórzano-obuwniczy, meblarski, materiałów budowlanych.
Z Bystrzycy pochodzi Valeria Beșe, rumuńska piłkarka ręczna.

</doc>
<doc id="176079" url="https://pl.wikipedia.org/wiki?curid=176079" title="Kapelusz pełen nieba">
Kapelusz pełen nieba

Kapelusz pełen nieba (ang. "A Hat Full of Sky") – humorystyczna powieść fantasy Terry’ego Pratchetta, wydana w 2004 r. (oryginalne ). Jest to trzydziesta druga część cyklu "Świat Dysku" i trzecia książka z tej serii skierowana do młodszych czytelników. Powieść ta jest drugą częścią podcyklu o Tiffany Obolałej (w oryginale: Tiffany Aching, w tłumaczeniu Doroty Malinowskiej-Grupińskiej: Akwila Dokuczliwa), małej czarownicy (pierwsza to "Wolni Ciut Ludzie").
Pierwsze polskie wydanie ukazało się w sierpniu 2005 w tłumaczeniu Doroty Malinowskiej-Grupińskiej, z pominięciem oryginalnej chronologii cyklu (po "Bogowie, honor, Ankh-Morpork" zamiast po "Potwornym regimencie"). Drugie wydanie w tłumaczeniu Piotra W. Cholewy ukazało się w marcu 2011.

</doc>
<doc id="176083" url="https://pl.wikipedia.org/wiki?curid=176083" title="1,4-Benzochinon">
1,4-Benzochinon

1,4-Benzochinon, chinon – organiczny związek chemiczny z grupy chinonów, cykliczny, nienasycony diketon.
Powstaje m.in. w wyniku utleniania hydrochinonu (), np. w trakcie wywoływania filmów fotograficznych:
Można go także otrzymać w wyniku utleniania wielu innych związków aromatycznych np. aniliny.
Motyw p-benzochinonu powszechnie występuje w cząsteczkach aktywnych biologicznie (np. witamina K). Związki te służą jako przenośniki elektronów w fazie jasnej fotosyntezy i łańcuchu oddechowym.
Właściwości chemiczne.
Ma wyraźne właściwości utleniające, przy czym sam ulega redukcji do hydrochinonu. Dość łatwo ulega reakcji Dielsa-Aldera.
1,4-Benzochinon ma jeden izomer konstytucyjny, 1,2-benzochinon ("o"-benzochinon):

</doc>
<doc id="176086" url="https://pl.wikipedia.org/wiki?curid=176086" title="Chinon (fotografia)">
Chinon (fotografia)

Chinon – marka japońskiego producenta sprzętu filmowego i fotograficznego, głównie kamer, lustrzanek i obiektywów. Firma została założona przez Sanshin Seisakusho w 1948 roku w mieście Chino. W 1997 pakiet większościowy spółki został przejęty przez firmę Kodak, a w 2004 stała się ona w całości własnością Kodak Digital Product Center, Japan Ltd. jako spółka zależna, produkująca aparaty cyfrowe.
W większości modeli aparatów Chinon stosowano mocowanie Pentax K.

</doc>
<doc id="176087" url="https://pl.wikipedia.org/wiki?curid=176087" title="Prasa II Rzeczypospolitej">
Prasa II Rzeczypospolitej

Uwarunkowania systemu prasowego 20-lecia międzywojennego.
Rok 1918 stanowi cezurę w politycznych dziejach Polski, stanowi ją także w dziejach prasy. Przez cały okres dwudziestolecia międzywojennego prasa nie funkcjonowała w jednakowo i stale sprzyjających okolicznościach. Na przeszkodzie w wypełnianiu jej podstawowych funkcji stała polityka oraz sytuacja gospodarcza Polski.
Ogólne warunki rozwoju prasy.
W tym czasie w Polsce ukazało się ponad 20 tys. tytułów, czyli 4 razy więcej, niż w latach 1661-1918.
Cenzura prasowa:(kondycja prasy, organizacja i finanse)
Uwarunkowania prawne.
Władze zyskiwały za pomocą wszystkich tych regulacji dość szeroką kontrolę prasy. Prawo nie było przy tym jedynym narzędziem, jakie stosowano w celu uzyskania dominacji na rynku prasy. Sanacja posługiwała się: zaostrzona cenzura, konfiskaty notowały dzienniki partyjne; Zajmowano zarówno całych numerów jak i poszczególnych tekstów. Pisma opozycyjne z białymi plamami na pierwszej stronie stały się znakiem czasu.

</doc>
<doc id="176089" url="https://pl.wikipedia.org/wiki?curid=176089" title="Alb (dopływ Renu koło Eggenstein-Leopoldshafen)">
Alb (dopływ Renu koło Eggenstein-Leopoldshafen)

Alb – rzeka w południowo-zachodnich Niemczech, w Badenii-Wirtembergii, w rejencji Karlsruhe, prawy dopływ Renu.
Alb płynie w ciasnej dolinie górskiej, w której rozwinęło się osadnictwo i przemysł drzewny oraz włókienniczy (przędzalnie). Wzdłuż rzeki poprowadzono szosę L564 i Kolej Doliny Alby.

</doc>
<doc id="176090" url="https://pl.wikipedia.org/wiki?curid=176090" title="Drużyny piłkarskiej II ligi">
Drużyny piłkarskiej II ligi



</doc>
<doc id="176091" url="https://pl.wikipedia.org/wiki?curid=176091" title="Naloty dywanowe">
Naloty dywanowe



</doc>
<doc id="176092" url="https://pl.wikipedia.org/wiki?curid=176092" title="Nicolas Sarkozy">
Nicolas Sarkozy

Nicolas Paul Stéphane Sarközy de Nagy-Bocsa (wym. ; ur. 28 stycznia 1955 w Paryżu) – francuski polityk, w latach 2007–2012 prezydent Republiki Francuskiej i z urzędu współksiążę Andory. W latach 2004–2007 i 2014–2015 przewodniczący Unii na rzecz Ruchu Ludowego, następnie do 2016 lider powstałej z przekształcenia UMP partii Republikanie. Były minister w kilku rządach, deputowany i poseł do Parlamentu Europejskiego.
Życiorys.
Pochodzenie i wykształcenie.
Syn węgierskiego imigranta Pála Sárközy de Nagy-Bócsa i Andrée Mallah. Dziadek ze strony matki, Benedykt Mallah (urodzony jako Aaron Mallah), był greckim Żydem pochodzącym z Salonik, który w wieku 14 lat wraz ze swoją matką wyemigrował do Francji, gdzie przeszedł na katolicyzm.
Pál Sárközy wywodził się ze szlacheckiego rodu, posiadającego majątki ziemskie w miejscowości Alattyán (około 90 km od Budapesztu). Po zakończeniu II wojny światowej, w obawie przed represjami ze strony komunistów wyemigrował początkowo do Niemiec. W 1959 rodzice Nicolasa Sarkozy’ego rozstali się, jego matka wraz z dziećmi wróciła do swojego ojca, będącego wówczas znanym paryskim lekarzem. W 1973 rodzina przeniosła się do Neuilly-sur-Seine.
Nicolas Sarkozy został wychowany w tradycji katolickiej. Ukończył prywatną katolicką szkołę średnią Cours Saint-Louis de Monceau w Paryżu. Został absolwentem prawa na Université de Paris X i po zdaniu egzaminu państwowego został prawnikiem specjalizującym się we francuskim prawie gospodarczym. Studiował również nauki polityczne w Instytucie Nauk Politycznych w Paryżu (Sciences Po).
Działalność publiczna do 2007.
W wieku 22 lat został najmłodszym członkiem rady miejskiej miasta Neuilly-sur-Seine. Mandat radnego sprawował tu nieprzerwanie przez 30 lat. W 1983 wybrano go na urząd mera Neuilly-sur-Seine, funkcję tę pełnił do 2002. W administracji terytorialnej pełnił także funkcje radnego rady generalnej departamentu Hauts-de-Seine (1985–1988, 2004–2007), w tym jej wiceprzewodniczącego (1986–1988). Od 1983 do 1988 był radnym regionalnym Île-de-France.
Od końca lat 70. pełnił kierownicze funkcje w gaullistowskim Zgromadzeniu na rzecz Republiki. Był przewodniczącym młodzieżowego komitetu wsparcia Jacques’a Chiraca, członkiem komitetu centralnego RPR, sekretarzem krajowym ds. młodzieży, koordynatorem w wyborach europejskich, zastępcą sekretarza generalnego.
W 1988 po raz pierwszy uzyskał mandat deputowanego do Zgromadzenia Narodowego z 6. okręgu wyborczego departamentu Hauts-de-Seine. Do niższej izby francuskiego parlamentu skutecznie kandydował w kolejnych wyborach, zasiadając w nim do 2005 (z przerwami na czas pełnienia funkcji rządowych).
29 marca 1993 wszedł w skład rządu Édouarda Balladura jako minister ds. budżetu i rzecznik prasowy rządu. Od 19 lipca 1994 był jednocześnie ministrem łączności. W wyborach prezydenckich w 1995 poparł kandydaturę urzędującego premiera (był szefem jego sztabu wyborczego i rzecznikiem prasowym), chociaż RPR wysunął paryskiego mera i swojego lidera, Jacques’a Chiraca. Po zwycięstwie tego ostatniego Nicolas Sarkozy odszedł z administracji rządowej.
W 1998 został sekretarzem generalnym Zgromadzenia na rzecz Republiki. W 1999 był liderem listy RPR-Demokracji Liberalnej w wyborach do Parlamentu Europejskiego. Mandat europosła sprawował przez niespełna dwa miesiące, należąc do grupy EPP-ED. Po dymisji Philippe’a Séguina w tym samym roku pełnił obowiązki przewodniczącego RPR.
W 2002 po reelekcji Jacques’a Chiraca wyborach prezydenckich, 7 maja tego samego roku został mianowany ministrem spraw wewnętrznych w rządzie Jean-Pierre’a Raffarina. Zaangażował się w utworzenie Unii na rzecz Większości Prezydenckiej, przekształconej w Unię na rzecz Ruchu Ludowego. 31 marca 2004, po reorganizacji gabinetu, objął urząd ministra stanu i jednocześnie ministra ekonomii, finansów oraz przemysłu.
Po dymisji Alaina Juppé z kierowania ludowcami, na nadzwyczajnym kongresie Nicolas Sarkozy uzyskał ponad 85% głosów, obejmując stanowisko przewodniczącego 28 listopada 2004. Dzień później zrezygnował ze stanowiska ministra, a 13 marca 2005 powrócił do sprawowania mandatu poselskiego.
31 maja 2005 powrócił do rządu. W nowo utworzonym gabinecie Dominique’a de Villepin został ministrem stanu oraz ministrem spraw wewnętrznych.
Wybory prezydenckie w 2007.
14 stycznia 2007 członkowie Unii na rzecz Ruchu Ludowego zadecydowali większością 98,1% głosów, że to Nicolas Sarkozy zostanie jej jedynym kandydatem w wyborach prezydenckich w tym samym roku.
26 marca 2007 Nicolas Sarkozy zrezygnował z zajmowanych funkcji rządowych w celu poświęcenia się udziałowi w kampanii prezydenckiej. 22 kwietnia 2007 wygrał pierwszą turę wyborów, uzyskując wynik 31,11%. Przed drugą turą spośród konkurentów został poparty jedynie przez Philippe’a de Villiers. Nie uzyskał poparcia ze strony lidera Unii na rzecz Demokracji Francuskiej, François Bayrou (który zajął 3. miejsce w głosowaniu), jednak za jego kandydaturą publicznie opowiedziała się większość deputowanych UDF. Według ujawnionego w 2012 dokumentu jego kampanię miał rzekomo wesprzeć kwotą 50 mln euro ówczesny rząd libijski.
W drugiej turze 6 maja 2007 Nicolas Sarkozy pokonał kandydatkę Partii Socjalistycznej, Ségolène Royal, uzyskując ponad 53% głosów. Uroczyste objęcie urzędu Prezydenta Republiki Francuskiej na pięcioletnią kadencję odbyło się 16 maja 2007.
Prezydentura.
Polityka krajowa.
Dwa dni po wyborach Nicolas Sarkozy mianował François Fillona na stanowisko premiera. W nowym rządzie 6 na 15 tek ministerialnych objęły kobiety. Ministrem spraw zagranicznych został socjalista Bernard Kouchner, ministrem obrony Hervé Morin (lider wspierającej prezydenta partii Nowe Centrum), ministrem spraw wewnętrznych była minister obrony, Michèle Alliot-Marie, ministrem stanu były premier, Alain Juppé. Po wygranych przez UMP i jej sojuszników wyborach parlamentarnych w tym samym roku, zaprzysiągł drugi gabinet tego samego premiera z niewielkimi zmianami w składzie. W grudniu 2007 przywołał „chrześcijańskie korzenie Francji” w słynnym przemówieniu w bazylice św. Jana na Lateranie w Rzymie (prezydent Francji jako sukcesor królów Francji jest kanonikiem honorowym bazyliki).
W ciągu pierwszego roku przeprowadził ponad 50 reform. Krytykowany za brak powagi i arbitralny styl rządzenia, w przemówieniu z kwietnia 2008 zadeklarował kontynuowanie zmian w gospodarce. Łącznie jego zaplecze w tym samym roku opracowało pakiet 300 ustaw, zakładających prywatyzację, ograniczenie biurokracji i obniżenie składek ubezpieczeniowych. W lipcu 2008 parlament francuski przyjął ustawę wprowadzającą elastyczne rozwiązania w zakresie czasu pracy.
Polityka zagraniczna.
W przemówieniu dotyczącym polityki zagranicznej Francji wygłoszonym 27 sierpnia 2007 zaproponował powołanie tzw. grupy mędrców. Tematem pracy tego gremium miała być przyszłość Europy w latach 2020–2030. Poparł również rozszerzenie grupy G8 do G13 poprzez dołączenie Chin, Indii, Meksyku, Brazylii i RPA. Doprowadził do powrotu Francji do struktur wojskowych NATO.
Nicolas Sarkozy należy do przeciwników akcesji Turcji do Unii Europejskiej. Opowiada się jednocześnie za koncepcją Unii na rzecz Regionu Morza Śródziemnego, która byłaby stowarzyszona z Unią Europejską, a w jej skład wchodziłyby państwa basenu Morza Śródziemnego.
Tuż po wyborach prezydenckich brał udział w negocjacjach unijno-libijskich w sprawie uwolnienia bułgarskich pielęgniarek. Po sukcesie rokowań, złożył wizytę w Libii, gdzie podpisał umowy gospodarcze z przywódcą tego państwa, Muammarem al-Kaddafim.
Wybory prezydenckie w 2012.
W 2012 Nicolas Sarkozy ogłosił, że będzie się ubiegał o reelekcję w wyborach prezydenckich rozpisanych na 22 kwietnia i 6 maja 2012. Wystartował pod hasłem "La France Forte" („Silna Francja”), uzyskał poparcie ze strony Angeli Merkel i Davida Camerona.
Nicolas Sarkozy w czasie pierwszej kadencji tracił na popularności, stając się jednym z najmniej popularnych prezydentów V Republiki. Postrzegany jest jako „prezydent bogatych”, wypomina mu się obniżenie podatków dla najbogatszych Francuzów oraz to, że zwycięstwo wyborcze w 2007 świętował w ekskluzywnej paryskiej restauracji Fouquet’s z zamożnymi biznesmenami. Krytykowano jego upodobanie do blichtru i epatowanie swoim życiem prywatnym.
W pierwszej turze ubiegający się o reelekcję prezydent zajął drugie miejsce. Otrzymał około 9,75 miliona głosów (27,18%), przechodząc do drugiej tury głosowania, w której przegrał z wynikiem ponad 48% głosów z kandydatem socjalistów, którym był François Hollande. Stał się tym samym drugim prezydentem V Republiki (pierwszym był urzędujący siedem lat Valéry Giscard d’Estaing), który nie uzyskał reelekcji na drugą kadencję.
Działalność publiczna od 2012.
Jako były prezydent został z urzędu członkiem Rady Konstytucyjnej, w której zasiadł po raz pierwszy 19 czerwca 2012.
W listopadzie 2014 Nicolas Sarkozy wystartował na przewodniczącego Unii na rzecz Ruchu Ludowego w wyborach. W wyborach mogli wziąć udział wszyscy zarejestrowani członkowie partii. W głosowaniu tym zwyciężył, uzyskując 64,5% głosów i pokonując dwóch byłych centroprawicowych ministrów. Były prezydent zadeklarował dążenie do przekształcenia partii w nowe ugrupowanie, proponując powołanie na bazie UMP partii Republikanie. Zaakceptowało to ponad 83% biorących udział w głosowaniu członków ugrupowania. 30 maja 2015 odbył się kongres Republikanów, co faktycznie zakończyło okres funkcjonowania UMP. Nicolas Sarkozy objął kierownictwo również w nowym ugrupowaniu. W 2015 został doktorem honoris causa Moskiewskiego Państwowego Instytutu Stosunków Międzynarodowych.
W lipcu 2016 Nicolas Sarkozy zapowiedział rezygnację z kierowania partią, by zaangażować się w kampanię przed prawyborami prezydenckimi na centroprawicy. W sierpniu tegoż roku pełniącym obowiązki przewodniczącego partii został Laurent Wauquiez. W listopadzie 2016 kandydował w prawyborach mających wyłonić kandydata Republikanów na prezydenta w wyborach w 2017. W pierwszej turze głosowania zajął trzecie miejsce, przegrywając z François Fillonem (którego następnie poparł) i Alainem Juppé.
W lutym 2017 Nicolas Sarkozy wszedł w skład rady administracyjnej przedsiębiorstwa AccorHotels zarządzającego siecią hoteli Sofitel oraz Ibis. W marcu 2018 został zatrzymany, zarzucono mu nielegalne finansowanie kampanii z 2007 pieniędzmi przyjętymi od libijskiego dyktatora Mu’ammara al-Kaddafiego, po czym po przesłuchaniu zwolniono.
W marcu 2021 paryski sąd karny skazał Nicolasa Sarkozy’ego w pierwszej instancji na karę 3 lat pozbawienia wolności (w tym 2 lat z warunkowym zawieszeniem) za przestępstwa korupcji i powoływania się na wpływy polityczne. We wrześniu 2021 w innym postępowaniu został nieprawomocnie skazany na karę 1 roku pozbawienia wolności w dozorze elektronicznym za nielegalne finansowanie kampanii wyborczej w 2012.
Życie prywatne.
Pierwszą żoną Nicolasa Sarkozy’ego była od 1982 do 1992 Marie-Dominique Culioli, z którą ma dwóch synów. W 1996 ożenił się z Cécilią Ciganer-Albéniz, z którą również ma syna. W 2007 został między nimi orzeczony rozwód.
W 2008 Nicolas Sarkozy zawarł związek małżeński z włoską modelką i piosenkarką Carlą Bruni. Stał się pierwszym w historii Republiki Francuskiej prezydentem, biorącym ślub w trakcie sprawowania urzędu. W 2011 urodziła się ich córka.

</doc>
<doc id="176093" url="https://pl.wikipedia.org/wiki?curid=176093" title="Bistrita">
Bistrita



</doc>
<doc id="176095" url="https://pl.wikipedia.org/wiki?curid=176095" title="Gałka bosmańska">
Gałka bosmańska

Gałka bosmańska (skrajwęzeł rzutkowy lub bosmanka) – węzeł stosowany w żeglarstwie i wspinaczce, wiązany na końcu liny.
W żeglarstwie używany jako część ringabuliny umocowanej do serca dzwonu okrętowego. Stosowany również jako obciążenie na końcu rzutki, w celu umożliwienia rzutu na większą odległość.
Natomiast we wspinaczce jako sposób zakładania punktów asekuracyjnych w miękkich skałach np. piaskowcach, gdzie użycie kostki lub friendów mogłoby uszkodzić skałę.

</doc>
<doc id="176096" url="https://pl.wikipedia.org/wiki?curid=176096" title="Metody naukowe">
Metody naukowe



</doc>
<doc id="176098" url="https://pl.wikipedia.org/wiki?curid=176098" title="Ringabulina">
Ringabulina

Ringabulina (z ang. "Ring-a-bell-line", niegdyś spotykane było błędne spolszczenie "ryndabulina") – lina umocowana do serca dzwonu okrętowego, umożliwiająca wybijanie szklanek lub bicie w dzwon w innych celach. Przeważnie ozdobnie zapleciona. Tradycyjnie nazywana jest najkrótszą liną w olinowaniu jednostek pływających, chociaż nie stanowi elementu takielunku.

</doc>
<doc id="176101" url="https://pl.wikipedia.org/wiki?curid=176101" title="Maria Krystyna Altenburg">
Maria Krystyna Altenburg

Maria Krystyna Altenburg (ur. 8 grudnia 1923 w Żywcu, jako Maria Krystyna Immaculata Elżbieta Renata Alicja Gabriela Habsburg-Lotaryńska, zm. 2 października 2012 tamże) – księżniczka Altenburga, córka arcyksięcia Karola Olbrachta Habsburga i Alicji Ankarcrony.
Życiorys.
Urodziła się 8 grudnia 1923 w Żywcu jako drugie dziecko Karola Habsburga i Alicji Ankarcrony. Swoje dwa pierwsze imiona Marii Krystynie nadano na cześć jej matki chrzestnej, królowej Hiszpanii. . Młodość spędziła wraz z rodzeństwem w Żywcu. Uczyła się wyłącznie prywatnie, choć, objęta obowiązkiem szkolnictwa powszechnego, zdawała regularnie egzaminy w państwowych szkołach.
Po wybuchu II wojny światowej zamek żywiecki został zajęty przez gestapo. Początkowo Marię wraz z matką i rodzeństwem przetrzymywano w quasi areszcie domowym, pozostawiając do ich dyspozycji dwa pomieszczenia zamku. Po nieudanych próbach germanizacji, latem 1940 Marię Krystynę z matką oraz rodzeństwem przeniesiono do Wisły. Matka Krystyny, Alicja, była już wówczas zaangażowana w działalność konspiracyjną na rzecz ZWZ. W wyniku prawdopodobnej dekonspiracji oraz nieugiętej postawy antyniemieckiej habsburżanki zostały ostatecznie wywiezione w 1942 na roboty przymusowe do miejscowości Straussberg koło Weimaru. Maria Krystyna została jednak uznana za niezdolną do pracy fizycznej. Od sierpnia 1943 do sierpnia 1945 pracowała jako pomoc lekarska w klinice okulistycznej w Austrii.
Po zakończeniu wojny, za sprawą dwuletniego doświadczenia pracy w szpitalu, postanowiła podjąć studia medyczne na Uniwersytecie Wiedeńskim. W maju 1947 przerwała studia i powróciła wraz z rodziną do Polski. Przez krótki czas mieszkała w Krakowie, początkowo w hotelu, następnie przy ul. Kopernika, podczas gdy jej rodzice starali się o odzyskanie zajętych przez państwo dóbr żywieckich. Przez dwa lata kontynuowała podjęte studia medyczne, tym razem na Uniwersytecie Jagiellońskim. Przerwała je po raz kolejny, tym razem z powodu przeprowadzki do Szwecji. W międzyczasie, w 1949 roku, potomkowie Karola, którzy utracili habsburski tytuł arcyksiążęcy (w tym Maria Krystyna), otrzymali tytuł "książąt Altenburga" nadany im przez arcyksięcia Ottona von Habsburga, głowę rodziny Habsburgów.
Kilka lat (od 1951) mieszkała w Szwecji, ojczyźnie matki, później zaś przez około 40 lat w Szwajcarii. Kiedy stwierdzono u niej gruźlicę, zamieszkała początkowo w sanatorium w Davos, a następnie, aż do momentu powrotu do Polski, w pensjonacie dla chorych Alpina. W 1970 została przyjęta do Zakonu Polskich Kawalerów Maltańskich w Rzymie. Angażowała się charytatywnie, m.in. na rzecz mieszkańców Żywca.
W 1993 odzyskała polskie obywatelstwo (wcześniej była bezpaństwowcem) i wróciła na stałe do Polski. W 1999, po niemal 60 latach nieobecności, odwiedziła siedzibę swojego rodu, Żywiec. W 2001 przeprowadziła się do Żywca na stałe. Zamieszkała w wydzielonym dla niej przez władze Żywca mieszkaniu w Nowym Zamku (w przeszłości własności rodziny) urządzonym w dawnej kręgielni.
W grudniu 2011 została odznaczona Krzyżem Komandorskim Orderu Odrodzenia Polski. Otrzymała także tytuł honorowego obywatela Żywca. Poza polskim władała biegle sześcioma językami.
Zmarła nad ranem, we śnie, w swoim mieszkaniu w Nowym Zamku Habsburgów w Żywcu. Została pochowana 11 października w rodzinnej krypcie żywieckiej konkatedry.
Sukcesja do brytyjskiego tronu.
Jako potomkini księżniczki Anny Hanowerskiej, córki króla Wielkiej Brytanii i elektora Hanoweru Jerzego II, księżniczka Maria Krystyna Altenburg była ujmowana w liście sukcesji do tronu brytyjskiego (około 2000. pozycji), jednak nie mogłaby objąć tronu ze względu na jej wyznanie (katolickie).
Linia pokrewieństwa pomiędzy Jerzym II a Marią Krystyną Altenburg, z której wynikały jej potencjalne prawa do tronu angielskiego, przebiegała następująco:
Jerzy II Hanowerski → Anna, "Princess Royal" i księżna Oranii → księżniczka Karolina Oranje-Nassau → Fryderyk Wilhelm, książę Nassau-Weilburg → księżniczka Henrietta z Nassau-Weilburg → arcyks. Karol Ferdynand Habsburg → arcyks. Karol Stefan Habsburg → arcyks. Karol Olbracht Habsburg, ojciec Marii Krystyny.

</doc>
<doc id="176103" url="https://pl.wikipedia.org/wiki?curid=176103" title="Wicko (jezioro)">
Wicko (jezioro)

Wicko () – jezioro przybrzeżne na Wybrzeżu Słowińskim, położone w gminie Postomino, w powiecie sławieńskim, w województwie zachodniopomorskim, do 1998 słupskim. Dawna zatoka morska oddzielona od Bałtyku lesistą mierzeją. W okolicach jeziora znajduje się lotnisko. Jezioro w całości znajduje się na terenach Obszaru Chronionego Krajobrazu „Pas Pobrzeża na Zachód od Ustki”. Zasilają go rzeczki Klasztorna, Świdnik.

</doc>
<doc id="176105" url="https://pl.wikipedia.org/wiki?curid=176105" title="Efekty zewnętrzne">
Efekty zewnętrzne

Efekt zewnętrzny (ang. "externalities") – zjawisko w ekonomii polegające na przeniesieniu części kosztów lub korzyści wynikających z działalności jednego podmiotu gospodarczego na podmioty trzecie bez odpowiedniej rekompensaty (nieuwzględnienie ich w cenach). Zazwyczaj jest to uboczny skutek działalności danego podmiotu gospodarczego, którego konsekwencje (pozytywne bądź negatywne) ponosi szersze grono odbiorców niezależnie od swojej woli.
Efekty zewnętrzne powstają, gdy podmiot gospodarczy prowadzi działania wywierające wpływ na sytuację innych podmiotów, które nie są odpowiednio rekompensowane. Prowadzą one np. do nadmiernej wielkości produkcji dóbr w przypadku negatywnych efektów zewnętrznych lub niedostatecznej wielkości produkcji dóbr w przypadku pozytywnych efektów zewnętrznych. Efekty zewnętrzne istnieją, gdy część kosztów produkcji (tzw. koszty zewnętrzne) ponoszą lub część korzyści (tzw. korzyści zewnętrzne) odnoszą podmioty nie uczestniczące bezpośrednio w procesie wymiany. Oznacza to, że cena przestaje być efektywnym parametrem kształtowania się równowagi rynkowej.
Przykładem pozytywnego efektu zewnętrznego są działania tworzące dobra publiczne, takie jak udostępnianie informacji, czy podnoszenie lokalnego poziomu bezpieczeństwa lub zdrowia. Ilustracją negatywnego efektu zewnętrznego są zanieczyszczenia środowiska lub hałas, jaki generuje zakład produkcyjny.
Efekty zewnętrzne są jedną z przyczyn istnienia zawodności rynku.
Krańcowe koszty zewnętrzne.
Krańcowe koszty zewnętrzne (ang. "marginal externality costs", MEC) oznaczają wzrost kosztów dla przedsiębiorstwa lub jednostki spowodowany zewnętrznie wówczas, gdy inne przedsiębiorstwa zwiększą wielkość produkcji o jednostkę. Zanieczyszczanie środowiska jest przykładem kosztów zewnętrznych. 
Krańcowe koszty społeczne.
Krańcowe koszty społeczne ("marginal social costs", MSC) są sumą prywatnych kosztów krańcowych ("marginal costs", MC) przedsiębiorstwa i krańcowych kosztów zewnętrznych (MEC). 
Jeśli istnieją koszty zewnętrzne (np. zanieczyszczenie wody niezbędnej do procesu produkcyjnego), to krańcowe koszty społeczne (MSC) są wyższe od prywatnych kosztów krańcowych (MC). Różnicą między nimi są krańcowe koszty zewnętrzne (MEC). 
Części (a) rysunku przedstawia przedsiębiorstwo maksymalizujące zysk, którego wielkość produkcji wynosi q1 i cena równa się kosztowi krańcowemu (P1 = MC). Społecznie efektywna wielkość produkcji przedsiębiorstwa, q*, uwzględnia koszty zewnętrzne, czyli cena równa się krańcowym kosztom społecznym (P1 = MSC). 
Część (b) rysunku przedstawia rynek doskonale konkurencyjny, na którym wielkość produkcji w równowadze wynosi Q1 i jest wyznaczona przez punkt przecięcia krzywej podaży przemysłu (S = MCI) z krzywą popytu rynkowego, D. Jednakże społecznie efektywna wielkość produkcji na tym rynku, Q*, jest mniejsza, gdyż uwzględnia koszty zewnętrzne i jest wyznaczona punktem przecięcia krzywej popytu rynkowego, D, z krzywą społecznego kosztu krańcowego, MSC. Wtedy cena rynkowa jest wyższa i wynosi P*. 
Krańcowe korzyści zewnętrzne.
Krańcowe korzyści zewnętrzne ("marginal external benefits", MEB) oznaczają wzrost korzyści u jednostki lub przedsiębiorstwa spowodowane zewnętrznie przez wzrost produkcji innych przedsiębiorstw o jednostkę. Szczepienia są przykładem korzyści zewnętrznych.
Krańcowe korzyści społeczne.
Krańcowe korzyści społeczne ("marginal social benefits", MSB) tworzy suma prywatnych korzyści krańcowych mierzonych krzywą popytu D, i krańcowych korzyści zewnętrznych (MEB). 
W przypadku istnienia korzyści zewnętrznych krańcowe korzyści społeczne (MSB) są większe od prywatnych korzyści krańcowych (D). Różnicą są krańcowe korzyści zewnętrzne (MEB). Optymalną wielkością produkcji dla przedsiębiorstwa jest q1 wyznaczona przez punkt przecięcia krzywej popytu D, i krzywej kosztów krańcowych MC. Jednakże efektywna wielkość produkcji uwzględnia korzyści zewnętrzne i wynosi q* a jest wyznaczona przez punkt przecięcia krzywej krańcowych korzyści społecznych, MSB, i krzywej kosztów krańcowych, MC. Produkcja efektywna, q*, jest większa od produkcji przedsiębiorstwa, q1, a jej cena jest niższa, P* &lt; P1. 
Rozwiązania problemu efektów zewnętrznych.
Pierwsze trzy rodzaje publicznych rozwiązań wykorzystują mechanizm rynkowy do zapewnienia efektywnych społecznie zachowań podmiotów gospodarczych.

</doc>
<doc id="176109" url="https://pl.wikipedia.org/wiki?curid=176109" title="Banja Luka">
Banja Luka

Banja Luka (serb. Бања Лука) – miasto w zachodniej części Bośni i Hercegowiny, w Republice Serbskiej, siedziba miasta Banja Luka. Stanowi faktyczną stolicę Republiki Serbskiej. Leży nad rzeką Vrbas, będącą dopływem Sawy. W 2013 roku liczyło 135 059 mieszkańców.
Stanowi faktyczną stolicę Republiki Serbskiej i drugie pod względem wielkości miasto w kraju pod względem liczby mieszkańców.
Ważny ośrodek gospodarczy kraju. Rozwinięty przemysł maszynowy (produkcja obrabiarek), elektrotechniczny, metalowy (odlewnia i walcownia), chemiczny (fabryka włókien sztucznych), odzieżowy i spożywczy (m.in. tytoniowy, browarnictwo), a także skórzany i celulozowo-papierniczy. Węzeł drogowy. Centrum kulturalno-naukowe. Siedziba 3 szkół wyższych (w tym uniwersytetu, założonego w 1975).
W mieście znajduje się ośrodek turystyczny i słynne uzdrowisko z ciepłymi źródłami mineralnymi o temperaturze 28–34 °C, w którym leczy się choroby reumatyczne, skórne oraz układu nerwowego. Ponadto w Banja Luce mieści się galeria sztuki i muzeum.
Historia.
Stara osada iliryjskiego plemienia Mezów. Od 9 n.e. twierdza rzymska Castra i uzdrowisko z ciepłymi źródłami mineralnymi.
W XIV w. w mieście powstała twierdza. 
W 1527 zajęte przez Turków. W latach 1588–1638 stolica Bośni. Od 1878 pod panowaniem monarchii austro-węgierskiej, przeciwko której w tymże roku w mieście wybuchło powstanie. W odwecie wojska austro-węgierskie spaliły część miasta i dokonały masowej deportacji ludności. Mimo represji Banja Luka była ośrodkiem walk narodowowyzwoleńczych. Działali tu m.in. rewolucjonista V. Pelagić oraz pisarz i bojownik o prawa chłopów bośniackich P. Kočić.
W 1869 w okolice miasta przybyli trapiści z Niemiec i założyli tam opactwo, działające do dnia dzisiejszego. W 1873 zakonnicy uruchomili przy klasztorze browar – Banjalučka Pivara.
W dniach 3 listopada 1915 – 16 marca 1916 w mieście przeprowadzono tzw. proces w Banja Luce, w którym sądzono za działalność patriotyczną 156 Serbów. 16 z nich skazano na karę śmieci, ponad 80 na karę więzienia, od 2 do 20 lat.
Podczas II wojny światowej w Banja Luce i okolicy trwały walki partyzanckie z okupantem niemieckim. W 1943 i 1944 miasto było kilkakrotnie wyzwalane przez partyzantów. 
Przed II wojną w Banja Luce mieszkało około 500 Żydów. Zbudowana przez nich synagoga została zniszczona. W 2014 roku przy ulicy Gavre Vučkovića 2 otwarto Centrum Kultury Żydowskiej.
W październiku 1969 Banja Lukę nawiedziło silne trzęsienie ziemi, niszcząc ok. 80% jej zabudowy. Zginęło w nim 15 osób, ponad 1000 zostało rannych. Na placu Trg Krajine postawiono na pamiątkę tego wydarzenia zegar wskazujący godzinę 9:11, o której trzęsienie ziemi miało miejsce.
Zabytki istniejące i zniszczone.
Z czasów tureckich zachowały się ponadto: 2 mosty na Vrbasie, dwór wezyra bośniackiego (wielki seraj), karawanseraj (zajazd) i wodociągi. Do 1993 roku istniała też turecka wieża zegarowa.
W gmachu dawnego dworca znajduje się Muzeum Sztuki Współczesnej Republiki Serbskiej, którego zbiory obejmują ponad 1600 dzieł sztuki przede wszystkim z drugiej połowy XX w.
W pobliżu miasta hydroelektrownia i kopalnia węgla brunatnego.
W mieście znajduje się stacja kolejowa Banja Luka.

</doc>
<doc id="176110" url="https://pl.wikipedia.org/wiki?curid=176110" title="Berdyczów">
Berdyczów

Berdyczów (, "Berdycziw"; , "Bardiczew") – miasto w obwodzie żytomierskim Ukrainy, siedziba władz rejonu berdyczowskiego, położone 44 km na południe od Żytomierza, nad rzeką Hnyłopjat´, prawym dopływem Teterewu.
Prywatne miasto szlacheckie położone było w powiecie żytomierskim województwa kijowskiego, własność wojewody kijowskiego Janusza Tyszkiewicza w latach 30. i 40. XVII wieku, które później od Tyszkiewiczów kupili Radziwiłłowie.
Ośrodek handlowo-przemysłowy. W mieście znajduje się stacja kolejowa Berdyczów.
Historia.
Na mocy unii lubelskiej w 1569 roku miasto stało się częścią Rzeczypospolitej Obojga Narodów. Około 1626 roku wojewoda kijowski Janusz Tyszkiewicz po uwolnieniu z niewoli tureckiej jako wotum dziękczynne ufundował w Berdyczowie kościół i sprowadził karmelitów. Stanisław Zaremba (biskup kijowski) w 1647 roku został, według relacji wiernych, uzdrowiony za wstawiennictwem Matki Bożej Berdyczowskiej, której obraz ogłosił cudownym. Obraz koronowany został w 1756 roku papieskimi koronami. Berdyczów, w którym znajduje się kościół karmelitów bosych z XVIII w., był słynnym ośrodkiem kultu maryjnego, a w XIX wieku centrum chasydzkim na Wołyniu.
W 1593 roku uzyskał prawa miejskie. Czasy Augusta III i Stanisława Augusta Poniatowskiego były dla Berdyczowa okresem rozwoju. Sanktuarium otoczono potężnym wałem, z mostem zwodzonym i z bastionami uzbrojonymi w 60 armat. Była to prawdziwa twierdza. W tych murach wzrastał karmelita o. Marek Jandołowicz – duchowy przywódca konfederacji barskiej, którego Juliusz Słowacki uczynił głównym bohaterem dramatu „Ksiądz Marek” (1843). W 1768 roku Kazimierz Pułaski z 700 konfederatami i 800 cywilami przetrwał 17 dni oblężenia Berdyczowa, trzykrotnie odpierając szturmy.
Od 1721 roku wszedł w posiadanie rodziny Radziwiłłów jako spadek dla Barbary Franciszki Zawiszy zamężnej z Mikołajem Faustynem Radziwiłłem.
W 1777 roku w Berdyczowie ukazała się pierwsza polska encyklopedia przeznaczona dla dzieci i młodzieży "Krótkie zebranie zarzutów ciekawych o rzeczach tego świata pod, zmysły nam podpadających i je zadziwiających ku pożytkowi młodzi zwięzłemi odpowiedziami ułatwione" napisana przez Józefa Iwanickiego.
Berdyczów w 1793 roku w wyniku II rozbioru Polski został włączony do Rosji, od 1846 roku był siedzibą ujezdu berdyczowskiego. W 1837 roku w Berdyczowie powstał Związek Ludu Polskiego. 15 marca 1850 roku w Berdyczowie odbył się ślub Eweliny Hańskiej, dziedziczki pobliskiej Wierzchowni, i Honoré de Balzaca. W dniu 3 grudnia 1857 roku w Berdyczowie przyszedł na świat Józef Teodor Konrad Korzeniowski, który uciekł w wieku siedemnastu lat do Francji, by tam, jako prosty marynarz, zaciągnąć się na statek, a 20 lat później napisać swoją pierwszą powieść jako Joseph Conrad. Wiosną 1920 roku zajęty przez wojska polskie podczas wyprawy kijowskiej. W lecie 1920 roku podczas wojny polsko-bolszewickiej Rosjanie wymordowali w szpitalu w Berdyczowie 600 rannych polskich żołnierzy wraz z opiekującymi się nimi pielęgniarkami. Od 1922 roku miasto było w Ukraińskiej SRR Związku Socjalistycznych Republik Radzieckich. W 1941 roku zajęte przez III Rzeszę. Po II wojnie światowej wróciło do ZSRR. Od 1991 roku należy do państwa ukraińskiego.
Podczas II wojny światowej w sanktuarium berdyczowskim mieściło się radzieckie więzienie.
„Pisz do mnie na Berdyczów” oznacza dziś kpiące „pisz donikąd”. Dawniej było zupełnie odwrotnie. Jeszcze w czasach króla Stanisława Augusta Poniatowskiego Radziwiłłowie, którzy kupili miasto od Tyszkiewiczów, wystarali się o szczególny przywilej, który zezwalał na organizowanie w Berdyczowie aż 10 jarmarków rocznie, co w praktyce oznaczało, że trwały niemal cały czas. Berdyczów stał się, tym sposobem, wielkim centrum handlowym, do którego przyjeżdżali kupcy z Rosji, Niemiec, Włoch, Austrii, Turcji, w związku z czym, jeśli ktoś chciał skontaktować się z kupcem, miał pewność, że ten albo właśnie jest w Berdyczowie, albo niebawem tam przyjedzie.
Ludność.
Ludność
Zgodnie z danymi spisu powszechnego 2001 w Berdyczowie mieszka 87,6 tys. osób.
W kulturze: „Pisz na Berdyczów”.
W Pieśni I poematu dygresyjnego „Beniowski” Juliusz Słowacki pisze:
Władysław Kopaliński w "Słowniku mitów i tradycji kultury" o Berdyczowie napisał:
"...prawdopodobnie, sądząc z przysłowia, słynne niegdyś ze źle funkcjonującej poczty na kresach polskich..."
Podobną etymologię powiedzenia "Pisz na Berdyczów" podają "Nowa księga przysłów i wyrażeń przysłowiowych polskich" oraz Jerzy Bralczyk w książce "444 zdania polskie". Natomiast językoznawca Maciej Malinowski na blogu "Obcy język polski" stawia w wątpliwość przypuszczenie W. Kopalińskiego o źle działającej poczcie w Berdyczowie. Pisze (bez podania źródła tej informacji): ..."w rzeczywistości poczta berdyczowska działała bez zarzutu i uchodziła za jedną z najlepszych w regionie". Informuje, że w drugiej połowie XVIII wieku Radziwiłłowie uzyskali od króla Stanisława Augusta Poniatowskiego przywilej dla Berdyczowa zezwalający na organizowanie dziesięciu jarmarków rocznie. Regularnie bywający w mieście wędrowni kupcy jako adres korespondencyjny podawali pocztę w Berdyczowie. Stąd kupieckie zawołanie "pisz na Berdyczów." Znaczenie tego zawołania zmieniło swój sens, obecnie używane jest w sytuacjach, w których jedna osoba chce zerwać kontakt z drugą.

</doc>
<doc id="176111" url="https://pl.wikipedia.org/wiki?curid=176111" title="Chełmek">
Chełmek

Chełmek – miasto w woj. małopolskim, w powiecie oświęcimskim, siedziba gminy miejsko-wiejskiej Chełmek, nad Przemszą.
W 1595 roku wieś położona w powiecie śląskim województwa krakowskiego była własnością kasztelana wiślickiego Mikołaja Ligęzy. W latach 1975–1998 miasto administracyjnie należało do woj. bielskiego. Chełmek należy do Jaworznicko-Chrzanowskiego Okręgu Przemysłowego.
Powierzchnia gminy i miasta Chełmek wynosi 2 733,0915 ha, w tym miasta 831,3484 ha. Ludność gminy i miasta Chełmek to 12 990 mieszkańców, w tym miasta 9031 osób (według stanu na dzień 31 grudnia 2019 r.).
Gospodarka.
Do XIX wieku miejscowość była wsią rolniczą, której produkcja ograniczała się do wytwarzania płodów rolnych. Leżała także na pokładach porfirów, które w XIX wieku ekspoatował leżący w pobliżu wsi kamieniołom.
W chwili obecnej miasto Chełmek jest historyczną stolicą przemysłu obuwniczego, a na terenie byłych Południowych Zakładów Przemysłu Obuwniczego „Chełmek” utworzono "Miejską Strefę Aktywności Gospodarczej". Strefa zajmuje łącznie powierzchnię 27 ha. Jej istnienie stanowi jeden z głównych atutów gminy w zakresie jej potencjału gospodarczego. Na obszarze "Miejskiej Strefy" i w jej bezpośrednim otoczeniu funkcjonuje ok. 150 podmiotów gospodarczych, w tym z kapitałem zagranicznym, związanych z branżą obuwniczą, budowlaną, motoryzacyjną, producenci opakowań, mebli, okien. Podmioty te zatrudniają łącznie ok. 2 tys. osób. Gmina Chełmek przystąpiła do działań mających na celu poszerzenie "Miejskiej Strefy Aktywności Gospodarczej" od strony północnej i zachodniej o obszar ok. 12 ha, celem pozyskania kolejnych inwestorów i powstawania nowych miejsc pracy.
Początki dziejów Chełmka.
Chełmek położony jest na podmokłych terenach ciągnących się wzdłuż rzeki Przemszy, u stóp wzgórza zwanego "Skałą" (295 m n.p.m.) w pd.-zach. części Pagórów Jaworznickich. Od wschodu, północy i częściowo południa otoczony jest sosnowymi lasami. Pierwsze wzmianki o Chełmku pochodzą z 1414 r., kiedy była mowa o Mikołaju z Chełmka. Kronikarz Pawiński podaje, iż w 1490 r. Chełmek należał do parafii Jaworzno, a w swym spisie poborów wymienia w Chełmku trzy łany kmiece czynszowe, jedną zagrodę z rolą, trzech komorników z bydłem, czterech komorników bez bydła oraz jednego karczmarza z pół łanem gruntu. Na podstawie wspomnianych źródeł i analizy map można w przybliżeniu odtworzyć proces powstawania osady. Prawdopodobnie powstanie wsi związane było z ochroną szlaku drogowego, prowadzącego z Krakowa na Śląsk i przejścia na Przemszy, gdyż tam leży najstarsza część osady. Kolejne osiedla powstawały w sąsiedztwie poprzednich, wzdłuż drogi w kierunku północnym i wschodnim od rzeki. Na podstawie układu gruntów na mapie katastralnej można sądzić, iż przysiółki "Podzagórnie", "Zagórcze" czy "Nowopole" powstały w nieco inny sposób niż "Zagóra" i "Młyny". Rozwój rolnictwa postępował tu przez karczowanie lasów, osuszanie bagien i moczarów.
Chełmek w czasie zaborów.
Po III rozbiorze Polski Chełmek został włączony do zaboru austriackiego. Rzeka Przemsza stanowiła granicę pomiędzy zaborem austriackim a Prusami. Ponieważ mieszkańców „przygranicznych” miejscowości łączyło wiele spraw rodzinnych i majątkowych – nadal utrzymywano kontakty. Większość mieszkańców żyła skromnie z rolnictwa i rybołówstwa. Po kongresie wiedeńskim w 1815 r. utworzono Rzeczpospolitą Krakowską pod protektoratem Rosji, Prus i Austrii jako neutralne państwo, ale z dużą ingerencją zaborców. Chełmek znalazł się także w ramach tej Rzeczypospolitej – w gminie okręgowej Bobrek okręgu chrzanowskiego. Rzeczpospolita Krakowska dotrwała do 1846 r., kiedy na skutek nieudanego powstania Dembowskiego i Tyssowskiego została 6 listopada wcielona do Austrii. Znaczenie Chełmka wzrosło z chwilą wybudowania biegnącej przez wieś „wiedeńskiej linii kolejowej” (1856 r.) oraz regulacji Wisły i Przemszy. Niezależnie od możliwości uzyskania pracy przy tych inwestycjach mieszkańcy zaczęli trudnić się nowymi zawodami: kolejarzy i flisaków, którzy początkowo na tratwach, a później na galarach przewozili najpierw kamień budowlany, a następnie węgiel do Krakowa, a nawet do Sandomierza. Wieś Chełmek należała w tym czasie do klucza dóbr bobreckich, a po wybudowaniu w 1810 r. kościoła w Bobrku także do parafii Bobrek.
W II poł. XIX wieku miejscowość wraz z częściami Zachełmkiem, Paprotnikiem i Podzagórniem opisana została przez Słownik geograficzny Królestwa Polskiego. Wymieniona jest jako wieś leżąca w powiecie chrzanowskim. Liczyła 1225 morg obszaru i dzieliła się na dwie części, z których większa była zaludniona i liczyła 492 morgi ziemi ornej, 541 morg pastwisk i lasów, a mniejsza bezludna miała 684 morgi roli. We wsi znajdowała się jednoklasowa szkoła ludowa, a także przystanek kolejowy i cesarsko-królewski urząd celny. Wymienione są również pokłady porfirów oraz leżący w pobliżu wsi eksploatujący je kamieniołom. Według austriackiego spisu powszechnego pod koniec XIX wieku w miejscowości mieszkało w sumie 1094 mieszkańców.
Kiedy Galicja uzyskała większą autonomię od władz austriackich oraz pod wpływem bardziej wyrobionych politycznie Polaków zaczęła się ożywiać świadomość narodowa. W tym czasie w Chełmku zorganizowano szkolnictwo z polskim językiem wykładowym. Początkowo uczono się w domach prywatnych, a później w drewnianej 2-klasowej szkole wybudowanej na terenie ofiarowanym przez księżną Ogińską z Bobrka, która zaofiarowała również drzewo na budulec. Ponieważ szkoła ta okazała się za mała, w 1907 r. wybudowano nową piętrową szkołę z czteroklasowym zakresem nauczania. Wzrosło też zainteresowanie zagadnieniami politycznymi, dzięki kolei zaczęły docierać do Chełmka gazety, a dzięki niektórym mieszkańcom, którzy nawiązali kontakt z ks. Stanisławem Stojałowskim założono "Stronnictwo Chrześcijańsko-Ludowe". Ksiądz Stojałowski przyjeżdżał do Chełmka i wygłaszał patriotyczne kazania. W 1914 r. wybuchła I wojna światowa. Wielu mężczyzn powołano do wojska. W 1916 r. zanotowano na linii kolejowej Oświęcim – Chełmek (na moście na Wiśle) dużą katastrofę kolejową, w której zginęło wielu żołnierzy.
Okres 20-lecia międzywojennego (1918–1939).
Po odzyskaniu niepodległości mieszkańcy Chełmka wcieleni do armii austriackiej wracali z różnych stron Europy. W czasie I wojny światowej na froncie zginęło 22 mieszkańców Chełmka (według tablicy w kościele w Bobrku). Wieś była zaniedbana i biedna. W 1918 r. niepodległość odzyskano w zaborach austriackim i rosyjskim, ale pobliski Śląsk wciąż był pruski. Organizowano akcję propagandową na Śląsku – mieszkańcy Chełmka brali czynny udział w tych akcjach. W 1920 r. w sąsiednich Kopciowicach na Śląsku organizowano akcje sabotażowe. W jednej z takich akcji w Małym Chełmie Niemcy w odwecie zastrzelili kilku mieszkańców. W 1921 r. uruchomiono w Chełmku parowy tartak, w którym pracę znalazło kilku mieszkańców. Część z nich szukała pracy w okolicznych kopalniach: w Libiążu i Jaworznie. Część galerami spławiała węgiel, a rolnicy żyli biednie na mało urodzajnej ziemi. Zorganizowała się Straż Pożarna i "Strzelec". W 1927 r. firma "Zieleniewski" z Krakowa wybudowała nowy żelazny most na Przemszy. Los cichej i spokojnej wsi zmienił się radykalnie dopiero od 1931 r., kiedy to ówczesny czeski potentat obuwniczy Tomáš Baťa na wykupionych od księcia Adama Zygmunta Sapiehy terenach rozpoczął budowę fabryki obuwia i oraz osiedle (proj. František Lydie Gahura). Fabryka stworzyła szansę i dobrą perspektywę rozwoju całej okolicy. Liczba mieszkańców w przeciągu pięciu lat podwoiła się. Rozwinęło się budownictwo i inne dziedziny życia. W 1934 r. wydano pierwszą w Polsce gazetę zakładową "Echo Chełmka". Powstał szereg nowych organizacji społecznych. Wyremontowano i powiększono "Dom Ludowy", w którym zorganizowano Urząd Gminy. W 1936, dzięki inicjatywie ks. Eugeniusza Wcisły i wydatnej pomocy fabryki, wybudowano w ciągu jednego roku kościół. Dwa lata później pracownicy zakładu i społeczeństwo ufundowało dla Wojska Polskiego samolot "RWD-13" i kilka karabinów maszynowych. Także w 1938 r. oddano do użytku nowe przedszkole i założono "Szkołę Zawodową" w celu przysposobienia młodych uczniów do pracy w fabryce "Bata".
Okres okupacji niemieckiej (1939–1945).
1 września 1939 r. wybuchła II wojna światowa. 3 września artyleria niemiecka ostrzelała Chełmek. W wyniku tej akcji spaleniu uległo 26 domów i 20 zabudowań gospodarskich w najstarszej części Chełmka, która leżała u podnóża Skały. W czasie walk o Chełmek zginęło 17 polskich żołnierzy. W sumie w wojnie wzięło udział 57 mieszkańców, z których 10 zginęło. Niemcy zajęli dla siebie najlepsze mieszkania. Kierownictwo fabryki przejął komisaryczny zarząd. Zaczęły się aresztowania, wywożenie na przymusowe roboty i do obozów koncentracyjnych. Z Chełmka wywieziono do obozów 55 osób, z czego 35 już nigdy nie wróciło. W fabryce wprowadzono bezwzględny rygor i 10-godzinny dzień pracy. Wiosną 1940 r. Niemcy w nocy zburzyli pomnik grunwaldzki, który został wybudowany przez mieszkańców Chełmka. W tym też roku okupanci zaczęli pierwsze wywożenia Żydów do getta i "Auschwitz-Birkenau". Z Chełmka wywiezionych zostało 35 Żydów, z których wojnę przeżyło tylko 4 lub 5. Chełmek został wcielony do Rzeszy. W tym czasie zaczęły powstawać organizacje podziemne. W październiku 1942 r. został w Chełmku założony podobóz tzw. "Aussenkommando Chełmek" podległe "KL Auschwitz". Do 9 grudnia 1942 r. zginęło tu 47 ludzi (w miejscu tym w 1969 r. powstał pomnik ku ich czci). 10 grudnia 1944 r. oddział "Armii Ludowej"im. Jarosława Dąbrowskiego zorganizował akcję dywersyjną na zakład „Baty”. Zniszczono szereg maszyn i wywołano pożar. Rozpoczęły się naloty samolotów alianckich na Śląsk, Oświęcim, Czechowice i Trzebinię. W wyniku rozpoczęcia ofensywy radzieckiej Chełmek został wyzwolony 25 stycznia 1945 r. W czasie działań wojennych zginęło 72 żołnierzy radzieckich.
Okres powojenny – od 1945 roku.
Natychmiast przystąpiono do usuwania szkód – odbudowy mostu i szkoły. Fabrykę uruchomiono w niespełna miesiąc, produkując obuwie dla wojska i społeczeństwa. Władzę administracyjną w gminie objęli przedstawiciele partii politycznych "PPR" i "PPS". W pierwszą sobotę kwietnia 1945 r. samolot niemiecki zrzucił kilku spadochroniarzy, którzy zostali ujęci i przekazani władzom. 1 maja 1945 r. uruchomiono przedszkole i szkołę. Chełmek stał się gminą zbiorową, w skład której wchodziły: Chełmek, Gorzów, Bobrek, Gromiec i Dąb. Fabryka szybko się rozwijała – wysłano ekipę pracowników do zabezpieczenia fabryki w Otmęcie. W lipcu 1946 r. w zakładzie pracowało już 2227 pracowników. Rok później "Polska Spółka Obuwia „Bata” S.A." została upaństwowiona. Nastąpiła szybka odbudowa i rozbudowa gminy. W 1949 r. oddano do użytku (po odbudowie) uszkodzoną w czasie działań wojennych "Szkołę Podstawową nr 1", a w 1952 r. nowo wybudowany budynek "Szkoły Zawodowej i Technikum Obuwniczego". W latach 60. XX w. otwarto nowo wybudowany stadion sportowy (1962) oraz odsłonięto odbudowany "Pomnik Grunwaldzki" (1969). W 1969 r. Chełmek uzyskał prawa miejskie, a w 1975 r. w wyniku zmian administracyjnych kraju przydzielony został do województwa bielskiego. Wcześniej Chełmek należał do województwa krakowskiego i powiatu chrzanowskiego. W latach 70. XX w. nastąpiła znaczna rozbudowa osiedla mieszkaniowego, a pod koniec tego okresu również rekonstrukcja zakładu obuwia. W tym czasie do użytkowania oddano nowo wybudowane obiekty ośrodka zdrowia. W 1981 r. strajkowała załoga fabryki. W następnych latach zakład obuwia stał się jednoosobową spółką Skarbu Państwa i przechodzi głęboki kryzys. Radykalnie zmniejszyła się produkcja, a wielu pracowników zostało zwolnionych. Na skutek trudnej sytuacji zakładu ubożeje również społeczeństwo.
W 1999 r. w dawnym biurowcu Zakładów Urządzeń Technicznych "Technoskór" powstały Warsztaty Terapii Zajęciowej im. ks. kard. Adama Stefana Sapiehy, posiadające swoje filie w Oświęcimiu-Dworach, Przeciszowie i Jawiszowicach. W 2001 r. powstała tu też Świetlica Terapeutyczna, w 2018 Spółdzielnia Socjalna "Albert". Wszystkie te placówki, przeznaczone dla osób z niepełnosprawnością intelektualną, są prowadzone przez Fundację im. Brata Alberta. Na ścianie budynku znajduje się tablica dedykowana kard. Adamowi Sapieże i arcybiskupowi ormiańskokatolickiemu Józefowi Teodorowiczowi ze Lwowa. Obiekt w 2001 r. poświęcił kard. Franciszek Macharski. 
Wspólnoty wyznaniowe.
Kościół katolicki
Kościół Wolnych Chrześcijan

</doc>
<doc id="176112" url="https://pl.wikipedia.org/wiki?curid=176112" title="Chromoproteiny">
Chromoproteiny

Chromoproteiny – białka złożone zawierające grupę prostetyczną pochłaniającą promieniowanie elektromagnetyczne w zakresie widzialnym (chromofor), dając w efekcie zabarwienie. Typowymi chromoforami są w nich porfiryny zawierające atomy metali. 
Wśród chromoprotein wyróżnia się 4 grupy: hemochromy (np. hemoglobina, chlorokruoryna i hemocyjanina), cytochromy, fitochromy (np. czerwona fikoerytryna i niebieska fikocyjanina) oraz flawoproteiny. Chromoproteiną jest także rodopsyna, za barwę której odpowiada retinal. Ponadto istnieje grupa syntetycznych antybiotyków chromoproteinowych o działaniu przeciwnowotworowym, zawierających ugrupowanie enodiynowe (), do których zalicza się , i .

</doc>
<doc id="176114" url="https://pl.wikipedia.org/wiki?curid=176114" title="Sulfotlenki">
Sulfotlenki

Sulfotlenki – grupa organicznych związków chemicznych o wzorze ogólnym R'R"S=O (R', R" = grupa alkilowa lub arylowa).
Charakter wiązania.
Wiązanie podwójne między atomem siarki i tlenu różni się zasadniczo od wiązań które występują pomiędzy atomami węgla i tlenu (np w ketonach). Oddziaływania elektrostatyczne powodują, że grupa ta ma silny charakter polarny z relatywnie krótkim wiązaniem S−O. Na przykład w DMSO, długość tego wiązania wynosi 1,531 Å, co jest bliższe długości wiązania pojedynczego S−OH (1,574 Å) niż podwójnego S=O (1,422 Å) w kwasie siarkowym. 
Sulfotlenki są ogólnie przedstawiane strukturalnym wzorem R–S(=O)–R', gdzie R oraz R' są grupami organicznymi. Wiązanie pomiędzy siarką a tlenem ma jednak charakter pośredni pomiędzy wiązaniem koordynacyjnym a wiązaniem podwójnym spolaryzowanym&lt;. Gdy grupy R i R' są różne, to atom siarki stanowi centrum stereogeniczne, w którym czwartym podstawnikiem jest wolna para elektronowa:
Energia konieczna do inwersji konfiguracji jest na tyle duża, że sulfotlenki są optycznie stabilne, tj. szybkość racemizacji jest mała w temperaturze pokojowej.
Zastosowania.
Dimetylosulfotlenek (DMSO; sulfotlenek dimetylowy) jest stosowany jako silnie polarny, aprotonowy rozpuszczalnik organiczny. Chiralne ugrupowanie sulfotlenkowe występuje w niektórych lekach, na przykład esomeprazolu lub armodafinilu. Chiralne sulfotlenki są stosowane jako pomocniki chiralne w syntezach organicznych. 

</doc>
<doc id="176115" url="https://pl.wikipedia.org/wiki?curid=176115" title="Jacob Zuma">
Jacob Zuma

Jacob Gedleyihlekisa Zuma (ur. 12 kwietnia 1942 w Nkandla w prowincji KwaZulu-Natal) – południowoafrykański polityk, wiceprezydent Republiki Południowej Afryki w latach 1999–2005, przewodniczący Afrykańskiego Kongresu Narodowego (ANC) w latach 2007–2017, prezydent Republiki Południowej Afryki od 9 maja 2009 do 14 lutego 2018.
Życiorys.
W wieku 5 lat został osierocony przez ojca, z zawodu policjanta. Nie uzyskał formalnego wykształcenia. Wcześnie zaangażował się w działalność polityczną, w 1959 r. został członkiem ANC; od 1962 r. należał także do militarnego skrzydła zakazanego już wówczas ANC – Umkhonto we Sizwe. W 1963 r. wraz z grupą 45 rekrutów tej organizacji został aresztowany i skazany na 10 lat więzienia; wyrok odbywał równolegle z Nelsonem Mandelą. Po zwolnieniu organizował podziemne struktury ANC w prowincji Natal, a w 1975 r. wyjechał z RPA.
Kontynuował działalność w ANC na emigracji, początkowo w Suazi, następnie w Mozambiku, a od 1987 r. w Zambii; w 1977 r. został członkiem kierownictwa ANC. Po zniesieniu zakazu działalności ANC w lutym 1990 r. był jednym z pierwszych przywódców, którzy powrócili do kraju. Od tego roku kierował strukturami partyjnymi Kongresu w regionie Natal Południowy, a od 1991 r. był zastępcą sekretarza generalnego. W 1994 r. został nominowany przez partię na kandydata do stanowiska premiera rządu stanowego KwaZulu Natal, nie zdobył teki premiera, ale wszedł w skład gabinetu koalicyjnego ANC z Partią Inkatha. Od grudnia 1997 r. pełnił funkcję zastępcy przewodniczącego ANC. Brał udział w negocjacjach pokojowych w Burundi, prowadzonych przez prezydenta Ugandy Yoweri Museveniego.
W czerwcu 1999 r. został wybrany na wiceprezydenta RPA; uchodził za potencjalnego następcę Thabo Mbekiego, ale jego karierę polityczną przerwał proces korupcyjny Schabira Shaika, biznesmena i doradcy finansowego Zumy. 2 czerwca 2005 r. Shaik został uznany winnym korupcji i skazany na 15 lat więzienia; niespełna dwa tygodnie później wiceprezydent Zuma, którego kontakty ze skazanym biznesmenem jeden z sędziów określił jako korupcjogenne, otrzymał dymisję z rąk Thabo Mbekiego. W 2006 r. był oskarżony o gwałt, ale został uniewinniony z braku dowodów.
18 grudnia 2007 r. na kongresie ANC został wybrany na stanowisko przewodniczącego partii, pokonując prezydenta Mbekiego – cztery tygodnie wcześniej umorzono oskarżenie o korupcję, do czego przyczyniło się rozwiązanie jednostki policyjnej prowadzącej śledztwo i wymiana prokuratora generalnego.
Prezydentura (2009–2018).
W wyborach parlamentarnych w kwietniu 2009 r. Afrykański Kongres Narodowy odniósł zwycięstwo, torując w ten sposób Zumie drogę do prezydentury. 6 maja Zuma został wybrany przez członków parlamentu na nowego prezydenta kraju. 9 maja odbyła się oficjalna ceremonia zaprzysiężenia prezydenta. Krótko przed objęciem prezydentury zadeklarował zmianę podejścia władz do kwestii epidemii wirusa HIV – jego poprzednik Thabo Mbeki zaprzeczał istnieniu wirusa HIV. Zmiana w podejściu do HIV była jednym z nielicznych osiągnięć jego prezydentury, bowiem bardzo szybko zaczął wykorzystywać wpływy do bogacenia się i opłacania zaufanych współpracowników. Równocześnie bardzo sprawnie zarządzał własną partią, tłumiąc wszelkie głosy krytyki i usuwając nieposłusznych działaczy. 7 maja 2014 r. Zuma uzyskał reelekcję na stanowisku prezydenta.
14 lutego 2018 r. ustąpił ze stanowiska głowy państwa w obliczu groźby wszczęcia przeciwko niemu przez parlament procedury impeachmentu.
Aresztowanie.
29 czerwca 2021 został skazany na 15 miesięcy więzienia za obrazę sądu, po tym jak podczas swojej prezydentury nie stawiał się na procesy w sprawie korupcji. Sąd Konstytucyjny nakazał stawić się na policji w ciągu pięciu dni od ogłoszenia wyroku. Ostatecznie oddał się w ręce policji 7 lipca, a cały proces i wyrok porównał do czasów apartheidu.
Aresztowanie byłego prezydenta wywołało duże niezadowolenie wśród jego zwolenników, które przerodziło się w zamieszki. W prowincjach KwaZulu-Natal i Gauteng zginęły co najmniej 72 osoby – większość z ofiar została zadeptana przez tłum plądrujący centra handlowe.
We wrześniu 2021 Sąd Konstytucyjny Republiki Południowej Afryki odrzucił petycję Zumy o unieważnienie wyroku skazującego go na 15 miesięcy więzienia za obrazę wymiaru sprawiedliwości.
Życie prywatne.
Jest poligamistą – ma cztery żony i 21 dzieci (miał jeszcze dwie inne żony – jedna popełniła samobójstwo, z drugą jest rozwiedziony). Ma opinię skandalisty i populisty.

</doc>
<doc id="176117" url="https://pl.wikipedia.org/wiki?curid=176117" title="Ettlingen">
Ettlingen

Ettlingen – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe. Leży u podnóża Schwarzwaldu, nad rzeką Alb, na południe od Karlsruhe, na wysokości 132 m n.p.m. Liczy 38 553 mieszkańców (31.12.2010), na powierzchni 56,74 km².
Historia.
Ettlingen za czasów rzymskich leżało na ważnym skrzyżowaniu dróg, a w 788 zostało po raz pierwszy wymienione jako "Ediningom" w księgach klasztoru Wissembourg w Alzacji. W 965 miejscowość otrzymała prawa targowe, a w 1192 miejskie. Od 1219 miasto znajdowało się pod rządami badeńskich margrabiów.
W 1689, w czasie wojny Francji z Ligą Augsburską miasto zostało prawie całkowicie spalone przez francuskie wojska, po czym odbudowane. Od 1771 Ettlingen należało do zjednoczonego Margrabstwa Badenii.
Transport.
Do Ettlingen prowadzą autostrada A5 i droga krajowa B3. Drogi z doliny Alb prowadzą od 1994 przez tunel, omijając centrum miasta na północnym wschodzie. Przez Ettlingen prowadzą linie tramwaju dwusystemowego S31 i S32 oraz tramwaju regionalnego S1 i S2 Albtalbahn z dwoma dużymi dworcami i kilkunastoma przystankami, przebudowane z dawnej kolei wąskotorowej.
Współpraca.
Miejscowości partnerskie:

</doc>
<doc id="176119" url="https://pl.wikipedia.org/wiki?curid=176119" title="Morten Grunwald">
Morten Grunwald

Morten Grunwald, właśc. Walter Morten Grunwald (ur. 9 grudnia 1934 w Odense, zm. 14 listopada 2018 w Hellerup) – duński aktor i reżyser filmowy.
Jego najbardziej znaną rolą jest postać Benny’ego – złodziejaszka-nieudacznika z komediowej serii "Gang Olsena".
14 listopada 2018 zmarł w wieku 83 lat na raka tarczycy. 

</doc>
<doc id="176122" url="https://pl.wikipedia.org/wiki?curid=176122" title="Naczelne Dowództwo Wojska Polskiego (1939)">
Naczelne Dowództwo Wojska Polskiego (1939)

Naczelne Dowództwo (ND) – organ pracy Naczelnego Wodza utworzony 1 września 1939 w wyniku mobilizacyjnego rozwinięcia GISZ i Sztabu Głównego WP.
Utworzenie i organizacja KG NW.
Kwatera Główna Naczelnego Wodza mieściła się w Warszawie, w wybudowanym w 1939 r., czteropiętrowym budynku przy ul. Rakowieckiej (koło al. Niepodległości) posiadającym trzykondygnacyjny schron przeciwlotniczy.
Naczelny Wódz dowodził wojskami w polu (armie) za pomocą swego Sztabu i dowódców broni. Podlegał mu również minister spraw wojskowych, gen. dyw. Tadeusz Kasprzycki, który na obszarze krajowym dowodził jednostkami mobilizowanymi i zapasowymi.
W czasie walki, po zaangażowaniu odwodu głównego, planowano rozwinąć punkt dowodzenia NW w m. Belsk Duży k. Grójca.
Organizacja Kwatery Głównej Naczelnego Wodza przedstawiała się następująco:
Szczegółowa organizacja i obsada personalna KG NW.
Sztab Naczelnego Wodza.
Kierownictwo
Komórki organizacyjne podporządkowane I zastępcy szefa Sztabu NW
Komórki organizacyjne podporządkowane II zastępcy szefa Sztabu NW do spraw operacyjnych
Komórki organizacyjne podporządkowane III zastępcy szefa Sztabu NW - naczelnemu kwatermistrzowi
Pododdziały obsługi i ochrony.
Wszystkie pododdziały obsługi i ochrony miały być wystawione 3 dnia, w I rzucie mobilizacji powszechnej (plutony nr 201 i 202 miały być wyposażone w karabiny maszynowe wz. 08).
Etat Kwatery Głównej Naczelnego Wodza obejmował wraz z baonem sztabowym (bez oddziałów kwatery głównej i personelu głównego komisarza cywilnego):

</doc>
<doc id="176123" url="https://pl.wikipedia.org/wiki?curid=176123" title="Edmund II Żelaznoboki">
Edmund II Żelaznoboki



</doc>
<doc id="176124" url="https://pl.wikipedia.org/wiki?curid=176124" title="Śpiączka">
Śpiączka

Śpiączka (z gr. κῶμα koma, co znaczy głęboki sen, łac. "coma") – głębokie zaburzenie świadomości i przytomności, związane z rozpadem cyklu czuwania i wzbudzenia, objawiające się brakiem reakcji nawet na silne bodźce oraz uogólnionym bezruchem. 
Często jest wynikiem urazu pnia mózgu, występuje też przy uszkodzeniu tworu siatkowatego rdzenia kręgowego. Może to być uszkodzenie pierwotne lub wtórne, powstałe w sposób pośredni wskutek np. procesu ekspansywnego lub uszkodzenia pochodzenia naczyniowego.
Śpiączka może być również wynikiem zaburzeń powodujących rozlane uszkodzenie systemu nerwowego, np. w przebiegu zatrucia, bez względu na przyczynę.
Typowymi objawami śpiączki są: brak reakcji na bodźce, brak spontanicznych ruchów, brak odruchów, brak kontaktu słownego.
Ocena stopnia śpiączki (Skala Glasgow).
Aby ocenić stopień śpiączki, stosowany jest schemat postępowania zaproponowany przez Teasdal i Jenneta (1974 r.). Polega on na ocenie otwierania oczu, najlepszej odpowiedzi werbalnej oraz najlepszej odpowiedzi ruchowej na zadany bodziec. Parametry te należy rozpatrywać łącznie z odruchami źrenicznymi, odruchami „głowy lalki”, ciśnieniem tętniczym, oddechem, tętnem, temperaturą ciała.
Skala Glasgow (GCS, na podstawie schematu Teasdale i Jennetta 1974 r.)

</doc>
<doc id="176127" url="https://pl.wikipedia.org/wiki?curid=176127" title="Nordcon">
Nordcon

Nordcon (Konwent Polskich Klubów Fantastyki Nordcon) – ogólnopolski zlot miłośników fantastyki odbywający się co roku, w grudniu w Jastrzębiej Górze organizowany przez Gdański Klub Fantastyki. Jest traktowany w fandomie jako impreza towarzyska, chociaż zawiera wszystkie elementy typowego konwentu: panele dyskusyjne, konkursy, pokazy filmowe itd. Co roku organizatorzy nadają imprezie inny motyw przewodni, najczęściej starając się przenieść uczestników w realia świata wykreowanego przez najbardziej znane utwory fantastyczne.
Historia.
Pierwszy Nordcon został zorganizowany w dniach 6-8 grudnia 1986 roku przez KF „Collaps” i Stoczniowy Klub Fantastyki „SF-2001” pod nazwą "I Konwent Klubów Fantastyki Polski Północnej „Nordcon”". Od 1987 roku organizacją imprezy zajmuje się już Gdański Klub Fantastyki. Nazwa "Konwent Polskich Klubów Fantastyki" po raz pierwszy pojawiła się w 1990 r. i obowiązuje do dziś.
Lista dotychczasowych Nordconów i ich tematów przewodnich:

</doc>
<doc id="176128" url="https://pl.wikipedia.org/wiki?curid=176128" title="Etelred II">
Etelred II



</doc>
<doc id="176131" url="https://pl.wikipedia.org/wiki?curid=176131" title="Monastyr">
Monastyr

Niemcy:
Białoruś:
Słowacja:
Tunezja:
Inne:

</doc>
<doc id="176132" url="https://pl.wikipedia.org/wiki?curid=176132" title="Racjonalne gospodarowanie">
Racjonalne gospodarowanie

Racjonalne gospodarowanie – jest jednym z kluczowych pojęć w ekonomii, w myśl którego podmiot dokonuje takiej alokacji ograniczonych zasobów, które optymalizują korzyści, jakie z tego czerpie.
Zasada racjonalnego gospodarowania.
Zasada racjonalnego gospodarowania może być sformułowana w dwóch wymiarach:
Racjonalność postępowania wymaga, aby podmiot zbierał i analizował przy pomocy rozumu wszystkie informacje niezbędne do podjęcia właściwej decyzji o alokacji zasobów. Oznacza to, że postulat racjonalności wymaga od podmiotu znajomości wszystkich tych informacji oraz zdolności do ich właściwego przetworzenia.
W praktyce takie warunki są rzadko spełnione, ze względu na ograniczoność dostępnej w danym momencie wiedzy. Zdobycie wiedzy, która pozwoliłaby na dokonanie najlepszej możliwej decyzji, także wiąże się z poniesieniem określonych kosztów, co oznacza obniżenie efektywności rozwiązania. W związku z tym podmioty gospodarcze podejmują decyzje w warunkach ryzyka i niepewności.
Do racjonalnego gospodarowania zmusza rzadkość zasobów i dóbr dostępnych w gospodarce.
Warunkiem racjonalnego gospodarowania jest możliwość wyboru pomiędzy różnymi wariantami rozwiązań, a także sprecyzowane kryteria wyboru. Rozwiązanie najbardziej racjonalne z punktu widzenia jednego kryterium nie musi takie być w kontekście innego kryterium.
Racjonalność rzeczywista i proceduralna.
Ze względu na te ograniczenia Herbert Simon, laureat nagrody Nobla w dziedzinie ekonomii, dokonał rozróżnienia racjonalności rzeczywistej oraz racjonalności proceduralnej.
Obecnie ekonomiści posługują się proceduralnym znaczeniem racjonalności gospodarowania.

</doc>
<doc id="176134" url="https://pl.wikipedia.org/wiki?curid=176134" title="Aethelstan">
Aethelstan



</doc>
<doc id="176135" url="https://pl.wikipedia.org/wiki?curid=176135" title="Antonio Canova">
Antonio Canova

Antonio Canova (ur. 1 listopada 1757 w Possagno, zm. 13 października 1822 w Wenecji) – rzeźbiarz, malarz i architekt włoski, jeden z czołowych przedstawicieli klasycyzmu w rzeźbie.
Życiorys.
Urodził się w Possagno, we włoskiej prowincji Treviso, w rodzinie kamieniarzy, dzięki czemu nauczył się obrabiać kamień w bardzo wczesnym wieku.
W wieku 12 lat rozpoczął naukę u Giuseppe Torretto. Następnie studiował sztukę antyczną, której wpływy są wyraźnie widoczne w twórczości Canovy. Do restauracji rzeźb antycznych zatrudniał go Girolamo Zulian (1730–1795) wenecki dyplomata.
Działał głównie w Rzymie, jest autorem grobowców papieży: Klemensa XIII i Klemensa XIV, oraz licznych popiersi portretowych.
Został tam odznaczony Orderem Złotej Ostrogi.
Na zamówienie Napoleona I wykonał posągi: Apollo – wzorowany na samym Napoleonie oraz Wenus z 1804, który znajduje się w Rzymie, w Galerii Borghese – do tego posągu pozowała Paulina Bonaparte-Borghese, młodsza siostra Napoleona.
Canova wykonał wiele prac inspirowanych mitologią, a najważniejsze to:
W zbiorach polskich znajduje się:
Canova zmarł w Wenecji i pochowany został w swoim rodzinnym Possagno. Jego serce zaś zostało umieszczone w marmurowej piramidzie umieszczonej w bazylice Santa Maria Gloriosa dei Frari w Wenecji.

</doc>
<doc id="176137" url="https://pl.wikipedia.org/wiki?curid=176137" title="Premierzy Andory">
Premierzy Andory



</doc>
<doc id="176139" url="https://pl.wikipedia.org/wiki?curid=176139" title="Enterprise NX-01">
Enterprise NX-01

NX-01 Enterprise – fikcyjny okręt kosmiczny, występujący w serialu . Enterprise jest flagowym okrętem Ziemi i pierwszym okrętem Klasy NX, zdolnej osiągnąć prędkość warp 5. Jego dowódcą jest Kapitan Jonathan Archer.
Historia.
Początki.
Enterprise wykorzystywał przełomową technologię wynalezioną przez dr Zeframa Cochrane'a. Gdy w 2119 powstał "Kompleks Warp 5" ("Warp 5 Complex") naukowiec Henry Archer zapoczątkował prace nad okrętem wyposażonym w napęd zdolny osiągać prędkość warp 5. Sam Archer tego nie doczekał, jednak w hołdzie zmarłemu fotel kapitański powierzono Jonathanowi Archerowi – synowi Henry’ego.
Pierwszą misją Enterprise było odwiezienie Klingona Klaanga na jego rodzimą planetę – Qo'noS. Z tego powodu statek został wcześniej niż planowano wypuszczony z doku – 16 kwietnia 2151 roku – lecz miał zaraz po tym powrócić na Ziemię. Misję skomplikował fakt, że Klaang został porwany. Pomimo sprzeciwu nowego pierwszego oficera – T’Pol – Archer postanowił odszukać porywaczy i odbić Klanga, trafiając najpierw na planetę Rigel IX. Dowiedział się wtedy m.in., że w sprawę zamieszani są ludzie z przyszłości, a całe porwanie jest wynikiem konfliktu zbrojnego nazywanego "Zimną Wojną Temporalną". Śledząc statki Suliban trafiają następnie do mgławicy spiralnej, gdzie przytrzymywany jest Klaang. Nawiązuje się tam walka Archera z Silikiem – przywódcą Suliban. Dzięki swoim genetycznym ulepszeniom Silik pokonuje Archera, który zostaje przetransportowany na Enterprise w ostatniej chwili przed oddaniem strzału przez Silika.
Mimo znacznych przeszkód Archerowi udaje się odnaleźć Kilngona i odwieźć go do domu. Po zakończeniu misji Dowództwo Floty, zachęcone sukcesem misji, uznało, że nie warto zawracać Enterprise – tak rozpoczęła się nowa misja eksploracji kosmosu.
Misja eksploracyjna (sezony 1-2).
Dwa tygodnie po oficjalnym rozpoczęciu misji Enterprise dokonał pierwszego kontaktu z rasą zwaną Axanarianami. Miało to miejsce w dość nietypowych okolicznościach, ponieważ Enterprise napotkał statek pełen ciał Axanarian zabitych przez rasę piratów. Gdy piraci powrócili nawiązała się krótka strzelanina, jednak obcy okazali się lepiej uzbrojeni. Z odsieczą Enterprise przybyli Axanarianie, którzy zniszczyli statek obcych.
Podczas badania pewnej mgławicy Enterprise natrafił na statek pełen pielgrzymów, dla których mgławica była miejscem kultu religijnego. Archer zaprasza ich na pokład. Członek obsługi pokładowej mesy – Załogant Daniels – mówi Archerowi, że Silik, Suliban, który porwał Klaanga podczas pierwszej misji Enterprise, jest na pokładzie i podszywa się za jednego z pielgrzymów. Mówi też, że on sam jest Agentem Temporalnym, pochodzi z XXXI wieku i walczy w Wojnie Temporalnej. Archer decyduje się mu pomóc w odznalezieniu Silika. Gdy zostaje zdemaskowany nawiązuje się walka w której Daniels ginie, a Silkowi udaje się uciec.
Między sierpniem a wrześniem 2151 Enterprise został zaatakowany przez obcych raniących dwóch członków załogi. Po tym incydencie Kapitan Archer stwierdził, że Enterprise nie jest odpowiednio uzbrojony i rozkazał obrać kurs z powrotem na Ziemię, by zamontować działa plazmowe, które w wyniku przedwczesnego startu nie zostały zainstalowane. W trakcie lotu Tucker postanawia jednak, że zacznie je sam montować. W międzyczasie obcy ponownie uderzają poważnie uszkadzając gondole warp, co uniemożliwiło dalszy lot. Spodziewający się kolejnego ataku Archer każe przyśpieszyć prace nad działami. Gdy obcy przygotowują się do trzeciego ataku broń jest już gotowa. Poważnie uszkadza statek obcych, któremu jednak udaje się uciec.
10 miesięcy po rozpoczęciu misji jej dalszy los zawisnął na włosku. Enterprise miał odwiedzić górniczą kolonię – planetę Paaragan 2 – w atmosferze której była tetrazyna – łatwopalny gaz, będący produktem ubocznym kopalni. Z tego powodu przy locie promem trzeba było zastosować się do specjalnych procedur bezpieczeństwa. Jednak mimo to podczas lotu nastąpił zapłon, który wypalił całą kolonię, zabijając 3700 kolonistów. Dowództwo Gwiezdnej Floty za namową Ambasadora Sovala postanowiło odwołać misje na 10-20 lat. Enterprise miał spotkać się z wolkańskim statkiem za dwa dni. Załamanego Archera odwiedza załogant Daniels mówiąc mu, że ta katastrofa nigdy nie powinna się wydarzyć, ponieważ została spowodowana ingerencją temporalną, prawdopodobnie mającą na celu odwołanie misji Enterprise. Na sąsiedniej planecie Układu Paaragan znajduje się statek Suliban wraz z dowodami na niewinność załogi Enterprise. Daniels przekazuje Archerowi plany statku oraz pokazuje mu jak go wykryć. Po krótkiej, lecz bardzo skutecznej akcji, Enterprise pędzi już w stronę Wolkańskiego okrętu z dyskami zawierającymi informacje o spreparowaniu promu Enterprise przez Suliban. Jednak Enterprise dopadają dziesiątki doskonale uzbrojonych statków Suliban; wynikiem konfrontacji z nimi byłoby niechybnie zniszczenie Enterprise. Silik mówi, że nie zniszczy Enterprise, gdy Archer podda się i uda się do śluzy, przy której czeka jeden z ich statków. Archer zgadza się, jednak gdy jedzie tam windą zostaje przeniesiony do XXXI wieku. Tam Daniels mówi mu, że to on go tu przeniósł i tym samym popełnił ogromną pomyłkę, ponieważ brak Archera w przeszłości całkowicie zmienił przyszłość. Spowodował m.in. brak powstania Federacji. Co gorsza, Daniels nie może odesłać go z powrotem, bo wszystkie urządzenia do podróży w czasie nigdy nie powstały. W tej sytuacji Daniels postanawia spróbować przerobić komunikator Archera tak, by można było nadać z niego wiadomość do XXII wieku. Tymczasem Sulibanie, zirytowani brakiem Archera, dokonują abordażu, przejmującym tym samym Enterprise i zamykając całą załogę w kwaterach. Następnie obierają kurs na stacje w mgławicy spiralnej znanej z odcinka pilotowego serialu. Archerowi udaje się skontaktować z T’Pol. Mówi jej, że w dawnej kwaterze Danielsa znajduje się urządzenie, dzięki któremu może przedostać się do tego wieku.
Misja w Obszarze (sezon 3).
W Kwietniu 2153 roku Ziemią wstrząsnął kataklizm. Niewielka, prototypowa sonda wyposażona w działo o ogromnej sile utworzyła w ziemi rów szeroki na 4 kilometry, rozciągający się od Florydy aż po Wenezuelę. W efekcie tego zginęło 7 milionów osób. Dowództwo Floty zdecydowało się ściągnąć Enterprise na Ziemię. W czasie podróży, z kapitanem Archerem skontaktował się Silik od którego dowiedział się, że za atakiem stoi rasa zwana Xindi, pochodząca z nieznanej części galaktyki – Obszaru Delfickiego. Rasę tą ludzie mają rzekomo wymordować w XXVI wieku. Po powrocie na Ziemię – mimo apelu ambasadora Sovala i informacji o wielu zaginionych Wolkańskich statkach w Obszarze – Archerowi udało się przekonać Gwiezdną Flotę, by zgodziła się wysłać Enterprise. Przed tą misją znacznie ulepszono uzbrojenie statku – dobudowano trzy działa plazmowe oraz tak zmodernizowano wyrzutnie torped, aby mogły korzystać z najnowszych torped fotonicznych. Oprócz tego do załogi dołączył elitarny oddział wojskowy – MACO – który miał wspomóc grupę ochrony statku przy trudniejszych zadaniach.
Po wielu miesiącach walk z Xindi i poszukiwań, Enterprise dotarł wreszcie do kluczowego układu, Azati Prime, miejsca budowy broni. Nie udało się jej zniszczyć, jednak Archer przeszedł do dyplomacji – wyjaśnił, że kilka tygodni temu dowiedział się, że ludzie nie zniszczą Xindi, ale międzywymiarową rasę Twórców Sfer, którzy planują inwazję z Obszaru na całą znaną przestrzeń. Początkowo Xindi nie wierzyli Archerowi. Dzięki poparciu jednego z nich – Degry – udało im się odciągnąć ich od planów zniszczenia planety. Dwie rasy Xindi nie zgadzały się jednak z tym poglądem i postanowiły samodzielnie, bez zgody pozostałych, porwać broń. Enterpise z pomocą floty innych Xindi zniszczył broń, zaledwie kilka godzin przed dotarciem do Ziemi. Xindi w podziękowaniu za uświadomienie prawdy „podwieźli” Enterpise do domu.

</doc>
<doc id="176141" url="https://pl.wikipedia.org/wiki?curid=176141" title="Gdański Klub Fantastyki">
Gdański Klub Fantastyki

Gdański Klub Fantastyki jest stowarzyszeniem (organizacją pożytku publicznego) skupiającym miłośników fantastyki, zarejestrowanym 26 lutego 1987 roku. 
Posiada strukturę federacyjną: jest zrzeszeniem autonomicznych klubów fantastyki. 
GKF dysponuje największą w Polsce biblioteką specjalistyczna z zakresu SF/F/H (zawierającą też dział anglojęzyczny), prowadzi działalność wydawniczą (publikując m.in. literacką i plastyczną twórczość członków), skupia pasjonatów gier (komputerowych, karcianych, planszowych, strategicznych, RPG), organizuje konwenty (z Nordconem na czele).
Władze GKF (kadencja 2018-2020).
Przewodniczącym Rady Stowarzyszenia jest prezes Klubu Lokalnego o największej liczbie członków.
Działalność wydawnicza GKF (przekrój historyczny).
Zawierały one opowiadania, recenzje, tłumaczenia, grafiki, relacje z imprez.
W czasach PRL wymogi cenzury ograniczały ich objętość do 16 stron (plus okładka); nie mogły też być traktowane jako periodyki (oznaczenie kolejnych numerów było więc zaszyfrowane pod postacią rozmaitych znaków graficznych). W III RP te ograniczenia już nie obowiązywały.
Wydawcą tego typu publikacji był zawsze któryś z klubów lokalnych (zwykle „Collaps” lub „Galactica”). 
Członkowie.
Członkami GKF byli lub są: Janusz Bogucki, Jan Plata-Przechlewski.

</doc>
<doc id="176142" url="https://pl.wikipedia.org/wiki?curid=176142" title="Messerschmitt P.1101">
Messerschmitt P.1101

Messerschmitt P.1101 – projekt niemieckiego samolotu odrzutowego, który powstał w zakładach Messerschmitta na przełomie 1944 i 1945 r.
Projekt samolotu P.1101 był odpowiedzią na złożone w połowie 1944 r. zapotrzebowanie dowództwa Luftwaffe na jednomiejscowy samolot myśliwski, zdolny osiągnąć prędkość 1000 km/h na wysokości 7000 m.
Ponieważ nie były jeszcze gotowe silniki He S 011, przewidywane jako jednostka napędowa dla nowego samolotu, prototyp wyposażono w silniki Jumo 004B. Skrzydła samolotu mogły być przestawiane w zakresie kilku stopni, 35°-45°.
Samolot był przewidziany jako samolot wielozadaniowy, spełniający rolę głównie przechwytującego myśliwca i samolotu bliskiego rozpoznania. Projektowano także wersję nocną oraz do lotów w trudnych warunkach atmosferycznych. P.1101 był pierwszym samolotem świata z ruchomymi skrzydłami, jednak samolot nie został ukończony ani oblatany przed końcem wojny.
Krótko przed ukończeniem budowy, w kwietniu 1945 r. prototyp samolotu, znajdujący się w fabryce Messerschmitta w Oberammergau, wpadł w ręce Amerykanów. Samolot został przetransportowany do USA, gdzie poddano go gruntowym testom. Konsekwencją badań było powstanie samolotu Bell X-5, koncepcyjnie bardzo zbliżonego do P.1101.
Samolot P.1101 oraz podobny, jeśli chodzi o konstrukcję Focke-Wulf Ta 183, wywarły duży wpływ na dalszy rozwój myśliwskich samolotów odrzutowych.
Uwaga: pod oznaczeniem P.1101 powstało kilka projektów samolotów (co najmniej cztery). Powyższa notka dotyczy ostatniej koncepcji samolotu, przewidzianego do produkcji seryjnej i częściowo ukończonego przed kapitulacją Niemiec w maju 1945 r.

</doc>
<doc id="176149" url="https://pl.wikipedia.org/wiki?curid=176149" title="Antypolonizm">
Antypolonizm

Antypolonizm (także: polonofobia) – termin określający zbiorowo wszelkie uprzedzenia, dyskryminację, niechęć i postawy wrogości wobec Polaków. Historycznym odpowiednikiem "antypolonizmu" jest polakożerstwo, określenie używane w XIX w. wobec antypolskiej polityki Ottona von Bismarcka.
Historia pojęcia.
Termin „antypolonizm” używany jest sporadycznie od początku XX wieku (pojawia się m.in. w pracy prof. Franciszka Bujaka z 1919) przez analogię do antysemityzmu. Określenia antypolonizm w kontekście wyniszczenia biologicznego Polaków wielokrotnie używali niemieccy naziści w okupowanej Polsce. Hans Frank w podsumowaniu swojej wypowiedzi na temat przebiegu akcji AB w Generalnym Gubernatorstwie stwierdził: „Nadal będziemy stać na stanowisku zdecydowanie antypolskim.” Antypolonizm z antysemityzmem powiązał także Edmund Osmańczyk w wydanej w 1947 roku książce "Sprawy Polaków". Używany także m.in. przez Jana Józefa Lipskiego w analogicznym kontekście w latach „Solidarności”. Na początku lat 90. termin „antypolonizm” pojawił się w polskiej publicystyce prawicowej i skrajnie prawicowej jako odpowiedź na oskarżenia o antysemityzm ze strony środowisk żydowskich. Określenie zyskało popularność w trakcie sporu o pogrom w Jedwabnem.
Obecnie termin „antypolonizm” funkcjonuje w obiegu językowym: używany jest powszechnie w prasie, pojawia się w oficjalnych dokumentach polskiego Sejmu i Episkopatu.
Znaczenie terminu.
Źródła antypolonizmu należy upatrywać w polityce germanizacji i rusyfikacji prowadzonej przez zaborców. Otto von Bismarck, premier Prus i późniejszy kanclerz Rzeszy, powiedział o Polakach: „Bijcie Polaków tak długo, dopóki nie utracą wiary w sens życia. Współczuję sytuacji, w jakiej się znajdują. Jeżeli wszakże chcemy przetrwać, mamy tylko jedno wyjście – wytępić ich”. Według późniejszej teorii nazistowskiej Polacy należą do kategorii podludzi niezdolnych do samodzielnego rządzenia. Dyrektywa nr 1306 Ministerstwa Propagandy Rzeszy z dnia 24.10.1933 roku nakazywała oficjalne traktowanie Polaków jako podludzi – „Musi stać się jasnym dla każdego w Niemczech, nawet dla ostatniej dojarki, że polskość jest równoznaczna z podczłowieczeństwem. [...] Trzeba to robić do czasu aż każdy obywatel Niemiec będzie miał zakodowane w swojej podświadomości to, że każdy Polak, nieważne czy robotnik, czy intelektualista, powinien być traktowany jak robactwo.”. Niemcy po wyniszczeniu elit intelektualnych narodu polskiego planowali z reszty uczynić niewolników. Niemieccy naziści dokonali w tym celu na terenie okupowanej Polski szeregu zbrodni, w których uczestniczyła SS oraz Wehrmacht, z których najważniejsze to Intelligenzaktion i Akcja AB. Przykładem jest Generalny Plan Wschodni, w którym planowano wyniszczenie i wysiedlenie większości ludności słowiańskiej aż po Ural. W okupowanej Polsce rozpoczęto ją wysiedleniami ludności Zamojszczyzny.
Antypolonizm często opiera się na stereotypach etnicznych, prowadzących do zachowań dyskryminacyjnych i odbieranych jako krzywdzące. Posługujący się tym terminem publicyści, politycy i duchowni sięgają po niego najczęściej w kontekście incydentów, znamionujących niechęć do Polaków (fizyczne ataki ze względu na narodowość, , stereotypowe zdania o Polakach w zagranicznych mediach, przekłamania sformułowania w rodzaju „polskich obozów zagłady”).

</doc>
<doc id="176154" url="https://pl.wikipedia.org/wiki?curid=176154" title="Dziedziczenie kontraktowe">
Dziedziczenie kontraktowe

Dziedziczenie kontraktowe – dziedziczenie, w którym tytułem prawnym do spadkobrania jest umowa pomiędzy spadkodawcą a spadkobiercą. Jej celem było korygowanie pewnych przepisów prawa spadkowego w zakresie dziedziczenie testamentowego i beztestamentowego. Ewoluował z późnośredniowiecznego testamentu wzajemnego ("testamentum mutuum"), w którym testatorzy wzajemnie ustanawiali się spadkobiercami.
Występowało m.in. w Landrechcie pruskim z 1794 roku, austriackim ABGB, niemieckim BGB i szwajcarskim ZGB.
W polskim prawie cywilnym jedyną dopuszczalną umową o spadek po osobie żyjącej jest umowa o zrzeczenie się dziedziczenia.

</doc>
<doc id="176156" url="https://pl.wikipedia.org/wiki?curid=176156" title="Powszechna Ordynacja Sądowa (Austria)">
Powszechna Ordynacja Sądowa (Austria)

Powszechna Ordynacja Sądowa (niem. "Allgemeine Gerichtsordnung") – austriacki kodeks postępowania cywilnego z 1 maja 1781 roku, wprowadzony w życie 1 stycznia 1784 roku za rządów Józefa II Habsburga.
Zawierał następujące rozwiązania szczegółowe:
Na ziemiach polskich obowiązywała od 1784 roku dla ziem I rozbioru, tj. Galicji (Galicja i Lodomeria, które zostały zajęte przez Austrię w 1772 roku) i od 1795 roku dla ziem III rozbioru tj. Galicji Zachodniej (Małopolska, Świętokrzyskie, Lubelszczyzna, wschodnie Mazowsze). Potem wprowadzono Powszechną Ordynację Sądową dla Galicji Zachodniej ("Allgemeine Gerichtsordnung für Westgalizien") z 19 grudnia 1796 roku, która obowiązywała dla Galicji Zachodniej od 1 maja 1797 roku, a dla Galicji właściwej od 1807 roku. Przepisy te bowiem wdrożono eksperymentalnie na obszarze III rozbioru a potem rozciągnięto ich moc obowiązującą na obszar I rozbioru (w II rozbiorze Austria udziału bowiem nie brała). Wskutek objęcia terenów Galicji Zachodniej przez Księstwo Warszawskie, austriackie przepisy postępowania cywilnego zostały zastąpione na terenie Księstwa przez francuski kodeks postępowania cywilnego z 1806 roku, obowiązujący tam od 15 sierpnia 1810 roku.

</doc>
<doc id="176157" url="https://pl.wikipedia.org/wiki?curid=176157" title="Powszechna Ordynacja Kryminalna">
Powszechna Ordynacja Kryminalna

Powszechna Ordynacja Kryminalna (niem. "Allgemeine Criminalgerichtsordung") – austriacki kodeks prawa karnego formalnego wydany w 1788 roku. Przewidywała inkwizycyjny model postępowania wszczynany z urzędu i prowadzony przez jeden podmiot - sędziego. Proces odbywał się według zasad pisemności, tajności i pośredniości. Oskarżonemu nie przysługiwało prawo do obrońcy. Stosowała legalną teorię dowodową w wersji pozytywnej (przyznanie się do winy stanowiło koronny dowód). Wyrok był zatwierdzany z urzędu. W pewnych sprawach można było wnieść odwołanie (rekurs).

</doc>
<doc id="176158" url="https://pl.wikipedia.org/wiki?curid=176158" title="Oldrzych (zm. 1034)">
Oldrzych (zm. 1034)

Oldrzych (Udalryk) (zm. 9 listopada 1034) – książę Czech w latach 1012-1033 i 1034 z dynastii Przemyślidów.
Syn Bolesława II i jego żony Emmy, brat Bolesława III i Jaromira.
Był dwukrotnie żonaty; osoba pierwszej żony nie jest bliżej znana. Drugą była chłopka Bożena, z którą miał syna Brzetysława I. W 1029 roku odebrał Polsce Morawy. 
Był sprzymierzeńcem cesarza Henryka II w walkach z Bolesławem Chrobrym. W 1017 roku, po nieudanym oblężeniu Niemczy, odcięte od zachodu wojska niemieckie wycofały się przez Czechy.
Uwięził (w trakcie ucieczki na wygnanie po przejęciu władzy przez Bezpryma) i wykastrował Mieszka II Lamberta.

</doc>
<doc id="176159" url="https://pl.wikipedia.org/wiki?curid=176159" title="Człuchów">
Człuchów

Człuchów (dawniej , 1945 "Człochów", lub też "Człochòwò", ) – miasto w województwie pomorskim, siedziba powiatu człuchowskiego oraz gminy wiejskiej Człuchów.
Według danych GUS z 30 czerwca 2021 r., Człuchów liczył 13 386 mieszkańców i był pod względem liczby ludności dziewiętnastym miastem w województwie pomorskim.
Położenie.
Miasto leży pomiędzy jeziorami: Urzędowym, Miejskim Małym, Miejskim Dużym oraz największym – Rychnowskim, w pasie Pojezierza Południowopomorskiego (w tym Pojezierza Krajeńskiego), w odległości 136 km na południowy zachód od Gdańska.
Człuchów przecinają drogi krajowe:
Pod względem historycznym Człuchów leży na Pomorzu Gdańskim, zaliczany jest również do Krajny.
Struktura powierzchni.
Według danych z roku 2002 Człuchów ma obszar 12,48 km², w tym:
Miasto stanowi 0,79% powierzchni powiatu.
Demografia.
Dane z 31 grudnia 2008:
&lt;br&gt;
Według danych z 30 czerwca 2016 roku miasto liczyło 13 936 mieszkańców.
Historia.
Człuchów był starym osiedlem pomorskim, wzmiankowanym w XII wieku. Prawa miejskie posiada od 1348 roku. Od 1312 roku był własnością Krzyżaków, rezydował tu wielki mistrz zakonu, brat Ulryka, Konrad V von Jungingen. Miasto przystąpiło do Związku Pruskiego, na prośbę którego w 1454 roku król Kazimierz IV Jagiellończyk ogłosił włączenie regionu wraz z miastem do Polski. W 1456 roku najechane, lecz niezdobyte przez Krzyżaków, dopiero w 1466 roku wpadło w ręce krzyżackie, jednakże po kilku dniach zostało odbite przez Polaków. W pokoju toruńskim (1466), kończącym wojnę trzynastoletnią, potwierdzono powrót miasta do Polski. Człuchów przynależał administracyjnie do województwa pomorskiego. "Słownik geograficzny Królestwa Polskiego" z 1880 roku podaje, że pierwszym starostą człuchowskim jeszcze przed pokojem toruńskim, był Mikołaj Szarlej, po nim objął starostwo Władysław, kasztelan nakielski, wspominany w roku 1463. W roku 1466 Jerzy z Dąbrowy, o którym pisze Niesiecki, także dostał się do niewoli krzyżackiej. W roku 1510 starostą człuchowskim był Andrzej Górski, podkomorzy poznański. W 1520 roku Rafał Leszczyński, kasztelan łędzki, który potem został biskupem przemyskim i płockim. W 1534 zmarł Stanisław Kościelecki, w 1545 roku zmarł Jan Kościelecki, w 1565 roku Achacy Czema. Zamek w Człuchowie bezskutecznie próbowali zdobyć Szwedzi w 1627 roku. Udało się im to dopiero podczas potopu szwedzkiego w 1656 roku. Za panowania polskiego zamek był utrzymywany w dobrym stanie. Jeszcze przed potopem szwedzkim starosta człuchowski Jakub Wejher wyremontował zamek, a także ufundował w mieście barokowy kościół św. Jakuba – ob. główną zabytkową świątynię miasta.
Od 1772 roku (I rozbiór Polski) Człuchów należał do Prus. W 1786 roku i 1793 roku miały miejsce pożary miasta, a wskutek działań zaborców zamek popadł w ruinę.
26 lutego 1945 roku Niemcy zostali wyparci z miasta przez oddziały 19 armii II Frontu Białoruskiego (po wojnie na ówczesnym placu Armii Czerwonej ustawiono Pomnik Braterstwa Broni). Od 1945 roku Człuchów znajduje się ponownie w Polsce, obecna nazwa miasta została administracyjnie zatwierdzona 19 maja 1946 roku.
W latach 1945–1999 Człuchów zmieniał przynależność administracyjną. Przed utworzeniem województwa szczecińskiego w 1946 był przejściowo częścią województwa pomorskiego z siedzibą w Bydgoszczy. W latach 1946–1950 był częścią województwa szczecińskiego, w latach 1950–1975 województwa koszalińskiego, w latach 1975–1998 województwa słupskiego. Od 1999 roku należy do województwa pomorskiego.
W 1972 roku oddano w mieście do użytku pierwszą w Polsce stację benzynową (CPN), której budynek był wykonany z prefabrykatów z tworzyw sztucznych.
Jednym z tych, którzy najlepiej udokumentowali historię Ziemi Człuchowskiej, był Edmund Kloskowski. Swój wkład w badania nad dziejami miasta i okolic mają również Marian Fryda i Wiktor Zybajło.
Zabytki.
Do rejestru zabytków zostały wpisane:
Pozostałe obiekty zabytkowe:
Muzea.
Muzeum Regionalne prezentuje w swym dziale archeologicznym pradzieje Ziemi Człuchowskiej. Zabytki pochodzą z badań nad wczesnośredniowiecznym osadnictwem w rejonie jeziora Krępsko i Szczytno oraz cmentarzyskami ludności kultury pomorskiej w Olszanowie, Sąpólnie i Gwieździnie.
Organizacje.
Religia.
Na terenie miasta działalność religijną prowadzą następujące wyznania:
Jednostka Strzelecka 4039 Człuchów.
W Człuchowie mieści się Jednostka Strzelecka 4039 Człuchów. Jest to jednostka terenowa Związku Strzeleckiego „Strzelec” Organizacji Społeczno-Wychowawczej, który jest patriotycznym stowarzyszeniem – kontynuatorem istniejącego w okresie międzywojennym Związku Strzeleckiego. Działa jako stowarzyszenie rejestrowe we współpracy z Ministerstwem Obrony Narodowej. JS4039 Człuchów poprzez wychowanie obywatelskie członków oraz przygotowywanie młodzieży do służby wojskowej działa na rzecz niepodległości Rzeczypospolitej Polskiej i jej umacniania.
Komturia Człuchowska.
Stowarzyszenie Komturii Człuchowskiej skupia pasjonatów epoki rycerskiej. Komturia Człuchowska jest głównym organizatorem turnieju rycerskiego ("Człuchowskiego Turnieju Rycerskiego o Miecz Konrada Wallenroda", wcześniej "Człuchowskiego Turnieju Rycerskiego o Miecz Arnolda von Baden"), który odbywa się zawsze w przedostatni weekend sierpnia.
Sport.
W mieście Człuchów od 1985 roku istnieją dwa kluby kajakowe: „Piast” i „Polstyr” Człuchów, które w swojej historii wytrenowały wielu mistrzów polski oraz medalistów międzynarodowych zawodów kajakowych typu Mistrzostwa Polski, Mistrzostwa Europy.
Transport.
Człuchów leży na przecięciu dróg krajowych nr 25 i nr 22. Są to szlaki komunikacyjne na trasach: Koszalin – Bydgoszcz – Warszawa i Berlin – Gorzów Wlkp. – Elbląg – Kaliningrad. Miasto posiada obwodnicę w ciągu drogi krajowej nr 22.
Przez miasto przebiega linia kolejowa nr 210: Chojnice – Runowo Pomorskie, przy której znajduje się stacja kolejowa Człuchów.
Polregio zapewniają połączenia z Chojnicami i Szczecinkiem.
Komunikacja autobusowa realizuje połączenia z Chojnicami,
Komunikację z miastem zapewniają autobusy PKS Bytów i inne.

</doc>
<doc id="176160" url="https://pl.wikipedia.org/wiki?curid=176160" title="Proces rzymsko-kanoniczny">
Proces rzymsko-kanoniczny

Proces rzymsko-kanoniczny – rodzaj postępowania cywilnego powstały we włoskich komunach. Rozwinął się w oparciu o rzymski proces kognicyjny, obowiązujące w sądownictwie kościelnym prawo procesowe papieża Innocentego III oraz praktykę sądów włoskich. Obowiązywał w komunach włoskich, krajach Świętego Cesarstwa Rzymskiego (I Rzeszy) oraz do 1654 roku w Sądzie Kameralnym Rzeszy.
Oparty był na zasadach skargowości, pisemności, dyspozycyjności, kontradyktoryjności (przeciwstawności dwóch stron), legalnej teorii dowodowej, prawdzie formalnej i instancyjności (możliwa była apelacja).
Na rzymsko-kanonicznym postępowaniu cywilnym oparto procedury cywilne większości państw europejskich.

</doc>
<doc id="176161" url="https://pl.wikipedia.org/wiki?curid=176161" title="Drohiczyn (Polska)">
Drohiczyn (Polska)

Drohiczyn – miasto w Polsce, położone w województwie podlaskim, w powiecie siemiatyckim, siedziba gminy miejsko-wiejskiej Drohiczyn. Leży na Wysoczyźnie Drohiczyńskiej nad Bugiem.
Drohiczyn uzyskał lokację miejską w 1429 roku. W latach 1975–1998 miasto administracyjnie należało do woj. białostockiego.
Według danych z 30 czerwca 2020 Drohiczyn liczył 1957 mieszkańców.
Miasto położone jest we wschodniej Polsce, w południowej części województwa podlaskiego. Przez miasto przebiega droga krajowa nr 62 (Siemiatycze–Strzelno). Ośrodek usługowy dla rolnictwa; drobne przetwórstwo drzewne i rolno-spożywcze. Jest stolicą diecezji drohiczyńskiej. Był miastem królewskim Korony Królestwa Polskiego w starostwie drohickim w ziemi drohickiej województwa podlaskiego w 1795 roku. Miejsce popisów szlachty województwa podlaskiego I Rzeczypospolitej.
Historyczna stolica Podlasia.
Historia.
W XI w. gród na pograniczu rusko-polskim z ważną komorą celną nad Bugiem, którym spławiano towary z Rusi Kijowskiej. W XII wieku stolica księstwa drohiczyńskiego w kręgu wpływów Kazimierza Sprawiedliwego. W 1237 Konrad I nadał gród z okolicami Pruskim Rycerzom Chrystusowym, planując prowadzenie chrystianizacji Litwinów i Jaćwingów. Zakon został usunięty przez księcia włodzimiersko-halickiego Daniela, który stworzył tu swoją bazę dla wypraw przeciw Jaćwingom (1240). Następnie przejściowo należał do Mazowsza. W końcu XIII w. opanowany przez Litwę. Następnie przechodził z rąk do rąk. W XV wieku od książąt mazowieckich gród kupili Jagiellonowie. Prawa miejskie otrzymał Drohiczyn w 1498 z rąk Aleksandra Jagiellończyka, w związku z czym na rynku miejskim miały się pojawić jatki, postrzygalnia sukna, łaźnia, topnia wosku, budynek wagi i ratusz. Od 1520 stolica województwa podlaskiego, Drohiczyn pozostał nią aż do okresu rozbiorów. W 1569 został włączony do Korony. XVI wiek to okres największego rozkwitu miasta.
Na początku XVII w. były w Drohiczynie trzy kościoły, cerkwie unickie i prawosławne oraz cztery klasztory w tym dwa katolickie (franciszkanów i benedyktynek). W mieście istniały także szpital, apteka i szkoła. Okres pomyślnego rozwoju przerwał potop szwedzki i związane z nim zniszczenie miasta w 1657 r. przez wojska siedmiogrodzkie Jerzego II Rakoczego, a następnie moskiewskie w 1660 roku, w trakcie którego Drohiczyn utracił 68% ludności. W XVIII w. wybudowano istniejące do dzisiaj barokowe kościoły i klasztory. Pozbawiony dawnej świetności handlowej Drohiczyn zasłynął w tym okresie ze wspaniałych szkół: szkółki prowadzonej przez franciszkanów i jezuickiej szkoły, która w 1747 roku uzyskała rangę kolegium.
XIX wiek to okres upadku miasta. Dawna stolica województwa, do której zjeżdżano do szkół, na sejmiki i sądy, przekształciła się w prowincjonalne miasteczko bez perspektyw rozwoju, oddalone od nowych szlaków komunikacyjnych. W 1839 zaborcy rosyjscy zlikwidowali kościół unicki, w związku z tym drohiczyńskie świątynie unickie zamieniono w prawosławne cerkwie. W latach 1808–1842 miasto było siedzibą włączonego do Imperium Rosyjskiego powiatu w obwodzie białostockim. Liczba mieszkańców zmniejszyła się z około 2000 w 1775 do 835 w 1857 r. Całkowicie zaniknęła Ruska Strona, lewobrzeżna część Drohiczyna leżąca w Królestwie Polskim. 
Na początku XX w. napływ ludności żydowskiej spowodował, że liczba ludności wzrosła ponownie do 2000. Podczas dwóch wojen światowych miasto ponownie zostało zniszczone, a potem odbudowane, jednak pozycji sprzed rozbiorów już nie odzyskało.
W okresie międzywojennym istniały trzy kościoły katolickie, cerkiew prawosławna oraz gimnazjum państwowe. Działało Żydowskie Stowarzyszenie Oświatowe „Tarbutt”, Związek Kupców, Stowarzyszenie Rzemieślników Żydowskich. W 1929 r. burmistrzem był Henryk Moniuszko, komendantem Straży Pożarnej Wilhelm Haszko.
Współcześnie Drohiczyn pełni funkcje usługowo-handlowe dla okolicznych wsi, a ze względu na malownicze położenie jest też miejscowością letniskową. Tradycje drohiczyńskich szkół podtrzymują: Wyższe Seminarium Duchowne, szkoła podstawowa oraz liceum ogólnokształcące. Od 1991 Drohiczyn jest siedzibą diecezji drohiczyńskiej. Znajdują tu się trzy kościoły katolickie i jedna cerkiew prawosławna. 10 czerwca 1999 odbyło tu się spotkanie ekumeniczne z papieżem Janem Pawłem II. Z Drohiczynem związany jest aktor Daniel Olbrychski, na cześć którego miejscowe kino nazwane zostało Daniel. W Drohiczynie kręcono filmy "Panny z Wilka", "Sanatorium pod Klepsydrą" i "Faustyna" oraz odcinki seriali "Nad Niemnem" i "Ojciec Mateusz".
Demografia.
1580 rok – 2000 osób (około)
1662 rok – 680 osób
1775 rok – 2000 osób (około)
1799 rok – 984 osób
1857 rok – 835 osób
1921 – 1972 osób
1935 rok – 2454 osób
2008 rok – 2075 osób
Według Powszechnego Spisu Ludności z 1921 roku wieś zamieszkiwało 1972 osób, wśród których 950 było wyznania rzymskokatolickiego, 207 prawosławnego, 1 ewangelickiego, a 814 mojżeszowego. Jednocześnie 1165 mieszkańców zadeklarowało polską przynależność narodową, 114 białoruską, 687 żydowską, 1 fińską,1 rosyjską, 1 rusińską, a 3 określiło się jako internacjonaliści. Było tu 289 budynków mieszkalnych.
Według danych z 30 czerwca 2012 miasto miało 2129 mieszkańców.
Zabytki.
zachowane:
niezachowane:

</doc>
<doc id="176162" url="https://pl.wikipedia.org/wiki?curid=176162" title="Maurycy Saski">
Maurycy Saski

Herman Maurycy Saski (fr. "Maurice de Saxe") (ur. 28 października 1696 w Goslarze, zm. 30 listopada 1750 w Chambord) – hrabia saski, wódz i strateg wojskowości, marszałek Francji, książę Kurlandii i Semigalii w latach 1726-1729.
W 1719 został odznaczony Orderem Orła Białego.
Życiorys.
Maurycy Saski był nieślubnym synem króla polskiego Augusta II Mocnego i jego metresy hrabiny Marii Aurory von Königsmarck. W 1711 roku ojciec uznał go swoim dzieckiem i jednocześnie nobilitował nadając tytuł hrabiowski.
Przeznaczony do służby wojskowej, Maurycy Saski rozpoczął swoją karierę podczas wojny północnej. Na początku służył w armii saskiej walcząc na ziemiach Rzeczypospolitej z konfederatami tarnogrodzkimi i na Pomorzu z armią króla szwedzkiego Karola XII. Później był podkomendnym austriackiego wodza Eugeniusza Sabaudzkiego i walczył na Bałkanach z Turkami. W 1720 roku wstąpił do armii francuskiej w stopniu "maréchal de camp" (istniejąca w XVIII wieku ranga odpowiadająca generałowi brygady), gdzie służył pod rozkazami księcia Berwicka.
W 1726 roku został wybrany przez szlachtę Kurlandii i Semigalii księciem. Próbie zdobycia tronu w Inflantach przeszkodziła jednak interwencja Rosji. W 1729 roku Maurycy Saski powrócił więc do Francji. Od 1741 roku był marszałkiem Francji, a od 1747 roku naczelnym dowódcą wszystkich armii francuskich ("Maréchal général des camps et armées du roi").
Dowodził wojskami francuskimi w wojnie o sukcesję austriacką. Przeprowadził udaną kampanię wojenną przeciw koalicji w Niderlandach, która zakończyła się sukcesem dla Francji i opanowaniem tamtejszych posiadłości Habsburgów. Zwyciężył w bitwach pod Fontenoy (1745), Rancoux (1746) i Lauffeldt (1747). W 1748 roku zdobył Maastricht.
W 1748 roku Maurycy Saski ponownie ubiegał się o tron Księstwa Kurlandii i Semigalii. W tym celu wysłał z tajną misją do Petersburga Władysława Gurowskiego, który próbował bezskutecznie przekupić rosyjskiego kanclerza Aleksieja Bestużewa.
W 1746, Ludwik XV podarował Maurycemu Saskiemu zamek Chambord. Marszałek mieszkał tam od 1748 roku do śmierci.
Pochowany został w kościele św. Tomasza w Strasburgu.
Życie prywatne.
Maurycy Saski nigdy się nie ustatkował. Znany był z licznych romansów i nieślubnych dzieci. 12 marca 1714 ożenił się z bogatą hrabianką Joanną Wiktorią Tugendreich von Löben i szybko roztrwonił fortunę żony. 21 marca 1721 małżeństwo zakończyło się rozwodem. Z tego związku pochodził jedyny syn marszałka:
Z Marie Geneviève Rinteau, Mademoiselle de Verrières, Maurycy Saski miał naturalną córkę:

</doc>
<doc id="176163" url="https://pl.wikipedia.org/wiki?curid=176163" title="Drohobycz">
Drohobycz

Drohobycz (, ) – miasto na Ukrainie, w obwodzie lwowskim, siedziba rejonu drohobyckiego.
Drohobycz leży nad Tyśmienicą w Beskidach Brzeżnych.
Historia.
Powstanie miasta jest związane z jego położeniem na tzw. szlaku solnym i wydobyciem soli w okolicach. Pierwsze wzmianki o grodzie pochodzą z czasów Rusi Kijowskiej. Po przyłączeniu przez Kazimierza Wielkiego Rusi Czerwonej do Królestwa Polskiego, miasto przeżyło pierwszy okres dynamicznego rozwoju. Żupy solne przeszły na własność królewską i były dzierżawione przybyszom z całej Europy, m.in. z Włoch.
Kazimierz Wielki przyczynił się do powstania w Drohobyczu parafii rzymskokatolickiej, a w 1340 nadał miastu herb przedstawiający 9 topek solnych (tradycyjna miara soli) na granatowej tarczy, nad którą widniała korona królewska. W 1392 król Władysław II Jagiełło ufundował istniejący nadal kościół farny, a w 1422 nadał miastu prawa magdeburskie. Przywileje miejskie były później wielokrotnie potwierdzane, m.in. przez Kazimierza IV Jagiellończyka w 1460 i Aleksandra I Jagiellończyka w 1506.
1404 rok to pierwsza znana data pojawienia się Żydów w Drohobyczu.
Obwarowania miejskie składały się z wałów i bram: Zamkowej, Lwowskiej, Węgierskiej i Żydowskiej. Fortyfikacje z wałami i fosami otaczały od czasów króla Zygmunta I również kościół, a dzwonnica pełniła funkcję bramy. Ufortyfikowany był także cmentarz kościelny.
W 1498, w wyniku najazdu turecko-tatarskiego, znaczna część miasta została zniszczona. Miasto położone na przełomie XVI i XVII wieku w powiecie drohobyckim ziemi przemyskiej województwa ruskiego, w drugiej połowie XVII wieku należało do starostwa drohobyckiego. W 1578 Drohobycz uzyskał przywilej "de non tolerandis Judaeis". W 1616 starosta królewski zezwolił Żydom na osiedlenie się na przedmieściach miasta. Podczas wojen kozackich w XVII wieku miasto było niszczone. W 1648 Kozacy dokonali rzezi mieszkańców w kościele farnym. Po tym wydarzeniu zamurowano wejście do świątyni, przez które wdarli się najeźdźcy. Miasto posiadało zamek starostów królewskich składający się z co najmniej dwóch budynków.
Po pierwszym rozbiorze Polski (1772) wcielone do monarchii Habsburgów, pozostawało w jej składzie na terytorium kraju koronnego Galicji do upadku Austro-Węgier (1918). Drohobycz, pozostający ważnym centrum handlowym, pomimo nadania praw miejskich i licznych przywilejów królewskich (m.in. zwolnienie od czynszów miejskich i zezwolenie na pobór myta mostowego) nie rozwinął się jednak w większy ośrodek, aż do końca XIX wieku, gdy odkryto w pobliżu złoża ropy naftowej.
Od 1 listopada 1918 do maja 1919 pod administracją Zachodnioukraińskiej Republiki Ludowej, następnie do 14 marca 1923 pod tymczasową polską administracją, zatwierdzoną przez paryską konferencję pokojową 25 czerwca 1919. Suwerenność Polski na terytorium Galicji Wschodniej Rada Ambasadorów uznała 15 marca 1923.
W maju 1919 oddziały Wojska Polskiego pod dowództwem gen. Wacława Iwaszkiewicza i Stanisława Maczka toczyły długotrwałe walki o miasto z oddziałami Ukraińskiej Armii Halickiej dowodzonymi przez gen. Mychajła Omelianowicza-Pawlenkę.
Od 15 marca 1923 do 16 sierpnia 1945 w granicach Polski, Drohobycz był siedzibą powiatu w woj. lwowskim. Przed wybuchem II wojny światowej, w 1939, liczył 39 tys. mieszkańców. Działało tu 5 rafinerii ropy naftowej. Na terenie miasta funkcjonował klub piłkarski Junak. W mieście były gimnazja im. Króla Władysława Jagiełły i im. Królowej Jadwigi. Obecnie w gmachach gimnazjalnych mieszczą się wydziały Państwowego Uniwersytetu Pedagogicznego im. Iwana Franki. Centralną ulicą miasta w okresie II Rzeczypospolitej była ul. Mickiewicza.
Po agresji ZSRR na Polskę 17 września 1939 okupowany przez Armię Czerwoną (do czerwca 1941) i anektowany przez ZSRR.
Po rozpoczęciu niemieckiej inwazji na ZSRR funkcjonariusze NKWD zamordowali w więzieniu przy ul. Stryjskiej co najmniej kilkaset osób (od 200 do 500–600). Pod zwałami trupów odnaleziono później jedynie kilku żywych więźniów. Po rozpoczęciu niemieckiej okupacji w Drohobyczu i w pobliżu miasta odnajdywano kolejne, masowe groby ofiar NKWD. Nie sposób jednak ustalić, czy spoczywały w nich ofiary masakry więziennej, czy też osoby zamordowane w latach 1939–1941. Odkrycie ofiar NKWD wywołało trwający 4 dni pogrom Żydów, których oskarżono o sympatyzowanie z komunizmem. W trakcie pogromu zabito 47 osób. W czasie II wojny światowej Niemcy utworzyli w Drohobyczu getto i wymordowali większość żydowskich mieszkańców miasta. Jedną z ofiar był Bruno Schulz.
Od czerwca 1941 do 1944 Drohobycz znajdował się pod okupacją III Rzeszy (od 1 sierpnia 1941 w Generalnym Gubernatorstwie).
6 sierpnia 1944 miasto zostało ponownie zajęte przez Armię Czerwoną. Po konferencji jałtańskiej (4–11 lutego 1945) Tymczasowy Rząd Jedności Narodowej, wyłoniony w konsekwencji jej ustaleń, podpisał 16 sierpnia 1945 umowę z ZSRR, uznając nieco zmodyfikowaną linię Curzona za wschodnią granicę Polski, na podstawie porozumienia o granicy, zawartego pomiędzy PKWN i rządem ZSRR 27 lipca 1944. W konsekwencji umowy Drohobycz znalazł się w granicach ZSRR, na terytorium Ukraińskiej SRR, a jego polską ludność wysiedlono, głównie na Ziemie Zachodnie. Według spisu powszechnego z 1959 w mieście mieszkało 48 145 ludzi, w tym 70,1% Ukraińców, 22,6% Rosjan, 2,9% Polaków i 2,4% Żydów. Drohobycz jest jednym z nielicznych miast II RP, które nie zostało zniszczone podczas II wojny światowej.
Od 1991 w granicach niepodległej Ukrainy.
W mieście stoi wybudowany w 2001 z inicjatywy samorządowych władz ukraińskich pomnik Stepana Bandery.
Polacy w Drohobyczu.
W Drohobyczu działa oddział Towarzystwa Kultury Polskiej Ziemi Lwowskiej. Są plany powołania Domu Polskiego dla krzewienia polskiej kultury i tradycji. Miejscowi Polacy skupieni są wokół kościoła rzymskokatolickiego pw. św. Bartłomieja, który jest swoistym centrum polskiego życia kulturalnego i religijnego. W kościele parafialnym codziennie odbywają się msze święte w języku polskim. Według ukraińskiego powszechnego spisu ludności z 2001, w Drohobyczu mieszkało 454 Polaków, z czego 156 osób uznało język polski za ojczysty. Liczba osób polskiego pochodzenia w Drohobyczu jest zdecydowanie większa.
Gospodarka.
W mieście rozwinął się przemysł rafineryjny, maszynowy, metalowy, drzewny oraz spożywczy.
Sport.
Przed II wojną światową działał w mieście polski klub sportowy Junak Drohobycz. W 1939 walczył w barażach o I ligę, które zostały zawieszone z powodu wybuchu wojny. W 2008 Junak Drohobycz został przez Polaków z Kresów reaktywowany i wznowił działalność.
Fundacja świętego Antoniego.
W Drohobyczu działa Fundacja świętego Antoniego. Pomysłodawcą utworzenia Fundacji i równocześnie Prezesem zarządu jest pani Olga Pawłowska. Fundacja niesie doraźną pomoc starszym i samotnym Polakom na Ukrainie, prowadzi centrum socjalne, zajmuje się transportem chorych dzieci do Polski, prowadzi świetlicę, w której dzieci i młodzież uczą się religii i języka polskiego.

</doc>
<doc id="176164" url="https://pl.wikipedia.org/wiki?curid=176164" title="Grodzisk Wielkopolski">
Grodzisk Wielkopolski

Grodzisk Wielkopolski () – miasto w województwie wielkopolskim, nad Letnicą (zw. też Rowem Grodziskim), siedziba władz powiatu grodziskiego oraz gminy Grodzisk Wielkopolski. W latach 1975–1998 miasto administracyjnie należało do woj. poznańskiego.
Według danych GUS z 31 grudnia 2021, miasto liczyło mieszkańców.
Prywatne miasto szlacheckie lokowane w 1303 roku położone było w XVI wieku w województwie poznańskim.
Grodzisk Wielkopolski w kulturze.
Akcja filmu pt. Skrzydlate świnie dzieje się w Grodzisku Wielkopolskim w którym również kręcono produkcje. Opowiadał on o zagorzałych kibicach piłki nożnej oraz o tym, że doping jest ważniejszy od innych sfer życia. Film kręcono od września do 12 października 2009 roku.
Gospodarka.
W Grodzisku Wielkopolskim zarejestrowanych jest ok. 1400 podmiotów gospodarczych, w większości małych i średnich firm. Najwięksi pracodawcy w mieście to Adriana Factory Sp. z o.o. (dawniej Inter Groclin Auto S.A.), Okechamp S.A.(przetwórstwo warzyw) i Dąbex (produkcja parkietu). Inne przedsiębiorstwa, które również stały się nieodłączną częścią lokalnej gospodarki to Opal (elewacje budynków), Grodziska Fabryka Wyposażenia Wagonów „Growag”, Lexxit Mebel (produkcja mebli tapicerowanych), Browar i Grobud (okna PCV). Ta ostatnia firma, podobnie jak Okechamp, Chłodnia Składowa PAGO i Indrol znajdują się na terenie Grodziskiej Strefy Przemysłowej, która zajmuje obszar 35 ha przy drodze krajowej Poznań-Zielona Góra.

</doc>
<doc id="176165" url="https://pl.wikipedia.org/wiki?curid=176165" title="Premierzy Macedonii Północnej">
Premierzy Macedonii Północnej



</doc>
<doc id="176167" url="https://pl.wikipedia.org/wiki?curid=176167" title="Jassy">
Jassy

Jassy () – miasto w północno-wschodniej Rumunii (w historycznej Mołdawii), nad rzeką Bahlui (dorzecze Prutu); ośrodek administracyjny okręgu Jassy; 308,8 tys. mieszkańców (2009).
Historia.
Pierwsze wzmianki o Jassach w źródłach historycznych pochodzą z drugiej połowy XIV w. Od połowy XVI wieku Jassy były stolicą Hospodarstwa Mołdawskiego. W mieście tym działali wybitni pisarze i mężowie stanu, m.in. Miron Costin czy Dymitr Kantemir, którzy wnieśli wkład w rumuńską kulturę. W 1641 r. hospodar Bazyli Lupu założył tu Szkołę Państwową, a w klasztorze Trzech Świętych Hierarchów powstała drukarnia, która wydawała książki w języku rumuńskim. W 1686 roku wojsko polskie stoczyło bitwę pod Jassami (wojna polsko-turecka 1683-1699). W latach 1859–1862 Jassy były jedną z dwóch stolic Zjednoczonych Księstw Mołdawii i Wołoszczyzny (obok Bukaresztu). W latach 1916–1918 miasto pełniło funkcję stolicy Królestwa Rumunii. W czerwcu 1941 roku miał miejsce pogrom w Jassach.
Gospodarka.
W mieście rozwinął się przemysł metalowy, chemiczny, spożywczy, włókienniczy, drzewny, materiałów budowlanych oraz poligraficzny.
Transport.
W Jassach działa system tramwajowy, a w latach 1985–2006 funkcjonował także transport trolejbusowy.
Blisko centrum miasta znajduje się stacja kolejowa Jassy, dalej położona jest stacja Socola.
Poza miastem, na terenie okręgu Jassy położony jest Port lotniczy Jassy.
Demografia.
Według spisu z 2002 r. miasto Jassy liczyło 320 888 mieszkańców. Skład etniczny według spisu z 2002 roku:
Religie.
Jassy są siedzibą prawosławnej metropolii Mołdawii i Bukowiny oraz podlegającej jej archieparchii Jass. W mieście znajduje się szereg zabytkowych cerkwi:
Oprócz cerkwi parafialnych w Jassach znajdują się prawosławne monastery: Trzech Świętych Hierarchów, Galata, Golia, Frumoasa, Cetățuia, Podgoria Copou.
W Jassach siedzibę ma również diecezja rzymskokatolicka Jass. Posiada ona katedrę XVII-wieczną, a w jej sąsiedztwie nowy kościół. Działają cerkiew staroobrzędowa (XIX w.) oraz świątynia ormiańska (XIV w., przebudowana na pocz. XIX w.).
Czynna jest wielka synagoga w Jassach, zachowała się także synagoga Merarilor.
Sport.
W mieście tym siedzibę ma rumuński klub piłkarski Politehnica Jassy, który został założony 27 kwietnia 1945 r. jako "Sportul Studențesc Jassy". Obecnie klub gra w pierwszej lidze rumuńskiej, a swoje mecze rozgrywa na stadionie im. Emila Alexandrescu, którego pojemność wynosi 11 390 widzów.

</doc>
<doc id="176169" url="https://pl.wikipedia.org/wiki?curid=176169" title="Karczew">
Karczew

Karczew – miasto w Polsce położone w województwie mazowieckim, w powiecie otwockim, na prawym brzegu Wisły, siedziba gminy miejsko-wiejskiej Karczew. Miasto należy do aglomeracji warszawskiej.
Według danych z 31 grudnia 2010 r. miasto miało 10 271 mieszkańców.
Karczew leży na historycznym Mazowszu, w dawnej ziemi czerskiej.
W mieście znajdują się zakłady przemysłu spożywczego (mięsno-drobiarskiego, mleczarskiego) i chemicznego. W latach dziewięćdziesiątych XX wieku znajdowała się w mieście montownia samochodów marki Mercedes.
Według danych z 1 stycznia 2011 r. powierzchnia miasta wynosiła 28,12 km².
Historia.
Czasy najdawniejsze.
Paleolit.
Najstarsze ślady człowieka w okolicach Karczewa pochodzą sprzed około 11 tysięcy lat, kiedy pojawili się tam paleolityczni łowcy reniferów. Przywędrowali oni w poszukiwaniu reniferów, które przybyły z północy po ochłodzeniu się klimatu i rozprzestrzenieniu się tundry, której składnik – porost chrobotek reniferowy – stanowi podstawę ich diety. Łowcy reniferów osiedlali się głównie w okolicach rzek, budując na ziemiach polskich setki obozowisk. Po raz pierwszy na pozostałości ich działania natrafiono w okolicach ujścia Świdra do Wisły, dlatego też plemiona te nazywane są ludnością kultury świderskiej. Inną, mniej powszechną nazwą jest ludność cyklu mazowszańskiego. Najwięcej pozostałości po łowcach reniferów w okolicach Karczewa odnaleziono w Świdrach Małych, Górkach w Józefowie oraz w Świdrach Wielkich, rzadsze znaleziska pochodzą z ziem pomiędzy Karczewem a wsią Całowanie.
Mezolit.
Około 8000 lat temu na ziemiach polskich zakończył się paleolit i rozpoczęła się średnia epoka kamienia – mezolit. Klimat zaczął się ocieplać, lodowiec wycofał się na północ, gdzie podążyły także stada reniferów. Mimo że prawdopodobnie część ludności podążyła za nimi większość pozostała i w dalszym ciągu prowadziła koczowniczy tryb życia, utrzymując się z polowań, choć większą rolę odgrywało już zbieractwo. Ludność mezolitczna zamieszkiwała trwałe osady, które budowano co kilka miesięcy lub lat. Ich pozostałości odkryto m.in. we wsi Całowanie, gdzie w dwóch szałasach mieszkały dwie rodziny. Były to okrągłe budowle, znajdujące się w małym wgłębieniu, otoczone kamieniami. We wnętrzu rozpalano ogniska. Najczęściej takie osady zakładano nad brzegami rzek, gdzie można było łowić ryby. Ślady tych nadrzecznych siedzib odkryto m.in. w Brzezince, Ostrówcu, Rosłonkach, Wygodzie, Sobiekursku i Piotrowicach.
Neolit.
Około 6500 lat temu na ziemiach polskich pojawiły się pierwsze kultury neolityczne. Dawnych myśliwych mezolitycznych wyparli i zastąpili półosiadli rolnicy, trudniący się czasem hodowlą zwierząt i lepieniem naczyń z gliny. Nadal jednak te pradawne ludy używał wyłącznie narzędzi z kamienia. Jako pierwsza tereny dzisiejszej Polski ogarnęła kultura ceramiki wstęgowej rytej, wywodząca się z południa, z terenów położonych nad Dunajem. Jej przedstawiciele zagościli także w okolicach Karczewa, choć znaleziono tam zaledwie jedno stanowisko powiązane z nią. Ludność ta znała uprawę pszenicy, jęczmienia, żyta, grochu, soczewicy czy lnu.Kolejną falą ludności neolitycznej, która ogarnęła około 5700 lat temu ziemie polskie, a więc i okolice Karczewa była kultura pucharów lejkowatych. W tamtych czasach na dużą skalę prowadzono wydobycie i przetwarzano krzemień. Społeczność tejże kultury budowała olbrzymie kamienno-ziemne grobowce, zwane megalitami kujawskimi lub polskimi piramidami. W okolicach Karczewa jej przedstawiciele zamieszkiwali przede wszystkim tereny dzisiejszych Świdrów Wielkich i Małych, Otwocka Małego, Janowa, Ostrówca, Całowania i Brzezince.
Około 3100 roku p.n.e. na ziemie polskie z północnej Europy przybyły koczownicze plemiona z kręgu kultury ceramiki dołkowo-grzebykowej, trudniące się myślistwem. Ich przedstawiciele dość licznie, acz niezbyt długo zamieszkiwali okolice Karczewa, m.in. wieś Brzezinkę, gdzie zlokalizowano ich osadę.
W późnym neolicie ziemie polskie zajęła kultura ceramiki sznurowej. Jej przedstawiciele prowadzili pastersko-nomadzki tryb życia, potrafili jeździć konno, walczyli najczęściej kamiennymi toporami. Charakterystycznymi przedmiotami znajdowanymi bardzo często na stanowiskach związanych z tą kulturą były amfory turyńskie. Przedstawiciele kultury ceramiki sznurowej pojawili się m.in. w Świdrach Wielkich, Woli Karczewskiej oraz w północnym Karczewie.
Epoka brązu.
Około 1800 roku p.n.e. na ziemiach polskich rozpowszechnił się nowy surowiec, z którego coraz częściej wyrabiano broń i narzędzia – brąz, co rozpoczęła nową epokę – epokę brązu. Osadnictwo wczesnej epoki brązu bardzo szybko zajmowało nowe tereny, w tym okolice Karczewa, na których jednak wciąż trwała tradycja kultury ceramiki sznurowej. Z biegiem czasu z kultur, które były jej spadkobiercami rozwinęła się kultura trzciniecka, która ogarnęła ziemie nad wschodnią i środkową Wisłą aż po Dniepr. Ludy epoki wczesnego brązu, w tym także kultury trzcinieckiej trudniły się przede wszystkim uprawą roli i hodowlą zwierząt. W czasach brązu w okolicach Karczewa najludniejsze były tereny od Świdrów Małych aż po Całowanie, szczególnie te należące obecnie do Otwocka Wielkiego i Małego, Wygody, Brzezinki, Ostrówca.
Na przełomie epoki brązu i żelaza ziemie od Hiszpanii aż po Karpaty i Bug ogarnęła kultura łużycka, której przedstawicieli dawniej utożsamiano z Prasłowianami, a którzy charakteryzowali się budowaniem dużych, otwartych osad. Mimo że pojawili się oni w okolicach Karczewa i byli tam dość liczni związane z nimi stanowiska zostały zbadane tylko powierzchownie. Materiały związane z kulturą łużycką odkryte w Karczewie przez Ludwika Sawickiego w 1948 roku znajdują się w Państwowym Muzeum Archeologicznym w Warszawie.
Epoka żelaza.
Okres halsztacki i lateński.
Epoka żelaza rozpoczęła się umownie około 700 roku p.n.e., kiedy na zajmowane przez plemiona kultury łużyckiej ziemie spadł najazd koczowniczych Kimmerów, którzy rozpowszechnili w Europie żelazo. Kimmerowie wraz ze swoją kulturą zmieszali się z ludami łużyckimi, które odtąd budowały ufortyfikowane grody, takie jak Biskupin. Epokę żelaza dzieli się na kilka okresów, z czego najwcześniejszy jest okres halsztacki, biorący swą nazwę od stanowiska Halstatt w Austrii. Przez większość tegoż okresu Mazowsze, a więc i okolice Karczewa zajmowała kultura łużycka, której badaniami zajmował się w XX wieku Jerzy Głosik.Po upadku kultury łużyckiej pod koniec okresu halsztackiego tereny Karczewa ogarnęła kultura grobów kloszowych, która uformowała się w dolinie środkowej Wisły. Nazwa pochodzi od charakterystycznej formy grobów popielnicowych, które były przykrywane kloszem, czyli dużym naczyniem zasobowym. Na czas występowania tejże kultury przypada drugi okres epoki żelaza – tzw. okres lateński, na który przypada powstanie w Europie cywilizacji Celtów i ich ekspansja, również na ziemie polskie. Badania tegoż okresu są trudne, pozostałości osad bowiem najczęściej są nieuchwytne, zalegające płytko pod ziemią cmentarzyska natomiast bardzo łatwo ulegają zniszczeniu. Niektóre z kilku odkrytych cmentarzysk znaleziono m.in. na północy Karczewa, we wsi Brzezinka, czy w Całowaniu, jednak niewątpliwie najwięcej owych nekropolii znajduje się pod Otwockiem Wielkim.
Okres rzymski.
W III i II wieku p.n.e. plemiona kultury grobów kloszowych były stopniowo wypierane przez napierającą ludność tzw. kultury przeworskiej, która utożsamiana jest z należącymi do ludów germańskich Wandalami. Mimo że zasiedlili oni ziemie polskie pozostawali pod silnymi wpływami Celtów. W tamtych czasach na Mazowszu i w Górach Świętokrzyskich powstawały wielkie ośrodki hutnicze, wzrósł także handel z powstającą republiką rzymską. Rzymianie importowali znad Bałtyku przede wszystkim bursztyn. Na Mazowszu w związku z rozwojem handlu, o czym świadczą liczne znaleziska, w tym odnaleziony w okolicach Świdrów Wielkich rzymski srebrny denar cesarza Trajana, wzrósł poziom życia społeczeństwa, zaczęto sprowadzać lub wytwarzać narzędzia, broń i ozdoby z żelaza. W okolicach Karczewa odnaleziono liczne osady, jednak żadna z nich nie została dokładnie zbadana. Powierzchowne badania przeprowadzili w 1988 roku Stanisław Zapaśnik i Stefan Woyda. Odkryto również duży piec wapienniczy, używany w procesie wytopu żelaza z rud darniowych, jako reduktor fosforu, osłabiającego żelazo. Ów piec datowany jest na początek naszej ery. Znalezisko to świadczyć może o istnieniu nad Wisłą ośrodka hutniczego, co potwierdzają inne znaleziska, np. przepalona glina ze wsi Janów, bryłki żużla ze wsi Sobiekursk.Ludność kultury przeworskiej wyparły z ziem mazowieckich pod koniec II wieku n.e. wędrujące grupy germańskich Gotów. Po rychłym odejściu Gotów ziemie polskie pozostały wyludnione aż do VI – VII wieku, kiedy ze wschodu przybyli nań Słowianie.
Okres wczesnośredniowieczny.
Po odejściu Gotów, a wcześniej ludności kultury przeworskiej ziemie polskie, jak już wyżej napisano, pozostawały wyludnione. Dopiero w VI i VII wieku na ziemie polskie przybyły ze wschodu liczne plemiona Słowian. Z tamtych czasów pochodzi kilka grobów całopalnych, o których wspomniał w 1966 roku „Rocznik Warszawski”, odkrytych prawdopodobnie w okolicach Śródborowa oraz pozostałości osady z okolic Całowania. Wielce możliwe jest, iż znaleziska te są pochodzenia słowiańskiego. Mimo że przez kolejne wieki okolice Karczewa były zamieszkane przez słowiańskie plemię Mazowszan nie odnaleziono tam żadnych pozostałości po nich. Nie jest to dziwne, ponieważ średnia gęstość zaludnienia wynosiła 4–5 osób/km². Pustka ta kończy się w XII – XIII wieku, kiedy Mazowsze, od X wieku będące częścią państwa Piastów, uczestniczy w rozbiciu dzielnicowym i staje się stopniowo osobnym księstwem.
Czasy nowożytne.
Karczew własnością Wita z Dudy.
Dynamiczny rozwój Karczewa, który trwa przynajmniej od XV wieku zapewniło dogodne położenie nad Wisłą, gdzie krzyżowało się kilka szlaków handlowych, m.in. droga z południa, wiodąca przez Osieck, Całowanie i dalej na północ, nad Bałtyk oraz szlak z Rusi Kijowskiej przez Czersk na zachód. Równie starą jak Karczew miejscowością była nieistniejąca już obecnie Duda, której właścicielami był ród Duckich herbu Jasieńczyk, którego pierwszymi znanymi przedstawicielami byli bracia Wit, Jan i Zbrosław – prokurator warszawski. Pełniona przez niego funkcja świadczyć może jedynie o wysokiej pozycji rodu wśród szlachty mazowieckiej. Z historią Karczewa spośród trzech braci związany jest jedynie Wit, który najpóźniej w 1421 roku objął urząd stolnika czerskiego, a wkrótce potem stał się właścicielem omawianej tu wsi. Prócz niej i Dudy do włości Wita należało Otwocko (Otwock Wielki), Miedzechów oraz kilka innych wiosek. Wit w ciągu swego życia miał trzy żony: Wichnę z którą dochował się synów Piotra i Pawła, Katarzynę, która dała mu czworo dzieci: Jana, Zdziechnę, Agnieszkę i Wita oraz Beatę, matkę Marcina, Wojciecha, Stefana, Pachny, Mścichny, Małgorzaty i siódmego, nieznanego z imienia dziecka. 24 lutego 1428 roku Wit, zapewne pod wpływem swojej trzeciej żony, dokonał podziału swoich dóbr pomiędzy swoich synów. I tak oto on sam zatrzymał dla siebie i potomstwa urodzonego z trzeciej żony Karczew, Miedzechów i trzecią część Otwocka Wielkiego, synowie z pozostałych żon natomiast (Piotr, Paweł, Jan i Wit) otrzymali Dudę oraz kilka wsi, jednak musieli oddać ojcu wszystkie dobra ruchome (złoto, srebro itp.). W ten sposób potomkowie Wita i Beaty, którzy otrzymali Karczew przyjęli nazwisko Karczewscy, podczas gdy pozostali potomkowie zachowali nazwisko Duccy i dali początek czterem gałęziom tego rodu.
Pod rządami Karczewskich.
W połowie XVI wieku Karczew był własnością Franciszka i Jana Karczewskich, synów Marcina, wojskiego czerskiego, którego ojcem był Marcin, syn Wita z Dudy. Ich żonami były Małgorzata i Barbara Duckie. Szesnastowieczny Karczew był prężnie rozwijającą się osadą, skupioną wokół kościoła pod wezwaniem św.św. Wita i Bartłomieja, stojącego na rozległym pagórku (obecnie Stare Miasto). Znajdował się niedaleko traktu wiodącego do tzw. Przewozu Karczewskiego – przeprawy na Wiśle. Przy kościele znajdował się plac targowy, wokół którego stały liczne karczmy, a także warsztaty, m.in. szewskie, kołodziejskie, kowalskie. Na rynku prowadzono targi. Marzeniem braci Karczewskich było przekształcenie typowo rolniczo-rzemieślniczej osady w miasto. Dokonał tego, w sobotę, 21 kwietnia 1548 roku, król Polski Zygmunt I Stary. Wraz z uzyskaniem przez Karczew praw miejskich rozpoczął się okres jego bardzo szybkiego rozwoju: Wisłą spławiano przez miasto do Gdańska drewno, zboże, węgiel drzewny i popiół, w mieście zatrzymywali się także kupcy i wędrowcy podróżujący którąś z dwóch krzyżujących się kilka kilometrów na południe od niego szlaków, łączących Ruś z zachodem i Pomorze oraz Warszawę z Małopolską, a dalej z Czechami i Węgrami. Wkrótce przy kościele bracia Karczewscy wznieśli murowaną kaplicę, nazwaną od ich nazwiska – Karczewską, powstała także szkoła parafialna, w której rektorem był Andrzej z Sobikowa, a kantorem jego brat Walenty. W 1563 roku wzniesiono przytułek dla ubogich i szpital. Niestety rozwój miasta zatrzymał na jakiś czas pożar, który strawił część domostw oraz drewniany kościół. Aby umożliwić odbudowę Karczewa zwolnił na kilka lat mieszkańców od podatków. Wkrótce wzniesiono nowy kościół pod wezwaniem św. Wita. W tym czasie osiedliło się tam kilka rodzin, pochodzenia mołdawskiego.
W nieznanym czasie przed 1603 rokiem w Karczewie powstała kolejna już kaplica, ufundowana tym razem przez Melchiora Walbacha, syna Jakuba de Lauga, który w tamtym czasie po wcześniejszym nadaniu tytułu szlacheckiego i nabyciu wielu ziem w okolicach Karczewa i Czerska starał się o zdobycie dobrej reputacji wśród okolicznego społeczeństwa. W tym właśnie celu ufundował ową kapliczkę. W 1601 roku, po przedwczesnej śmierci swojego syna, Baltazara, ustanowił opiekunem swoich czworga wnucząt: Jana, Baltazara, Anny i Zofii Jana Karczewskiego, syna Jana, który wraz z bratem Franciszkiem władał w II połowie XVI wieku Karczewem. Pozostałymi opiekunami zostali ustanowieni Jan i Wojciech Glinieccy. Walbach zmarł wkrótce potem, w 1603 roku.W końcu XVI wieku Karczew i okoliczne ziemie były podzielone pomiędzy rody Karczewskich (których głową był wtedy Franciszek, syn Jana, wnuk Wita) i Bielawskich (głową był Jan Bielawski). Stosunki między dwoma rodami nie układały się najlepiej, jednak wszelkie konflikty zakończyły się w 1605 roku, kiedy Andrzej (Adrian) Karczewski, syn Franciszka, syna Jana (który ongiś współrządził miastem wraz z bratem Franciszkiem) pojął za żonę Dorotę Bielawską. W 1623 r. właściciel dóbr karczewskich Marcin Bielawski przekazał swemu synowi Wawrzyńcowi Sobiekursko (Sobiekursk), a w 1632 roku Karczew. W 1667 roku, lub jak podają niektóre źródła w 1663, synowie Wawrzyńca, Jerzy i Konstanty sprzedali je Franciszkowi Janowi Bielińskiemu.
Karczew własnością Bielińskich.
Bielińscy wywodzili się od ubogiej szlachty ciechanowskiej, ich nazwisko pochodzi od wsi Bielina, położonej w ziemi ciechanowskiej. Na Mazowszu zjawili się w XVII wieku, już jako zasłużony i bogaty ród. W 1663 lub 1667 roku Franciszek Jan Bieliński stał się właścicielem dóbr otwockich, w skład których wchodziło m.in. miasto Karczew. Jan Franciszek zmarł w 1685 roku, schedę po nim przejął zaś jego syn Kazimierz Ludwik, który poślubił Ludwikę z domu Morsztyn, córkę poety i sekretarza królewskiego Jana Andrzeja Morsztyna. Prawdopodobnie w prezencie dla niej Kazimierz sfinansował budowę pałacu w podkarczewskim uroczysku Rokola, na sztucznej wyspie, którą utworzyli tureccy jeńcy, według legendy wzięci do niewoli po bitwie pod Wiedniem. Wykonano to przekopując kanał przez cypel wrzynający się w jezioro. Pałac był trzykondygnacyjną, późnobarokową budowlą, obecnie uznawaną za zabytkową.
W latach 1700–1721 trwała III wojna północna, w której po jednej stronie stanęły Szwecja, Hetmańszczyzna i Imperium osmańskie, po drugiej zaś Dania, Saksonia, Rosja, Hanower i Rzeczpospolita. W tamtych czasach na ziemiach karczewskich i otwockich doszło do wielu wydarzeń, związanych z trwającą wojną. W 1703 roku w pobliżu Karczewa przeprawiły się przez Wisłę wojska saskie i skierowały na Warszawę. W tym samym roku, 26 lipca koło Karczewa 20-osobowy oddział szwedzki został zaatakowany przez tysiąc konnych Sasów. Mogłoby się wydawać, że Szwedzi nie mają szans, przybył im jednak na pomoc kapitan prowadzący oddział liczący 150 konnych. Z jego pomocą udało im się zabić 30 Sasów i rozproszyć resztę. Niektórzy z nich, uciekając przed Szwedami utonęli w Wiśle. Polegli zostali pochowani na piaszczystych wzgórzach – tzw. „Osinach”. Miejsce pochówku przez długi czas miejscowa ludność zwała „niemieckim cmentarzem”. W 1704 roku niedaleko Przewozu Karczewskiego, w okolicach dzisiejszej ulicy Wiślanej, przeprawiły się przez Wisłę wojska szwedzkie. W wyniku ich przemarszu i potyczek, stoczonych z Sasami, Karczew i jego okolice zostały znacząco wyniszczone. W tym czasie o władzę w Polsce walczyli popierany przez Sasów August II Mocny i popierany przez Szwedów Stanisław Leszczyński. Stało się tak, że przebywali oni wtedy zaledwie kilkanaście kilometrów od siebie: pierwszy w pałacu Bielińskich, których był przyjacielem, drugi zaś w Karczewie. Wraz z Augustem Sasem do pałacu w Otwocku Wielkim przybył także car Piotr I Wielki. Tam obaj władcy omawiali plany rozbioru Rzeczypospolitej. Początkowo plan nie powiódł się, jednak do rozbiorów doszło kilkadziesiąt lat później, również z udziałem Bielińskich.W 1713 roku zmarł Kazimierz Ludwik Bieliński. Z małżeństwa z Ludwiką Morsztynówną doczekał się czterech córek i dwóch synów, spośród których starszy – Franciszek odziedziczył po nim ziemie otwockie oraz starostwo czerskie i garwolińskie. W przeciwieństwie do ojca Franciszek nie przebywał w pałacu na wyspie, w Otwocku Wielkim: zamieszkiwał w Warszawie, robił bowiem karierę polityczną. Udało mu się zdobyć tytuły cześnika koronnego, podskarbiego ziem pruskich, w 1732 roku marszałka nadwornego koronnego, w 1742 zaś marszałka wielkiego koronnego. Ponadto został starostą brodnickim, grójeckim i osieckim. Podczas gdy Franciszek wraz z poślubioną w 1730 roku Henryettą z Przebendowskich, wdową po Janie Mikołaju Radziwille zamieszkiwał w Warszawie, pałac na wyspie był siedzibą najpierw siostry Bielińskiego Franciszki Denhoffowej, kochanki króla Augusta II, następnie jego brata Michała, który w 1725 roku z woli króla poślubił Marię Rutowską, nieślubną córkę monarchy i jego kochanki – Turczynki Marii Aurory von Spiegel. Franciszek przejął pałac w Otwocku Wielkim w 1732, po czym rozpoczął jego przebudowę.Bieliński był surowym, ale też sprawiedliwym człowiekiem, który dbał o swoje dobra, wybudował m.in. nowy most nad fosą zamkową w Czersku za własne pieniądze, wydając nań 24000 złotych polskich. Był zwolennikiem i sprzymierzeńcem Augusta II Mocnego i jego syna Augusta III z dynastii Wettynów. Mimo czasowego pogorszenia się stosunków między monarchami a magnatem, ostatecznie poprawiły się one, czego dowodem jest wydany w 1757 roku „Przywilej na jarmarki miastu Karczewowi od najjaśniejszego króla Jego Mości Augsta III nadana”, który zezwolił na odbywanie się w mieście licznych jarmarków. W imieniu miasta Karczewa przywilej podpisali rajcowie: Paweł Trzaskowski, Wojciech Olszewski, Józef Olszanka, Franciszek Zakrzewski, Tomasz Laskus, Roch Siwak.Przez całe swoje życie Franciszek Bieliński nie doczekał się potomka: jego małżonka zmarła po krótkiej chorobie 17 stycznia 1755 roku o godzinie 15. W 1757 roku Bieliński rozpoczął stopniowe przekazywanie swoich dóbr bratankowi, Franciszkowi III, synowi Michała i Tekli z Pepłowskich. Kilka lat później, w 1760 roku otrzymał jeszcze order św. Stanisława, rok później został podkomorzym nadwornym Augusta III, w 1713–14 lub 1715 roku natomiast uhonorowany został Orderem Orła Białego.Jako pierwsze własnością Franicszka III Bielińskiego stało się przekazane mu przez stryja na przełomie lat 50. i 60. XVIII wieku starostwo czerskie. Trzy lata później doszło do jego ślubu z marszałkówną wielką litewską Krystyną Sagnuszkówną. Mimo wielu starań Franciszek nigdy nie dorównał pod względem wpływów i potęgi swoim poprzednikom: do jego dokonań należy zaliczyć napisanie dzieła „Sposób nauczania opisany w 15 pismach, które posłał do Komisji Edukacji Narodowej anonimowy autor” oraz wejście w skład wymienionej Komisji. Bieliński starał się ratować podupadające dobra otwockie i karczewskie. Chcąc to zrobić nadał 23 czerwca 1768 roku miastu Karczew nowe przywileje. W przywileju tym ustanowił także herb miasta – Junoszę, będący dotąd herbem rodu Bielińskich. W imieniu Karczewa dokument podpisali Paweł Trzaskowski, Roch Siwak, Wojciech Olszewski, Jan Woicehowski (Wojciechowski), Franciszek Zakrzewski, Józef Olszanka, Franciszek Broniszewski oraz Tomasz Laskus. Franciszek III Bieliński był wielkim patriotą i dobroczyńcą, słynnym m.in. z bezinteresownego dostarczania do wygłodzonej podczas oblężenia Warszawy żywności. W 1784 roku został pisarzem wielkim koronnym, w 1794 roku wziął udział w insurekcji kościuszkowskiej jako generał-major, kwatermistrz dywizji Tadeusza Kościuszki, księcia Józefa Poniatowskiego i generała Józefa Zajączka.
Okres zaborów.
Karczew własnością Wojciecha Sulimierskiego.
Na przełomie XVIII i XIX wieku ród Bielińskich okres swojej świetności miał już za sobą. Ich dobra były zadłużone na ponad 1,9 miliona złotych. W 1805 roku należące do Bielińskich ziemie: Karczew, Karczówka, Duda, Przewóz, Grzanki, Świder, Górki, Otwock Wielki, Otwock Zagórny, Nadbrzeż, Wola Sobiekurska, Glinki, Całowanie, Radwanków, Kępa Radwankowska, Kępa Gliniecka, Pogorzel, Piotrowice, Łukówiec, Tabor, Lasek, Ostrowik, część Dąbrówki zostały sprzedane za 2880000 złotych byłemu sędziemu ziemiańskiemu województwa łęczyckiego Wojciechowi Sulimierskiemu. Był on panem dóbr karczewskich i otwockich przez ponad 20 lat, nie zdołał jednak przywrócić im świetności. Pałac w Otwocku Wielkiem był od jakiegoś czasu opuszczony i popadał w ruinę, w 1809 roku przez bitwą pod Ostrówkiem stacjonowały tam wojska Księstwa Warszawskiego pod dowództwem Michała Sokolnickiego. W końcu Wojciech Sulimierski nie będąc w stanie uratować zadłużonego majątku wystawił go na licytację. Kupił go w 1828 roku Jan Jerzy Kurtz III.
Pod rządami Kurtzów.
Kurtzowie byli wywodzącym się z Saksonii rodem, który przybył do Polski na przełomie XVII i XVIII wieku i bardzo szybko uległ polonizacji. Jan Jerzy Kurtz III, syn Jana Jeryego I nie długo był panem ziemi otwockiej, zmarł bowiem zaraz po jej nabyciu w 1828 roku. Majątek trafił w ręce Jana Kostki Władysława, jego bratanka, który w 1845 roku poślubił swoją siostrę stryjeczną, córkę Jana Jerzego II, Anielę Kurtz. Wraz z żoną Jan Kostka Władysław szybko rozpoczął odnowienie pałacu w Otwocku Wielkim. Pod okiem architekta Jana Teofila Scarboniego zbudowano nowy, ogniotrwały dach, odbudowano zniszczone wieże, wymieniono stropy. W 1848 roku narodził się syn Jana, Zygmunt Kurtz. Dalsze prace nad renowacją pałacu przerwała śmierć Anieli Kurtz w 1857 roku. Jej małżonek, Jan Kostka Władysław zmarł 18 lat później, w 1875 roku. Wtedy na wieść o śmierci ojca do domu powrócił pobierający nauki w Szwajcarii, a od 1873 roku w Paryżu syn zmarłego Zygmunt. W 1884 roku założył w dobrach otwockich największy w Królestwie Polskim sad owocowy, liczący ponad 20 tysięcy drzew. Zygmunt zarabiał ogromne pieniądze handlując owocami, w które zaopatrywał Warszawę i Petersburg. W jego sadach pracę znalazły dziesiątki mieszkańców okolicznych wsi i miasteczek, ucząc się nowoczesnych metod gospodarowania. Z inicjatywy Kurtza powstała szkółka wyplatania koszyków i spółdzielnia koszykarska. Wiklinę pozyskiwano z rozległych wysp na Wiśle. Mimo ogromnego wysiłku, Zygmuntowi nie udało się uratować upadających, zadłużonych dóbr. Próbował nawet zarabiać, wycinając w latach 1886–1887 ogromne obszary lasów w ziemi karczewskiej i osieckiej, łącznie ponad 2100 mórg. Zygmunt Kurtz był miłośnikiem muzyki. W swoim pałacu w Otwocku Wielkim zebrał znaczną kolekcję zapisów nutowych, rozproszoną w czasie I wojny światowej. Po długiej chorobie, która pochłonęła znaczną część dochodów z dóbr otwockich, Zygmunt Kurtz zmarł 4 maja 1917 roku.
II wojna światowa.
W czasie II wojny światowej Karczew, którego mieszkańcy od lat specjalizowali się w przerobie i handlu mięsem, był głównym źródłem zapatrzenia Warszawy w mięso i wyroby mięsne. W gwarze okupacyjnej był przez to żartobliwie nazywany „Prosiakowem”. Dokonywano tam uboju bydła i trzody chlewnej spędzanych nocami z okolicznych miejscowości, a mięso nielegalnie przewożono (szmuglowano) do okupowanej stolicy kolejką jabłonowską.
W lipcu 1941 w Karczewie utworzono obóz pracy dla ludności żydowskiej. Więźniowie, ok. 200 osób, wykonywali roboty melioracyjne i pracowali przy pogłębianiu rzeki Jagodzianki. Obóz został zlikwidowany w sierpniu 1943.
Czasy współczesne.
Prawa miejskie Karczew utracił w 1869, pod koniec XIX wieku następuje ożywienie gospodarcze, miasto zaczyna słynąć z rzeźnictwa i wyrobu wędlin. W 1939 liczyło 4 tysiące mieszkańców, podczas kampanii wrześniowej w 1939 oraz pod koniec 1944 zacięte walki z Niemcami o dostęp do Wisły. W 1958 Karczew zyskał status osiedla, w 1959 ponownie otrzymał status miasta. Wybudowano kombinat przemysłu mięsnego. W latach 1975–1998 miasto administracyjnie należało do woj. warszawskiego.
Demografia.
Według danych GUS z 2010 miasto miało 10 271 mieszkańców.
Zabytki Karczewa.
Jednym z cenniejszych zabytków Karczewa jest kościół utrzymany w stylu baroku piemonckiego, zbudowany w latach 1732–1737.
Autorstwo projektu przypisuje się Jakubowi Fontanie, związanemu z Franciszkiem Bielińskim. Kościół był wielokrotnie przebudowywany. Najstarszą jego częścią jest kaplica Karczewskich należąca wcześniej do wzniesionego w 1541 r. drewnianego kościoła pod wezwaniem św. Bartłomieja wraz z przylegającą do niej prawą kruchtą, dziś kaplica Pamięci Narodowej. W jej wewnętrzne ściany wmurowane są dwie części nagrobka Piotra Mikołaja Karczewskiego zmarłego jako dziecko w 1601 r.
W zewnętrznej ścianie umieszczona jest pochodząca z 1595 r., a wykonana z czerwonego marmuru, tablica fundacyjna kupca warszawskiego Melchiora Walbacha. We wnętrzu kościoła zwraca uwagę krzyż gotycki naprzeciw ambony. Z poprzedniego, drewnianego kościoła pochodzi feretron z wizerunkiem Matki Boskiej z jednej i św. Bartłomieja z drugiej strony. Współczesne jemu są dwie – rzeźbione w drewnie – figury przedstawiające świętych apostołów Piotra i Pawła.
W centralnej części uwagę przyciąga ambona. Wykonana w stylu barokowym, ma kształt łodzi z żaglem, kotwicą, siecią rybacką i orłem osłaniającym przód łodzi. Ten sam styl reprezentuje ołtarz umieszczony w prawym skrzydle transeptu. W jego środkowej części znajduje się obraz „Ukrzyżowanie” będący kopią Rubensa i wywodzący się prawdopodobnie z jego szkoły. W lewym bocznym ołtarzu wisi duży obraz przedstawiający św. Kazimierza pędzla Michała Elwiro Andriollego.
W kościele są jeszcze dwa obrazy tego samego artysty: „Chrystus w grobie” wiszący w lewej nawie oraz „Matka Boska Smutna” – zdobiący kaplicę Pamięci Narodowej. Ten ostatni miał symbolizować niewolę narodu i przygotowywany był na wystawę w Londynie. Na wzmiankę zasługuje również – rzeźbiona w piaskowcu, a pochodząca z kościoła św. Anny w Warszawie – figura Matki Boskiej. Piedestał figury był głowicą kolumny w soborze bizantyjskim stojącym niegdyś w centrum Warszawy.
Na przykościelnym cmentarzu znajduje się klasycystyczna dzwonnica pochodząca z przełomu XVIII i XIX w. Obok niej, piękna figura Niepokalanego Poczęcia Matki Bożej, dzieło prof. Mazurka z 1905 r.
W parku na Starym Mieście usytuowano pomnik Chrystusa Króla ufundowany w r. 1936 przez kupców karczewskich na pamiątkę odzyskania niepodległości. Z połowy XVIII w. pochodzi kaplica z rzeźbą św. Leonarda, patrona więźniów i niewolników. Obok głównej bramy prowadzącej na przykościelny cmentarz ustawiono w 1993 roku kamień z okolicznościową tablicą upamiętniającą 100. rocznicę śmierci Michała Andriollego, która przypomina jego związki z Karczewem.
Na rynku usytuowany jest neogotycki budynek z początku XX wieku pełniący w tamtych czasach rolę zajazdu. Wcześniej podobną funkcję spełniał drewniany zajazd, stojący w centrum rynku (w miejscu dzisiejszej restauracji). Budynek ucierpiał w czasie I wojny światowej i około 1917 roku został rozebrany.
Na cmentarzu przy ul. Żaboklickiego zainteresowanie wzbudza pochodząca z XIX w. kaplica, ufundowana przez Kurtza – ówczesnego właściciela dóbr otwockich.
Cmentarz żydowski – na piaszczystych wydmach przy ul. Otwockiej zachowały się resztki kirkutu. Drugi taki cmentarz znajduje się w karczewskim lesie przy gruntowej drodze do Anielina (Karczew – Anielin – nr rej.: 1407 z 2.02.1991).
Administracja.
Karczew jest członkiem stowarzyszeń Związek Miast Nadwiślańskich oraz Unia Miasteczek Polskich.

</doc>
<doc id="176170" url="https://pl.wikipedia.org/wiki?curid=176170" title="Myśla (dopływ Odry)">
Myśla (dopływ Odry)

Myśla (niem. do 1945 r. "Mietzel") – rzeka w zachodniej Polsce, na Pojezierzu Myśliborskim, w województwie zachodniopomorskim i lubuskim, prawobrzeżny dopływ Odry.
Bieg rzeki.
Całkowita długość 95,6 km, powierzchnia dorzecza 1334 km², II-III klasa czystości. Obszar źródliskowy leży na wysokości 70 m n.p.m. na terenie Pojezierza Myśliborskiego w okolicach wsi Rychnów, rzeka uchodzi do Odry w jej 629,4 km koło miejscowości Chlewice. Przez poszczególne gminy przebiegają poniższe odcinki: Boleszkowice 17 km, Dębno 33 km (45%), Lubiszyn 13,8 km (18%), Myślibórz 8,8 km (12%), Lipiany 9,2 km. Na system rzeczny Myśli składają się 24 cieki podstawowe, z których największymi są: Sienica – 25,5 km i Kosa – 25,8 km. W zlewni rzeki Myśli, a zwłaszcza w jej górnym biegu znajduje się dużo jezior.
Przyroda.
Rzeka w dużej części zachowała swój pierwotny bieg, dzięki czemu koryto często meandruje, tworząc liczne zakola, rozlewiska i stawy przyrzeczne. W górnym biegu przepływa przez obszar chronionego krajobrazu pod nazwą Pojezierze Myśliborsko-Barlineckie, w środkowym biegu przez obszar chronionego krajobrazu pod nazwą Wysoczyzna Gorzowska, a dolny bieg i ujście znajdują się na terenie Parku Krajobrazowego Ujście Warty. Wokół rzeki znajduje się wiele ciekawych środowisk o randze lokalnej: lasów lęgowych, torfowisk, stawów i starorzeczy. Spotykane ptaki: zimorodki, siniaki, bociany czarne, gęgawy, perkozy rdzawoszyje, żurawie, kania czarna i ruda, puszczyki, sowy pójdźki i płomykówki. Zwierzęta: nietoperze, bobry, traszka grzebieniasta, wydra i żółw błotny oraz większość gatunków ryb typowych dla środowiska rzecznego.
Gospodarka.
Na rzece zlokalizowane są jazy i 6 małych elektrowni wodnych: Barnówko, Dargomyśl, Chwarszczany, Gudzisz, Reczyce i Namyślin.
Atrakcje turystyczne.
Na rzece organizowane są spływy kajakowe. Szlak rozpoczyna się w Lipianach, przy plaży miejskiej nad jeziorem Wądół, a następnie wiedzie przez Myślibórz, gminę Dębno i Boleszkowice do ujścia Myśli do Odry. Spływ można zakończyć na Odrze w miejscowości Porzecze. Na rzece znajdują się stałe zapory, które wymagają od kajakarzy przenoszenia sprzętu brzegiem. Płynąc Myślą kajakarze muszą pokonać różne przeszkody, czasami o dużym stopniu trudności.
Promowaniem walorów turystycznych Myśli zajmuje się stowarzyszenie „Nad Myślą” z siedzibą w Myśliborzu i Stowarzyszenie „Z Biegiem Myśli” mające swoją siedzibę w Muzeum Pojezierza Myśliborskiego w Myśliborzu.
Historia.
Wzmiankowana po raz pierwszy pod nazwą "Mizzla" w 1232 r. w nadaniu księcia wielkopolskiego Władysława Odonica wsi Chwarszczany wraz z 1000 łanami ziemi (ok. 15–17 tys. ha) między Odrą, Wartą i Myślą. Kolejna wzmianka pod nazwą "Mizla "w 1234 r. w dokumencie fundacyjnym księcia pomorskiego Barnima I, w którym nadaje on wieś Dargomyśl i 200 łanów ziemi nad rzeką chwarszczańskim templariuszom. W Myśliborzu komandoria templariuszy została ufundowana w 1238 r. przez Władysława Odonica. Ze względu na liczne posiadłości templariuszy nad Myślą w XIII w., nazywana jest ona niekiedy „najbardziej templariuszową rzeką w Polsce”.
W 1755 r. na polecenie króla Fryderyka II założona została w Reczycach huta żelaza napędzana wodami Myśli. W 1758 r. w okolicach Sarbinowa rozegrała się bitwa pomiędzy wojskami rosyjskimi i pruskimi. W 1786 r. uregulowano dolny bieg rzeki od Buszowa do ujścia.
Nazwę Myśla wprowadzono urzędowo w 1949 r., zastępując poprzednią niemiecką nazwę rzeki – "Mietzel".

</doc>
<doc id="176171" url="https://pl.wikipedia.org/wiki?curid=176171" title="Katania">
Katania

Katania (wł. "Catania") – miasto i port we Włoszech, w regionie Sycylia, w prowincji Katania, u podnóża Etny.
Według danych na rok 2004 gminę zamieszkiwały 306 464 osoby (1702,6 os./km²).
Geografia.
Katania leży na wschodnim wybrzeżu Sycylii na północnym krańcu Zatoki Katańskiej, u podnóża wulkanu Etna. Położenie Katanii u podnóża Etny było źródłem zarówno korzyści, jak i strat dla miasta. Wybuchy wulkanu pustoszyły wielką część terytorium miasta, jednak z drugiej strony wulkaniczne popioły wytwarzały glebę o dużej urodzajności (gleby wulkaniczne), adaptowane szczególnie do upraw winogron.
Pod miastem płynie rzeka Amenano, widoczna w jednym punkcie, na południe od Piazza Duomo. W mieście płynie też rzeka Longane (lub Longina).
Aglomerację Katanii zamieszkuje 453 938 osób, a jej obszar metropolitalny 752 895.
Transport.
W Katanii znajdują się port morski i międzynarodowy port lotniczy Fontanarossa, a miasto jest jednym z węzłów sycylijskiego systemu autostrad. Autostrady obsługujące Katanię to A18 Mesyna-Katania i A19 Palermo-Katania. Przedłużenie A18 w stronę Syrakuz oraz Geli jest obecnie w trakcie budowy.
W mieście znajduje się stacja kolejowa Catania Centrale. Oprócz tego znajduje się tu początkowa stacja kolei wąskotorowej Circumetnea okrążającej wulkan Etna.
Od 1999 r. w mieście działa metro, obejmujące dawne stacje Circumetnei od stacji Catania Porto do Catania Borgo. Trasa metra liczy 3,8 km i ma 6 stacji. Planuje się rozszerzenie metra m.in. do lotniska Fontanarossa.
Sport.
W mieście działa klub piłkarski Calcio Catania. W październiku 2011 w Katanii odbyły się mistrzostwa świata w szermierce (pełnosprawnych i niepełnosprawnych).

</doc>
<doc id="176172" url="https://pl.wikipedia.org/wiki?curid=176172" title="Pliszka">
Pliszka



</doc>
<doc id="176173" url="https://pl.wikipedia.org/wiki?curid=176173" title="Kazimierza Wielka">
Kazimierza Wielka

Kazimierza Wielka – miasto powiatowe w województwie świętokrzyskim, do 1998 kieleckim, w powiecie kazimierskim, siedziba gminy Kazimierza Wielka, nad Nidzicą. Jest najmniejszym miastem powiatowym w województwie świętokrzyskim oraz 4. najmniejszym miastem powiatowym w Polsce.
W 1595 roku miejscowość położona w powiecie proszowskim województwa krakowskiego była własnością kasztelana małogoskiego Sebastiana Lubomirskiego.
Położenie.
Kazimierza Wielka położona jest w południowo-wschodniej części Niecki Nidziańskiej, która jest częścią Wyżyny Małopolskiej (tzw. Płaskowyż Proszowicki), w województwie świętokrzyskim. Miasto jest zlokalizowane na międzywojewódzkim szlaku komunikacyjnym łączącym Kraków i Busko-Zdrój (DW776), oraz Jędrzejów i Brzesko (DW768). Kazimierza Wielka ma wielokierunkowy układ przestrzenny, centrum znajduje się w kotlinie, w pobliżu znajduje się zespół stawów.
Pod względem historycznym Kazimierza Wielka leży w Małopolsce, w dawnej ziemi krakowskiej.
Historia.
4000 p.n.e.–1600 p.n.e..
Pierwsze ślady osadnictwa w widłach Nidzicy i Małoszówki pochodzą sprzed około 6000 lat. U schyłku neolitu żył na tych ziemiach lud, budujący monumentalne grobowce o drewniano–ziemnej konstrukcji. Ich pozostałości odkryte zostały w położonych nieopodal Kazimierzy Słonowicach. Jest to największy tego rodzaju kompleks odkryty w Europie Środkowej.
1600 p.n.e.–XIV w. n.e..
W epoce brązu na ziemiach współczesnej Kazimierzy Wielkiej zamieszkiwali ludzie z tzw. kultury trzcinieckiej (około 1600 do 1500 p.n.e.). Pozostałością po tej epoce są charakterystyczne kurhany. Jeden z nich odkryty został na wzgórzu Wieszczonka w miejscowości Jakuszowice. Inne znaleziska archeologiczne z tego okresu świadczą o kontaktach miejscowej ludności z przedstawicielami innych kultur.
Pierwsze wzmianki o Kazimierzy Wielkiej pochodzą z 1320. Wieś za panowania króla Władysława Łokietka zapisana zostało jako "Cazimiria". Na przełomie XIV i XV w. Kazimierza należała do rodziny Kazimierskich (herbu Biberstein) i znajdowała się na granicy dawnej ziemi sandomierskiej i krakowskiej. Wieś była siedzibą rodową Kazimierskich, otrzymaną w darze od Władysława Łokietka za wierną służbę, głównie za pomoc w rozprawieniu się z Henrykiem IV Probusem, jednym z jego głównych kontrkandydatów do rządów w księstwie krakowskim (1288–1290).
XV w.–1918.
W latach 60. XVI w. Kazimierza Wielka była siedzibą Braci Polskich.
W XVI w. po ukształtowaniu się powiatów wieś Kazimierza Mała oraz sąsiednie Jakuszowice znajdowały się powiecie wiślickim województwa sandomierskiego. Natomiast Kazimierza Wielka w powiecie proszowickim województwa krakowskiego. W 1595 roku wieś była własnością kasztelana małogoskiego Sebastiana Lubomirskiego.
Przez długi czas Kazimierza Wielka była siedzibą jednego z najludniejszych dekanatów i parafii w diecezji krakowskiej. Pod koniec XVIII w. wieś stała się własnością rodu Łubieńskich. Od 1815 miejscowość znajdowała się w granicach Królestwa Kongresowego. W 1845 powstała tu jedna z pierwszych w Królestwie cukrowni, wybudowana przez hrabiego Łubieńskiego. Pod koniec XIX w. wieś znalazła się w granicach diecezji kieleckiej. Od 1919 w granicach województwa kieleckiego.
Po 1918.
Pod koniec XIX w. oraz w pierwszej połowie XX w., Kazimierza rozwijała się dzięki żyznym glebom oraz cukrowni „Łubna”. Miejscowość stała się jednym z ważniejszych ośrodków na południowym Ponidziu. Pod koniec XIX w. miejscowa cukrownia została własnością spółki akcyjnej. Jej prezesem był Julian Tołłoczko. Fabrykę w tym czasie znacznie rozbudowano. Większa część współcześnie istniejących budynków, w tym główny korpus cukrowni, powstała właśnie w tym okresie. Na początku XX w. odnowiono dwór Łubieńskich pochodzący z lat 1752–1755. Wybudowano także budynki mieszkalne dla pracowników oraz basztę (tzw. okrąglak), przeznaczoną na mieszkania dla praktykantów. W tym samym czasie Tołłoczko wybudował pałac według projektu Tadeusza Stryjeńskiego.
W okresie międzywojennym osada otrzymała połączenie koleją wąskotorową z Kocmyrzowem.
5 września 1939 w Kazimierzy doszło do walki z Niemcami, w której poległo 60 żołnierzy 55 Dywizji Piechoty. W 1944 miejscowość znalazła się w granicach Republiki Pińczowskiej.
Po II wojnie światowej w Kazimierzy rozwijał się drobny przemysł spożywczy. W 1954 Kazimierza Wielka otrzymała status osiedla miejskiego, a w 1959 prawa miejskie. Już od 1956 była siedzibą powiatu. W latach 60. i 70. XX w., dzięki licznym inicjatywom mieszkańców i ówczesnych władz, miasto przeżyło gwałtowny rozwój. W 1985 miastu przyznano Krzyż Partyzancki za udział jego mieszkańców w podziemiu antyhitlerowskim.
Demografia.
Według danych z 31 grudnia 2010 miasto zajmowało powierzchnię 5,33 km² i liczyło 5575 mieszkańców, z czego liczba mężczyzn wynosiła 2650 osób (47,5%), zaś kobiet – 2925 (52,5%). Gęstość zaludnienia wynosiła 1046 osób/km².
Współpraca międzynarodowa.
Miasta partnerskie, z którymi miasto Kazimierza Wielka współpracuje:
Obszar ochrony uzdrowiskowej.
W 2019 r. Kazimierza Wielka wraz z sołectwami: Cudzynowice, Donosy i Słonowice uzyskała na mocy Rozporządzenia Rady Ministrów status obszaru ochrony uzdrowiskowej („Obszar Ochrony Uzdrowiskowej Kazimierza Wielka”).

</doc>
<doc id="176174" url="https://pl.wikipedia.org/wiki?curid=176174" title="Naczelne Dowództwo">
Naczelne Dowództwo



</doc>
<doc id="176175" url="https://pl.wikipedia.org/wiki?curid=176175" title="Knyszyn">
Knyszyn

Knyszyn – miasto w województwie podlaskim, w powiecie monieckim, nad rzeką Jaskranką, siedziba gminy miejsko-wiejskiej Knyszyn. W latach 1975–1998 miasto administracyjnie należało do woj. białostockiego.
Według danych z 1 stycznia 2018 Knyszyn liczył 2782 mieszkańców.
Knyszyn uzyskał lokację miejską w 1538 roku. Był miastem królewskim Korony Królestwa Polskiego, w starostwie knyszyńskim w ziemi bielskiej województwa podlaskiego w 1795 roku.
Demografia.
Według Powszechnego Spisu Ludności z 1921 roku miasto zamieszkiwało 3579 osób, wśród których 2286 było wyznania rzymskokatolickiego, 20 prawosławnego, 38 ewangelickiego, a 1235 mojżeszowego. Jednocześnie 2668 mieszkańców zadeklarowało polską przynależność narodową, 7 białoruską, 27 niemiecką, 876 żydowską i jeden rosyjską. W mieście było 541 budynków mieszkalnych.
30 czerwca 2012 roku miasto liczyło 2851 mieszkańców.
&lt;br&gt;
Historia.
W roku 1568 Knyszyn otrzymał prawa miejskie magdeburskie od króla Zygmunta Augusta. „Czasy Zygmuntowskie” były złotym wiekiem dla Knyszyna. Wybudowano wówczas ratusz na rynku, cerkiew prawosławną, łaźnie, budynek wagi, wybrukowano ulice. Udokumentowanych jest 19 pobytów króla w Knyszynie, łącznie około 500 dni, w latach 1533–1572. W Knyszynie król chętnie wypoczywał, stąd władał Królestwem Polskim i Wielkim Księstwem Litewskim. Podpisał wiele dokumentów m.in. pierwszą w Polsce Ustawę Morską i Leśną. Król Zygmunt August zmarł w Knyszynie 7 lipca 1572 roku. Zdarzenie to na swoim obrazie uwiecznił Jan Matejko.
Społeczność żydowska posiadała w mieście synagogę. Pierwsza, drewniana, spłonęła w 1915 podczas pożaru miasta w trakcie odwrotu wojsk rosyjskich. Usytuowana była przy ulicy Tykockiej. Druga, już murowana, powstała w latach 20. XX wieku. Została wybudowana pomiędzy ul. Grodzieńską, a Starodworną. Po wkroczeniu wojsk radzieckich do miasta, bożnica została zdewastowana i przeznaczoina na magazyn pasz. W latach 1982–1986 została rozebrana.
W lipcu 1941 Niemcy utworzyli w Knyszynie getto dla ludności żydowskiej. Przebywało w nim ok. 2000 Żydów z Knyszyna, Trzciannego, Tykocina i Szczuczyna. Getto zostało zlikwidowane 2 listopada 1942. Większość osób wywieziono do obozu przejściowego w Białymstoku, a ponad 70 rozstrzelano na miejscu.
25 sierpnia 1944 samoloty niemieckie zbombardowały i ostrzelały wioskę. W czasie nalotu zginęło 10 osób. Spłonęły cztery gospodarstwa.
Zabytki.
"Według rejestru zabytków NID"' na listę zabytków wpisane są obiekty:
Pozostałe obiekty:

</doc>
<doc id="176176" url="https://pl.wikipedia.org/wiki?curid=176176" title="Szarytka morska">
Szarytka morska

Szarytka morska, foka szara ("Halichoerus grypus") – gatunek drapieżnego ssaka morskiego z rodziny fokowatych, jedyny przedstawiciel rodzaju szarytka ("Halichoerus"). Dorosłe samce osiągają długość rzędu 2,3 metra przy masie ciała 170–310 kg, zaś samice do około 2 metrów przy masie ciała 105–186 kg. Szarytka morska wiedzie wodno-lądowy tryb życia i jest gatunkiem typowym dla strefy przybrzeżnej. Podstawą diety szarytki są ryby, zarówno pelagiczne, jak i denne. Żywi się także skorupiakami, kałamarnicami i ośmiornicami a okazjonalnie także ptakami. "H. grypus" zamieszkuje zachodnie i wschodnie części północnego Atlantyku oraz wody Morza Bałtyckiego. W związku z tym, że typ nomenklatoryczny pochodził z populacji zamieszkującej basen Morza Bałtyckiego, to za podgatunek nominatywny uznać należy podgatunek bałtycki i oznaczać go priorytetową nazwą "H. grypus grypus" (Fabricus, 1791). Szarytka jest jednym z trzech gatunków ssaków z rodziny fokowatych zamieszkujących Morze Bałtyckie. Istniejące w przeszłości kolonie szarytek zasiedlających południowy pas wybrzeża Bałtyku od Niemiec po Litwę przestały istnieć. Płetwonogie te tworzą tam jedynie niewielkie skupiska. Z tego powodu zlokalizowana w Helu Stacja Morska Instytutu Oceanografii Uniwersytetu Gdańskiego prowadzi prace badawcze ukierunkowane na przygotowania do eksperymentalnej hodowli i restytucji foki szarej do Zatoki Gdańskiej. Działania Stacji mają wymiar międzynarodowy.
Dane historyczne.
W 1791 roku jako pierwszy badacz szarytkę morską opisał duński profesor historii naturalnej Johan Christian Fabricius i nadał jej nazwę "Phoca grypus". W 1820 szwedzki zoolog Sven Nilsson opisał szarytkę morską w „Skandinavisk fauna” jako "Halichoerus griseus", gatunek w odrębnym rodzaju. Ostatecznie (1841) szarytka morska została oznaczona jako "Halichoerus grypus". Nazwa rodzajowa "Halichoerus" oznacza w języku greckim „morska świnia” ( "hali-" – morski- &lt; "hals", "halos" – morze; "choíros" – wieprz, świnia).
Szarytki morskie były znane człowiekowi od wieków. Na Martha’s Vineyard, wyspie położonej na Atlantyku, u wybrzeży amerykańskiego stanu Massachusetts, archeolodzy odkryli kości szarytki morskiej schwytanej przez Indian 4000–6500 lat temu. Na Bałtyku na szarytki polowano już ponad 10 tys. lat temu.
Zachowały się starożytne zapisy o rywalizacji fokowatych z rybakami o pływające w tym morzu ryby. Wspominał o tym Oppian z Anazarbos w „Halieutica, sive de piscatu” z 225 roku. Najstarsze wzmianki o konflikcie rybaków z szarytkami morskimi na terenie akwenu Morza Bałtyckiego datowane są na 1660 rok. O rywalizacji wspominał też Karol Linneusz w „Lappländska Resa” ("Iter Lapponicum") – opisie podróży do Laponii w 1732. Fokowate były też dla człowieka cennym źródłem oleju, skór i mięsa. Ziemianie władający szkierami położonymi wzdłuż wybrzeża Zatoki Botnickiej płacili roczną daninę naliczaną od wysp zamieszkiwanych przez fokowate.
Pod koniec XIX wieku wzrost liczebności populacji szarytek morskich w akwenie Morza Bałtyckiego spowodował natężenie konfliktów między człowiekiem a szarytkami i innymi fokowatymi zamieszkującymi te wody. Zwierzęta niszczyły pławnice do połowu śledzia oceanicznego, siejowatych z rodzaju "Coregonus", łososia szlachetnego i innych łososiowatych oraz sieci do połowu dorszy. Rozpoczęły się masowe polowania.
Polowania kontynuowano jeszcze w pierwszej połowie XX wieku. Fokowate były wówczas traktowane jako szkodniki niszczące sieci i rywalizujące z rybakami o ryby. Do ich chwytania używano między innymi specjalnie skonstruowanych sieci. Tępiono je systematycznie. Na początku XX wieku było ich w Bałtyku około 100 tys. Tylko 2 stycznia 1914 roku w sieci złapano 14 szarytek, które były najliczniejszymi przedstawicielami fokowatych na Bałtyku. Szarytki stanowiły 73,1% fok zabitych w latach 1914–1920 w południowej części tego akwenu. Populacja została w znacznej mierze wyniszczona. W latach 40. XX w. liczebność populacji wynosiła już tylko około 20 tys. zwierząt. Przyczynami tak drastycznego spadku liczebności bałtyckiej populacji były: upowszechnienie broni palnej po zakończonej I wojnie światowej, wypłacane nagrody za zabijanie szarytek oraz przyłowy w sieci rybackie.
W połowie XX wieku znaczny wpływ na stan zdrowia i liczebność populacji fokowatych zaczęły mieć wysokie poziomy bioakumulacji wydalanych do środowiska chlorowanych węglowodorów (DDT, PCB), które powodowały poważne uszkodzenie narządów reprodukcyjnych samic szarytek morskich i nerp obrączkowanych, na skutek czego stawały się one niepłodne. Na skutek zanieczyszczenia środowiska morskiego substancjami PCB i DDT liczebność populacji zmniejszyła się do niecałych 3 tys. w latach 70. XX w.
Systematyka.
Szarytka morska jest jedynym członkiem rodzaju "Halichoerus". Wyróżniono dwa podgatunki "H. grypus" i do roku 2016 oznaczano je w sposób następujący:
Powyższe oznaczenia wynikały z faktu, że nie był znany holotyp, na podstawie którego Fabricius dokonał pierwszego opisu gatunku. Ponadto mylnie przyjmowano, że okaz służący do opisu był schwytany na wybrzeżu Grenlandii. W 2016 zespół duńskich naukowców opublikował wyniki swoich badań, które wykazały, że Fabricius dokonał oryginalnego opisu gatunku na podstawie okazu zwierzęcia schwytanego w 1788 roku na wyspie Amager, zlokalizowanej w cieśninie Sund. Wspomniane odkrycie spowodowało zmianę poglądu na systematykę podgatunkową:
Holotyp został zidentyfikowany w Muzeum Historii Naturalnej w Kopenhadze. Jest przechowywany pod numerem ZMUC M11-1525.
Istnieją trzy populacje izolowane geograficznie i zróżnicowane pod względem terminów rozrodu: bałtycka, zachodnioatlantycka, wschodnioatlantycka.
Prawdopodobnie najbliższymi wymarłymi krewnymi szarytek były płetwonogie z rodzaju "Gryphoca".
Etymologia.
Nazwa rodzajowa "Halichoerus" oznacza w języku greckim morską świnię ( "hali-" „morski”, od ἁλς "hals", ἁλος "halos" „morze”; χοιρος "khoiros" „świnia”). Epitet gatunkowy "grypus" (gr. γρυπος "grupos" „haczykowaty, o haczykowatym nosie”, od γρυποομαι "grupoomai" „zostać zaczepionym”) nawiązuje do „rzymskiego” kształtu nosa dorosłego samca. Epitet podgatunkowy pochodzi od łac. "Mare Atlanticus" „Ocean Atlantycki”.
Nazwa zwyczajowa.
W polskiej literaturze zoologicznej na określenie gatunku używana była nazwa zwyczajowa „foka szara”. Jednakże w wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi przypisano określenie szarytka morska (a rodzajowi "Halichoerus" nazwę szarytka), rezerwując nazwę foka dla rodzaju "Phoca".
Genetyka.
Przeprowadzone przez naukowców badania genetyczne wskazują, że wschodnioatlantyckie i zachodnioatlantyckie populacje szarytek morskich oddzieliły się od siebie około miliona lat temu. Różnice mtDNA wskazują na znacznie większą zgodność cech populacji bałtyckiej i wschodnioatlantyckiej ze sobą, niż którejś z tych grup z populacją zamieszkującą zachodnie wybrzeża północnego Atlantyku. Populacja bałtycka oddzieliła się od wschodnioatlantyckiej prawdopodobnie około 7000–30000 lat temu.
Garnitur chromosomowy szarytki morskiej tworzy 16 par (2n=32) chromosomów.
Budowa ciała.
Szarytki morskie są ssakami wodno-lądowymi o wrzecionowatym kształcie tułowia, zwężającym się ku tyłowi. Dorosłe samce osiągają długość do 2,3 metra (lub nawet 2,5 m) przy masie ciała 170–310 kg, zaś samice do około 2 metrów przy masie ciała 105–186 kg. Zwierzęta należące do populacji zamieszkujących wybrzeża w zachodniej części północnego Atlantyku są większe od kuzynów ze wschodnich wybrzeży tego oceanu i Bałtyku. Masa ciała tamtejszych samców może osiągać 400 kg, a samic ponad 250 kg. Przednie płetwy szarytek są krótkie, a tylne dłuższe, silne. W wodzie szarytka morska porusza się dzięki silnemu tułowiowi oraz tylnym płetwom, zaś przednie pełnią funkcję sterów. Natomiast poruszając się po lądzie zwierzę używa przednich płetw i mięśni brzusznych. Pysk szarytki morskiej ma charakterystyczny, wydłużony kształt podobny do psiej kufy. Cecha ta odróżnia szarytki od innych fokowatych. Ciało pokrywa gęste futro. Ssaki te nie mają małżowin usznych, co odróżnia je od uchatkowatych, z którymi szarytki bywają mylone. Nozdrza ułożone są niemal równolegle do siebie i oddalone od siebie, układając się w kształt podobny do litery "W", co stanowi wyraźną różnicę w stosunku do ssaków z rodzaju foka ("Phoca"), których nozdrza układają się w formie litery "V". Na pysku szarytki widoczne są bardzo wrażliwe na bodźce dotykowe wibryssy. Stanowią dla niej ważny narząd dotyku i pomagają w nawigacji pod wodą. Szyja dorosłych samców jest masywniejsza niż u samic.
Część grzbietowa szarytek morskich wybarwiona jest na kolor szary, a część brzuszna jest żółtawobiała. Na skórze widoczne są liczne czarne lub szarobrunatne plamy. Z wiekiem ubarwienie zwierząt ulega zmianie. Młode przychodzą na świat pokryte kremowym futrem, z kolei stare osobniki są niemal czarne.
Uzębienie składa się z 5 par siekaczy, 2 par przedtrzonowców i 10–11 par trzonowców.
Dymorfizm płciowy.
Gatunek ten wykazuje wyraźny dymorfizm płciowy, który wyraża się głównie większymi rozmiarami samców: masa ciała dorosłych samców osiąga od 170 do 310 kg, a dorosłych samic od 100 do 190 kg. Dymorfizm zauważa się także przy uwzględnieniu zróżnicowania wymiarów osobników w różnych populacjach. Szarytki z zachodniej części Atlantyku wykazują większe wymiary morfologiczne, ale masa samców może osiągać ponad 400 kg, a samic ponad 250 kg. Masa ciała przedstawicieli obu płci szarytek morskich podlega zmienności w zależności od fazy cyklu życiowego i od pogody. Natomiast masa ciała samic zależy także od cyklu rozrodczego i pór roku – w czasie ciąży ich masa ciała może wzrosnąć nawet o ok. 100 kg, natomiast w szczególnie chłodnym okresie zimowym ich organizm gromadzi większe rezerwy tłuszczu. Zauważalne są także różnice w ukształtowaniu pyska i szyi: u samic jest krótszy, płaski, zaś szyja płaska, natomiast samce mają większe nozdrza, a skóra na szyi jest pofałdowana. Samice mają jedną parę sutków wewnętrznych. Narząd płciowy u samców ulokowany jest w części brzusznej, zaś u samic w sąsiedztwie odbytu.
Dymorfizm płciowy u szarytek wyraża się także w zróżnicowanym ubarwieniu. Samice mają jasnoszare grzbiety, a kremowo-białe części brzuszne. Widoczne są ciemne plamy. Natomiast samce są wybarwione w jednolicie ciemnym kolorze, z nieregularnymi plamami, które są ułożone na różnych częściach ciała.
Tryb życia.
Szarytki morskie prowadzą stadny, zasadniczo dzienny tryb życia. W nocy śpią, przebudzając się co kilkanaście minut, by wykonać kilka głębokich oddechów. Szarytki mogą spać zarówno na lądzie, jak i w wodzie. Na lądzie zwierzęta poruszają się nieco niezgrabnie, wykonując ruchy tułowiem i płetwami przednimi, a tylne ciągną bezwładnie za sobą. W wodzie używają płetw tylnych. Na lądzie nie czują się zbyt bezpiecznie, są więc tam bardziej płochliwe. Otoczenie badają głównie za pomocą zmysłów słuchu i wzroku.
Szarytki żyją w stadach, są poligamiczne.
Szarytki morskie nurkują zazwyczaj na okresy od 4 do 10 minut (lub 1–10 min, a nawet 20 minut) z maksymalnym odnotowanym czasem około 30 minut. Zwierzęta nurkują w stosunkowo płytkich wodach o głębokości 60–100 m i dopływają do dna morza. Są w stanie zanurzyć się na głębokość rzędu 200 m, a poza Bałtykiem zarejestrowano zanurzenie szarytki na ponad 300 m na okres ponad 30 minut. Poszczególne publikacje wskazują na różne średnie zanurzenia: 25 m lub nawet 60 m.
W trakcie wędrówek szarytki morskie okresowo wychodzą na ląd, by odpocząć. Zazwyczaj po kilkugodzinnym odpoczynku szarytka odpływa. Zachowuje czujność. Gdy zbliża się człowiek lub inne potencjalne źródło zagrożenia, ucieka do wody. Jeśli jednak zwierzę jest chore, może sprawiać wrażenie przyjaznego i pozwalać na zbliżenie się. Jednak gdy poczuje się zagrożone zbyt bliskim dystansem, może zaatakować i silnie pogryźć.
Cykl życiowy.
Szarytki morskie są poligamiczne. Samce gromadzą haremy liczące do 10 samic, jednak rzadko bronią do nich dostępu. Nie bronią także terytoriów. O samice rywalizują raczej poprzez gesty i wydawane dźwięki. Do walk dochodzi sporadycznie.
Szarytki gromadzą się w duże stada w trzech okresach cyklu rozrodczego: w okresie samego rozrodu (szarytki żyjące na Bałtyku na przełomie lutego i marca), odchowywania i wykarmiania potomstwa (w marcu), a także w następującej później porze linienia (maj–czerwiec). Okres rozrodczy trwa 4–6 tygodni. W tym czasie dorosłe zwierzęta nie żerują, a korzystają z zapasów energii zgromadzonej w postaci podskórnych zapasów tkanki tłuszczowej.
Krycie może następować w wodzie lub rzadziej na lądzie. Samice rodzą na lądzie (poród na lodzie wybierają w ostateczności) jeden raz w roku – w okresie od września do marca. Najwcześniej rodzą samice z populacji w południowej części Wielkiej Brytanii i Irlandii. Nieco później (od października do listopada) na świat przychodzą młode szarytki z populacji wokół Wysp Brytyjskich. Szczyt porodów samic z Kanady następuje dopiero w styczniu, a bałtyckie szarytki rodzą się w okresie od ostatniego tygodnia lutego do połowy marca. Po ciąży trwającej około 8 miesięcy (lub 11 miesięcy) w miocie rodzi się jedno młode, pokryte kremowobiałą sierścią (lanugo), o masie ciała 11–20 kg (lub 9–15 kg) przy długości ciała ok. 90–105 cm. Szarytki są związane z danym terenem i na miejsce porodu samice wybierają swoje rodzime siedlisko.
Masa ciała nowo narodzonych szarytek wzrasta stosunkowo szybko. Po około 18 dniach karmienia przez matkę bardzo tłustym mlekiem (organizm samicy przeznacza na ten cel zgromadzone pod skórą zapasy tranu) masa ciała może wzrosnąć 2–4-krotnie – nawet do 40 kg.
Przed przystąpieniem do karmienia samica zazwyczaj obwąchuje szczenię. Prawdopodobnie chce się upewnić, że karmi właściwe, własne dziecko. Szczenię czując głód przyzywa matkę głosem. U obserwowanej przez naukowców pary matka-szczenię młode w półtorej godziny po porodzie zaczęło wydawać dźwięki i wzywać matkę, która przystąpiła do karmienia w ciągu 5 minut. Przez 18 dni matka regularnie karmiła dziecko. Szczenię i matka codziennie dużo czasu przeznaczali na odpoczynek. W każdym z dni szczeniak ssał mleko przez łącznie 20 do 160 minut. Każdej doby szczeniak przybierał na wadze średnio około 1,3 kg. W 18. dniu samica zaczęła się domagać wypuszczenia do sąsiedniego basenu i w rezultacie trwale opuściła szczenię. W 5 minut po dołączeniu do stada samica podjęła kopulację z samcem.
W okresie laktacji samica może zużyć nawet 85% swoich zapasów energetycznych, a w konsekwencji może utracić 40% (lub nawet 50%) swojej masy ciała. Po okresie laktacji u samicy następuje ruja, a potem linienie. Samica wraca do wody i ponownie łączy się w parę z samcem, a szczenię zostawia na lądzie. W okresie kolejnych 2–3 tygodni młode zużywa nagromadzone zapasy energetyczne. Masa ciała zmniejsza się codziennie o około 0,5 kg. Do wejścia do wody i przejścia na dietę rybną zmusza je głód. Po nabyciu przez szczenięta umiejętności nurkowania i łapania ryb ich masa ciała zaczyna się odbudowywać. Tracą swoje ciepłe, wełniste lanugo, bowiem funkcję izolacyjną zaczyna przejmować powiększająca się, podskórna warstwa tłuszczu. Sporadycznie może się zdarzać, że szczenię rozpoczyna życie w wodzie już w kilka dni po porodzie.
W okresie od narodzin do nabycia zdolności nurkowania przypada okres największej umieralności (10–25%) (lub nawet 20–50%) tych zwierząt. Szczenięta mogą zostać porzucone, umrzeć z braku pokarmu lub infekcji, zostać utopione przez matkę, zagryzione przez członka stada lub upolowane przez człowieka. Umieralność u dorosłych osobników zmniejsza się do 4–10%.
Samice osiągają dojrzałość płciową w wieku 3–5 lat (lub 3–4), a samce około 6 lat (lub 5–6). Dojrzałość społeczną osiągają prawdopodobnie w wieku około 8 lat.
Szacowany przez wielu zoologów maksymalny wiek szarytek morskich żyjących na wolności to 30–40 lat. Udokumentowana długość życia jednego z osobników z populacji bałtyckiej wynosiła 46 lat. Zoolog, prof. Kazimierz Kowalski oznaczył długość życia szarytki trzymanej w niewoli na 43 lata.
Głos.
W różnych sytuacjach i okresach życia szarytki morskie wydają zróżnicowane dźwięki. Zwierzęta te emitują dźwięki i wywołują efekty hydrodynamiczne. Wiadomo, że ssaki morskie potrafią wykorzystywać istniejące w akwenach kanały akustyczne do komunikowania się między sobą na dalekie odległości. Dla szarytek morskich nawet utrata wzroku nie jest przeszkodą w doskonałym funkcjonowaniu, a nawet zajmowaniu się potomstwem czy uczeniu młodych zasad przetrwania w naturze. Zdaniem naukowców sygnały wysyłane przez zwierzęta mają inną funkcję niż dźwięki typowej dla człowieka komunikacji werbalnej i raczej są tylko formą nośnika, który pozwala zidentyfikować jednostkę. Znane jest oczywiście stosowanie dźwięków na powierzchni, w tym zachowanie nowo narodzonych szczeniąt, które każdorazowo, gdy są głodne, przyzywają matkę głosem.
Podczas dwóch sezonów 1997 i 1998 badacze nagrali wiele serii dźwięków wydawanych przez szarytki zamieszkujące rejon Isle of May. Na podstawie wizualnej charakterystyki sonagramów, naukowcy zidentyfikowali sześć typów dźwięków przekazywanych na powierzchni i dziesięć typów dźwięków wydawanych pod powierzchnią wody. Niektóre dźwięki wydawane pod wodą mogą, zdaniem naukowców, być zgodne z częścią dźwięków zarejestrowanych na powierzchni. Cztery typowe odgłosy stanowiły ponad 70% wszystkich zarejestrowanych dźwięków.
Niektórzy badacze twierdzą, że szarytki wykazują zdolność do nauki i odtwarzania dźwięków przyswojonych od opiekunów w hodowlach. Znane są informacje o przypadku naśladowania elementów mowy ludzkiej. Podobno żyjąca w basenie „New England Aquarium” w Bostonie szarytka o imieniu "Hoover" na tyle wiernie naśladowała głos ludzki, że można było wychwycić akcent charakterystyczny dla mieszkańców Nowej Anglii. Z kolei naukowcom ze Scottish Oceans Institute na University of St Andrews udało się wykazać, że szarytki morskie wykazują zdolność do kopiowania nowych dźwięków poprzez zmianę ich formantów. Dwa badane zwierzęta nauczono wydawania dźwięków odpowiadających samogłoskom, a jedno potrafiło odtworzyć między innymi 10 dźwięków piosenki „Twinkle twinkle little star”.
Biologia wędrówek.
Szarytki morskie zasadniczo nie odbywają wędrówek, ale mają tendencję do uznawania za rodzinną jedną z lokalizacji i z niej okresowo wykonują dalekie i szybkie (nawet ponad 100 km na dobę) migracje w inne obszary zasięgu występowania populacji, podczas gdy zwykle zasięg codziennych wycieczek nie przekracza 10 km. Niektóre z odwiedzanych miejsc mogą służyć szarytkom jako żerowiska, inne jako miejsca rozrodu lub miejsca linienia. Częste, krótkie podróże szarytki odbywają głównie w celu zdobycia pokarmu.
Rozmieszczenie geograficzne.
Szarytka morska jest gatunkiem typowym dla stref przybrzeżnych wód umiarkowanych. Na wodach północnego Atlantyku szarytka zajmuje najbardziej na południe wysunięte obszary (nie licząc foki pospolitej i tropikalnych gatunków z podrodziny Monochinae). Prawdopodobnie szarytki nie występowały w innych miejscach. Zmienność, jakiej od plejstocenu podlegała biogeografia tych wód może wyjaśniać nieciągłość zasięgu. Gatunek musiał być naprzemiennie poddawany presji rozszerzających się i kurczących się pokryw lodowych. zasięg występowania szarytek w plejstocenie mógł się rozciągać nieco dalej w kierunku północnym. Począwszy od neolitu geograficzna izolacja populacji bałtyckiej stawała się stopniowo coraz bardziej wyraźna. Rozmieszczenie populacji bywa okresowo związane z dostępnością bazy pokarmowej lub dostępnością siedlisk lądowych, lub powierzchni lodowych.
Zwierzęta tego gatunku zamieszkują subarktyczne i umiarkowane wody wokół wybrzeży Wielkiej Brytanii, Grenlandii (według IUCN – jako włóczęga), Kanady (rejon Nowej Fundlandii), Islandii, Irlandii, Wysp Owczych, Danii, Szwecji, Norwegii, Rosji (Półwysep Kolski), Finlandii, Estonii, Łotwy, Litwy, Polski, Holandii, Niemiec, Francji, Portugalii (włóczęga), USA (Maine, New Hampshire, Massachusetts, New Jersey – włóczęga).
Łączna liczebność populacji była w 2009 roku szacowana na 380 000 osobników, w tym szarytki bałtyckiej ok. 17 600.
Szarytka bałtycka ("H. grypus grypus").
Basen Morza Bałtyckiego zamieszkuje podgatunek nominatywny "H. grypus grypus", dla którego zaproponowano nazwę wernakularną szarytka bałtycka. Szarytki bałtyckie zasiedlają głównie wybrzeża Finlandii, Szwecji i Estonii położone powyżej 58°N. Większość mieszka w rejonach wokół wysp estońskich i Wysp Alandzkich. Niewielka populacja, licząca około 200 zwierząt, zamieszkuje wody u południowych wybrzeży Szwecji. Istniejące w przeszłości kolonie szarytek zasiedlających południowy pas wybrzeża Bałtyku od Niemiec po Litwę przestały istnieć. Płetwonogie te tworzą tam jedynie niewielkie skupiska.
W Bałtyku oprócz szarytki występują jeszcze dwa gatunki fokowatych: foka pospolita i nerpa obrączkowana. Szarytka jest największym, a zarazem najczęściej pojawiającym się u polskich wybrzeży przedstawicielem tej rodziny.
Ekologia.
Szarytki morskie żerują na płytkich wodach szelfu kontynentalnego. Podstawą ich diety są ryby, zarówno pelagiczne, jak i denne. Żywią się także skorupiakami, głowonogami (kałamarnicami i ośmiornicami), a okazjonalnie także ptakami. Są wskazywane jako bardzo sprawne drapieżniki. Polują samotnie lub w niewielkich grupach. Mniejsze ryby szarytka zjada w całości, zaś z dużych wygryza tkanki miękkie. Nie zjada kręgosłupa z ośćmi, pasa barkowego i głowy. Nie pije wody, lecz czerpie ją ze zjadanego pokarmu.
W okresie od lipca 1991 do stycznia 1993 naukowcy przeprowadzili badania odchodów szarytek z populacji zachodnioatlantyckiej zamieszkujących wody przybrzeżne Sable Island, wyspy na Oceanie Atlantyckim, zlokalizowanej około 160 km na południowy wschód od kanadyjskiego półwyspu Nowa Szkocja. Badania przeprowadzone na próbkach kału pochodzącego od 365–393 zwierząt pozwoliły na ocenę składu ich diety. W badanych odchodach odkryto pozostałości 24 gatunków ryb. Okazało się, że podstawę żywieniową badanej populacji (95,4% suchej masy przyjmowanego pożywienia) stanowiły: dobijak islandzki ("Ammodytes dubius") – 69,2%, dorsz atlantycki ("Gadus morhua") – 15,5% oraz płastugi (Pleuronectiformes) – 10,7%.
Piśmiennictwo wylicza wiele konkretnych gatunków ryb, na których żeruje szarytka. Zespół badawczy morskich ssaków „Gatty Marine Laboratory” ze szkockiego University of St Andrews zaznacza, że ponad 70% diety (w niektórych lokalizacjach w różnych porach roku) mogą stanowić okoniokształtne z rodziny dobijakowatych. Badacze wymieniają także witlinki, dorsze, plamiaki, czarniaki oraz flądrokształtne: gładzice i flądry. Publikacja „Marine Mammals of the World” wylicza dodatkowo: stynkowate, różnego rodzaju rajowate, gromadniki, ryby z rodziny taszowatych, mintaje, łososie, a także mięczaki. Prawdopodobnie jednak szarytki wybierają gatunki ryb, które stanowią najłatwiejszą zdobycz, a w danym okresie i miejscu są najliczniejsze. Z tego powodu chętnie sięgają po ryby schwytane w rybackie sieci i w konsekwencji są w bezpośrednim konflikcie z rybołówstwem. Każdego dnia szarytka zjada około kilkunastu kilogramów pokarmu, co stanowi około 4–6% (lub 5–6%) własnej masy ciała.
W 2012 roku naukowcy opublikowali na łamach „Aquatic Mammals” artykuł poświęcony analizie przyczyn powstania zmian urazowych i zgonów morświnów zwyczajnych, których ciała z dużymi ubytkami skóry i tkanki tłuszczowej zostały we wrześniu 2011 wyrzucone na brzeg w Belgii. Na podstawie znanych kształtów szczęk i uzębienia potencjalnych drapieżników badacze doszli do wniosku, że sprawcą musiały być szarytki morskie, mimo że żywią się głównie rybami i głowonogami, a do tego czasu nie były opisane inne przypadki takich agresywnych zachowań ze strony szarytek w stosunku do morświnów. Naukowcy spekulowali jedynie, że za przyczynami śmierci innych morświnów, których okaleczone ciała znajdowano wcześniej na południowym wybrzeżu Morza Północnego, również mogły stać ataki szarytek. Opisany przypadek został uznany za udokumentowanie zmiany strategii żywieniowej drapieżnika.
W 2014 pojawiła się publikacja dokumentująca trzy obserwacje poczynione przez naukowców w Cieśninie Kaletańskiej (16 lutego 2013, 16 marca 2013 i 19 kwietnia 2013) w trakcie badań morskich ptaków oraz morskich i lądowych ssaków. Podczas pierwszej obserwacji stwierdzono, że dorosły osobnik (prawdopodobnie samiec) szarytki morskiej obgryza ciało morświna. Nie ustalono jednak, czy morświn został zabity przez szarytkę, czy szarytka jedynie żerowała na ciele martwego już walenia. Podczas drugiej obserwacji badacze byli świadkami gwałtownego i niespodziewanego ataku szarytki (także prawdopodobnie dorosły samiec) dokonanego spod wody na młodego morświna. Po kilku minutach przerwy atak został ponowiony. Podczas trzeciej obserwacji naukowcy stwierdzili fakt posilania się samca szarytki tkankami martwego morświna, który (sądząc po stanie ciała) musiał stracić życie około 5 dni wcześniej. Ponadto autorzy przeanalizowali urazy i przyczyny zgonów dwóch morświnów, których ciała znaleziono z początkiem 2012 roku na północnym wybrzeżu Francji. Na podstawie ran urazowych naukowcy ustalili, że zwierzęta te zostały zabite lub były zjadane przez szarytki.
W sierpniu, październiku i grudniu 2013 roku odnajdywano na wybrzeżu Holandii szczątki pojedynczych, martwych morświnów, których ciała nosiły ślady licznych urazów. Zostały przewiezione do laboratorium Uniwersytetu w Utrechcie, gdzie przeprowadzono badania genetyczne i stwierdzono obecność DNA szarytki (prawdopodobnie trzech pojedynczych osobników) w ranach kłutych, co pośrednio stanowiło dowód ich ataku na te morświny. Kolejne badania tego typu przeprowadzono na ciałach morświnów, które były w różnych okresach znajdowane na wybrzeżu Holandii. Badania te potwierdziły, że większość z owych zwierząt padła ofiarą ataków szarytek morskich, a drapieżnictwo ze strony tego gatunku może być uznane za jedną z głównych przyczyn zgonów w morświnów w Holandii.
Naukowcy opisywali także możliwe zachowania kanibalistyczne ze strony samców na szczeniętach. W 2016 Amy Bishop z Durham University opublikowała wyniki obserwacji, jakie poczyniła wraz z zespołem współpracowników w 2014 roku na Isle of May w Szkocji. Publikacja została udokumentowana zapisem wideo, który przedstawiał akt kanibalizmu samca na młodym osobniku. Zespół udokumentował pięć przypadków zabicia przez samca szczenięcia i kanibalizmu.
Interakcje międzygatunkowe.
Szarytki morskie padają łupem dużych morskich drapieżników: orek i rekinów (ostronosów atlantyckich, żarłaczy białych i rekinów polarnych). Śmiertelność powodowana przez rekiny może mieć lokalnie znaczenie dla kształtowania liczebności populacji tego gatunku – wzrost liczebności populacji fok szarych u wybrzeży Kanady w drugiej połowie XX w. przypisuje się zmniejszeniu presji drapieżniczej ze strony rekinów, wynikającej najprawdopodobniej z przełowienia populacji tych ryb. Na samotne lub osłabione młode polują drapieżne ptaki morskie: bieliki, mewy siodłate i mewy żółtonogie. Podczas pobytu na lądzie młodym zagrażać mogą również drapieżniki lądowe – zaobserwowano, że miejsca rozrodu fok szarych na Wyspach Brytyjskich bywają penetrowane przez lisy rude.
W związku z tym, że szarytki morskie są drapieżnikami szczytowymi, są również żywicielami ostatecznymi wielu gatunków pasożytów. Szarytki morskie są żywicielami pasożytniczych nicieni z rodzin Anisakidae ("Anisakis simplex", "Pseudoterranova decipiens", "Contracaecum osculatum" i "Acanthocheilonema spirocauda") i Metastrongylidae, tasiemców i przywr ("Pseudamphistomum truncatum") oraz kolcogłowów z rodzaju "Corynosoma" ("C. strumosum", "C. magdaleni", "C. nortmerti" i "C. semerme"). Infestacja pasożytami może być bardzo silna. Nawet do 38,5% osobników populacji zasiedlających morza Bałtyckie i Północne może być nosicielami kolcogłowów z rodzaju "Corynosoma". W populacji bałtyckiej większość dorosłych osobników jest zarażona nicieniami "C. osculatum". Zarażenie nicieniami powoduje nieżyt żołądka, ale rzadko w ostrej postaci. Silna infestacja fok pasożytami, których stadia pośrednie rozwijają się w rybach, odbija się negatywnie na kondycji populacji żywicieli pośrednich, zwiększając ryzyko zarażenia. Może to mieć wpływ na połowy gospodarcze na niektórych łowiskach.
Szarytki morskie są nosicielami wirusów z rodzaju "Morbillivirus". U szarytek z West Hoyle Bank w Walii wykryto "Corynebacterium phocae". Szarytki atakuje bardzo zaraźliwy wirus PDV (wirus foczej nosówki, z ang. PDV – "Phocine distemper virus"). Wirus osłabia działanie układu odpornościowego fokowatych, co prowadzi do infekcji – między innymi do zapalenia płuc. Weterynarze nie znają jeszcze sposobu leczenia tej epizootii. W 2002 roku wirus PDV był przyczyną śmierci około 30% fok u wybrzeży Danii, zaś w 1988 spowodował śmierć 60% fokowatych w tym rejonie. Wirus rozprzestrzenił się także na obszary należące do innych państw Europy. Szarytki są wyraźnie mniej podatne na jego działanie niż foki pospolite.
Roztocz "Halarachne halichoeri" powoduje infekcje dróg oddechowych fok.
Siedlisko.
Szarytka morska jest gatunkiem typowym dla strefy przybrzeżnej mórz, ale czasem wpływa rzekami w głąb lądu. Najchętniej zasiedla wybrzeża o dużej ilości łach piasku lub skalistych wysepek. Siedlisko zwykle jest ulokowane w rejonie zasobnym w ryby.
Zagrożenia i ochrona.
Znaczenie gatunku dla współczesnej gospodarki człowieka jest niewielkie. Przez wieki fokowate były jednak dla człowieka cennym źródłem oleju, skór i mięsa. Na Martha’s Vineyard, wyspie położonej na Atlantyku, u wybrzeży amerykańskiego stanu Massachusetts archeolodzy odkryli kości szarytki morskiej schwytanej przez Indian 4000–6500 lat temu. Na Bałtyku polowano na szarytki już ponad 10 000 lat temu. Motorem do prowadzenia masowych polowań były konflikty między człowiekiem a szarytkami i innymi fokowatymi na tle pozyskiwanych ryb. Zwierzęta niszczyły pławnice i sieci do połowu ryb. Prowadzono więc masowe polowania na te zwierzęta. Największym zagrożeniem dla szarytek bałtyckich jest człowiek. Na szarytki morskie polowano na większości zasięgu jej występowania aż do połowy XX wieku.
Dane historyczne potwierdzają, że jeszcze na początku XX wieku w Morzu Bałtyckim żyło około 100 000 szarytek bałtyckich (a w rejonie samego Pomorza Gdańskiego i Prus Wschodnich około 1000 osobników), ale do roku 1940 liczebność została zredukowana do około 20 000 zwierząt, bowiem fokowate były traktowane jak szkodniki niszczące rybackie sieci i konkurowały z rybakami w zdobywaniu ryb. Dziesiątkowaniu zwierząt sprzyjały rozpowszechnienie broni palnej po zakończonej I wojnie światowej oraz wypłacane nagrody na zabijanie szarytek. Późniejszy spadek liczebności zwierząt był spowodowany wysokim poziomem bioakumulacji wydalanych do środowiska chlorowanych węglowodorów (DDT, PCB), które powodowały poważne uszkodzenie narządów reprodukcyjnych samic szarytek morskich.
Szarytka morska jest gatunkiem chronionym na mocy ustawodawstw, zarówno krajowego, jak i międzynarodowego. Polowania są prowadzone jedynie na niewielkiej części zasięgu występowania i ukierunkowane na zmniejszenie oddziaływania z rybołówstwem. Prowadzony monitoring liczebności wskazuje, że liczebność szarytek powoli wzrasta. Nadal jednak (szczególnie młodym i niedoświadczonym) szarytkom grozi śmierć w sieciach rybackich. Naruszane bywają ich siedliska i prowadzone są nielegalne polowania. Na szwedzkich łowiskach bałtyckich co roku około 300 szarytek wpada do sieci jako przyłów. Na wodach brytyjskich w sieciach rybackich życie straciło 148 oznakowanych szarytek (na 528 zgonów). W latach 1999–2003 na terenie północnoatlantyckich łowisk Stanów Zjednoczonych życie w sieciach straciło 141 fok.
Rekomendacje Komisji Ochrony Środowiska Morskiego Bałtyku oraz Międzynarodowej Rady Badań Morza (ICES) wskazują na konieczność podejmowania działań na rzecz ratowania fok bałtyckich. W celu ochrony tworzone są ostoje, rezerwaty, ośrodki rozrodu i ośrodki rehabilitacji tych zwierząt. Raport Komisji Ochrony Środowiska Morskiego Bałtyku (Grupy „HELCOM Project on Seals”) z listopada 2001 roku konkretyzuje potrzeby ochrony trzech gatunków fokowatych zasiedlających Bałtyk.
Szarytka morska jest wymieniona w załączniku II dyrektywy siedliskowej w sprawie ochrony siedlisk przyrodniczych oraz dzikiej fauny i flory. W związku z tym kraje członkowskie są zobligowane do wyznaczania sieci obszarów europejskiego systemu ochrony przyrody Natura 2000. Polska populacja szarytek bałtyckich jest objęta ochroną na terenie obszarów: PLH220032 Zatoka Pucka i Półwysep Helski, PLH220023 Ostoja Słowińska, PLH280007 Zalew Wiślany i Mierzeja Wiślana, PLH220072 Kaszubskie Klify, oraz PLH320019 Wolin i Uznam.
Szarytka morska jest również objęta ochroną na mocy Konwencji o ochronie gatunków dzikiej flory i fauny europejskiej oraz ich siedlisk (konwencji berneńskiej) i załącznika II Konwencji o ochronie wędrownych gatunków dzikich zwierząt (konwencja bońska). Wszystkie gatunki fokowatych występujące naturalnie na terenie Rzeczypospolitej Polskiej objęte są ochroną gatunkową ścisłą na mocy Ustawy z dnia 16 kwietnia 2004 r. o ochronie przyrody oraz odpowiedniego Rozporządzenia Ministra Środowiska w sprawie ochrony gatunkowej zwierząt.
Międzynarodowa Unia Ochrony Przyrody zaliczyła szarytki morskie do gatunków najmniejszej troski, umieszczając je w kategorii LC (least concern). Polska czerwona księga zwierząt zalicza szarytki do gatunków bardzo wysokiego ryzyka (EN). W państwach basenu morza bałtyckiego szarytka bałtycka zaliczana jest do kategorii bardzo wysokiego ryzyka (EN) lub narażonych na wyginięcie.
Stacja Morska Instytutu Oceanografii Uniwersytetu Gdańskiego.
Zlokalizowana w Helu Stacja Morska Instytutu Oceanografii Uniwersytetu Gdańskiego prowadzi prace badawcze ukierunkowane na przygotowania do eksperymentalnej hodowli, odtworzenia populacji w południowej części Bałtyku i restytucji szarytki morskiej do Zatoki Gdańskiej. Stacja prowadzi także działalność edukacyjną. Należące do niej fokarium wypełnia zadanie wspomagania ochrony gatunku i upowszechniania o nim wiedzy. Fokarium jest udostępnione dla publiczności i co roku przyciąga coraz większą liczbę odwiedzających. Fokarium istnieje od 1999 roku, choć działalność ukierunkowana na rzecz ochrony szarytki morskiej sięga końca marca 1992 roku, gdy stacja podjęła z plaży w Juracie ranną szarytkę, której nadano imię "Balbin" (pierwotnie "Balbina"). Balbin był młodym samcem, był chory i miał ranę koło przedniej płetwy, a samą płetwę uszkodzoną. Zwierzę zostało wyleczone, a podjęta akcja ratunkowa stała się inspiracją dla pracowników stacji do podjęcia problematyki bałtyckich szarytek. Od tego czasu stacja sukcesywnie dba o rozwój badań biologicznych, weterynaryjnych i hodowlanych nad fokami, a wyleczone w niej zwierzęta – wraz z uzyskanym z hodowli przychówkiem – są regularnie wypuszczane na wolność.
Obecność w kulturze.
Elton John skomponował utwór "Grey seal" (szara foka). Piosenka pojawiła się na płycie Goodbye Yellow Brick Road w 1970 roku. 17 stycznia 2007 r. Narodowy Bank Polski w ramach serii „Zwierzęta Świata” wprowadził do obiegu dwie monety przedstawiające fokę szarą (szarytkę morską) o nominałach: 20 zł – wykonaną w srebrze stemplem lustrzanym, oraz 2 zł – wykonaną w stopie ze stemplem zwykłym.
W 1998 roku Poczta Polska wprowadziła do obiegu serię 6 znaczków oraz bloczek pod tytułem „Ochrona Bałtyku”, na których prezentowana jest szarytka morska, zaś w 2009 bloczek „Ssaki Bałtyku”, gdzie wśród ssaków zamieszkujących ten akwen jest także przedstawiona szarytka.

</doc>
