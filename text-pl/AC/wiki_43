<doc id="176177" url="https://pl.wikipedia.org/wiki?curid=176177" title="Koło (miasto)">
Koło (miasto)

Koło – miasto w Polsce położone w województwie wielkopolskim, w Kotlinie Kolskiej, nad Wartą; siedziba powiatu kolskiego i gminy Koło.
Położone przy drodze krajowej nr 92 i linii kolejowej Poznań – Warszawa. Prawa miejskie od 1362 roku. Od XV wieku do 1716 r. miejsce sejmików generalnych prowincji wielkopolskiej. Obecnie duży ośrodek przemysłu ceramicznego i spożywczego. Do najstarszych zabytków zalicza się: ruiny zamku z XIV w., gotycki kościół farny z XV w. oraz kompleks kościoła i klasztoru bernardynów. Patronami miasta Koła są święty Bogumił i św. Tekla. Miasto królewskie należące do starostwa kolskiego, pod koniec XVI wieku leżało w powiecie konińskim województwa kaliskiego.
Według danych 2021 roku miasto liczyło 20 833 mieszkańców.
Geografia.
Położenie i obszar.
Koło położone jest we wschodniej części województwa wielkopolskiego nad rzeką Wartą, w granicach Kotliny Kolskiej, która wchodzi w skład makroregionu Niziny Południowowielkopolskiej. Miasto sąsiaduje z gminami: Koło, Kościelec oraz Osiek Mały. Położone jest na średniej wysokości 101 m n.p.m.
Miasto Koło leży w centrum Polski, w odległości ponad 300 km od granicy z Niemcami i Białorusią oraz wybrzeża Morza Bałtyckiego.
Według danych z 2004 r. Koło ma obszar 13,85 km², w tym:
Miasto stanowi 1,37% powierzchni powiatu kolskiego.
Koło zwyczajowo podzielone jest na cztery osiedla: Kaliskie, Płaszczyzna, Stare Miasto oraz Warszawskie. Najstarsze jest Stare Miasto, na terenie którego założona została osada Koło już w XIII w. Szczegółowy opis osiedli znajduje się w osobnych artykułach. Kolanie jednakże nie używają nazwy osiedla „Warszawskie”. Osiedla Kaliskiego używają w formie Kaliskie Przedmieście. Ogólnie nie używa się raczej określeń osiedle tylko jako obszar, dane miejsce, a w większości tylko nazwy ulic.
Klimat.
Klimat w rejonie Koła związany jest z ogólną cyrkulacją mas powierza napływającego głównie znad północnego Atlantyku i basenu Morza Śródziemnego. Według regionalizacji klimatycznej Wincentego Okołowicza miasto położone jest na pograniczu regionu środkowopolskiego i subregionu kujawskiego, reprezentujących obszar słabych wpływów Atlantyku i Bałtyku.
Amplitudy temperatur są tutaj nieco mniejsze od przeciętnych w Polsce, zima jest dosyć chłodna (średnia temperatura –2,4 °C), ale niezbyt długa (około 85 dni), z nietrwałą szatą śnieżną. Dłuższe (około 98 dni) i ciepłe jest lato (+18,0 °C w lipcu). Charakterystyczna dla tej części Polski jest niezbyt duża liczba dni pochmurnych (ok. 120). Długość trwania okresu wegetacyjnego wynosi niespełna 220 dni. Roczna suma opadów sięga 500–550 mm. Podobnie jak na większości terytorium kraju, również w rejonie Koła przeważają wiatry zachodnie, stanowiące blisko połowę ogółu wiatrów wiejących w ciągu roku. Wiosną i jesienią wzrasta udział wiatrów wschodnich. Nadto, stacja IMGW w Kole odnotowuje dużą (7,3%) ilość cisz. Średnia ważona wiatrów (bez rozbicia na kierunki) sięga 4,2 m/s, a wiatry wiejące z prędkością 3–7 m/s stanowią prawie 60% ogólnego udziału wiatrów w ciągu roku. Na mniej zurbanizowanych terenach takie prędkości wiatrów stwarzają dosyć dogodne warunki dla lokalizacji elektrowni wiatrowych.
Warunki klimatu lokalnego, chociaż zbliżone do przedstawionej wyżej specyfiki makroklimatu, są jednak dosyć zróżnicowane. Największy, modyfikujący wpływ na klimat lokalny ma obecność szerokiej doliny Warty z dużymi powierzchniami wilgotnych i podmokłych łąk oraz urozmaicona rzeźba terenów zainwestowanych.
Demografia.
Struktura demograficzna mieszkańców Koła według danych z 31 grudnia 2007:
Koło liczy niewiele ponad 22 tysiące mieszkańców, plasuje się na 17. miejscu pod tym względem wśród miast województwa wielkopolskiego. W ostatnich latach ludności zaczęło ubywać. Tendencja spadkowa charakteryzuje procesy migracji z miasta do większych miast i za granicę, spowodowane głównie dużym bezrobociem i brakiem wyższych uczelni. W roku 2007 zarejestrowanych było 1383 bezrobotnych (w tym 957 kobiet), co daje 9% osób bez pracy w wieku produkcyjnym.
Toponimika nazwy.
Nazwa Koła wywodzi się prawdopodobnie od położenia w zakolu rzeki Warty, która w tym miejscu zmienia kierunek z północnego na zachodni i tworząc szeroki łuk oblewa przestrzeń, gdzie usadowiła się znana już sprzed lokacji wieś królewska. Miłośnicy tradycji przypisują jednak powstanie tej nazwy raczej czynnikom historycznym niż geograficznym, utrzymując, że jest to etymologiczną pozostałością wieców starszyzny rodowej, tzw. kół. Byłoby to w prostej linii prehistorią dawnych sejmików kolskich.
Wywód taki podaje Słownik geograficzny Królestwa Polskiego. Według niego nazwa pochodzi od "zgromadzeń publicznych, czyli tak zwanych „kół”" nawiązując do odbywania się wieców, a później sejmików. Miasto Koło pełniło ważną, administracyjną rolę dla regionu oraz całego Królestwa Polskiego. Przez kilkaset lat od początku XV wieku w mieście odbywały się sejmiki generalne prowincji wielkopolskiej. Ostatni taki sejmik zebrał się w 1716 roku.
Natknąć można się także na podanie, iż jeden z władców (musiał to być Kazimierz Wielki, bo to on lokował tu miasto) przejeżdżając tędy doświadczył uprzejmości mieszkańców w chwili, gdy od powozu, którym podróżował odpadło koło. Zdarzenie to i jego konsekwencje w postaci lokacji miasta i nadania mu nazwy stosownej do przyczyny, to jednak tylko legenda, bowiem miasto powstało na gruntach istniejącej tu wcześniej wsi Koło.
W roku 1939 nazistowska administracja niemiecka wcieliła miasto do Rzeszy, nadając mu ahistoryczną nazwę "Wartbrücken", wkrótce zmienioną na "Warthbrücken" (w wolnym tłumaczeniu „mosty na Warcie”). Nazwa ta przeszła do historii wraz z usunięciem z miasta wojsk niemieckich w styczniu 1945 r.
Historia.
Miasto zostało lokowane 18 lipca 1362 r. na prawie magdeburskim na wyspie rzecznej przez Jana Henryka wójta z Warty na podstawie przywileju Kazimierza Wielkiego. Było własnością królewską, a lokujący miejscowość Henryk został dożywotnim wójtem za jednorazową opłatą 60 grzywien groszy praskich. Wraz z Kołem król oddał mu w zarząd także pobliskie wsie Bliznę oraz Nagórną.
Ze względu na swe położenie miasto nie posiadało murów, tylko przy wlotach głównych dróg stały dwie bramy: "Kaliska" i "Toruńska". Obok miasta wzniesiony został zamek ceglany na kamiennym fundamencie, który do XIX wieku popadł w całkowitą ruinę i zachowały się z niego wówczas jedynie "zwaliska zewnętrznych murów". W 1390 wójt Henryk wzniósł również wielokrotnie przebudowywany w późniejszym czasie ratusz miejski.
W 1409 roku poświęcono i konsekrowano kościół farny Podwyższenia Krzyża Świętego. Dziesięć lat później abp Mikołaj Trąba erygował kościół Świętego Ducha.
W 1433 w mieście odbyła się walna narada, na której Władysław Jagiełło przeprowadził uchwałę wojny z krzyżakami. W czasach Kazimierza Jagiellończyka odbywały się tu zwoływane przez króla zjazdy polskiej szlachty. W czasie wojny trzynastoletniej Koło wystawiło w 1458 roku 15 pieszych na odsiecz oblężonej polskiej załogi Zamku w Malborku. W XVI i XVII wieku kilkukrotnie odbywają się w miejscowości walne zjazdy szlachty wielkopolskiej. Odbyły się one m.in. w 1572 roku po śmierci Zygmunta II Augusta dla ustalenia władzy rządowej oraz sądów na czas bezkrólewia, w 1590 bezprawnie zwołany przez prymasa Karnkowskiego zjazd mający na celu odsunięcie od władzy hetmana Jana Zamojskiego, w 1607 z inicjatywy wojewody rawskiego Zygmunta Grudzińskiego dla poparcia rokoszu Zebrzydowskiego.
Zjazdy szlachty sprzyjały rozwojowi rzemiosła oraz handlu. Na początku XVI wieku miasto miało już bardzo liczne cechy rzemieślnicze. W 1513 Zygmunt I Stary potwierdził dawne przywileje kolskim sukiennikom, siodlarzom, kowalom, nożownikom, ślusarzom, pasamonikom i zdunom, a w 1516 także krawcom, piwowarom i innym. Cechy krawiecki, szewski i garbarski otrzymały przywileje od Zygmunta II Augusta w 1552.
Położone na prawym brzegu Warty przedmieście Zduny otrzymało w 1559 r. od Zygmunta Augusta prawo wyboru własnego samorządu. W mieście już w XVI wieku liczna była społeczność żydowska, o której mówił kolejny przywilej Zygmunta Augusta z 1564: "...iż oni pod względem handlu i zarobku porówni są z innymi mieszkańcami tego miasta, ponoszą zarówno ciężary i podatki".
W 1622 r. Koło zostało spalone przez oddział lisowczyków. W połowie XVII wieku miasto zaczęło podupadać. Poważnych zniszczeń doznało podczas potopu szwedzkiego w 1655 r. Pod Kołem stacjonowało wówczas 34 000 żołnierzy, dowodzonych przez króla Szwecji Karola Gustawa, który przyjął tutaj posła polskiego Krzysztofa Przyjemskiego. W II połowie XVIII wieku było największym miastem ówczesnego powiatu konińskiego i liczyło 1400 mieszkańców.
Rozbiory Polski.
Po II rozbiorze Polski (1793) Koło znalazło się w Królestwie Prus, w departamencie kaliskim Prus Południowych. Po udanym powstaniu wielkopolskim (1806), zainicjowanym przez gen. Jana Dąbrowskiego, i utworzeniu Księstwa Warszawskiego (1807) Koło znalazło się w departamencie kaliskim. 
W 1806 Koło liczyło 2500 mieszkańców, w tym 800 Żydów, a w 1827 znajdowało się w nim 286 domostw oraz 2904 mieszkańców.
Królestwo Polskie.
W 1815 utworzono Królestwo Polskie, Koło znalazło się w ponownie utworzonym województwie kaliskim; w 1832 województwo kaliskie przemianowano na gubernię kaliską, którą w 1845 połączono z gubernią mazowiecką i utworzono gubernię warszawską; w 1867 ponownie utworzono gubernię kaliską, a ze wschodniej części powiatu konińskiego wydzielono powiat kolski.
Wyraźny rozwój gospodarczy nastąpił w 1 poł. XIX w., kiedy powstał kalisko-mazowiecki okręg przemysłowy, a w 1824 Koło uregulowano na osadę fabryczną. W latach 1832–1833 w Kole działały już 22 przędzalnie i 43 warsztaty tkackie. W 1842 Józef Freudenreich założył pierwszą fabrykę fajansu i majoliki, w 1876 w mieście działały już cztery fabryki ceramiczne.
W 2 poł. XIX w. Słownik geograficzny Królestwa Polskiego podawał, że w mieście istniały: murowany kościół parafialny, ewangelicki dom modlitwy, 2 synagogi, "dom schronienia dla 11 starców i kalek", szkoła początkowa, sąd, urząd powiatowy i miejski, zarząd leśnictwa, czytelnia publiczna, stacja telegraficzna i pocztowa oraz kilka zakładów przemysłowych: 3 fabryki fajansu, tasiemek, cykorii, jeden browar, młyn wodny z foluszem oraz kilkanaście wiatraków zbożowych.
Dwudziestolecie międzywojenne.
Po odzyskaniu przez Polskę niepodległości Koło znalazło się w województwie łódzkim. 1 listopada 1921 roku otwarto linię kolejową z Kutna do Strzałkowa przez Koło. W roku 1924 w granice miasta włączono wsie Blizna i Nagórna. 1 kwietnia 1938 r. Koło przyłączono administracyjnie do województwa poznańskiego. Przed wybuchem wojny, w lipcu 1939 roku, grupa fortyfikacyjna nr 31 wraz kombinowaną kompanią z 68 i 70 pp, przystąpiły do budowy żelbetowych umocnień na zachodnim brzegu Warty.
II wojna światowa.
2 września 1939 r. doszło do nalotu bombowców niemieckich na miasto. Samoloty Luftwaffe zaatakowały także specjalny pociąg ewakuacyjny z Krotoszyna z urzędnikami państwowymi, funkcjonariuszami Poczty Polskiej, kolejarzami i ich rodzinami. Pociąg pomimo oznakowania został potraktowany przez hitlerowców jak wojskowy, co było sprzeczne z wszystkim ówczesnymi zasadami walki.
Po zakończeniu działań wojennych władze niemieckie wcieliły Koło do Rzeszy Niemieckiej, do okręgu Warthegau (Kraj Warty), zmieniając nazwę na "Warthbrücken". Rozpoczął się terror wobec miejscowych Polaków oraz eksterminacja kolskich Żydów. W 1939 zamordowany został przedsiębiorca i działacz społeczny Czesław Freudenreich z córką. Wszystkie synagogi zostały zniszczone, a do końca 1939 r. rozstrzelano około 300 Żydów. Wskutek egzekucji, wysiedleń i chorób populacja Żydów w Kole szybko zmniejszała się – od 4987 osób w r. 1939 przez 3000 w grudniu 1940 r. do 2300 w grudniu 1941 r. Z miasta wysiedlono także większość Polaków do Generalnego Gubernatorstwa, a w zamian sprowadzono Niemców w ramach akcji kolonizacyjnej Heim ins Reich.
Między 7 a 11 grudnia 1941 r. wszyscy pozostali w mieście Żydzi zostali zgładzeni w pobliskim miejscu zagłady w Chełmnie nad Nerem.
Miasto zostało zdobyte 20 stycznia 1945 roku przez oddziały 1 armii pancernej gwardii i 5 armii uderzeniowej 1. Frontu Białoruskiego marszałka Gieorgija Żukowa. W walkach o zdobycie miasta zginęło 132 żołnierzy radzieckich.
Okres powojenny.
W 1962 r. uruchomiono Fabrykę Materiałów i Wyrobów Ściernych „Korund”, w której pracowało w okresie jej największego rozwoju ok. 1200 pracowników. Na przełomie lat 60. i 70. XX w., w mieście rozpoczęto budowę bloków wielorodzinnych. Od 1970 roku działa Kolskie Towarzystwo Kulturalne. W 1974 roku produkcję rozpoczęły podówczas największe w kraju Zakłady Mięsne. W 1975 roku oddano do użytku Proszkownię Mleka. Działały tu również w okresie Polski Ludowej Wielkopolskie Zakłady Mechanizacji Budownictwa „ZREMB” wytwarzające agregaty tynkarskie i rusztowania do robót elewacyjnych oraz Kolskie Zakłady Produkcji Betonów.
W latach 1975–1998 miasto administracyjnie należało do województwa konińskiego. W 1980 r. w pobliżu budowanego osiedla Kolejowa, bp Jan Zaręba poświęcił nowy kościół Matki Bożej Częstochowskiej. 25 maja 1987 roku miała miejsce katastrofa budowlana ratusza; zniszczeniu uległa wieża oraz południowe skrzydła.
Po reformie administracyjnej w 1999 r. Koło włączono do województwa wielkopolskiego. 16 czerwca 1999 r. oficjalnie ogłoszono św. Bogumiła patronem miasta. 1 listopada 2005 r. bp włocławski Wiesław Mering na osiedlu Płaszczyzna, erygował nową parafię, której patronem został opiekun miasta. W 2007 r. oddano do użytku halę sportową, której w czerwcu 2009 r. nadano imię Agaty Mróz-Olszewskiej. Zakończył się kolejny etap trwającej wiele lat odbudowy ratusza miejskiego. W lipcu 2014 r. oddano do użytku pływalnię.
8 lipca 2018 r. w kościele Nawiedzenia NMP odbyły się uroczystości państwowe upamiętniające 550-lecie polskiego parlamentaryzmu. Sprawowana była Msza św. z udziałem biskupów włocławskich Wiesława Meringa i Stanisława Gębickiego, a przed kościołem marszałek Sejmu Marek Kuchciński odsłonił pamiątkową tablicę.
Architektura.
Zabytki.
Zamek został wybudowany w ostatnich latach panowania króla Kazimierza Wielkiego, jeszcze przed 1362 rokiem. Był typową gotycką fortecą, ale też siedzibą starostów kolskich. Zamek był odwiedzany przez królów polskich, a od 1433 r. odbywały się w nim zjazdy wielkopolskiej szlachty. Warownia podupadła już w XVI wieku. Do naszych czasów dotrwały jedynie ruiny budowli – fragmenty zewnętrznych murów, fundamenty wieży bramnej i dolna część drugiej wieży. Położone nad Wartą ruiny są dziś celem letnich wycieczek nie tylko turystów, ale również mieszkańców miasta i okolic.
Kościół gotycki, sięgający swymi początkami XIII wieku. Zachowany do naszych czasów pochodzi z początków XV wieku. Konsekrowany w 1409 r. i rekonsekrowany 23 czerwca 1895 r. Gmach świątyni jest z zewnątrz oszkarpowany. Fasada od strony prezbiterium posiada zdobione szczyty schodkowe ze sterczynami. Okna i wyposażenie wnętrza są neogotyckie. Kościół wyróżnia się polichromią oraz cennymi dziełami sztuki. Wewnątrz na szczególną uwagę zasługują: oryginalna gotycka ambona, późnorenesansowe sakramentarium z piaskowca oraz gotycka płyta nagrobna Jana z Garbowa.
Kompleks wybudowany w drugiej połowie XV wieku. (klasztor ufundowano w 1456 r.). Zniszczony wylewami Warty, odbudowany został w II połowie XVIII wieku. Późnobarokowy kościół powstał w latach 1773–1782. Bogate rokokowe wyposażenie wnętrza, m.in.: siedem ołtarzy architektonicznych, cztery konfesjonały, ambona, stalle zakonne. Późnorenesansowy nagrobek Stanisława Ruszkowskiego (zm. 1597), ostatniego rządcy zamku kolskiego, z leżącą postacią rycerza w zbroi. Epitafium Bartłomieja Wilczyńskiego (zm. 1591) z popiersiem zmarłego. Klasztor – w zrębie gotycki – przebudowany w latach 1755–1764. Od XV wieku kościołem i klasztorem opiekują się ojcowie bernardyni.
Wzniesiony został w I połowie XVI wieku, pierwotnie gotycki. Budynek był restaurowany w 1782 r. i gruntownie przebudowany w latach 1835–1837, autorem projektu przebudowy był architekt polski włoskiego pochodzenia – Henryk Marconi. Zmieniono wtedy całkowicie elewacje, dobudowano dwa nierównej długości skrzydła, a utworzony w ten sposób od strony dziedziniec zamknięto murem. Ratusz jest jednopiętrowym gmachem klasycystycznym, z czterokolumnowym portykiem w fasadzie wschodniej. Jedyną widoczną pozostałością architektury gotyckiej była ceglana wieża o podstawie kwadratu, przechodząca w górnych kondygnacjach w ośmiobok, która w 1987 r. runęła w katastrofie budowlanej kolskiego ratusza. W 2003 r. oddano do zwiedzania wieżę. Po odbudowie jest siedzibą władz miasta.
Budowę neogotyckiej świątyni pod wezwaniem Opatrzności Bożej zakończono w 1883 r. Wówczas także kościół został konsekrowany. Parafię ewangelicką erygowano w 1923 r. Doszczętnie zniszczona przez okupanta niemieckiego w czasie II wojny światowej. Wysiłkiem niewielkiego grona wyznawców przeprowadzono remonty zabezpieczające kościół. Dopiero od 1998 r. rozpoczęto gruntowne prace renowacyjne. W 2001 r. miała miejsce rekonsekracja świątyni. Przy kościele znajduje się wybudowana w stylu klasycystycznym pastorówka. Oba budynki są własnością parafii ewangelicko-augsburskiej w Koninie.
Położony nad brzegiem rzeki Warty, drewniany, o konstrukcji sumikowo-łątkowej, pochodzi z pierwszej połowy XIX wieku. Niegdyś służył do magazynowania zboża, które spławiano rzeką do Prus. W tamtym czasie w Kole było 20 podobnych spichlerzy. Obecnie jest to cenny zabytek świeckiej architektury drewnianej.
Kaplica Przemienienia Pańskiego znajduje się na cmentarzu rzymskokatolickim w miejscu rozebranej w XVIII wieku budowli gotyckiej Świętego Wawrzyńca. Została wybudowana na początku XX wieku. Jest to budynek z wysoką, strzelistą wieżyczką wyróżnia się ciekawą architekturą. W podziemiach kaplicy znajdują się krypty grobowe tutejszych duchownych z początków XX wieku.
Dworzec wybudowany w latach 1925–1928 przy linii kolejowej Kutno – Strzałkowo wraz z wieżą ciśnień. Na jego ścianie znajduje się tablica ku czci ofiar bombardowania dokonanego 2 września 1939 r. przez lotnictwo niemieckie. Przed dworcem znajduje się głaz upamiętniający ok. 80 tys. Żydów transportowanych tędy z getta łódzkiego do ośrodka zagłady w Chełmnie nad Nerem. Tu odbywała się przesiadka Żydów jadących do Kulmhof na wagony kolejki wąskotorowej. W 2013 r. został gruntownie odnowiony.
Cmentarze.
Dokładna data założenia cmentarza parafialnego w Kole jest trudna do ustalenia. Nie podaje jej żadne źródło archiwalne pochodzenia kościelnego. Także w materiałach drukowanych cmentarz jest wzmiankowany sporadycznie. W sposób encyklopedyczny wspominają o nim jedynie kolejne "Roczniki Diecezji Włocławskiej". Dokumenty z 1811 roku informują, że pochówki zmarłych odbywają się na cmentarzu przy kościółku św. Wawrzyńca (znajdującego się w okolicach dzisiejszej kaplicy cmentarnej). W roku 1874 cmentarz otoczono parkanem, dzięki staraniom ks. Ignacego Górskiego. 9 sierpnia 1908 roku na cmentarzu ks. Edward Narkiewicz poświęcił kaplicę pw. Przemienienia Pańskiego.
W sobotę 2 września 1939 r. lotnictwo niemieckie zbombardowało okolice kolskiego dworca kolejowego, na którym znajdował się pociąg ewakuacyjny z ludnością cywilną z południowej Wielkopolski. Zginęło ponad 200 osób. Ofiary nalotu pochowano w zbiorowej mogile. Znajduje się tutaj także symboliczna mogiła poświęcona żołnierzom Wojska Polskiego poległym podczas II wojny światowej. Obecnie cmentarz zajmuje powierzchnię 3,46 ha. Jego właścicielem jest Kuria Diecezjalna we Włocławku, a użytkownikiem parafia Podwyższenia Krzyża Świętego w Kole.
Pochowani są tu polscy lotnicy z 1939 r. oraz żołnierze Armii Radzieckiej, którzy polegli w walce o Koło i okolice w styczniu 1945 r. W związku z tym usytuowano tu dwa pomniki. Pierwszy dotyczy walki powietrznej nad Kołem 5 września 1939 r., w której zginęli dwaj młodzi polscy lotnicy. Drugi obiekt to pomnik – obelisk ze symbolem ówczesnego ZSRR – sierpem i młotem, oraz napisem: "Cześć i chwała bohaterom Armii Radzieckiej, poległym w wyzwolenie miasta Koła i okolic w dniach 19–21 stycznia 1945 roku." W kilkunastu kwaterach spoczywa tu 132 żołnierzy, których nazwiska są widoczne na tablicach wokół dolnej części obelisku. W lutym 1997 r. pochowano tu także 13 ekshumowanych zwłok żołnierzy radzieckich ze Słupcy.
Nie zachowany do dzisiaj, mający kilkuwiekową tradycję. Znajdował się między rzeką Wartą a ulicą 3 Maja. Obecnie jest to teren za domem kultury. W 1993 r. na pamiątkę istnienia usytuowano pomnik w postaci fragmentu muru z cegieł z umieszczoną na nim tablicą (obecnie zniszczoną).
Zasadniczego zniszczenia cmentarza dokonali hitlerowcy; natomiast po 1945 r. dewastacja była spowodowana brakiem należytej opieki. W roku 1970 oddano do użytku, wybudowany na terenie graniczącym z cmentarzem, decyzją ówczesnych władz powiatowych – dom kultury. Kilka lat później zlokalizowano na tym terenie basen kąpielowy – co było profanacją cmentarza. Obecnie basen jest zasypany, a teren byłego cmentarza ogrodzony.
Został założony wraz z powstaniem kościoła ewangelickiego w Kole (1882). W dużej mierze jest miejscem spoczynku tutejszych luterańskich Niemców, choć parafia ewangelicka, która zarządza cmentarzem jest otwarta na pochówek osób każdego wyznania. Mimo stosunkowo niewielkiego obszaru jaki zajmuje, można tu spotkać ciekawe, różnorodne nagrobki. Jedyna kolska nekropolia wpisana do rejestru zabytków.
Polityka.
Burmistrz stoi na czele magistratu; od 2002 r. wybierany jest w wyborach bezpośrednich na 4-letnią, a od 2018 r. na 5-letnią kadencję. Jest on również organem wykonawczym miasta. Stanowi on jednoosobowy zarząd. Funkcję doradczą dla burmistrza miasta stanowi jego zastępca.
Od 8 grudnia 2014 r. urząd burmistrza miasta sprawował Stanisław Maciaszek wybrany z listy Prawa i Sprawiedliwości, zawieszony w pełnieniu funkcji 20 września 2017 r. 21 września 2017 obowiązki burmistrza przejął dotychczasowy zastępca Elżbieta Modrzejewska, a po złożeniu rezygnacji Stanisława Maciaszka, na urząd burmistrza przez prezesa Rady Ministrów Mateusza Morawieckiego został powołany Jan Stępiński. 23 listopada 2018 r. stanowisko burmistrza objął Krzysztof Witkowski wybrany z listy Sojuszu Lewicy Demokratycznej.
Organem uchwałodawczym jest rada miejska składająca się z 21 radnych wybieranych w wyborach bezpośrednich odbywających się co 4 lata, od 2023 r. – co 5 lat. Sesje Rady Miasta odbywają się w sali konferencyjnej kolskiego ratusza. Przewodniczącym Rady Miejskiej jest Tomasz Sobolewski.
Przynależność klubowa radnych:
W Kole siedzibę ma starosta kolski, który stoi na czele zarządu powiatu w regionie. Od 2018 r. urząd starosty kolskiego sprawuje Robert Kropidłowski z Prawa i Sprawiedliwości. Mieści się tutaj także siedziba władz samorządowych gminy wiejskiej Koło.
W wyborach parlamentarnych mieszkańcy Koła wybierają w okręgu wyborczym nr 37 – 9 posłów do Sejmu RP. Miasto wchodzi w skład jednomandatowego okręgu wyborczego nr 93 do senatu. Kolanie wybierają posłów do Parlamentu Europejskiego z okręgu wyborczego nr 7.
Zieleń miejska.
Na terenie miasta Koła znajdują się cztery parki. Cechuje je bogata fauna i flora. Są doskonałym miejscem wypoczynku dla mieszkańców i gości. Najstarszy swoją historią sięga XIX wieku.
Park 600-lecia ma ogólną powierzchnię 11 ha. Występuje wiele odmian roślin: m.in. klon jawor, jarząb pospolity, morwa biała, dąb szypułkowy czy kasztanowiec biały. Na terenie parki znajdują się dwa zbiorniki wodne.
Park im. Stanisława Moniuszki zajmuje 4 ha i jest najstarszym w mieście. Pośród alejek, w centrum znajduje się altanka. W skład drzewostanu wchodzą m.in. klony, wiązy, topole, kasztanowce i dwa pomnikowe dęby szypułkowe.
Oprócz tego istnieją w Kole dwa inne parki. W planach jest powstanie kolejnych, które miałyby zostać ulokowane w okolicach ulic: Sejmikowej, Asnyka oraz Dąbrowskiego.
Wspólnoty religijne.
Koło jest siedzibą rzymskokatolickiego dekanatu (dekanat kolski) należącego administracyjnie do diecezji włocławskiej.
Na obszarze miasta funkcjonują trzy parafie katolickie:
Niewielkie fragmenty miasta Koła należą do parafii Świętego Bartłomieja w Osieku Wielkim, Błogosławionych 108 Męczenników w Powierciu (dekanat kolski) oraz parafii Świętej Trójcy w Dobrowie (dekanat kościelecki).
Na terenie Koła znajduje się pięć świątyń wyznania rzymskokatolickiego:
Ponadto w mieście znajduje się ewangelicko-augsburski kościół Opatrzności Bożej (wybudowany w latach 1882-1883) należący do parafii parafii w Koninie. W latach 1923–1945 w Kole działała samodzielna parafia ewangelicko-augsburska.
Działalność duszpasterską w Kole prowadzą także dwa protestanckie kościoły o charakterze ewangelicznym: Kościół Boży w Chrystusie (zbór „Hosanna”) oraz Kościół Wolnych Chrześcijan (zbór w Kole). W mieście funkcjonują dwa zbory Świadków Jehowy.
W Kole mieszkają także wierni Kościoła Starokatolickiego Mariawitów, którzy przynależą do parafii św. Mateusza Apostoła i Ewangelisty w Nowej Sobótce.
Kultura.
W Kole działa wiele organizacji kulturalnych. Funkcjonuje Miejska i Powiatowa Biblioteka Publiczna oraz filia Wojewódzkiej Biblioteki Pedagogicznej w Koninie. W kolskim Muzeum Technik Ceramicznych – jedynym tego typu w kraju – można podziwiać bogate zbiory fajansu i ceramiki.
Koło posiada długie tradycje muzyczne. Istnieje tu chór mieszany Towarzystwa Śpiewaczo-Muzycznego Lutnia. Przy klasztorze oo. Bernardynów działa Chór Męski św. Cecylii. Działa Manufaktura Piosenki Harcerskiej Wartaki – Reprezentacyjny Zespół Wielkopolskiej Chorągwi Związku Harcerstwa Polskiego. Działa także Miejska Orkiestra Dęta. 
W zagospodarowaniu wolnego czasu pomaga Miejski Dom Kultury, pod którego patronatem działa „Kino nad Wartą”.
W mieście działają stowarzyszenia: „Stowarzyszenie Kolanie” oraz „Stowarzyszenie Przyjaciół Miasta Koła nad Wartą”.
Od 2005 roku organizowana jest cykliczna impreza muzyczna Koło Bluesa Festival.
Prasa.
„Głos Koła“ był pierwszą kolską gazetą. Ukazywał się od 9 lutego do 30 października 1918 roku, łącznie wydano wtedy 40 numerów. Wydawcą czasopisma był Czesław Freudenreich, redaktorem Stanisław Koeltz (do kwietnia 1918), a następnie Stanisław Kwasieborski.
„Express Kolski“ ukazywał się od 31 maja do 31 lipca 1926 roku, pierwszym redaktorem był Aleksy Leszek Łasiński, a później zastąpił go Leszek Godziemba-Głowiński. 8 sierpnia 1926 roku ukazał się pierwszy numer „Życia Kolskiego“ – czasopisma, które przejęło gazetę „Express Kolski“. Pierwszym redaktorem gazety był lekarz Henryk Niedzielski, w skład redakcji wchodzili także: Henryk Fiałkowski, ks. Jan Kobierski, Jan Motak, Bohdan Kaczorowski i Leszek Godziemba Głowiński.
„ABC Kolskie“ było lokalnym suplementem dziennika ABC. Gazeta ukazywała się od 1927 do 1930 roku, redaktorem był Leszek Godziemba-Głowiński, a wydawcą Zofia Topińska. 
Tygodnik „Gazeta Kolska“ ukazywał się od stycznia 1932 roku do sierpnia 1939 roku. Ukazało się w sumie ponad 400 numerów, a nakład wynosił 500–1500 egzemplarzy, chociaż w przypadku większych wydarzeń zwiększany był do nawet 8 tysięcy. Redaktorem i wydawcą był Leszek Godziemba-Głowiński. Od 1933 roku przy gazecie działał Komitet Redakcyjny, a w 1938 roku powstał dodatek „Życie Kobiety“. Na łamach „Gazety Kolskiej“ debiutowała Stanisława Fleszarowa-Muskat.
Tygodnik „Warta“ ukazywał się od grudnia 1937 roku do lipca 1938 roku w nakładzie 1500 egzemplarzy. Wydawcą był Bolesław Kubiak, a redaktorem Stanisław Rubach. 
Gazeta „Budujemy lepsze jutro“ ukazywała się od lipca 1954 roku do października 1955 roku. Redaktorem gazety był Józef Stanisław Mujta i Józef Kubicki. Nakład wynosił 500 egzemplarzy.
Magazyn „Ziemia Kolska“ ukazywał się w latach 1987–1997, wydawcą było Kolskie Towarzystwo Kulturalne. Ukazało się ogólnie 10 numerów. Redaktorem naczelnym był Józef Stanisław Mujta, w skład zespołu redakcyjnego wchodzili m.in. Kazimierz Kasperkiewicz, Halina Grabowska, Jadwiga Janicka i Maria Gajewska. 
„Gazeta Kolska“ była dwutygodnikiem (a od 1994 tygodnikiem) wydawanym przez Urząd Miejski w Kole w latach 1991–1995. Razem ukazało się 141 numerów, poza tym do gazety dodawano także „Dodatek Parafialny“. Redaktorami naczelnymi byli: Ryszard Cieślak, Marek Majewski i Eugeniusz Zając.
Wydawcą „Głosu Kolskiego“ była Spółka SILKA. Dwutygodnik ukazywał się od stycznia 1992 roku do maja 1993 roku, łącznie ukazało się w czasie 35 numerów. Gazeta posiadała dodatki: „Wieści z Gmin“, „Koniniak“ i „Dodatek Parafialny“. Redaktorem naczelnym pierwszych sześciu numerów był Henryk Wiatrowski, a następnie zastąpiła go Katarzyna Prądzyńska. 
„Gazeta Nadwarciańska“ wydawana była przez Okręgową Spółdzielnię Mleczarską w Kole. Ukazywała się od grudnia 1995 roku do kwietnia 1996 roku, a następnie do września 1997 roku jako dodatek do gazety „Plon“. Redaktorami gazety byli: Janusz Stachowiak, Piotr Kabaciński i Eugeniusz Zając.
Miesięcznik „Wieści z Koła“ wydawany był w Mosinie przez Grzegorza Tomaszewskiego od połowy 1997 roku do grudnia 1998 roku. Nakład gazety liczył 10 tysięcy egzemplarzy, ukazało się siedem numerów.
„Nowy Tygodnik Kolski“ ukazywał się przez trzy miesiące: od 20 października 1997 roku do 26 stycznia 1998 roku. Ukazało się 15 numerów gazety, redaktorem naczelnym był Leszek Czajor, a współpracowali z nim m.in. Ryszard Borysiewicz i Michał Chojnacki. 
Dwutygodnik „Głos Koła“ wydawany był od 3 czerwca 1998 do 8 sierpnia 2000 przez Drukarnię Wydawniczą Poligraf w Koninie. Pierwszym redaktorem naczelnym był Mariusz Kozajda, a od numeru 39 Sylwia Augustyńska.
„Przegląd Kolski“ jest najdłużej wydawaną kolską gazetą. Ukazuje się od 20 września 1998 roku, a wydawcą jest Przegląd Koniński Sp. z.o.o. Pierwszym redaktorem prowadzącym była Ewa Kapryszewska, od numeru 48 do 204 Aleksandra Galemba, a od 205 do 437 Barbara Gołębowska. Od 2007 roku redaktorem była Aleksandra Wysocka. Następnie zastąpiła ją Anna Kułakowska.
Telewizja.
Od 1988 roku istnieje w Kole Telewizja Kablowa Spółdzielni Mieszkaniowej. Jest to najstarsza po warszawskiej sieć kablowa w Polsce. TVK nadaje informacyjny program lokalny oraz jest organizatorem wielu imprez rozrywkowych, sportowych i rekreacyjnych. 
Sport.
Najstarszym klubem sportowym w mieście jest Miejski Klub Sportowy „Olimpia”, który powstał w 1920 r. W przeszłości klub prowadził wiele sekcji, m.in.: piłki ręcznej, boksu, lekkoatletyki i piłkarską, której największym sukcesem były występy w III lidze. W sezonie 2017/2018 drużyna piłkarska występowała w konińskiej klasie okręgowej. Klub korzysta ze stadionu sportowego Miejskiego Ośrodka Sportu i Rekreacji przy ul. Sportowej – z dwoma boiskami do piłki nożnej oraz kortami tenisowymi i zadaszonymi trybunami na 600 miejsc siedzących. Miejski Ośrodek Sportu i Rekreacji od 2007 r. posiada także Halę Sportową im. Agaty Mróz-Olszewskiej z 300-osobową widownią, mieszczącą się przy ul. Szkolnej. Druga hala sportowa mieści się przy budynku Zespole Szkół Ekonomiczno-Administracyjnych. Na terenie miasta funkcjonują trzy wielofunkcyjne boiska wybudowane w ramach programu Orlik 2012.
W Kole działa także wiele innych mniejszych klubów sportowych:
Od 1981 r. każdego roku na ulicach miasta organizowany jest Międzynarodowy Bieg Warciański. Od kilkunastu lat w salach gimnastycznych powiatu kolskiego, a od 2007 r. w hali sportowej MOSiR – odbywają się amatorskie rozgrywki Kolskiej Ligi Piłki Siatkowej. W meczach tych uczestniczą zespoły reprezentujące zakłady pracy, szkoły i okoliczne miejscowości.
Gospodarka.
Koło należy do większych i bardziej uprzemysłowionych ośrodków gospodarczych w województwie. Rozwojowi miasta sprzyja dogodne położenie w centrum Polski. Korzystna jest również bliskość najpotężniejszych ośrodków przemysłowych i handlowych: Warszawy, Poznania i Łodzi, a także położenie zaledwie kilka kilometrów od Autostrady A2.
Branżą, która ma w Kole wieloletnią tradycję jest przemysł ceramiczny. Pierwsza fabryka wyrobów fajansowych, założona przez kupca Józefa Freudenreicha, powstała w 1842 roku. Dziś ręcznie malowane naczynia i ozdoby dostarcza na rynek Zakład Fajansu.
Ton życiu gospodarczemu miasta nadają duże zakłady przemysłowe. Największym z nich są Zakłady Wyrobów Sanitarnych „Koło”, których właścicielem jest szwajcarska firma Geberit. Zakład posiada filie we Włocławku, Ozorkowie, Mińsku Mazowieckim i ukraińskiej Sławucie.
Do zakładów w mieście należy również Saint-Gobain Abrasives firma o zasięgu globalnym – producent szerokiej gamy wyrobów ściernych. W 1987 r. powstał Zakład Wytwarzania Artykułów Ściernych Andre Abrasive Articles – drugi producent wyrobów ściernych. W 1992 roku powstał zakład Materace Koło, natomiast w 1995 powstało przedsiębiorstwo Geberit Produkcja Sp. z o.o. produkujące akcesoria do łazienek.
Koło jest ośrodkiem przemysłu spożywczego. Działają tu m.in. zakłady mięsne – obecnie oddział Zakładów Mięsnych „Sokołów” oraz Okręgowa Spółdzielnia Mleczarska.
Transport.
Koleje.
Przez Koło przebiega linia kolejowa nr 3 z Frankfurtu nad Odrą do Warszawy. Dworzec kolejowy znajduje się w północnej części miasta, przy ulicy Kolejowej. W latach 2017–2019 trwa przebudowa linii kolejowej, dlatego tymczasowo z kolskiego dworca bezpośrednie pociągi odjeżdżają wyłącznie m.in. do Kutna, Warszawy i Konina. Dotychczasowe połączenia m.in. do Poznania, Łodzi, Szczecina oraz Lublina zostały zawieszone.
Przez Koło przebiega linia nieczynna od 2004 r. i sukcesywnie rozbieranej kolei wąskotorowej z Dąbie do Sompolna. W mieście były dwie stacje – Koło Miasto i Koło Wąskotorowe (budynek dworca rozebrany w lipcu 2006 r.). Odcinek Koło – Dąbie nad Nerem rozebrano w latach siedemdziesiątych. W Kole znajdowała się stacja styczna tej kolei. Stacja kolejowa była połączona z linią wąskotorową poprzez łącznicę kolejową.
Drogi.
Koło jest węzłem drogowym o znaczeniu lokalnym. Krzyżują się tu drogi krajowe i wojewódzkie:
Na południe od miasta przebiega Autostrada A2 z węzłem drogowym umożliwiającym połączenie z Kołem. Ponadto rozpoczynają się tu liczne drogi lokalne w kierunku: Brudzewa, Grabowa, Sompolna, Turku.
Komunikacja autobusowa.
Miasto jest obsługiwane przez PKS Konin, które swoim zasięgiem obejmują powiat kolski, koniński i słupecki. Lokalne kursy odbywają się m.in. do Grzegorzewa, Kościelca, Osieka Wielkiego, Ponętowa i Powiercia. Ponadto bezpośrednimi połączeniami autobusowymi można dojechać do większości miejscowości powiatu kolskiego oraz m.in. do Bydgoszczy, Jeleniej Góry, Konina, Łeby, Łodzi, Poznania oraz Warszawy.
Oświata.
Szkoły podstawowe
Szkoły ponadpodstawowe
Szkoły wyższe
Współpraca międzynarodowa.
29 maja 1999 r. ustanowiono partnerstwo między miastami Koło i Reinbek. Koło zawarło również umowę partnerską z ukraińskim miastem Ładyżyn. Uroczysty akt podpisania umowy miał miejsce 23 maja 2003 w Ładyżynie.

</doc>
<doc id="176178" url="https://pl.wikipedia.org/wiki?curid=176178" title="Kościan">
Kościan

Kościan () – miasto w województwie wielkopolskim, w powiecie kościańskim. Miasto jest siedzibą władz wiejskiej gminy Kościan i powiatu kościańskiego.
Miasto królewskie, należące do starostwa kościańskiego, pod koniec XVI wieku leżało w powiecie kościańskim województwa poznańskiego. W latach 1975–1998 miasto administracyjnie należało do województwa leszczyńskiego.
Według danych GUS z 30 czerwca 2021, miasto liczyło 23 596 mieszkańców.
Położenie.
Miasto leży nad Kanałem Kościańskim, który wpływa do Kanału Południowego rzeki Obry na Wysoczyźnie Leszczyńskiej ok. 42 km na południe od Poznania
Nazwa.
Miasto ma metrykę średniowieczną i jest notowane od XIII wieku. Po raz pierwszy w 1242 w formie "Costan", 1296 "Cosczan, Coczan", 1305 "Costen", 1353 "civitate Costan", 1396 "Coscan", 1410 "oppidum Costczan", 1550-60 "Costen", 1488 "in Costan", 1510 "Costen, Costan", 1564-65 "Kośczan, zamku kościeńskiego, Kosczian", 1628-32 "Koscian", 1659-65 "Civitatem Costensem, Kościan, niem. Kosten", 1883 "Kościan oraz po niem. Kosten".
Nazwa Kościan pochodzi od nazwy osobowej "Kościan" lub "Kościen" albo od nazwy apelatywnej "kościan, kościen, koścień" oznaczającej początkowo "ostry koniec czegoś: laski, kija, kostura, kolca". Później nazwę tę stosowano również na określenie ostrej "trawy" lub "sitowia". Prawdopodobnie odnosi się ona do „koszczki” – określenia rośliny bagiennej porastającej podmokłe tereny doliny Obry; „kościen”, „kościeniec” oznaczał sitowiec, sitową trawę.
Historia.
Pierwsze odkrycia archeologiczne w mieście i okolicy przeprowadzone zostały w XIX wieku, ujawniając wczesne ślady osadnictwa. Pod miastem odkopanych zostało 5 srebrnych naramiennic oraz mała srebrna czara „kropkowana”. Znaleziska te odkryte pod zaborem pruskim zostały umieszczone w Muzeum Archeologicznym w Berlinie. Pod koniec XIX wieku odkopano w okolicy również pogańskie cmentarzysko, z którego wydobyte zostały skorupy urn, a także klin z serpentynitu.
Pierwsze pisane wzmianki o Kościanie pochodzą z XII wieku. Pierwszy historyczny zapis źródłowy podający nazwę miasta w formie „Costan” występuje w 1242 roku w dokumencie pobliskiego opactwa benedyktynów w Lubiniu, który zawarty jest w Kodeksie dyplomatycznym Wielkopolski. W XIII wieku był on osadą targową, zlokalizowaną w okolicy obecnego Placu Wolności, dopiero później – ze względów bezpieczeństwa – mieszkańcy przenieśli się na wyspę w widłach Obry.
Osada w okresie rozbicia dzielnicowego Polski.
Kościan powstał przy przeprawie przez bagna rzeki Obry, przez którą biegła droga handlowa ze Śląska do Poznania. Osada po raz pierwszy wspomniana w 1140, kiedy po śmierci Bolesława Krzywoustego, Śląsk oraz Wielkopolskę najechał książę czeski Sobiesław I Przemyślida, który chciał zbudować w miejscu obecnego Kościana wysunięty na północ zamek obronny dla ochrony swoich zdobyczy. Według Kodeksu Dyplomatycznego władca ten zmarł jednak przed ukończeniem budowli w 1140. Dzięki jego planom militarnym powstać miała jednak osada, która później rozwinęła się w miasto.
W 1242 miejscowość wymieniona została jako czoło opola kościańskiego. W 1238 Henryk III Biały książę wrocławski nadał duchowieństwu w Kościanie różne przywileje. Prawa miejskie uzyskał Kościan w drugiej połowie XIII wieku, lokacja na prawie polskim nastąpiła u schyłku panowania księcia wielkopolskiego Przemysła I (1241–1257), w czasie rządów Bolesława Pobożnego (1257–1279), lub na początku rządów Przemysła II (1279–1296), późniejszego króla Polski. Początkowo był więc Kościan własnością książąt wielkopolskich
10 marca roku 1296 książęta, kujawski Władysław Łokietek i głogowski Henryk III zawarli ugodę pod Krzywinem o podziale Wielkopolski, wtedy to Kościan na dłuższy czas stał się częścią Księstwa głogowskiego, bowiem według postanowień traktatowych Henryk III obejmował wszystkie ziemie na południe od rzeki Obry plus Kasztelanie: zbąszyńską i wschowską. Władysław I Łokietek adoptował syna Henryka III – Henryka IV Wiernego i czynił go następcą w poznańskiem.
Miasto odczuło przebieg i skutki wojny między Polską Łokietka a państwem krzyżackim: W roku 1332 udało się Zakonowi krzyżackiemu zdobyć przewagę nad Władysławem Łokietkem, a nawet zdobyć jego rodzinny gród - Brześć Kujawski plus całe Kujawy. W sierpniu roku 1332 wojska królewskie wsparte przez oddziały z Węgier przeprowadzały kontratak jednak zostały okrążone - pod naciskiem papieża zawarto więc nad rzeką Drwęcą rozejm. Wobec sytuacji zwolnienia ich na północy, ciągle aktywne wojska polskie zostały skierowane ku zachodowi - nad graniczną Obrę. Podjęto decyzję o ataku na książąt głogowskich, którzy chcąc umocnić swoje władanie; wedle litery układu z 10 marca 1296, na południe od Obry wspomagali poprzez dywersję w tej wojnie stronę Zakonu krzyżackiego. Siła polska została skoncentrowana na zdobycie umocnień Kościana, a atak poprowadził dowodzący posiłkami węgierskimi syn Króla Polski - Kazimierz III, udało mu się osadą zdobyć szturmem a około 100 obrońców rozkazał wyciąć. Po tych wydarzeniach, odebraniu Kościana Głogowczykom i włączeniu go do domeny Piastów kujawskich stał się on miastem królewskim. 
W późnym średniowieczu.
27 kwietnia 1400 roku król Władysław Jagiełło, w trakcie jednej z wielu wizyt w Kościanie przeniósł miasto oraz należące do niego wsie Nacław, Sieraków i Czarków na prawo magdeburskie.
Miasto było drugim po Poznaniu ośrodkiem miejskim w Wielkopolsce. Kościan stał się siedzibą powiatu, pierwsze wzmianki o powiecie kościańskim pochodzą z 1397 roku. Utworzony w drugiej połowie XIV wieku powiat kościański obejmował, z wyjątkiem Ziemi Wschowskiej, całą południowo-zachodnią część Wielkopolski. Na czele powiatu stał powoływany przez monarchę starosta. Pierwszym znanym starostą kościańskim był Jan z Rydzyny i Czerniny k. Góry Śląskiej (1409–1410). Z utworzeniem osobnego powiatu kościańskiego wiązało się utworzenie osobnych od Poznania sądów: ziemskiego i grodzkiego, które przetrwały do schyłku I Rzeczypospolitej. W czasie wojny trzynastoletniej Kościan wystawił w 1458 roku 40 pieszych na odsiecz oblężonej polskiej załogi Zamku w Malborku.
W mieście istniało 21 cechów oraz kurkowe bractwo strzeleckie. Kościan odnotowany został w historycznych dokumentach podatkowych. W 1581 podatek w mieście płaciło 168 rzemieślników: 24 sukienników, 7 postrzygaczy, 6 płócienników, 16 krawców, 24 szewców, 19 siodlarzy, 16 kuśnierzy, 12 kołodziejów, rymarze, bednerze i stolarze. W 1592 odnotowany został cech czapników kościańskich. Cech garncarski powstał w 1582. Wcześniej bo od 1453 istniał cech kowalski, od 1520 cech kuśnierski, od 1545 cech stolarski (kołodziejski, bednarski itp.), 1557 cech krawiecki, 1568 cech piekarski, 1571 cech mielcarski, 1574 cech rzeźniczy, 1725 cech młynarski.
Najbardziej znanym był jednak cech sukienników, po raz pierwszy odnotowany w 1433 oraz w 1475. Pod tym względem Kościan był ośrodkiem o największym znaczeniu w Rzeczypospolitej Obojga Narodów. W XVI wieku miasto było nawet siedzibą ogólnopolskiego związku cechów sukienniczych. Sukna kościańskie dostarczano na dwór królewski i szyto z nich bogate szaty dla szlachty oraz duchowieństwa polskiego. Sukiennicy z Kościana mieli własne domy handlowe w innych miastach np. w Gnieźnie. Sława ich wyrobów rozeszła się daleko poza granice, rozwinął się eksport. Kościańskie sukno słynęło z najlepszej jakości, dzięki czemu w 1472 otrzymało od Kazimierza Jagiellończyka znak ochronny, uznany za pierwszy znak przemysłowy w Rzeczypospolitej. Była to pieczęć z ołowiu, z herbem Miasta Kościan, orłem królewskim o rozpostartych skrzydłach i literą C od imienia króla – Casimirus. W 1634 w mieście zanotowano 50 sukienników. Cech płócienników na nowo zawiązany został w 1717. Wilkierz sukienników potwierdził Stanisław August w 1766.
W czasach I Rzeczypospolitej.
W 1548 król polski Zygmunt August potwierdził miastu wszystkie przywileje i swobody nadane przez Kazimierza i jego następców. W XVI wieku w mieście mieszkała liczna ludność niemiecka. W 1648 w Kościanie odnotowana została drukarnia Wiganda Funka.
Dotkliwe straty i upadek potęgi Kościana nastąpił w czasie potopu. W 1655 miasto zajęli Szwedzi, obsadzając je załogą złożoną z 400 żołnierzy. Wojska Karola Gustawa z Kosciana wypędził starosta babimojski Krzysztof Jan Żegocki, który posłużył się fortelem. Przebrał on swoje wojska w szwedzkie mundury i dzięki pomocy mieszkańców zaskoczył Szwedów. Jednak szwedzkie wojsko spaliło miasto oraz zburzyło zamek i wszystkie umocnienia w odwecie za pomoc jaką mieszkańcy udzielili wojskom polskim. W wyniku działań wojennych miasto wyludniło się, część mieszkańców zbiegła na Śląsk, a w Kościanie po wojnie mieszkało zaledwie 400 osób. W 1656 miasto na krótki czas opanowali także Brandenburczycy. Zniszczenia odnotowała lustracja starostwa kościańskiego z 1661 raportująca spalenie miasta oraz miejscowego zamku (castrum) notowanego w dokumentach w latach 1312, 1441, 1522 i 1661.
12 czerwca 1662 król polski Jan Kazimierz potwierdził (w liczbie 8) wszystkie spalone w czasie potopu przywileje miejskie, które wydane zostały w różnych okresach historycznych przez różnych władców polskich. Dodatkowo potwierdzając także posiadłości przynależne do miasta: wsie Nacław, Sierakowo, Czarkowo i części Kurzej Góry osadzonych na prawie magdeburskim, a także przywilej 2 targów tygodniowych, pobieranie targowego, 3 jarmarki, do którego dodał także 4.
W 1768 w czasie konfederacji barskiej miasto opanowały wojska rosyjskie. Jednak w okolicy konfederaci pod dowództwem Zaręby, Grabowskiego i Zwierzchowskiego doszczętnie rozbili pod Rąbiniem rosyjski oddział Patkula.
Rozbiory Polski.
Wskutek II rozbioru Polski w 1793, miasto przeszło pod władanie Prus i jak cała Wielkopolska znalazło się w zaborze pruskim. W 1793 Kościan w dalszym ciągu otoczony był murami i liczył 1076 mieszkańców oraz 195 domów. Posiadał drewniane mosty przerzucone przez Obrę. Zabudowa była w większości drewniana, a ulice były brukowane. Większość ludności trudniła się rzemiosłem oraz handlem. Odnotowanych zostało 36 płócienników pracujących na 72 warsztatach, 34 szewców, 10 krawców, 9 rzeźników. W mieście i okolicy pracowało 11 wiatraków, działała olejarnia oraz cegielnia. Zanotowany został nawet budowniczy organów mieszkający w mieście. W tym okresie Kościan został odnotowany również jako lokalny ośrodek produkcji piwa, którego w mieście produkowano 1734 beczki rocznie.
W 1794 pod wodzą generała Józefa Niemojewskiego w Kościanie zawiązało się pierwsze powstanie wielkopolskie, które związało siły pruskie, uniemożliwiając współpracującym wojskom rosyjskim i pruskim przeprowadzenie oblężenia Warszawy w czasie insurekcji kościuszkowskiej. Niemojewski 31 sierpnia pod Kościanem zniósł 600. osobowy oddział wojsk pruskich gen. Mansteina. 13 września wyparł Prusaków z Kcyni i pod koniec września połączył się z dywizją gen. Jana Henryka Dąbrowskiego. Powstanie wielkopolskie, podobnie jak powstanie kościuszkowskie, jednak ostatecznie zakończyło się klęską wojsk polskich.
W okresie drugiego powstania wielkopolskiego, jakie odbyło się w 1806 w listopadzie tego roku, zorganizowano w Kościanie 4 regimenty piechoty. W tym samym okresie w Kościanie oraz Rawiczu kasztelan przemęcki Adam Klemens Kwilecki sformował 2 Pułk Jazdy, którym dowodził płk Franciszek Garczyński. W wyniku zwycięskich działań militarnych miasto w latach 1807–1815 znalazło się w granicach Księstwa Warszawskiego.
Od 1815 decyzją kongresu wiedeńskiego dokonano podziału Księstwa Warszawskiego i Wielkopolska ponownie weszła w skład Królestwa Prus jako Wielkie Księstwo Poznańskie. Rząd pruski dokonał sekularyzacji miejscowego klasztoru bernardynów, który zamienił w dom poprawczy dla przestępców. Natomiast kościół dominikanów odebrał katolikom, przeznaczając go dla gminy protestanckiej.
W latach 1849–1850 w Kościanie ukazywało się polskojęzyczne czasopismo Tygodnik Nadobrzański.
W XIX wiecznym Słowniku geograficznym Królestwa Polskiego miejscowość wymieniona została jako miasto powiatowe "Kościan". W 1871 znajdowało się w nim 250 domów, w których mieszkało 3595 mieszkańców w tym 2553 katolików, 770 ewangelików oraz 1 chrześcijanin innego wyznania, a także 271 wyznawców judaizmu. W 1881 liczba mieszkańców wzrosła do 4 tysięcy. W 1890 miasto liczyło 4701 mieszkańców w tym 3548 katolików, przeważnie Polaków, 257 ewangelików oraz 195 wyznawców judaizmu.
Wybudowanie w 1856 roku linii kolejowej Poznań – Wrocław przyczyniło się do rozwoju przemysłu, głównie tytoniowego i cukrowniczego. Mieszkańcy trudnili się także rolnictwem, kuśnierstwem oraz płóciennictwem. 22 czerwca 1868 w mieście powstała, jako jedna z pierwszych na ziemiach polskich pod zaborami, Spółka Pożyczkowa dla Powiatu Kościańskiego (późniejszy Bank Ludowy w Kościanie, aktualnie Bank Spółdzielczy w Kościanie), założony przez 47 mieszkańców Kościana i okolic: dr Bojanowskiego, Karlińskiego, Plucińskiego, dr Niegolewskiego, Władysława Zakrzewskiego i innych.
W 1912 w mieście pojawili się pierwsi polscy harcerze inspirowani ruchem skautowym Roberta Baden-Powella. Pierwsza Drużyna skautowa im. Jana Sobieskiego w Kościanie założona została w tym roku przez dr Teofila Jórgę oraz Józefa Kamińskiego.
Okres II RP.
31 grudnia 1918 roku kontrolę nad miastem przejęli powstańcy wielkopolscy. Oddziały utworzone przez mieszkańców rozbroiły niemiecką załogę miasta, a później walczyły one także pod Lesznem, Osieczną oraz Wolsztynem. Traktat wersalski usankcjonował w 1919 roku powrót Kościana do Polski.
W 1921 w granicach II Rzeczypospolitej miasto liczyło 7803 mieszkańców, a w 1939 ok. 13 tys. W okresie międzywojennym w mieście istniała cukrownia, betoniarnia, fabryka cygar, wytwórnia win, zakłady graficzne, młyny, tartaki oraz liczne zakłady rzemieślnicze.
Okres II wojny światowej.
Duże zniszczenia miasta przyniosła II wojna światowa. Od września do końca 1939 roku w mieście działała niemiecka grupa operacyjna Einsatzgruppe VI prowadząca czystki etniczne w ramach akcji T4, Intelligenzaktion oraz operacji Tannenberg. W czasie ich trwania Niemcy zamordowali pomiędzy 2 września a 23 października 1939 w dwóch egzekucjach masowych 26 Polaków. 7 listopada 1939 Gestapo rozstrzelało w parku miejskim 45 kościaniaków.
W styczniu i lutym 1940 w lesie nieopodal Jarogniewic niemieccy zbrodniarze zamordowali (poprzez zagazowanie) 534 pacjentów Zakładu Psychiatrycznego w Kościanie. Po 1945 zwłoki pomordowanych ekshumowano i przeniesiono na cmentarz parafialny w Kościanie.
W czasie II wojny światowej z miasta wysiedlono większość Polaków do Generalnego Gubernatorstwa, w zamian sprowadzono Niemców w ramach akcji kolonizacyjnej Heim ins Reich.
Okres po II wojnie światowej.
Po zakończeniu wojny w 1946 miejscowość liczyła 10 800 mieszkańców, a w 1961 wzrosła do 15 993. W 1967 zajmowała 11,04 kilometra kwadratowego.
Po wojnie nastąpiła odbudowa miasta ze zniszczeń wojennych oraz jego rozbudowa. Do lat 60 wybudowano 130 nowych domów mieszkalnych, szkołę podstawową oraz kilka budynków przeznaczonych dla administracji. Zbudowano lub odbudowano 3 mosty w miejsce zniszczonych 4 istniejących przed wojną. Rozbudowano także istniejące zakłady przemysłowe oraz stworzono całkiem nowe. Powstały wtedy: wylęgarnia drobiu, Zakłady Remontu i Budowy Urządzeń Chemicznych, fabryka mebli, rzeźnia, fabryka cygar i papierosów, hale magazynowe. Reaktywowana została działalność powstałej w 1881 roku cukrowni. Miasto zyskało w okresie PRL także nowe urządzenia gospodarki komunalnej: wodociągi, filtry wody, gazownię oraz jarzeniowe oświetlenie uliczne. W latach 60. w mieście funkcjonowały trzy szkoły podstawowe, trzy szkoły zawodowe oraz liceum ogólnokształcące. Działał dom kultury, basen otwarty, szpital powiatowy oraz sanatorium dla nerwowo chorych.
W latach 90. XX w. oraz na początku XXI wieku, w czasie transformacji ustrojowej oraz III RP większość fabryk, oprócz mleczarni, została zamknięta lub przeniesiona. W 2011 Obrzańska Spółdzielnia Mleczarska została przejęta przez Mlekovitę, która nieprzerwanie kontynuuje działalność mleczarską.
W lutym 1972 miasto gościło ogólnopolskie seminarium historyków powstania wielkopolskiego
Burmistrzowie.
Urząd Burmistrza Miasta Kościan po odrodzeniu samorządu w Polsce w 1990 sprawowali:
Zabytki i atrakcje turystyczne.
Do zabytków Kościana należą:
Atrakcje turystyczne i rekreacyjne:
Edukacja.
Pierwsza szkoła w Kościanie istniała już w XV wieku. Mieszkańcy miasta licznie studiowali również poza miejscowością. W XVII wieku na Uniwersytecie Jagiellońskim w Krakowie odnotowano 110 studentów pochodzących z Kościana. W drugiej połowie XIX wieku funkcjonowała tutaj szkoła elementarna, szkoła rektorska oraz szkoła żeńska. W okresie PRL działały 3 szkoły podstawowe, 3 zawodowe oraz liceum ogólnokształcące.
Obecnie w mieście funkcjonują:
Sport.
Pierwszym klubem sportowym w Kościanie był regionalny oddział Polskiego Towarzystwa Gimnastycznego „Sokół”, który powstał w 1894. W 1902 zorganizowało ono regionalny zlot gniazd sokolich. W 1912 powstał pierwszy w Kościanie i jeden z pierwszych w Wielkopolsce polski klub sportowy „Fervor”.
Obecnie w mieście funkcjonują następujące kluby sportowe:

</doc>
<doc id="176179" url="https://pl.wikipedia.org/wiki?curid=176179" title="Krasnobród">
Krasnobród

Krasnobród – miasto w województwie lubelskim, w powiecie zamojskim, nad Wieprzem, na terenie Krasnobrodzkiego Parku Krajobrazowego, siedziba gminy miejsko-wiejskiej Krasnobród. Według danych GUS z 31 grudnia 2019 r. Krasnobród liczył 3101 mieszkańców.
Położone historycznie w dawnej ziemi chełmskiej. Prywatne miasto szlacheckie lokowane w 1572 roku położone było w XVI wieku w województwie ruskim.
Prawa miejskie posiadał do 1869 roku, przywrócone 30 grudnia 1994 r.
W latach 1975–1998 miejscowość należała administracyjnie do województwa zamojskiego.
Opis miasta.
Krasnobród to lokalny ośrodek usługowy, uzdrowiskowy i popularny ośrodek turystyczno-wypoczynkowy na Roztoczu Środkowym. Latem najpopularniejszą formą wypoczynku jest plażowanie i kąpiel w zalewie położonym nad rzeką Wieprz.
Atrakcyjny punkt widokowy w mieście to położony dość wysoko kamieniołom, na północ od zalewu, gdzie od niedawna znajduje się niewielka wieża (baszta).
Wśród zabytków znajduje się tu pałac Leszczyńskich z XVII–XIX w. W tym zespole pałacowo-parkowym funkcjonuje Sanatorium Rehabilitacyjne dla Dzieci im. Janusza Korczaka (osiedle Podzamek), gdzie leczone są choroby górnych dróg oddechowych oraz schorzenia narządów ruchu.
Historia.
Pierwszymi znanymi właścicielami Krasnobrodu byli Lipscy. W ciągu wieków zmieniali się właściciele miejscowości: Leszczyńscy, Zamoyscy, Tarnowscy, Jackowscy, a od 1880 r. Fudakowscy. Z powodu dużego oddalenia od głównych szlaków handlowych oraz nieurodzajnych, piaszczystych gleb nigdy nie stanowił dużego i zamożnego ośrodka miejskiego.
Do czasów II wojny światowej, struktura etniczno-wyznaniowa miasta była zróżnicowana. W 2 poł. XIX w. społeczność współtworzyli głównie Polacy (katolicy) oraz Żydzi, którzy zaczęli się osiedlać już w 2 poł. XVI w. Niewielki odsetek ludności miasta i okolicznych miejscowości stanowili Rusini.
Parafia rzymskokatolicka została erygowana prawdopodobnie w II poł. XVI wieku. W 1595 r. świątynię parafialną przejęli kalwini na skutek przejścia na to wyznanie właścicieli miasta, Leszczyńskich. W 1647 r. miejscowość przeszła na własność Zamoyskich i sytuacja religijna uległa zmianie. W miejscu objawień Matki Bożej, w latach: 1648-64, postawiono kościół. Wojewoda sandomierski Jan Zamoyski, 23 listopada 1664 r., wystawił dokument będący podstawą do założenia klasztoru dominikańskiego w Krasnobrodzie.
Miasto mocno ucierpiało w czasie powstania Chmielnickiego. W drugiej połowie XVII w. Krasnobród kilkakrotnie plądrowali Tatarzy. Podczas jednego z najazdów miejscowość spłonęła, a wraz z nią okazały kościół drewniany. W 1763 r. król August III na nowo nadał Krasnobrodowi prawa miejskie.
W wyniku pierwszego rozbioru Polski w 1772 r. Krasnobród wszedł w skład zaboru austriackiego, a w 1809 r. do departamentu lubelskiego Księstwa Warszawskiego. Po kongresie wiedeńskim wszedł w skład obwodu zamojskiego Królestwa Polskiego.
24 marca 1863 pod miastem miała miejsce bitwa oddziałów Marcina Borelowskiego z wojskiem rosyjskim mjr Ogalina. Upamiętnia ten fakt Pomnik Powstańców Styczniowych, znajdujący się na miejscowym cmentarzu. Za udział w powstaniu Krasnobród utracił prawa miejskie.
Na przełomie XVIII i XIX w. Krasnobród stał się ośrodkiem garncarstwa i meblarstwa. Produkowano tu gonty, kafle porcelanowe, patyczki do zapałek oraz tzw. „skrzynie krasnobrodzkie”. Pod koniec XIX w. Krasnobród stał się znany dzięki jednemu z pierwszych w Europie sanatoriów przeciwgruźliczych, założonemu przez dr Alfreda Rose, w którym gruźlicę leczono kumysem, jednakże brak dobrych połączeń komunikacyjnych przyczynił się do upadku placówki.
Podczas I wojny światowej, w czerwcu 1915 roku, bili się tu Rosjanie z Austriakami. Polegli żołnierze spoczywają na miejscowym cmentarzu.
W kampanii wrześniowej miejsce potyczek cofających się armii polskich z Niemcami. Na miejscowym cmentarzu leży 500 poległych żołnierzy polskich. W zabudowaniach klasztoru mieścił się szpital dla żołnierzy polskich i niemieckich. 23 września 1939 miała tu miejsce szarża 25 Pułku Ułanów Wielkopolskich podpułkownika Stachlewskiego, którzy w okolicy Kaplicy "Na Wodzie" stoczyli zwycięską bitwę z kawalerią niemiecką, opanowując miasteczko (to prawdopodobnie arena ostatniej bitwy między oddziałami konnymi w historii II wojny światowej). Przez pewien czas Krasnobród był okupowany przez wojska sowieckie.
Podczas okupacji okolica była terenem działań oddziałów partyzanckich AK i BCh. Działał tu również oddział Gwardii Ludowej im. Kotowskiego składający się w większości ze zbiegłych z obozów jenieckich żołnierzy radzieckich. Oddział dowodzony był przez Michaiła Atamanowa ps. "Miszka Tatar". Oddział ten 16 maja 1943 roku zaatakował tartak w Krasnobrodzie i zniszczył stację kolejową. Krasnobród został spacyfikowany w lutym i marcu 1943 a wysiedlony przez Niemców 5 lipca 1943 roku. Miejscowa ludność żydowska została wymordowana w 1942 roku, bądź też wcześniej uciekła do ZSRR. Krasnobród został zdobyty przez Armię Czerwoną 22 VII 1944 roku.
W wyniku zniszczeń wojennych oraz rozwoju cywilizacyjnego nie zachował się dawny układ urbanistyczny miasteczka z drewnianą zabudową (charakterystyczne były podcienia).
Życie religijne.
W Krasnobrodzie większość mieszkańców jest wyznania rzymskokatolickiego; istnieją dwie parafie: Nawiedzenia Najświętszej Marii Panny oraz Zesłania Ducha Świętego.
Pod koniec XVI w. i w pierwszej połowie XVII w. funkcjonował w Krasnobrodzie zbór kalwiński (w latach 1595, 1638, 1642 i 1647 odbyły się tu nawet synody). Teren gminy zamieszkiwali dawniej również unici (przed zawarciem unii brzeskiej byli to wyznawcy prawosławia), którzy posiadali swoje świątynie. Po kasacie unii założono parafie prawosławne, zmuszając grekokatolików do powrotu do tego wyznania. Prawosławni zamieszkiwali ten teren głównie do I wojny światowej (krasnobrodzka cerkiew została rozebrana). Jednakże do II wojny światowej w miasteczku przeważała ludność żydowska (synagoga i cmentarz uległy zniszczeniu, pozostał natomiast dawny budynek mykwy).
Krasnobród to ponadregionalny ośrodek kultu religijnego. We wschodniej części miasta, w Podklasztorze, znajduje się barokowy zespół klasztorny dominikanów.
W zabudowaniach klasztoru mieści się Muzeum Wsi Krasnobrodzkiej, w którym zgromadzone są eksponaty będące odzwierciedleniem rzemiosł takich jak: garncarstwo, gontarstwo oraz meblarstwo (wyrób skrzyń krasnobrodzkich).
Kościół pw. Nawiedzenia Najświętszej Marii Panny wybudowany w latach 1690–1699 wraz z klasztorem został ufundowany przez Marysieńkę Sobieską jako wotum wdzięczności za uzdrowienie. Wewnątrz kościoła znajdują się m.in.: XVIII-wieczna chrzcielnica, barokowa ambona w kształcie wazy oraz główny ołtarz wykonany przez Jana Mauchera w latach 1774–1776. Kościół od 300 lat jest znanym ośrodkiem kultu maryjnego, odwiedzanym przez liczne rzesze pielgrzymów. Szczególną czcią cieszy się Obraz Matki Bożej Krasnobrodzkiej. Tradycją stały się międzynarodowe letnie koncerty organowe w Sanktuarium Maryjnym.
Znajdują się tu również małe, drewniane kapliczki, m.in. „Kaplica na Wodzie” koło kościoła pw. Nawiedzenia NMP, przy której wypływa woda słynąca z uzdrawiania, oraz kaplica św. Rocha, otoczona lasami na terenie rezerwatu „Święty Roch” w Krasnobrodzkim Parku Krajobrazowym, jaki obejmuje okolice miasta.
Ważniejsze uroczystości religijne: odpust Matki Bożej Jagodnej (1 i 2 lipca), MB Zielnej (15 sierpnia), Św. Rocha (pierwsza niedziela po 15 sierpnia), MB Siewnej (8 września), MB Różańcowej (pierwsza niedziela października) oraz Dożynki Diecezjalne (wrzesień).
Sport.
MGKS Igros Krasnobród.
W Krasnobrodzie funkcjonuje Miejsko-Gminny Klub Sportowy Igros Krasnobród – amatorski klub piłkarski, założony w 1966 roku. Obecnie drużyna seniorów gra w [IV liga (grupa lubelska)]. Igros rozgrywa mecze na Miejskim Stadionie w Krasnobrodzie, o pojemności 2000 widzów, znajdującym się przy ul. Wczasowej.

</doc>
<doc id="176180" url="https://pl.wikipedia.org/wiki?curid=176180" title="Komisja Valecha">
Komisja Valecha



</doc>
<doc id="176181" url="https://pl.wikipedia.org/wiki?curid=176181" title="Kuźnia Raciborska">
Kuźnia Raciborska

Kuźnia Raciborska (śl. "Raciborskô Kujźnia", niem. "Ratiborhammer") – miasto w południowej Polsce, wchodzące w skład powiatu raciborskiego w województwie śląskim, siedziba władz gminy miejsko-wiejskiej Kuźnia Raciborska.
Kuźnia Raciborska leży w Kotlinie Raciborskiej, w dolinie Odry nad jej prawym dopływem Rudą. Miejscowość znajduje się w granicach Parku Krajobrazowego Cysterskie Kompozycje Krajobrazowe Rud Wielkich utworzonego w 1993 roku.
Demografia.
Piramida wieku mieszkańców Kuźni Raciborskiej w 2014 r.:
Podział administracyjny.
Miasto podzielone jest na dwie jednostki pomocnicze:
Historia.
Pierwszą odnotowaną w dokumentach stałą osadą na terenie obecnego miasta było założone w 1641 roku osiedle hutnicze Segenberg. W ślad za nim powstawały w okolicy kolejne osady kuźnicze, hutnicze i smolarskie. W XVIII w. wraz z postępem technicznym zastąpiono przestarzałe i nieefektywne dymarki piecami fryszerskimi. Według spisu z 1747 roku, wieś liczyła 274 mieszkańców i posiadała folwark. W tym samym roku wzniesiono figurę św. Jana Nepomucena. W 1791 następuje przejęcie zakładów hutniczych przez króla pruskiego. W 1803 uruchomiono pierwszą szkołę. W miejscowości oprócz fryszerki pracuje także gwoździarnia i młot parowy. Wzrasta też liczba mieszkańców, osiągając 765 osób w 1830, w tym 12 ewangelików i 16 żydów.
W roku 1846 doprowadzono linię kolejową, co wpłynęło na dalszy rozwój miejscowości, mającej odtąd bezpośrednie połączenie z Kędzierzynem i Raciborzem. W 1845 Anton Magnus Schoenawa uruchomił własną hutę, nazywając ją "Hoffnungshütte", w której to w 1893 oddano do użytku nowoczesną jak na owe czasy odlewnię żeliwa. Liczba mieszkańców przekroczyła 1000 w Kuźni i 650 w byłym folwarku, tzw. Nowej Kuźni. W 1907 r. przestawiono profil huty na produkty przeznaczone dla kolejnictwa. Zakład rozbudowano podczas II wojny światowej, zmieniając nazwę na Schondorff Hegenscheidt-Werke, podjęto produkcję części dla lotnictwa. Rozbudowy nie ukończono ze względu na zbliżający się front.
29 stycznia 1945 roku Kuźnia Raciborska została zajęta przez Armię Czerwoną, a następnie przekazana polskiej administracji. 6 kwietnia 1945 Ministerstwo Bezpieczeństwa Publicznego utworzyło Centralne Obozy Pracy. Obóz pracy nr 122 powstał w Kuźni Raciborskiej.
7 lipca 1946 roku rozpoczęła pracę Fabryka Wyrobów Metalowych “Rafo” (obecnie Rafamet). W 1947 uruchomiono przy fabryce szkołę zawodową. We wrześniu 1948 otwarta została gminna biblioteka.
W latach 1954–1955 wieś należała i była siedzibą władz gromady Kuźnia Raciborska, w roku 1956 przekształcona w osiedle typu miejskiego, a w 1967 uzyskuje prawa miejskie. W latach 1975–1998 miejscowość administracyjnie należała do województwa katowickiego.
W latach 1962–1990 działał w Kuźni Raciborskiej 11 Dywizjon Rakietowy Obrony Powietrznej.
Wspólnoty wyznaniowe.
Na terenie miasta działalność duszpasterską prowadzi parafia rzymskokatolicka św. Marii Magdaleny oraz Kościół Boży w Chrystusie Zbór „Kościół In Plus” – protestancka wspólnota o charakterze ewangelicznym.
Edukacja.
W Kuźni Raciborskiej znajdują się dwa przedszkola oraz jedna szkoła podstawowa:
Kultura.
Lista imprez odbywających się cyklicznie w Kuźni Raciborskiej:
Komunikacja.
Kolej.
Kuźnia Raciborska posiada bezpośrednie połączenia kolejowe z następującymi miastami: Bielsko-Biała, Czechowice-Dziedzice, Kędzierzyn-Koźle, Opole, Pszczyna, Racibórz, Wrocław, Warszawa, Poznań oraz Bydgoszcz. Na stacji kolejowej w Kuźni Raciborskiej zatrzymują się pociągi POLREGIO oraz InterCity.
Komunikacja autobusowa.
Kuźnia Raciborska posiada bezpośrednie połączenia autobusowe z następującymi miastami: Gliwice, Racibórz, Ruda Kozielska, Rybnik, Kędzierzyn-Koźle, Katowice. Komunikację autobusową obsługuje PKS Racibórz Sp. z o.o., PKS Connex Kędzierzyn-Koźle Sp. z o.o., Zarząd Transportu Zbiorowego w Rybniku. Przystanki PKS znajdują się na terenie całego miasta.
Drogi.
Przez miasto przebiegają drogowe szlaki komunikacyjne. Są to m.in.:
Szlaki turystyczne.
 Szlak im. Polskich Szkół Mniejszościowych

</doc>
<doc id="176182" url="https://pl.wikipedia.org/wiki?curid=176182" title="Lipsko">
Lipsko

Lipsko – miasto w woj. mazowieckim, w powiecie lipskim. Położone nad rzeką Krępianką, na Wzniesieniach Południowomazowieckich, historycznie i kulturowo leży w Małopolsce, w ziemi radomskiej.
Miejscowość jest siedzibą powiatu, miejsko-wiejskiej gminy Lipsko i rzymskokatolickiej parafii Świętej Trójcy.
Według danych z 31 grudnia 2012, miasto miało 5895 mieszkańców, w tym 2853 mężczyzn i 3042 kobiety.
Herbem Lipska jest herb szlachecki Dębno, którym pieczętowali się jego dawni właściciele.
Położenie.
Miasto leży w południowej części województwa mazowieckiego, w południowej części Równiny Radomskiej. Nie jest jednak częścią kulturowego i historycznego Mazowsza.
Miasto jest położone na dwóch wzgórzach, rozdzielonych Krępianką.
Historycznie należy do Małopolski. Prywatne miasto szlacheckie, lokowane w 1589 roku, zdegradowane w 1869 roku, ponowne nadanie praw miejskich w 1958 roku, położone było w drugiej połowie XVI wieku w powiecie radomskim województwa sandomierskiego. W latach 1975–1998 miasto administracyjnie należało do woj. radomskiego, zaś przed 1975 do woj. kieleckiego.
Sport.
W mieście funkcjonuje klub sportowy Powiślanka Lipsko.
Wspólnoty wyznaniowe.
Kościół rzymskokatolicki:
Świadkowie Jehowy:

</doc>
<doc id="176184" url="https://pl.wikipedia.org/wiki?curid=176184" title="Lwówek">
Lwówek

Lwówek (do poł. XIX w. "Lwowek"; niem. "Neustadt bei Pinne") – miasto w woj. wielkopolskim, w powiecie nowotomyskim, siedziba gminy miejsko-wiejskiej Lwówek, nad rzeką Czarną Wodą, dopływem Obry.
W okresie I i II Rzeczypospolitej oraz w latach 1945–1998 miejscowość administracyjnie należała do województwa poznańskiego.
Nazwa.
Miasto ma metrykę średniowieczną i notowane jest od XV wieku. W 1418 jako "Lwow, Lwowo", 1419 "Lwowo vel nova civitas", 1419 "Lwow", 1457 "Lvowek", 1464 "Lwoff", 1475 "Lvoff", 1482 "Lwuow", 1499 "Lwowek", 1504 "Lvov", 1509 "Lwovek, Lvovek", 1510 "Luow", 1511 "Lvowko", 1513 "Lwowko", 1517 "Lwow", 1521 "Lwowsko", 1522 "Lvoveck", 1523 "Lwovko", 1524 "Lvovko, Lvofko, Lwof", 1537 "Lvouek", 1564 "Lwouek", 1580 "Lwowek", 1622-24 "Lwowek", 1789 "Lwowek", 1884 "Lwówek, niem. Neustadt bei Pinne", 1921 "Lwówek".
Nazwa miasta pochodzi od nazwy osobowej Lew oraz nazwy herbu Lew. Pierwotnie miejscowość nazywała się "Lwów", a obecna postać "Lwówek" pojawiła się dopiero w II poł. XV wieku w celu odróżnienia od nazwy miasta Lwów położonego na ówczesnej Rusi Czerwonej.
W latach 1943–1945 niemiecka, nazistowska administracja zmieniła nazwę na nową ahistoryczną – "Kirschneustadt"
Historia.
Historia osadnictwa na terenie dzisiejszego Lwówka sięga do ok. 200 roku przed naszą erą. Świadczą o tym zachowane ślady z czasów rzymskich (cmentarzysko kultury wielbarskiej).
Miasto "Lwówek" lokowane zostało w 1418 na gruntach wcześniejszego miasta o nazwie "Wojszyno" oraz wsi "Więcewojszyno", które notowane były w 1406 jako własność Wojszy (Wojsława). Zanotowane zostało w Kodeksie dyplomatycznym Wielkopolski po łacinie we fragmencie: "de antiquo oppido nostro Woyschino super haereditate nostra Wieczwyschino wulgariter nuncupata et loco semideserto oppidum dictum vulgariter Lwow transtulimus, mutavimus, locavimus, transferimus, mutamus et locamus..."
Prawa miejskie, na prośbę wojewody poznańskiego Sędziwoja Ostroroga, zostały nadane przez króla Władysława II Jagiełłę, przebywającego w obozie wojskowym pod Brodnicą. Ustalono także cotygodniowe targi w poniedziałek. W 1419 roku Sędziwoj przeniósł miasto i nazwał je Lwowem zamieszkując w obronnym dworze (curia) otoczonym fosą. Następnie osada rozwijała się, niszczona parokrotnie przez pożary. W XV w. sporadycznie w Lwówku odbywały się sądy starosty generalnego (sądy grodzkie). W czasie wojny trzynastoletniej Lwówek wystawił w 1458 roku 12 pieszych na odsiecz oblężonej polskiej załogi zamku w Malborku.
Według Jana Nepomucena Bobrowicza urodził się tu Andrzej Wolan – teolog protestancki, pisarz, tłumacz i publicysta.
W XVI wieku miasto było własnością lwóweckiej linii familii Ostrorogów i słynęło z warzenia piwa. Później należało również do Grudzińskich, Pawłowskich, Bnińskich. W 1580 roku położone było w powiecie poznańskim województwa poznańskiego w Rzeczypospolitej Obojga Narodów.
Zabory Polski.
W okresie 1815–1887 miasto było jednym z pięciu w powiecie bukowskim rejencji poznańskiej Królestwa Prus. Lwówek leżał wtedy na odcinku Pniewy-Zbąszyń drogi berlińskiej. W 1811 roku liczyło 223 domy i 1459 mieszkańców, a według spisu urzędowego z 1837 roku 2449 mieszkańców. Działał tu kościół katolicki, protestancki oraz synagoga żydowska, a miasto posiadało zamek, przedmieścia i było otoczone fosą. Ówczesnym właścicielem miasta był Antoni Łącki. Działały także warsztaty sukiennicze, tkackie, garbarnie oraz poczta konna. Co roku odbywały się cztery jarmarki: 10 kwietnia, 22 maja, 26 czerwca oraz 23 października.
Po zwycięskim dla Polaków drugim powstaniu wielkopolskim jakie odbyło się w 1806 miasto w latach 1807–1815 znalazło się w granicach Księstwa Warszawskiego. Od 1815 decyzją kongresu wiedeńskiego dokonano podziału księstwa i Wielkopolska ponownie weszła w skład Królestwa Prus jako Wielkie Księstwo Poznańskie.
W 1848 w mieście zawiązała się delegatura Komitetu Polskiego, a mieszkańcy wzięli czynny udział w czwartym powstaniu wielkopolskim jakie miało miejsce w czasie Wiosny Ludów. W 1850 w miejscowości powstało Towarzystwo Pedagogiczne.
Miasto wymienione zostało w powiecie bukowskim w XIX wiecznym Słowniku geograficznym Królestwa Polskiego. W 1871 w mieście znajdowało się 247 domów zamieszkiwanych przez 2456 mieszkańców w tym 636 protestantów, 1280 katolików i 540 żydów. W 1881 zamieszkane było przez 2466 mieszkańców w tym 1000 Polaków. Pod względem wyznania 666 było ewangelikami, 1346 katolikami oraz 445 wyznawców judaizmu. W mieście znajdował się kościół katolicki i protestancki, synagoga, 2 szkoły elementarne kilkuklasowe dla katolików i protestantów. Słownik notuje również 449 analfabetów.
W mieście odbywały się 4 jarmarki rocznie. Znajdowały się w nim: kasa oszczędności, bank ludowy, spółdzielnia „Rolnik”, kółko włościańskie, urząd celny, urząd pocztowy trzeciej klasy, stacja telegraficzna. Mieszkańcy trudnili się sukiennictwem, garbarstwem, handlem zbożem oraz bydłem. W okolicy uprawiano również chmiel, a także wydobywano torf. W mieście funkcjonowało także 7 gorzelni z napędem parowym. Pod koniec XIX wieku miasto należało do familii Łąckich.
Okres II RP.
W czasie powstania wielkopolskiego z lat 1918–1919 w Lwówku powstał oddział powstańczy, który brał udział w walkach w okolicy miasta oraz działaniach militarnych o Zbąszyń.
12 sierpnia 1919 Lwówek znalazł się w granicach województwa poznańskiego II Rzeczypospolitej. W 1921 miasto liczyło 2502 mieszkańców mieszkających w 2855 domach. W 1939 liczba ludności wzrosła do 2750.
II wojna światowa.
Podczas okupacji niemieckiej, 18 maja 1943, władze nazistowskie zmieniły niemiecką nazwę "Neustadt bei Pinne" na "Kirschneustadt". Miasto zostało zajęte przez oddziały Armii Czerwonej 25 stycznia 1945. W latach 1945–1998 ponownie znalazło się w granicach województwa poznańskiego.
Demografia.
Według danych z 31 grudnia 2009 miasto liczyło 2939 mieszkańców.
Współpraca międzynarodowa.
Miasta i gminy partnerskie:

</doc>
<doc id="176185" url="https://pl.wikipedia.org/wiki?curid=176185" title="Łaskarzew">
Łaskarzew

Łaskarzew – miasto w województwie mazowieckim, w powiecie garwolińskim, siedziba gminy wiejskiej Łaskarzew.
Miejscowość jest siedzibą rzymskokatolickiej parafii Podwyższenia Krzyża Świętego oraz dekanatu.
Według danych z 31 grudnia 2009 r. miasto miało 4893 mieszkańców.
Łaskarzew był miastem biskupstwa poznańskiego w ziemi stężyckiej województwa sandomierskiego w drugiej połowie XVI wieku.
Położenie.
Miasto we wschodniej Polsce, położone 15 km od Garwolina. Leży nad rzeką Promnik, prawym dopływem Wisły, w otoczeniu Lasów Garwolińskich. Łaskarzew założony został na prawej stronie rzeki Promnik, przez biskupa poznańskiego Łaskarza, na miejscu osady Gorczycew położonej na lewym brzegu rzeki Promnik. Łaskarzew pierwotnie należał do ziemi sandomierskiej, a następnie do ziemi stężyckiej w dawnym województwie sandomierskim w Małopolsce. Zakładając miasto Łaskarzew biskup przeniósł je na prawy brzeg Promnika, który był granicą pomiędzy Małopolską a Mazowszem, w granice swojego biskupstwa. Sprawa ta stała się przyczyną zatargu pomiędzy biskupstwem krakowskim a poznańskim. Obecnie Łaskarzew leży po obu stronach rzeki, ale dalej część na lewym brzegu Promnika zwana jest Gorczycewem.
Sąsiednie gminy.
Łaskarzew (gmina wiejska), Sobolew
Historia.
Łaskarzew prawa miejskie otrzymał z rąk króla Władysława Jagiełły w 1418, na prośbę biskupa poznańskiego Andrzeja Łaskarza z Gosławic. Od nazwiska biskupa miasto przyjęło swoją nazwę. Było ośrodkiem dóbr kapituły poznańskiej. Przywilej lokacyjny został potwierdzony w całości przez króla Stanisława Augusta Poniatowskiego w 1786. W drugiej połowie XVIII wieku został wzniesiony z drewna ratusz miejski.
Od 1795 Łaskarzew znalazł się w zaborze austriackim, w 1797 dobra Łaskarzew zostały przejęte przez rząd i w 1809 sprzedane Błeszczyńskim. W późniejszym czasie Łaskarzew był własnością Rusockich. Od 1809 wchodził w skład Księstwa Warszawskiego, od 1815 – Królestwa Polskiego.
Miasto utraciło prawa miejskie w 1870 za udział w powstaniu styczniowym. W 1877 Łaskarzew otrzymał połączenie kolejowe.
W latach 20. XX w. z inicjatywy polityka Kazimierza Świtalskiego oraz oddziału lubelskiego Stowarzyszenia Urzędników Skarbowych powstał tu ośrodek wypoczynkowy pracowników skarbowych. Jedna z willi ośrodka (spłonęła w 2014 r.) od nazwiska Świtalskiego przybrała nazwę "Świt". W miejscowości pojawiali się politycy tej miary, co Adam Koc, Bogusław Miedziński, Ignacy Matuszewski czy Janusz Jędrzejewicz. 
17 września 1939 żołnierze Wehrmachtu dokonali zbrodni na ludności cywilnej. Zamordowano 54 mieszkańców wsi. W czasie okupacji niemieckiej w latach 1941-42 istniało tu getto, z którego ok. 1,3 tys. osób wywieziono do obozu zagłady w Treblince. Niemcy zamordowali około 2 tys. mieszkańców Łaskarzewa. W okolicy działały oddziały partyzanckie AK, BCh i NSZ-NOW. W 1944 okolice Łaskarzewa były miejscem koncentracji i przegrupowań wojsk polskich przed przeprawą przez Wisłę na przyczółek warecko-magnuszewski. W latach 1944-45 trwały deportacje przez NKWD członków polskich organizacji niepodległościowych w głąb ZSRR.
W 1959 Łaskarzew otrzymał prawa osiedla typu miejskiego. Prawa miejskie odzyskał w 1969.
W latach 1975–1998 miasto należało administracyjnie do województwa siedleckiego.
Gospodarka.
Dawniej ośrodek ludowej ceramiki użytkowej. Obecnie liczne zakłady szewskie oraz kilka zakładów produkcji wyrobów z tworzyw sztucznych. Pojedyncze zakłady z innych branż. Usługi rzemieślnicze dla miasta i okolicy.
Transport.
Przez miasto przebiega linia kolejowa nr 7.
W odległości 11 km od Łaskarzewa przebiega trasa międzynarodowa E372.

</doc>
<doc id="176186" url="https://pl.wikipedia.org/wiki?curid=176186" title="Vulpis (herb szlachecki)">
Vulpis (herb szlachecki)



</doc>
<doc id="176187" url="https://pl.wikipedia.org/wiki?curid=176187" title="Lisowie (herb szlachecki)">
Lisowie (herb szlachecki)



</doc>
<doc id="176188" url="https://pl.wikipedia.org/wiki?curid=176188" title="Magadan">
Magadan

Magadan (ros. Магадан) – stolica obwodu magadańskiego w azjatyckiej części Federacji Rosyjskiej, port nad Morzem Ochockim; 92 tys. mieszkańców (2020).
Klimat i geografia.
Klimat Magadanu jest subarktyczny. W styczniu temperatura spada do –40 °C, natomiast w lipcu notuje się temperatury od 12 do 16 °C.
Magadan położony jest nad Morzem Ochockim w Górach Kołymskich pokrytych tajgą oraz tundrą.
Historia.
W roku 1928 na miejscu obecnego miasta została założona pierwsza osada o nazwie Nagajewo. Intensywna rozbudowa zaczęła się w 1933 roku w wyniku decyzji wysokiego funkcjonariusza OGPU Eduarda Berzina, założyciela Dalstroju – organizacji będącej w strukturach NKWD, która powstała by zająć się eksploatacją zasobów mineralnych Kołymy – początkowo głównie złota (1940 – 80 ton), a w czasie wojny również cyny i innych cennych przemysłowo metali: wolframu, kobaltu, uranu – używając więźniów jako siły roboczej. Ekstensywna polityka wydobywcza stała się główną siłą napędową rozwoju miasta (od 1939 roku noszącego nazwę Magadan), czyniąc z niego centrum tranzytowe zarówno więźniów, jak i towarów.
Na przełomie 1940 i 1941 roku transporty przywiozły do Magadanu około 12 000 Polaków, w większości jeńców wojennych i ich rodzin. Z nich zaledwie 583 osoby zostały uwolnione w 1942 w ramach akcji rekrutacyjnej II Korpusu generała Andersa.
Na wzgórzu Krutaja nad Magadanem 12 lipca 1996 roku wzniesiony został pomnik Maska Boleści poświęcony pamięci ofiar obozów pracy przymusowej na Kołymie.
Gospodarka.
W mieście rozwinął się przemysł maszynowy, metalowy, materiałów budowlanych, skórzany, spożywczy oraz stoczniowy.

</doc>
<doc id="176192" url="https://pl.wikipedia.org/wiki?curid=176192" title="Nurt">
Nurt

prasa:
muzyka:
literatura:
sztuki wizualne:
inne:

</doc>
<doc id="176195" url="https://pl.wikipedia.org/wiki?curid=176195" title="Mostar">
Mostar

Mostar – miasto w Bośni i Hercegowinie, w Federacji Bośni i Hercegowiny, stolica kantonu hercegowińsko-neretwiańskiego, siedziba miasta Mostar. Jest położony nad Neretwą. Stanowi jeden z największych ośrodków miejskich w kraju. W 2013 roku liczyło 60 195 mieszkańców, z czego większość stanowili Chorwaci.
Najważniejszym zabytkiem Mostaru jest położony w centrum XVI-wieczny kamienny Stary Most, wybudowany w 1566 r. 9 listopada 1993, w wyniku działań wojennych, został on zburzony przez Chorwatów, a jego odbudowę zakończono 23 lipca 2004. W lipcu 2005 Stary Most i jego najbliższe otoczenie zostały wpisane na listę światowego dziedzictwa kulturowego UNESCO.
Nazwa pochodzi od słowa "mostari" („strażnicy mostu”).
Położenie.
Mostar jest zlokalizowany w południowo-zachodniej części Bośni i Hercegowiny, przy drodze wiodącej z Dubrownika do Sarajewa i linii kolejowej Sarajewo-Ploče. Leży na równinie "Mostarsko polje", na wysokości od 60 do 110 m n.p.m., na obu brzegach Neretwy.
Klimat.
Mieszają się tu wpływy klimatu umiarkowanego ciepłego i śródziemnomorskiego. Okolice Mostaru uchodzą za region o najcieplejszych latach w całym kraju. Maksymalna zanotowana tu temperatura to 46 °C. Średnia temperatura zimą wynosi 6 °C, a latem 26 °C. Opady nie przekraczają 800 mm.
Skład etniczny.
Miasto wieloetniczne. Według spisu ludności z 1991 roku struktura ludności gminy Mostar wyglądała następująco: 35% Boszniacy, 34% Chorwaci, 19% Serbowie, 10% Jugosłowianie (osoby nieczujące przynależności do żadnej z grup etnicznych) – w sumie 126 tys. mieszkańców. Według spisu z 2003 roku: 48% Chorwaci, 47% Boszniacy, 4% Serbowie.
Gospodarka.
W mieście rozwinął się przemysł metalowy, tekstylny, tytoniowy oraz spożywczy.
Historia.
Pierwsze ślady osadnictwa pochodzą z czasów prehistorycznych (neolit). Tereny te zamieszkane były też w czasach rzymskich.
W średniowieczu brzegi rzeki Neretwy były tu połączone stałym drewnianym mostem. Po raz pierwszy nazwa Mostar pojawia się w tureckim spisie z lat 1468–1469. W XVI wieku Turcy założyli tu twierdzę, a w 1566 roku dotychczasowy drewniany most został zastąpiony kamiennym, który znany jako "Stary Most". Po jego obu stronach rozwinęło się miasto, które było tureckim centrum administracyjnym, handlowym i rzemieślniczym w Hercegowinie. W 1875 roku wybuchło tu powstanie antytureckie. Po jego upadku miasto przeszło pod panowanie Austro-Węgier (do 1918 roku). W tym czasie rozwijała się kultura serbska i serbski ruch narodowy. W Mostarze mieszkało wielu uczonych i literatów. Był to również okres wzrostu ekonomicznego i urbanizacji. Po zakończeniu I wojny światowej Mostar wszedł w skład Królestwa Serbów, Chorwatów i Słoweńców, późniejszej Jugosławii. W czasach socjalistycznych powstało wiele nowych budynków, Stare Miasto zachowało jednak średniowieczny charakter. Jeszcze w latach 80. XX wieku niemal bezkonfliktowo żyli tu obok siebie Chorwaci, bośniaccy muzułmanie, Serbowie i inne narodowości. W 1991 roku Mostar liczył 126 tys. mieszkańców, był dużym ośrodkiem przemysłowym, gospodarczym i turystycznym. Wydobywano tu węgiel brunatny i boksyty. Na ich podstawie rozwinęła się huta aluminium i przemysł metalurgiczny. Od 1957 roku w pobliżu miasta działała hydroelektrownia. Tysiące turystów przyjeżdżało tu podziwiać pozostałości kultury islamskiej.
Od marca 1992 Mostar znajdował się w granicach niepodległej Bośni i Hercegowiny. Jednak w maju 1992 rozpętały się bratobójcze walki. W mieście toczyły się najpierw walki Bośniaków i Chorwatów przeciwko Serbom. W jej trakcie zniszczony został zabytkowy sobór Trójcy Świętej z 1873 roku. Następnie, od maja 1993, Chorwatów z Bośniakami. Przez 10 miesięcy Chorwaci oblegali wschodnią część miasta zamieszkaną przez bośniackich muzułmanów. Została ona niemal doszczętnie zniszczona. Zburzono większość zabytków architektury, w tym wszystkie meczety z XVII–XVIII wieku. Zawieszenie broni pomiędzy Chorwatami i Bośniakami podpisano 25 lutego 1994 roku. Od tego czasu miasto, pod nadzorem międzynarodowym, pozostaje podzielone na dwie niechętne sobie części – bośniacką (muzułmańską) i chorwacką. Jeszcze pięć lat po wojnie miasto nie było bezpieczne. Wciąż dochodziło do utarczek między mieszkańcami obu jego części. Obecnie sytuacja się ustabilizowała. Mostar odzyskuje znaczenie głównego ośrodka politycznego, gospodarczego i kulturowego Hercegowiny. Jego odbudowa i rozbudowa rozpoczęła się zaraz po wojnie. Systematycznie odradza się przemysł i rzemiosło. Powstały zakłady tytoniowe, spożywcze, metalowe, tekstylne. Mostar jest ośrodkiem handlowym dla pobliskiego regionu rolniczego. Okolica słynie z produkcji doskonałych win. Działa tu port lotniczy, dwa uniwersytety publiczne (chorwackojęzyczny Uniwersytet w Mostarze oraz boszniacki Uniwersytet Džemala Bijedića) i Muzeum Hercegowiny. Mostar znów zaczynają odwiedzać turyści, otwiera się restauracje i sklepy z pamiątkami. Powoli odbudowuje się zabytki. W 1997 otwarto meczet Karadjozbega z 1564 roku, a w 2000 roku meczet Tabacica (z XVI wieku), położony nieopodal Starego Mostu. Odbudowano także mury miejskie z połowy XVI wieku.
Od zakończenia wojny w 1995 roku miasto jest odbudowywane, głównie przy pomocy finansowej UNESCO i Unii Europejskiej. Zniszczenia i ślady wojny są jednak wciąż wyraźnie widoczne.

</doc>
<doc id="176198" url="https://pl.wikipedia.org/wiki?curid=176198" title="Sołonczaki">
Sołonczaki

Sołonczaki Sołończaki (ros. "Солончак", od "Соль" = sól) – słone gleby wytworzone pod wpływem kapilarnego podsiąkania nisko zalegających wód gruntowych zasobnych w rozpuszczone sole i ich wytrącania się wskutek wyparowania wody. Do sołonczaków zaliczane bywają też gleby pochodzenia morskiego. Sołonczaki występują na obszarach południowej Europy, centralnej Azji, Afryki i Australii. Ich użytkowanie rolnicze jest możliwe dopiero po odpowiedniej melioracji obniżającej zwierciadło wód gruntowych oraz usunięciu nadmiaru soli zasadowych. 
W klasyfikacji FAO 1990 sołonczaki oznaczone są symbolem SC. Wcześniej w klasyfikacji z 1974 miały oznaczenie Z.
Właściwości chemiczne.
Sołonczaki są glebami słonymi powstałymi w wyniku akumulacji w wierzchnich poziomach soli sodu, wapnia, magnezu i potasu. Powierzchnia sołonczaków często pokryta jest niewielką warstwą wykrystalizowanej białej soli, przez co są często nazywane białymi glebami alkalicznymi. Sołonczaki podobne są do sołońców – podstawową cechą rozróżniającą jest przewaga jonów wapnia i magnezu nad jonami sodu, podczas gdy w przypadku sołońców jest odwrotnie. Różnica ta powoduje, że sołonczaki mają odczyn bliższy obojętnemu, a pH rzadko przekracza 8, dochodząc co najwyżej do 8,5. 
Morfologia i właściwości fizyczne.
Sołonczaki są glebami zbitymi i często podmokłymi. Nie mają ustalonego profilu glebowego, gdyż cechą charakterystyczną nie jest budowa (jak w przypadku np. bielic, rędzin, czarnoziemów), ale zawartość soli. Z tego względu bez badania składu pierwiastków (szczególnie wapnia, potasu i magnezu) praktycznie nie da się ich wyróżnić.
Najbardziej rozpowszechnionym profilem glebowym sołonczaków jest A-/AE/-Bna-Cnasa, jednakże mogą mieć profil typowy dla innych gleb.
Zapis ten oznacza (od powierzchni):
Występowanie.
Sołonczaki występują we wszystkich strefach klimatycznych nawet w arktycznej i subarktycznej. Najwięcej sołonczaków występuje w strefie klimatycznej podzwrotnikowej i śródziemnomorskiej, gdzie jest duże parowanie i dobre warunki do wytrącania się soli. Sołonczaki występują na obszarach południowej Europy, Ameryki Południowej oraz Azji. Ponadto można je spotkać w Afryce i Australii. Sołonczaki pochodzenia morskiego występują m.in. na wybrzeżu Holandii. Często występują obok sołońców. W Polsce występują lokalnie.
Według norm Organizacji Narodów Zjednoczonych do spraw Wyżywienia i Rolnictwa, klasyfikujących sołonczaki jako gleby zawierające więcej niż 30 cm soli w profilu. Gleby te zajmują 2,6% lądowej powierzchni kuli ziemskiej.
Roślinność naturalna.
Sołonczaki ze względu na zawartość soli w stanie naturalnym są słabo porośnięte. Poza miejscami zupełnie pustynnymi, porastają je halofity, często trawy, jednakże nawet one przejawiają niską kondycję.
Przydatność rolnicza.
Sołonczaki są glebami słonymi i podmokłymi oraz mają zbyt wysoki poziom pH, co powoduje, że bez neutralizacji i irygacji (odwodnienia) nie nadają się pod uprawę, proces ten jednak jest bardzo mało wydajny, gdyż jeden litr wody wymywa zaledwie 0,2-2,2 mg soli. Dodatkowo są bardzo zbite, co utrudnia orkę. Jednakże po wykonaniu niezbędnych czynności uprawa jest możliwa. Nawet wówczas uprawa takich ziem jest dość droga, szczególnie kiedy przynajmniej okresowo jest dość sucho, gdyż wówczas pole wymaga jednoczesnego odprowadzania i doprowadzania wody. Ponadto gleby te mają niskie klasy bonitacyjne.
Dodatkowo co kilka lat grunty powinny pozostawać przez jeden sezon bez szaty roślinnej, tak aby mogły zostać przepłukane przez wody deszczowe.
Na sołonczakach uprawia się najczęściej gatunki roślin o dużej tolerancji na zasolenie, w zależności od klimatu: palmy daktylowe, buraki, szparagi, rzepak, jęczmień, a czasem nawet bawełnę. 

</doc>
<doc id="176199" url="https://pl.wikipedia.org/wiki?curid=176199" title="Sołońce">
Sołońce

Sołońce – alkaliczne, sodowe i słono-sodowe gleby, zwykle półpustynne i stepowe. Cechują się wysokim stężeniem jonów Na+ i małą zawartością soli rozpuszczalnych. Występują na całym świecie wzdłuż wybrzeży i na równinnych terenach o wysokich temperaturach podczas lata i niskich opadach. Sołońce są praktycznie nieprzydatne w rolnictwie, uprawiane tylko w niewielkim stopniu – głównie jako wyspy na areale lepszych gleb. W sytuacjach skrajnych są wolne od pokrywy roślinnej, poza tym porośnięte są roślinnością halofilną.
Właściwości chemiczne.
Cechą charakterystyczną sołońców jest obecność jonów Na+ (zamiennie także Mg2+) powyżej 2-3%, która może dochodzić nawet do 25%. Przyjmuje się też, że za sołońce uznaje się gleby o zawartości jonów sodu wysycających kompleks sorpcyjny w ponad 15%.
Obecność soli powoduje, że sołońce mają zasadowy odczyn (pH większe niż 8,5 dochodzące do 10).
Z kolei normy FAO definiują sołońce jako gleby słone o przewadze jonów sodu o pH większym niż 8,5 oraz zawierające węglan sodu (Na2CO3). W porównaniu do sołonczaków sołońce zawierają zwykle mniej soli rozpuszczalnych.
Morfologia i właściwości fizyczne.
Sołońce charakteryzują się bardzo dużą lepkością w stanie mokrym i zwięzłością (zbitością) w stanie suchym. Cechują się także silnie rozdrobnioną warstwą koloidalną i słabą przepuszczalnością wody, co powoduje, że należą do najtrudniejszych gleb do melioracji (zarówno jeśli chodzi o doprowadzenie, jak i odprowadzenie wody). Ich cechą charakterystyczną jest wytrącanie się na powierzchni warstewek czarnego osadu (czarne ziemie alkaiczne/black alkali).
Sołońce nie mają ustalonego profilu glebowego, gdyż ich cechą charakterystyczną nie jest budowa (jak w przypadku np. bielic, rędzin, czarnoziemów), ale zawartość soli. Z tego względu bez badania składu pierwiastków (szczególnie sodu) praktycznie nie da się ich wyróżnić.
Najbardziej rozpowszechnionym profilem glebowym sołońców jest "A-/AE/-Bna-Cnasa", jednakże mogą mieć profil typowy dla innych gleb.
Zapis ten oznacza (od powierzchni):
Klasyfikacja.
W polskiej systematyce sołońce mają rangę typu zaliczanego do działu gleb słonych, rzędu gleb słono-sodowych. Dzielone są na dwa podtypy:
Występowanie.
Sołońce występują we wszystkich strefach klimatycznych oprócz arktycznej i subarktycznej. Zajmują ok. 1% powierzchni lądów na Ziemi, tj. ok. 135 milionów hektarów. Występują na rozległych obszarach północno-wschodniej Argentyny i w Chile, w południowej Europie (na Ukrainie, Węgrzech, w Rosji, Rumunii i Bułgarii), w Azji (Kazachstan i Chiny), w Republice Południowej Afryki, Australii oraz w Stanach Zjednoczonych i w Kanadzie. Wykształcają się w rejonie wybrzeży, gdzie gleby zasalane są wodami morskimi, największe powierzchnie zajmują jednak na równinnych terenach w klimacie umiarkowanym i subtropikalnym z gorącym i suchym latem, na obszarach, gdzie roczne opady nie przekraczają 400–500 mm. Sołońce występują najczęściej wśród sołonczaków, jednakże w obszarze nad Morzem Kaspijskim oraz w centralnej Kanadzie mogą występować wśród kasztanoziemów i czarnoziemów. W strefie stepów występują wraz z histosolami, a w Sudanie wraz z wertisolami.
Tworzą się najczęściej w nieckach, zasilanych wodami zasolonymi i cechującymi się silną ewaporacją, często stanowiąc wyspy wśród gleb mniej słonych. Obecność sołońców może, chociaż nie musi świadczyć o wyschnięciu jeziora (słonego lub gorzkiego), co z kolei może sugerować, że klimat w danym miejscu w przeszłości był suchy i gorący. Mozaika sołońców, sołonczaków oraz gleb kasztanowych i sołońcowych może występować na brzegach i wyspach lagun, takich jak Siwasz. Oprócz naturalnych solnisk w zasięgu wód morskich lub wypływu podziemnych wód słonych, tego typu gleby mogą mieć charakter antropogeniczny, tworząc się w miejscach stałego dopływu słonych wód kopalnianych lub przemysłowych.
Roślinność naturalna.
Sołońce są porośnięte głównie przez łąki i stepy z roślinnością halofilną. Ze względu na dużą zawartość soli oraz niekorzystny klimat znaczna część obszarów, na których występują sołońce, jest pustynna. W klasyfikacji siedlisk palearktyki wyróżnione są zachodniopontyjskie zagłębienia z sołońcami z roślinnością tworzoną przez murawy mannic ("Puccinellia"), zbiorowiska z "Camphorosma annua", "Bassia sedoides", "Hordeum hystrix" oraz zbiorowisko "Pholiurus" i babek ("Plantago"). Dalej na wschodzie, w Azji Środkowej na sołońcach wykształcają się ubogie zbiorowiska liczące do 5 gatunków z dominacją "Artemisia pauciflora", "Camphorosma monspeliacum", "Anabasis salsa", "Atriplex cana", różnymi gatunkami z rodzaju "Nanophyton" oraz "Kochia prostrata" i "Artemisia lercheana". Najbardziej wysycone chlorkiem sodu siedliska są wolne od roślin. Zbiorowiska pionierskie np. na silnie zasolonych sołońcach otaczających jezioro Baskunczak tworzy soliród zielny ("Salicornia europaea") i "Halocnemum strobilaceum".
Przydatność rolnicza.
Sołońce nie są zbyt często używane w rolnictwie ze względu na zasolenie oraz zbyt wysoki odczyn pH. Znakomita większość tych gleb używana jest tylko do ekstensywnego wypasu lub pozostaje nieużytkowana. Sołońce uprawia się praktycznie tylko wtedy, gdy są otoczone lepszymi glebami, w celu uniknięcia wysp na polach, które powodowałyby konieczność dodatkowych manewrów i przekładania urządzeń. Jako perspektywiczny i opłacalny uznaje się na tych glebach rozwój upraw roślin tolerujących wysokie zasolenie (np. łobód "Atriplex").
Przygotowanie sołońców do uprawy wymaga głębokiej i częstej orki oraz regularnego zakwaszania (redukcji zasady) przez stosowanie dużych ilości wapna lub gipsu. Słaba przepuszczalność powoduje jednak, że proces należy często powtarzać wraz z przeorywaniem ziemi tak, aby substancje związały się na całej potrzebnej głębokości profilu glebowego. Ilość wymaganej substancji wynosi od kilkunastu do dwudziestu kilku ton gipsu na hektar, co sprawia, że procedura ta ma uzasadnienie tylko na małym obszarze wyspy, w celu ujednolicenia jej warunków z resztą areału. Na większą skalę proces ten jest ekonomicznie nieuzasadniony. W niektórych rejonach świata (np. w Armenii) prowadzono daleko idące prace uzdatniające te gleby do upraw z użyciem rozcieńczonego kwasu siarkowego.

</doc>
<doc id="176200" url="https://pl.wikipedia.org/wiki?curid=176200" title="Narodowa Komisja do Spraw Więźniów Politycznych i Tortur">
Narodowa Komisja do Spraw Więźniów Politycznych i Tortur



</doc>
<doc id="176201" url="https://pl.wikipedia.org/wiki?curid=176201" title="Buroziemy">
Buroziemy

Buroziemy (bure gleby półpustynne) – suche, zasadowe gleby półpustynne powstałe w suchej strefie klimatu umiarkowanego ciepłego.
Powstają one w obszarze klimatu kontynentalnego o rocznych sumach opadów ok. 150-200 mm, z maksimum opadów przypadającym późną wiosną. Porasta je bylicowo-ostnicowa roślinność półpustynna o niepełnym zwarciu.
Buroziemy powstają na różnym podłożu, najczęściej na pyłach lessopodobnych, czasem na piaskach lub zwietrzelinie wapieni i łupków ilastych.
Roślinność dostarcza mało materii organicznej, która w większości ulega mineralizacji (rozkładowi). Przez to poziom próchniczny, o grubości do kilkunastu centymetrów, zawiera niewiele próchnicy (poniżej 2%). Obumarła roślinność dostarcza do poziomu próchnicznego soli sodowych, które w okresie suszy wytrącają się, najczęściej pod postacią węglanu i dwuwęglanu sodu, na powierzchni gleby lub w jej górnych poziomach. Obecność jednowartościowych jonów sodu powoduje w okresie wiosennego uwilgotnienia gleb peptyzacje cząstek koloidalnych i wymycie ich w głąb profilu. Wytracają się one na głębokości kilkudziesięciu centymetrów, na granicy z poziomem węglanowym. Powstaje ciemniejszy, o cięższym uziarnieniu (akumulacja frakcji ilastej i półtoratlenków metali), sołońcowaty (wzbogacony w jony sodu) poziom iluwialny (wmycia). Węglany często występują w całym profilu, lecz największe ich nagromadzenie jest poniżej poziomu sołońcowatego. Największe nagromadzenie wytrąceń gipsu jest poniżej poziomu węglanowego.
Przykładowy profil buroziemu składa się z następujących poziomów genetycznych:
AE – 0-15 cm – płowoszary poziom próchniczno-eluwialny
B – 15-25 cm – ciemniejszy poziom iluwialny o cięższym uziarnieniu, sołońcowaty, z pionowymi szczelinami
Bca – 25-45 cm – żółtobury, węglanowy poziom iluwialny z konkrecjami CaCO3
Bgips – 45-100 cm – gipsowy poziom iluwialny z żyłkami gipsu
C – &lt;100 cm – zasobna w łatwo rozpuszczalne sole skała macierzysta
Odczyn gleby jest słabo zasadowy (poziom próchniczno-eluwialny) lub zasadowy. Kompleks sorpcyjny jest wysycony głównie przez jony wapnia i magnezu, jony sodu zajmują jedynie ok. 5-7% objętości sorpcyjnej.
Buroziemy, wraz z szaroburymi glebami pustynnymi, są glebami strefowymi strefy suchej klimatu umiarkowanego ciepłego (subborealnego). Morfologicznie te gleby są do siebie podobne, lecz szarobure gleby pustynne występują na obszarach bardziej suchych niż buroziemy i posiadają znaczne ilości węglanów już na powierzchni, gdy w buroziemach węglany występują zazwyczaj poniżej 30-50 cm głębokości. Największe obszary ich występowania można spotkać w Środkowej i Centralnej Azji (Kazachstan, Uzbekistan, Turkmenistan, Mongolia i północno-zachodnie Chiny), kotlinach śródgórskich Kordylierów w środkowej części Ameryki Północnej (przede wszystkim w okolicach Wielkiego Jeziora Słonego), a także na południu Ameryki Południowej – w Patagonii. Rolnicze wykorzystanie tych gleb ogranicza się do użytkowania ich jako pastwiska dla owiec i bydła.
Według międzynarodowej systematyki gleb WRB są one nazywane Calcisols lub Gypsisols. Według amerykańskiej systematyki Soil Taxonomy są to Aridisols.

</doc>
<doc id="176203" url="https://pl.wikipedia.org/wiki?curid=176203" title="Kartusz (ozdoba)">
Kartusz (ozdoba)

Kartusz (fr. "cartouche") – ozdobne obramowanie herbu, emblematu, monogramu, napisu lub malowidła, a także motyw ornamentowy w postaci ozdobnej tarczy.
Od wczesnego renesansu stanowi jeden z najpopularniejszych motywów zdobniczych w architekturze. Kartusz przybierał różne kształty – owalny, prostokątny, sercowaty. Bywał flankowany lub podtrzymywany przez putta, zwierzęta itp. Był szeroko stosowany w dekoracji architektonicznej m.in. na elewacjach, a także umieszczany na nagrobkach, epitafiach i w malarstwie.

</doc>
<doc id="176208" url="https://pl.wikipedia.org/wiki?curid=176208" title="Albinus">
Albinus



</doc>
<doc id="176210" url="https://pl.wikipedia.org/wiki?curid=176210" title="Lemovii">
Lemovii

Lemovii - określenie użyte przez Tacyta dla germańskiego plemienia. Tacyt wspomina, że Lemovii mieszkają niedaleko Gotów, mają małe miecze i okrągłe tarcze.

</doc>
<doc id="176211" url="https://pl.wikipedia.org/wiki?curid=176211" title="The Singles (86–98)">
The Singles (86–98)

The Singles 86&gt;98 – czternasty (szesnasty w USA) album grupy Depeche Mode, wydany 6 października 1998. Składankę promował singel „Only When I Lose Myself” stworzony podczas sesji nagraniowej albumu "Ultra".
Kompilacja w Polsce uzyskała status złotej płyty.

</doc>
<doc id="176213" url="https://pl.wikipedia.org/wiki?curid=176213" title="Jean Jacques Caffieri">
Jean Jacques Caffieri

Jean Jacques Caffieri (ur. 30 kwietnia 1725 w Paryżu, zm. 21 kwietnia 1792 tamże) – francuski rzeźbiarz.
Urodził się w rodzinie włoskich rzeźbiarzy, którzy osiedlili się we Francji: m.in. jego ojciec Jacques Caffieri i brat Philippe Caffieri byli rzeźbiarzami. Był uczniem Jean-Baptiste Lemoyne'a. W latach 1749–1753 przebywał na stypendium w Rzymie. W 1757 przyjęto go do Królewskiej Akademii Malarstwa i Rzeźby w Paryżu. Rzeźbił portrety pisarzy, kompozytorów m.in. Corneille'a, Voltaire'a, Moliera, a także rzeźby o tematyce religijnej i mitologicznej.

</doc>
<doc id="176216" url="https://pl.wikipedia.org/wiki?curid=176216" title="Lugii">
Lugii



</doc>
<doc id="176219" url="https://pl.wikipedia.org/wiki?curid=176219" title="Rędzina">
Rędzina

Rędzina – (również gleby darniowe-węglanowe) płytka międzystrefowa gleba kalcymorficzna powstała na skałach wapiennych. Rędziny są na ogół glebami żyznymi jednakże z powodu trudności w uprawianiu są zakwalifikowane jako gleby klas od IIIa do V. W niektórych systemach klasyfikacji gleb (FAO, WRB) rędziny odpowiadają niektórym typom leptosoli i kambisoli.
Charakterystyka.
Rędziny są zbudowane na skałach wapiennych. Mają niewielką warstwę humusową, wytworzoną głównie przez szczątki traw. Ze względu na niewielką miąższość są bardzo narażone na erozję.
Nazwa „rędzina” pochodzi od staropolskiego słowa „rzędzić” (mówić, gwarzyć). Gleby te zawierają dużo części szkieletowych (żwirów i kamieni) i w trakcie orki „gwarzą” z rolnikiem. W terminologii Radzieckiego Towarzystwa Gleboznawczego gleby darniowe-węglanowe.
Skład chemiczny.
Rędziny są bogate w dwuwartościowe kationy – wapniowe i magnezowe. Ze względu na odczyn bliski obojętnemu, znaczny udział w zasobach przyswajalnego dla roślin azotu mają jony azotanowe, podczas gdy w glebach kwaśnych typowa jest przewaga jonów amonowych. Rędziny są stosunkowo ubogie w żelazo, a zawartość fosforu i potasu mają porównywalną z innymi typami gleb. Bufor wodorowęglanowy gleb wapiennych ma właściwości neutralizujące zakwaszenie, niemniej, lokalny wpływ procesów zachodzących w glebie i ściółce, np. w zasięgu oddziaływania buka, może prowadzić do kwasowości porównywalnej z glebami bielicowymi.
Profil.
Rędziny znajdują się na warstwie skał węglanowych, na których znajduje się warstwa gleby.
Układ warstw rędziny zapisywany jest symbolicznie ACca-Cca-R, w niektórych przypadkach kiedy skały węglanowe są głęboko albo na skutek naturalnego nanoszenia albo antropogenicznego (Rigosole) profil glebowy może wyglądać tak: Aca-ACca-Cca-R lub kiedy warstwa nanosu jest odpowiednio duża: A-Aca-ACca-Cca-R
Poziom próchniczny w zależności od ilości i rozdrobnienia skał wapiennych ma barwę od czarnej (takiej jak w czarnoziemach) po białawą (taką jak w bielicach).
Występowanie.
Rędziny nie są glebami strefowymi i ich tworzenie się jest uzależnione w zasadzie tylko od skał leżących pod powierzchnią. Gleby te występują na skałach wapiennych, można je spotkać na wszystkich kontynentach w różnych strefach klimatycznych.
Azja.
Rędziny w Azji występują na Wyżynie Środkowosyberyjskiej, gdzie na terenie międzyrzecza ocko-angarskiego i angarsko-leńskiego stanowią według różnych badań 30-50% ogólnego obszaru. Jednakże w tym regionie pojawiają się rędziny mające poziom glebowy wynoszący nawet do 25 centymetrów, a poziom, na którym jeszcze występuje humus (czyli warstwa wierzchnia i warstwa przejściowa), nawet do 1 metra. Rędziny występują również, choć w mniejszym stopniu i zdecydowanie gorszej jakości, w Azji Mniejszej. Dodatkowo istnieją również na wschód od Morza Białego, jednakże występują tam w bardzo małych wyspach, przez co na mapach gleb świata nie są zaznaczane.
Europa.
Rędziny w Europie powstają głównie na obszarach, na których są skały wapienne, szczególnie dużo tego typu gleb jest na terenie francuskich równin. Występują także w mniejszych ilościach w pasie równoleżnikowym obejmującym wyżyny niemieckie i polskie, natomiast w strefie śródziemnomorskiej, we Włoszech oraz Hiszpanii, tworzą niewielkie wyspy lub mozaiki i z tego powodu nie są zaznaczane na mapach świata.
Ameryka Północna.
Rędziny w Ameryce występują w dużych ilościach tylko w Teksasie, jednakże ze względu na miąższość warstwy wierzchniej przypominają gleby inicjalne i nie są uprawiane. Poza tym występują w niewielkich ilościach na przedgórzach Kordylierów.
Skały węglanowe, na których mogłyby się tworzyć rędziny, znajdują się jeszcze w północnej części wschodniego wybrzeża, dotychczas na tych skałach wytworzyły się jednak tylko pararędziny.
Afryka.
Rędziny w Afryce występują w strefie śródziemnomorskiej, jednakże ze względu na bliskość Sahary w wielu miejscach zamiast rędziny tworzą się gleby słone, najczęściej sołonczaki.
Australia.
W Australii, podobnie jak w Afryce, rędziny często przechodzą w gleby słone, z tego względu prawie się ich nie wyróżnia. Jednakże w miejscach, gdzie już się znajdują i nie są zasolone, są glebami dobrymi ze względu na głęboką warstwę zewnętrzną dochodzącą do 50-60 cm. Rędziny australijskie w dużej mierze nie są zbudowane na czystych skałach węglanowych takich jak w Europie, lecz raczej na skałach gipsowych.
Roślinność.
Naturalna.
Rędziny porastają różne zbiorowiska roślinne, w zależności od miejscowych warunków. Często są to zbiorowiska trawiaste, które wytwarzają warstwę humusową. W środkowej Europie roślinność naturalną rędzin często stanowią buczyny, np. żyzna buczyna niżowa ("Galio odorati-Fagetum"="Melico-Fagetum") lub żyzna buczyna karpacka ("Dentario glandulosae-Fagetum"="Fagetum carpaticum"). Rędziny czarnoziemne i brunatne są z kolei siedliskiem różnych typów grądów, a górskie oprócz buczyn i lasów jodłowo-bukowych także świerczyn, jaworzyn (np. "Phyllitido-Aceretum") i zarośli kosodrzewiny. W miejscach nieodpowiednich dla drzew wykształcają się nawapienne murawy, np. z klasy "Seslerietea variae" budowane przez trawy i turzyce. Ze względu na dużą zawartość wapnia, na rędzinach spotkać można rośliny wapieniolubne (kalcyfilne), a rzadkie są rośliny kwasolubne.
Przydatność rolnicza.
Rędziny są glebami dość dobrymi, jednakże trudności w uprawie powodują, że zostały zakwalifikowane jako gleby klas od IIIa do V. Zróżnicowanie klasowe jest przede wszystkim spowodowane głębokością zalegania skał podłoża. Przydatność rolnicza w dużej mierze zależy od głębokości warstwy humusowej, którą można uprawiać. Mimo posiadania warstwy przejściowej, która może mieć dość dużą miąższość, można je orać w dość cienkiej wierzchniej warstwie. Powoduje to, że mogą być wykorzystywane w ograniczonym zakresie. Jedynie na Syberii pomiędzy Oką a Leną możliwa teoretycznie jest uprawa na większą skalę, jednakże tam przeszkodą jest klimat zbyt chłodny dla wielu roślin. Dodatkowym problemem jest zasolenie tych gleb w Afryce i Australii i przechodzenie ich w sołonczaki.
Po nawiezieniu gleby nawet gorszej niż wierzchnia warstwa rędziny można uprawiać nawet rośliny wymagające, np. pszenicę, buraki cukrowe. W praktyce w Europie uprawia się gatunki mniej wymagające: żyto, ziemniaki, owies.
Klasyfikacja rędzin.
W zależności od przyjętego systemu klasyfikacji typów gleb, rędziny mogą być dzielone na kilka podtypów. W pewnych systemach zaś nie są w ogóle wydzielane lub są traktowane jak wapienne lub rędzinowe odmiany innych typów.
W systemie Avery’ego rędziny są typem gleb litomorficznych i dzielą się w następujący sposób:
a także podobne do nich:
W klasyfikacji Polskiego Towarzystwa Gleboznawczego rędziny są włączane do działu gleb litogenicznych (I) i dzielone na następujące jednostki:
Podtypy rędzin też mogą być dzielone na dwie grupy: węglanowe i siarczanowe (gipsowe).

</doc>
<doc id="176220" url="https://pl.wikipedia.org/wiki?curid=176220" title="Charles Cagniard de la Tour">
Charles Cagniard de la Tour

Charles Cagniard de la Tour (ur. 31 maja 1777 w Paryżu, zm. 5 lipca 1859 tamże) – francuski fizyk, baron.
Prowadził badania w dziedzinie akustyki, 1819 wynalazł syrenę, którą zastosował do określania częstotliwości drgań tonu. Przeprowadzał również doświadczenia nad zachowaniem się cieczy i ich par w wysokich temperaturach (1822 zaobserwował stan krytyczny eteru) i z dziedziny biologii - 1838 wykazał, że fermentacja alkoholowa jest wywoływana przez żywe organizmy.

</doc>
<doc id="176224" url="https://pl.wikipedia.org/wiki?curid=176224" title="Zbiór induktywny">
Zbiór induktywny

Zbiór induktywny – rodzina zbiorów formula_1 spełniająca warunki
Istnienie (co najmniej jednego) zbioru induktywnego postuluje aksjomat nieskończoności, będący częścią aksjomatyki Zermela-Franekla, czyli najpopularniejszej obecnie aksjomatyki współczesnej matematyki.
Część wspólna klasy formula_5 wszystkich zbiorów induktywnych jest zbiorem, który oznacza się symbolem formula_6 Okazuje się, że jest on równocześnie najmniejszą nieskończoną liczbą porządkową. Zbiór formula_7 spełnia aksjomaty Peana, dlatego może być utożsamiany ze zbiorem liczb naturalnych.

</doc>
<doc id="176225" url="https://pl.wikipedia.org/wiki?curid=176225" title="Sarańsk">
Sarańsk

Sarańsk () – stolica Republiki Mordwińskiej – jednego z podmiotów Federacji Rosyjskiej, około 320 tys. mieszkańców (2020). Miasto dzieli się na trzy dzielnice – Oktiabrską, Leninską i Proletarską, przepływa przez nie rzeka Insar. Komunikacja publiczna oparta jest na sieci autobusowej i trolejbusowej.
W mieście znajduje się Muzeum Sztuk Pięknych Republiki Mordwińskiej im. S.D. Erzji z kolekcją dzieł rzeźbiarza Stiepana Erzji (1876–1959) i malarza Fedota Syczkowa (1870–1958). Od 2001 w mieście funkcjonuje Miejski Ogród Zoologiczny.
Gospodarka.
W mieście rozwinął się przemysł elektrotechniczny, maszynowy, metalowy, środków transportu, materiałów budowlanych, włókienniczy, farmaceutyczny, spożywczy, odzieżowy oraz precyzyjny.
Sport.
Sarańsk był jednym z miast-gospodarzy Mistrzostw Świata w Piłce Nożnej, odbywających się w Rosji w 2018 roku. Specjalnie na tę imprezę wybudowano stadion Mordowija Ariena, na którym rozegrane zostały cztery mecze fazy grupowej.
Miasta partnerskie.
Jest to miasto partnerskie miast Botewgrad w Bułgarii.

</doc>
<doc id="176226" url="https://pl.wikipedia.org/wiki?curid=176226" title="Wyspy Sverdrupa">
Wyspy Sverdrupa

Wyspy Sverdrupa – wschodnia grupa Wysp Królowej Elżbiety, w północnej części Archipelagu Arktycznego. Większymi spośród nich są Wyspa Axela Heiberga, Wyspa Ellefa Ringnesa, Wyspa Amunda Ringnesa i szereg mniejszych.
Grupa wysp została nazwana imieniem odkrywcy tej części Archipelagu Arktycznego – Otto Sverdrupa.

</doc>
<doc id="176227" url="https://pl.wikipedia.org/wiki?curid=176227" title="Antonio Cagnoni">
Antonio Cagnoni

Antonio Cagnoni (ur. 8 lutego 1828 w Godiasco, zm. 30 kwietnia 1896 w Bergamo) – włoski kompozytor.
Autor oper: 

</doc>
<doc id="176228" url="https://pl.wikipedia.org/wiki?curid=176228" title="Dzwonek">
Dzwonek



</doc>
<doc id="176229" url="https://pl.wikipedia.org/wiki?curid=176229" title="Makroklimat">
Makroklimat

Makroklimat – (potocznie zwane klimatem) jest kształtowany przez czynniki geograficzne takie jak: ogólna cyrkulacja atmosfery, szerokość geograficzną, wysokość nad poziomem morza, rzeźbę terenu, odległość od mórz i oceanów itp., i charakteryzowany na podstawie wieloletnich danych obserwacyjnych.

</doc>
<doc id="176231" url="https://pl.wikipedia.org/wiki?curid=176231" title="Marin (wiatr)">
Marin (wiatr)



</doc>
<doc id="176232" url="https://pl.wikipedia.org/wiki?curid=176232" title="Ampsivarii">
Ampsivarii

Ampsivarii, Ampsiwariowie – plemię germańskie znad Ems.
Informacja o plemieniu Ampsivarii pojawia się m.in. u Tacyta w "Rocznikach" (księga 13., akapit 55-56.). We fragmencie tym pisze m.in. o wypędzeniu Ampsivariów przez Chauków.
Przez Rzymian uznawani za odłam Franków.

</doc>
<doc id="176233" url="https://pl.wikipedia.org/wiki?curid=176233" title="Marzłoć">
Marzłoć



</doc>
<doc id="176235" url="https://pl.wikipedia.org/wiki?curid=176235" title="Dewadatta">
Dewadatta



</doc>
<doc id="176236" url="https://pl.wikipedia.org/wiki?curid=176236" title="Meseta">
Meseta

Meseta, Meseta Iberyjska (hiszp. "Meseta Central", z hiszp. – płaskowyż) – wyżynno-górska, środkowa część Półwyspu Iberyjskiego, w Hiszpanii i Portugalii.
Meseta obejmuje obszar ok. 400.000 km² w centralnej części Półwyspu Iberyjskiego. W środkowej części Mesety znajdują się Góry Kastylijskie, rozdzielające Starą i Nową Kastylię.
Północną granicę stanowią Góry Kantabryjskie, północno-wschodnią Góry Iberyjskie, a południową Sierra Morena. Meseta łagodnie opada ku zachodowi w stronę Oceanu Atlantyckiego.
Powierzchnię Mesety budują trzeciorzędowe skały osadowe. Są to głównie skały ilaste, wapienie, gipsy.
Przez Mesetę płyną rzeki Tag i Duero.
Na jej terenie znajdują się wspólnoty autonomiczne: Kastylia i León, Kastylia-La Mancha, Madryt i Estremadura.

</doc>
<doc id="176237" url="https://pl.wikipedia.org/wiki?curid=176237" title="Cheruskowie">
Cheruskowie

Cheruskowie (łac. "Cherusci") – jedno z plemion germańskich, o którym wspomina Tacyt w swym dziele "Germania".
Cheruskowie zamieszkiwali tereny północnych Niemiec na zachód od Półwyspu Jutlandzkiego. Za sąsiadów mieli rzymską Galię, Longobardów, Semnonów i Chattów. Na kartach historii pojawili się w 58 p.n.e., kiedy Juliusz Cezar pokonał ich wodza Ariowista, spieszącego na pomoc Celtom w Galii. 
W 9 r. n.e. wódz Cherusków, Arminiusz, zmasakrował w Lesie Teutoburskim trzy legiony rzymskie (XVII, XVIII i XIX) oraz oddział jazdy (w sumie około 20 000 żołnierzy) dowodzone przez Warusa. W odwecie w 15 r. w głąb krainy Cherusków wyruszyły dwie armie rzymskie pod wodzą Cecyny i Germanika. Cecyna został wyparty za limes, a Germanik, który podążał od północy w dół rzek, dotarł do miejsca nazwane "Idistaviso" na lewym brzegu Wezery, gdzie jego armia stoczyła zwycięską bitwę z Arminiuszem. Germanik odzyskał dwa orły legionowe, które wpadły w ręce Cherusków w Lesie Teutoburskim. 
W 17 r. armia Cherusków starła się w Lesie Hercyńskim z Markomanami dowodzonymi przez Marboda. Bitwa zakończyła się porażką Marboda.

</doc>
<doc id="176238" url="https://pl.wikipedia.org/wiki?curid=176238" title="Ziemia Święta (kwartalnik)">
Ziemia Święta (kwartalnik)

Ziemia Święta – czasopismo katolickie wydawane od 1995 roku przez Komisariat Ziemi Świętej w Krakowie. Jest kontynuacją przedwojennego franciszkańskiego "Głosu Ziemi Świętej" (1906–1939). Czasopismo porusza problematykę dotyczącą polskiego ruchu pątniczego na Bliskim Wschodzie, przybliża zagadnienia związane z historią i geografią Ziemi Świętej.

</doc>
<doc id="176239" url="https://pl.wikipedia.org/wiki?curid=176239" title="Metalimnion">
Metalimnion

Metalimnion - środkowa, przejściowa warstwa wody w jeziorach. Warstwa skoku termicznego (termoklina), skoku stężenia tlenu (oksyklina) i innych substancji chemicznych (chemoklina). Skok temperatury ma znaczenie kluczowe, dlatego często "termoklina" jest traktowana jak synonim metalimnionu.
W warstwie tej – o miąższości kilku metrów – następuje w okresie stagnacji letniej gwałtowny spadek temperatury wody wraz z głębokością (termoklina), a w okresie stagnacji zimowej - jej podwyższenie. Strefa ta dzieli epilimnion i hypolimnion, a jej gradient temperatury oraz ruchy pionowe powodują możliwość powrotu obumarłej materii organicznej i substancji pokarmowych z hypolimnionu do wierzchnich warstw wody. Od temperatury zależy rozpuszczalność substancji w wodzie, więc jej zmiana powoduje zmianę stężenia rozpuszczonych substancji.
Zobacz też:

</doc>
<doc id="176240" url="https://pl.wikipedia.org/wiki?curid=176240" title="Piec szybowy">
Piec szybowy

Piec szybowy – rodzaj pieca przemysłowego z wysoką, szybową komorą (stąd pochodzi nazwa) używanego do przetapiania materiałów. Pierwsze piece szybowe znane były już parę tysięcy lat temu - późne odmiany dymarki. Obecnie używany do wytopu metali, wypalania wapna lub przetwarzania minerałów w wysokich temperaturach. Przykładowe piece szybowe można zobaczyć na terenie pola "Piast", byłej Kopalni Węgla Kamiennego "Nowa Ruda".

</doc>
<doc id="176241" url="https://pl.wikipedia.org/wiki?curid=176241" title="Monokultura">
Monokultura

Monokultura – system rolniczy lub leśny, polegający na wieloletnim uprawianiu na tym samym obszarze roślin jednego gatunku, bądź o podobnych wymaganiach glebowych, np. bawełny, trzciny cukrowej, świerku. Powoduje to szybkie wyjałowienie gleb nawet bardzo żyznych oraz zmianę ich struktury.
W polowej produkcji roślinnej monokultura to uprawianie roślin tego samego gatunku przez wiele kolejnych lat na tym samym polu, prowadzące do zmęczenia gleby i obniżki plonu.
Negatywne skutki monokultury:
Większość roślin uprawnych nie znosi uprawy w monokulturze, jednak niektóre, np. żyto, można w ten sposób uprawiać nawet kilkadziesiąt lat, a kukurydzę od 6 do 8.
Najstarsze ścisłe doświadczenia monokulturowe z zakresu polowej uprawy roślin (w nawiasach podano miejsce i rok założenia):

</doc>
<doc id="176242" url="https://pl.wikipedia.org/wiki?curid=176242" title="Tajmuraz Mamsurow">
Tajmuraz Mamsurow

Tajmuraz Dzambekowicz Mamsurow (ros. Таймураз Дзамбекович Мамсуров, oset. Мамсыраты Дзамбеджы фырт Таймураз, ur. 13 kwietnia 1954 w Biesłanie) – osetyjski polityk, prezydent Republiki Osetia Północna-Alania w latach 2005–2015.
Życiorys.
W 1976 ukończył studia w zakresie budownictwa przemysłowego i lądowego w Północnokaukaskim Instytucie Górniczo-Hutniczym. W 1986 rozpoczął studia w aspiranturze Akademii Nauk Społecznych przy KC KPZR, trzy lata później uzyskał stopień kandydata nauk historycznych. W 2002 uzyskał stopień doktora nauk politycznych. W 2007 otrzymał tytuł profesora katedry socjologii i politologii Północnokaukaskiego Instytutu Górniczo-Hutniczego.
Od 1976 pracował w przedsiębiorstwie budowlanym „Siekawelewatorstroj”. W 1978 został pracownikiem aparatu Komsomołu, od 1982 był instruktorem wydziału organizacji komsomolskich KC Komsomołu w Moskwie. W 1983 objął stanowisko I sekretarza Komitetu Obwodowego Komsomołu w Północnej Osetii. Po 1989 pracował jako inspektor północnoosetyjskiego Komitetu Obwodowego KPZR, a od 1990 był przewodniczącym Komitetu Wykonawczego Rady Deputowanych Ludowych rejonu prawobrzeżnego.
W 1994 został wybrany na pierwszego wiceprzewodniczącego Rady Najwyższej Republiki Osetia Północna-Alania. Rok później objął stanowisko szefa administracji samorządu rejonu prawobrzeżnego. Od 1998 do 2000 stał na czele rządu republiki. 19 października 2000 wybrano go na przewodniczącego Parlamentu Osetii Północnej.
7 czerwca 2005 Parlament Osetii Północnej zatwierdził jego kandydaturę na stanowisko prezydenta republiki.
W marcu 2002 został wybrany sekretarzem Rady Politycznej północnoosetyjskiej organizacji partyjnej Jednej Rosji. 17 grudnia 2007 wszedł w skład Wyższej Rady partii.

</doc>
<doc id="176243" url="https://pl.wikipedia.org/wiki?curid=176243" title="Louis Antoine de Bougainville">
Louis Antoine de Bougainville

Louis Antoine de Bougainville (ur. 11 listopada 1729 w Paryżu, zm. 31 sierpnia 1811 w Paryżu) – francuski żeglarz, badacz Oceanii.
Zdobył wykształcenie prawnicze, interesował się również matematyką. Rozpoczął karierę wojskową, jako oficer wziął udział w wojnie siedmioletniej w Kanadzie i w Niemczech. W 1762 wstąpił do marynarki, rok później wysłany został z misją założenia kolonii na Falklandach.
W latach 1766–1769 odbył morską wyprawę dookoła świata, podjętą w celu znalezienia nowych terenów do kolonizacji po utracie Kanady przez Francję (1763). Dwa statki pod jego dowództwem: "La Boudeuse" i "L’Étoile" wypłynęły z Saint-Malo udając się ku brzegom Ameryki Południowej. Po pokonaniu Cieśniny Magellana i wypłynięciu na Ocean Spokojny, próbował bezskutecznie dotrzeć do Wyspy Wielkanocnej. Podczas dalszej żeglugi odkrył kilka wysp w archipelagu Tuamotu, następnie dotarł do odkrytego przed paroma miesiącami Tahiti. W ciągu dalszej podróży na zachód osiągnął Samoa i Nowe Hebrydy, czyniąc tam drobne, aczkolwiek istotne odkrycia geograficzne.
Dotarł do Wysp Salomona, odkrytych w połowie XVI w. (Álvaro de Mendaña de Neyra), od tego czasu nieodwiedzanych przez żeglarzy, i Luizjadów – niewielkiego archipelagu u północno-wschodnich wybrzeży Nowej Gwinei. Trasa powrotna wiodła przez Archipelag Malajski, Mauritius i wokół Przylądka Dobrej Nadziei. Była to niewątpliwie jedna z najważniejszych wypraw XVIII wieku, poznano dokładniej geografię Oceanii, dzięki obecności naukowców zgromadzono cenne zbiory przyrodniczo-etnograficzne. W latach 1771–1772 ukazała się jego relacja o wyprawie pt. "Voyage autour du monde par la frégate de roi La Boudeuse et la flute L'Étoile" (polskie wyd. "Podróż Bougainville’a dookoła świata", 1962).
W 1772 Bougainville został mianowany sekretarzem Ludwika XV, w czasie amerykańskiej wojny o niepodległość dowodził francuską eskadrą pomocniczą, w 1780 mianowany marszałkiem polnym.
Jego imieniem nazwano: największą wyspę w archipelagu Wysp Salomona (Wyspa Bougainville’a), cieśninę w archipelagu Nowe Hebrydy (Cieśnina Bougainville’a), rów oceaniczny (Rów Bougainville’a) w dnie Morza Salomona i roślinę (bugenwilla).

</doc>
<doc id="176244" url="https://pl.wikipedia.org/wiki?curid=176244" title="Morfogeneza">
Morfogeneza



</doc>
<doc id="176246" url="https://pl.wikipedia.org/wiki?curid=176246" title="Morze epikontynentalne">
Morze epikontynentalne

 
Morze epikontynentalne – płytkie morze pokrywające obszar bloku kontynentalnego. Powstawanie mórz epikontynentalnych wiąże się z transgresją morza, występującą często wraz z zakończeniem epoki lodowcowej lub z okresem intensywnego rozszerzania się oceanów.
Współczesne przykłady mórz epikontynentalnych to Morze Bałtyckie i Zatoka Hudsona. Termin bywa stosowany również do określenia mórz znajdujących się na szelfie, jak na przykład Morze Północne.
Wielkie morza epikontynentalne.
Od środkowej jury po oligocen Europę (wraz z Ameryką Północną) oddzielało od Azji rozległe Morze Turgajskie (Zachodniosyberyjskie), rozdzielając żyjące na tych kontynentach populacje zwierząt. Z tego powodu w Europie generalnie nie spotyka się m.in. pospolitych w Azji dinozaurów rogatych − ceratopsów (choć znane są wyjątki, jak ajkaceratops).
W erze mezozoicznej w Ameryce Północnej kolejne transgresje mórz z północy zalewały rozległe obszary Wielkich Równin. Tworzyły się duże, ale płytkie zbiorniki takie jak Morze Sundance (transgresja z obszaru Oceanu Spokojnego, środkowa i późna jura) i Morze Mowry (z obszaru Oceanu Arktycznego, wczesna kreda), a w późnej kredzie ustaliło się długotrwałe połączenie wód Oceanu Arktycznego i Zatoki Meksykańskiej: Morze Środkowego Zachodu ().
Obecnie żyjemy w okresie interglacjału, ale klimat na Ziemi jest w ogólności dużo chłodniejszy niż np. za czasów dinozaurów, kiedy nie istniały czapy polarne. Wiąże się to także z brakiem wielkich mórz epikontynentalnych, choć można znaleźć przykłady mniejszych zbiorników o tym charakterze, np. Zatoka Hudsona.
Morza epikontynentalne na terenie Polski.
Tereny Polski były w różnych okresach zalewane przez płytkie morza. W okresie permu Morze Cechsztyńskie pozostawiło liczne osady (cechsztyn) na obszarze Niżu Polskiego. Niewykluczone, że morze to na wschodzie miało połączenie z oceanem Paleotetydy. W erze mezozoicznej ponownie znaczne obszary Polski znalazły się pod wodą, z tego też powodu skamieniałości dinozaurów znajdowane są na niewielu stanowiskach (tropy w Górach Świętokrzyskich, kości pod Krasiejowem).

</doc>
<doc id="176248" url="https://pl.wikipedia.org/wiki?curid=176248" title="Górotwór (geologia)">
Górotwór (geologia)

Górotwór (orogen) – obszar sfałdowany i wypiętrzony w wyniku ruchów górotwórczych (orogenez). Oznacza zespół warstw skalnych poddanych razem ruchom górotwórczym. 
Budowa górotworu.
Warstwy skalne są sfałdowane, czasami mają budowę płaszczowinową, często pocięte licznymi uskokami oraz intruzjami magmowymi. Niekiedy zdarza się, głównie w górach zrębowych, że znaczne części górotworu cechują się budową płytową (tzn. warstwy skalne zalegają poziomo na dużej powierzchni). Obszary o budowie płytowej wykazują w niektórych regionach łagodne nachylenie warstw skalnych w jednym kierunku pod niewielkim kątem, wspólnym dla całego nachylonego zespołu warstw. Taka struktura określana jest jako monoklina. Większość górotworów jest zaburzona na skutek ruchów tektonicznych.

</doc>
<doc id="176249" url="https://pl.wikipedia.org/wiki?curid=176249" title="Zdrojowisko">
Zdrojowisko

Zdrojowisko (niem. "Centnerbrunn") – część wsi Jugów w Polsce, położona w województwie dolnośląskim, w powiecie kłodzkim, w gminie Nowa Ruda.
Położenie.
W latach 1975–1998 Zdrojowisko administracyjnie należało do województwa wałbrzyskiego. Zdrojowisko położone jest w Sudetach Środkowych.
Uzdrowisko.
W miejscowości znajdują się naturalne źródła wód leczniczych stosowanych do kuracji pitnych lub do kąpieli mineralnych, wokół których od 1836 rozwinęło się uzdrowisko Centnerbrunn.
Szlaki turystyczne.
 droga Szklary-Samborowice – Jagielno – Przeworno – Gromnik – Biały Kościół – Nieszkowice – Żelowice – Ostra Góra – Niemcza – Gilów – Piława Dolna – Owiesno – Góra Parkowa – Bielawa – Zimna Polana – Kalenica – Bielawska Polana – Zdrojowisko – Drogosław – Nowa Ruda – Tłumaczów – Radków – Pasterka – Karłów – Skalne Grzyby – Batorów – Duszniki-Zdrój – Szczytna – Zamek Leśna – Polanica-Zdrój – Bystrzyca Kłodzka – Igliczna – Międzygórze – Przełęcz Puchacza
 Zdrojowisko – Ludwikowice Kłodzkie (Muzeum Molke, Harenda) – Kompleks Gontowa – Rozdroże pod Porębem
Komunikacja.
Przez Zdrojowisko przebiega czynna w ruchu pasażerskim linia kolejowa nr 286 z Kłodzka do Wałbrzycha, z przystankiem kolejowym szynobusów Kolei Dolnośląskich.

</doc>
<doc id="176251" url="https://pl.wikipedia.org/wiki?curid=176251" title="Messerschmitt Me 323">
Messerschmitt Me 323



</doc>
<doc id="176252" url="https://pl.wikipedia.org/wiki?curid=176252" title="Zagłębie (górnictwo)">
Zagłębie (górnictwo)

Zagłębie – obszar występowania złóż kopalin, np. węgla (zagłębie węglowe), ropy naftowej (zagłębie naftowe). Zwykle silnie zindustrializowane miasta, rejony głównie nastawione na produkcję związaną z wydobyciem danego surowca, z silnie od niego uzależnioną gospodarką. Inne działalności gospodarcze działające w zagłębiach są w dużej mierze powiązane z sektorem wydobywczym np. usługi transportowe (np. przewiezienie rud miedzi do huty). Upadek tego sektora pociąga za sobą niezwykle niekorzystne skutki (duże bezrobocie, zubożenie ludności, migracje). W celu ich zapobieżenia, miasta tworzące zagłębia rozszerzają rynek wewnętrzny o dodatkowe podmioty gospodarcze niezwiązane z sektorem wydobywczym, dające nowe miejsca pracy i podnoszące potencjał regionu.
Potocznie nazwa "Zagłębie" stosowana jest w odniesieniu do Zagłębia Dąbrowskiego, w opozycji do Górnego Śląska.

</doc>
<doc id="176253" url="https://pl.wikipedia.org/wiki?curid=176253" title="Wiśniew (gmina)">
Wiśniew (gmina)

Wiśniew (daw. "gmina Wiszniów") – gmina wiejska w województwie mazowieckim, w powiecie siedleckim. W latach 1975–1998 gmina położona była w województwie siedleckim.
Siedziba gminy to Wiśniew.
Według danych z 30 czerwca 2004 gminę zamieszkiwało 5907 osób. Natomiast według danych z 31 grudnia 2019 roku gminę zamieszkiwało 5747 osób.
Struktura powierzchni.
Według danych z roku 2002 gmina Wiśniew ma obszar 125,87 km², w tym:
Gmina stanowi 7,85% powierzchni powiatu.
Demografia.
Dane z 30 czerwca 2004:
Transport.
Gmina Wiśniew leży w południowej części powiatu siedleckiego, 100 km od Warszawy. Przez jej teren przechodzą ważne krajowe szlaki: magistrala kolejowa Moskwa – Berlin i droga krajowa nr 63 Węgorzewo – Sławatycze.
Struktura powierzchni.
Według danych z (U.Gm. Wiśniew) (16.06.2005) gmina Wiśniew ma obszar 12,6 km², (12 599 ha). W tym:
Obszar gminy to 7,79% powierzchni powiatu.
Sołectwa.
Borki-Kosiorki, Borki-Paduchy, Borki-Sołdy, Ciosny, Daćbogi, Gostchorz, Helenów, Kaczory, Lipniak, Łupiny, Mościbrody, Kolonia Mościbrody, Mroczki, Myrcha, Nowe Okniny, Okniny-Podzdrój, Pluty, Radomyśl, Stare Okniny, Stok Wiśniewski, Śmiary, Tworki, Wiśniew, Wiśniew-Kolonia, Wólka Wiśniewska, Wólka Wołyniecka, Zabłocie.
Miejscowości bez statusu sołectwa: Jastrzębie Kąty, Leśniczówka.
Sąsiednie gminy.
Domanice, Łuków, Siedlce, Skórzec, Zbuczyn

</doc>
<doc id="176255" url="https://pl.wikipedia.org/wiki?curid=176255" title="Messerschmitt Me 321">
Messerschmitt Me 321



</doc>
<doc id="176256" url="https://pl.wikipedia.org/wiki?curid=176256" title="Jan Eliasson">
Jan Eliasson

Jan Eliasson (ur. 17 września 1940 w Göteborgu) – szwedzki dyplomata, w 2006 minister spraw zagranicznych, zastępca sekretarza generalnego Organizacji Narodów Zjednoczonych.
Życiorys.
W latach 1957–1958 kształcił się w ramach wymiany studenckiej w USA. W 1962 został absolwentem akademii marynarki wojennej (Kungliga Sjökrigsskolan). W połowie lat 60. ukończył ekonomię na Uniwersytecie w Göteborgu.
Zawodowo związany ze szwedzką dyplomacją, a jako nauczyciel akademicki m.in. z Uniwersytetem w Uppsali. Pełnił funkcję doradcy premiera Olofa Palmego. W latach 1980–1986 wchodził w skład misji ONZ, zajmującej się negocjacjami pokojowymi w czasie wojny iracko-irańskiej. W późniejszych latach był negocjatorem z ramienia OBWE w rozmowach dotyczących Górskiego Karabachu.
Od 1988 do 1992 był ambasadorem Szwecji przy ONZ w Nowym Jorku oraz osobistym przedstawicielem sekretarza generalnego ONZ w Iraku i Iranie. Pełnił funkcję wiceprzewodniczącego Rady Gospodarczej i Społecznej ONZ (1991–1992). W 1992 przeszedł na stanowisko podsekretarza generalnego ONZ ds. humanitarnych, zajmował się operacjami humanitarnymi w Somalii, Sudanie, Mozambiku i na Bałkanach, brał udział w kampanii przeciwko minom przeciwpiechotnym. W latach 1994–2000 był sekretarzem stanu w szwedzkim Ministerstwie Spraw Zagranicznych. W 2000 został mianowany ambasadorem Szwecji w Stanach Zjednoczonych. W 2005 został wybrany na przewodniczącego 60. sesji Zgromadzenia Ogólnego ONZ.
W marcu 2006 zapowiedziano, że zostanie następcą zdymisjonowanej minister spraw zagranicznych Laili Freivalds w socjaldemokratycznym rządzie Görana Perssona. Oficjalnie objął urząd ministra 24 kwietnia 2006 (do tego czasu obowiązki wykonywała Carin Jämtin). Zakończył jego sprawowanie 6 października 2006, kiedy to po wyborach parlamentarnych na czele resortu stanął Carl Bildt.
Powrócił później do pracy w ONZ. W latach 2007–2008 był specjalnym wysłannikiem sekretarza generalnego ONZ w Darfurze. Od 2012 do 2016 zajmował stanowisko zastępcy sekretarza generalnego ONZ.

</doc>
<doc id="176261" url="https://pl.wikipedia.org/wiki?curid=176261" title="Chiron (planetoida)">
Chiron (planetoida)



</doc>
<doc id="176262" url="https://pl.wikipedia.org/wiki?curid=176262" title="Pierre Cambronne">
Pierre Cambronne

Pierre Jacques Étienne Cambronne (ur. 26 grudnia 1770 w Saint-Sébastien-sur-Loire, zm. 29 stycznia 1842 w Nantes) – francuski generał.
 W bitwie pod Waterloo, dowodząc dywizją gwardii, został ranny.
Przypisywane są mu słowa, które miał wypowiedzieć w czasie bitwy pod Waterloo. Na wezwanie Brytyjczyków do poddania się miał odpowiedzieć: („Gwardia umiera, ale nie poddaje się”), podczas gdy jeden z jego żołnierzy dodał: (dosł. „Gówno!”).
W późniejszym okresie otrzymał tytuł wicehrabiego (1820) oraz pełnił funkcję komendanta Lille.
Nawiązania w kulturze.
Słowa Cambronne’a spod Waterloo przytacza Victor Hugo w „Nędznikach” (gdzie przypisywana mu jest wersja ze słowem ).
Nawiązanie do postaci Cambronne’a i jego słów pojawia się w wierszu Władysława Broniewskiego pt. "Bagnet na broń", napisanym w kwietniu 1939:

</doc>
<doc id="176263" url="https://pl.wikipedia.org/wiki?curid=176263" title="Egeria (astronomia)">
Egeria (astronomia)



</doc>
<doc id="176264" url="https://pl.wikipedia.org/wiki?curid=176264" title="Eros (planetoida)">
Eros (planetoida)



</doc>
<doc id="176265" url="https://pl.wikipedia.org/wiki?curid=176265" title="Eunomia (astronomia)">
Eunomia (astronomia)



</doc>
<doc id="176268" url="https://pl.wikipedia.org/wiki?curid=176268" title="Karneades z Cyreny">
Karneades z Cyreny

Karneades z Cyreny (gr. "Karneades ho Kyrenaios", ur. ok. roku 214 p.n.e. w Cyrenie, zm. ok. 129 p.n.e. w Atenach) – filozof, jeden z wybitnych przedstawicieli sceptycyzmu, scholarcha Akademii Platońskiej od roku 156 p.n.e. aż do śmierci.
Życiorys.
Urodził się w Cyrenie w Północnej Afryce. W Atenach studiował w Akademii i w Stoi u Diogenesa z Babilonu, ucznia Chryzypa. Zwalczaniu nauki stoików poświęcił później tyle czasu, że miał powiedzieć "bez Chryzypa nie byłoby mnie". Około roku 155 p.n.e. został scholarchą (zwierzchnikiem) Akademii.
Podobnie jak Sokrates, Pyrron i Arkezylaos, Karneades nic nie pisał, a nauczał prowadząc dialog z uczniami. Notatki robił uczeń Karneadesa Kleitomachos, a choć one same zaginęły, to jednak czytali je Cyceron i Sekstus Empiryk i dzięki nim z grubsza wiadomo, co było treścią nauki Karneadesa.
Karneades otrzymał obywatelstwo ateńskie i wraz ze scholarchą Perypatu Krytolaosem oraz swoim dawnym nauczycielem Diogenesem był w składzie poselstwa wysłanego przez Ateny do Rzymu w sprawie zmniejszenia odszkodowania dla Oropos. Po wypełnieniu zadania Karneades zasłynął dwiema mowami, które wygłosił w Rzymie podczas dwóch kolejnych dni. Pierwszego dnia uzasadniał, że sprawiedliwość dowodzi mądrości, a następnego wywodził, że jest ona świadectwem głupoty. Było to zgodne z praktykowaną w Akademii tradycją dogłębnego badania poglądów i rozważania wszystkich "za" i "przeciw" w celu wydobycia z nich prawdy, lecz dla wielu prostolinijnych Rzymian było szokiem. Przeciw filozofom ateńskim wystąpił sam Katon Starszy, którego zdaniem filozofia była wrogiem tradycyjnych cnót rzymskich.
W Atenach filozof cieszył się sławą niezwyciężonego w dyskusjach tak, że wielu retorów opuszczało swe szkoły i przychodziło do Karneadesa słuchać jego wykładów. Według Diogenesa Laertiosa miał umierać podczas zaćmienia księżyca.
Poglądy.
Karneades odszedł od "twardego" sceptycyzmu wprowadzonego do Akademii przez Arkezylaosa. Podzielił wszystkie rzeczy (które w przekonaniu akademików były nieuchwytne) na subiektywnie jawne i subiektywnie niejawne i uważał, że każdy człowiek ma prawo wierzyć w to, co mu się wydaje, czyli w to, co w danej chwili jest dla niego jawne. Wykorzystywał tę zasadę w swoich mowach retorycznych, argumentując z równą siłą za i przeciw, samemu wstrzymując się jednak od sądu i zdając decyzję na słuchaczy. Prawdopodobnie te doświadczenia retoryczne doprowadziły go do przekonania o wielkiej roli wiary w życiu człowieka i stworzenia teorii sądów prawdopodobnych.
Teoria ta kształtowała się również w opozycji do nauki stoików. Twierdzili oni między innymi, że człowiek jest w stanie osiągnąć poznanie rzeczy. Istnieje mianowicie pewien rodzaj postrzeżeń, tak zwane postrzeżenia "kataleptyczne", które mogą być podstawą kryterium prawdy. Ograniczając się zatem do wydawania sądów na podstawie postrzeżeń kataleptycznych, można wydawać sądy prawdziwe. Akademicy atakowali ten pogląd wykorzystując cały arsenał argumentów sceptyckich – sny, opętania, złudzenia optyczne i wizje religijne. Bazując na nich wykazywali, że pewność i niewzruszoność postrzeżeń kataleptycznych nie jest właściwa im tylko, a przysługuje również innym doznaniom, co do iluzoryczności których nikt nie może mieć najmniejszej wątpliwości. Skoro tak, to nikt nie jest w stanie odróżnić prawdziwego postrzeżenia kataleptycznego od równie silnego i przemawiającego do zmysłów snu. Jasne, że w tej sytuacji kryterium katalepsji należy odrzucić.
Nie istnieje zatem, jakiekolwiek kryterium prawdy w rozumieniu przyjmowanym przez dogmatyków. Nie jest nim rozumowanie, postrzeżenie ani wyobrażenie – a przecież człowiek nie może wiecznie wątpić. Tu Karneades wprowadził swoją naukę o sądach prawdopodobnych jako kryteriach właściwego postępowania. Jego zdaniem nie można co prawda rozstrzygnąć, czy istnieją sądy pewne czy nie, ale można działać w oparciu o sądy prawdopodobne. Są ich trzy rodzaje: prawdopodobne, prawdopodobne i niezaprzeczone (tj. takie, którym nikt nie zaprzeczył) oraz prawdopodobne, niezaprzeczone i sprawdzone. Niemożliwe jest poznanie rzeczywistości, ale zależnie od dokładności i staranności na analizy naszych wyobrażeń, można żywić do nich mniejsze lub większe zaufanie.
W sprawach drobnych Karneades radził posługiwać się pierwszymi z nich, w ważniejszych drugimi, a chcąc żyć szczęśliwie należy działać w oparciu o trzeci rodzaj sądów. Komentatorzy wysuwają tutaj analogię do procesu sądowego: można wyrokować w oparciu o zeznania świadka, można wyrokować w oparciu o nie i dodatkowe zeznania świadków o świadku i wreszcie można wyrokować uwzględniając jeszcze zeznania świadków o świadkach o świadku.
Inne.
Karneades brał również udział w sporach między stoikami i epikurejczykami na temat determinizmu.
Dowodził, że niekoniecznie trzeba odrzucać logikę dwuwartościową, aby utrzymać wolność woli, nie jest też konieczne założenie o przypadkowych ruchach atomów. Utrzymywał też, wbrew stoikom, że dwuwartościowość logiki i reguła przyczynowości nie musi oznaczać zupełnego zdeterminowania losów świata. Jednocześnie wysuwał przeciw nim argument sorytu wskazując, że postulowanej przez stoików hierarchii bóstw nie da się w logiczny sposób zatrzymać i wobec tego należy przyjąć, że wszystko jest pełne boskości.
Znaczenie.
Przyznając pozytywną wartość dobrze uzasadnionym przekonaniom, Karneades zapewnił sobie wyjątkowe miejsce w historii myśli starożytnej. Z jednej strony podkreślał, że osiągnięcie wiedzy pewnej jest mrzonką, a z drugiej dostrzegał znaczenie poczucia pewności w codziennym życiu ludzkim. Teorią sądów prawdopodobnych stworzył podwaliny metodologii nauki, która jakże bliska jest temu, co myślimy na ten temat obecnie.

</doc>
<doc id="176270" url="https://pl.wikipedia.org/wiki?curid=176270" title="Gaspra (planetoida)">
Gaspra (planetoida)



</doc>
<doc id="176272" url="https://pl.wikipedia.org/wiki?curid=176272" title="Modernizm w Polsce">
Modernizm w Polsce

Modernizm – prąd w architekturze, nazywany również funkcjonalizmem. Rozwijał się w Polsce w dwóch fazach, rozdzielonych II wojną światową i wymuszonym okresem socrealizmu w architekturze.
Charakterystyka.
Modernizm w Polsce pojawił się podobnie jak na świecie jako styl architektoniczny będący odpowiedzią na problemy, których nie mogła rozwiązać istniejąca architektura i rosnące wymagania każdego człowieka dotyczące przestrzeni życiowej, higieny, estetyki. Modernizm zgodnie z ideami Le Corbusiera powinien zapewnić każdemu człowiekowi słońce, przestrzeń i zieleń, według Louisa Sullivana forma budynku powinna wynikać z jego funkcji, a zdaniem Arseniusza Romanowicza każdy budynek powinien być funkcjonalny, estetyczny i ekonomiczny. Praktycznym rezultatem historii modernizmu w Polsce jest rezygnacja w XX wieku z budowy podwórek studni, z ciasnych i niskich izb mieszkalnych znanych z dawnych wieków, z grodzenia osiedli i parków, z niewielkich przeszkleń znanych z chat wiejskich oraz z kamienic, a także z ciasnych uliczek pozbawionych kanalizacji na rzecz ulic z szerokimi chodnikami. Zaprzestano także budowy domów w pobliżu fabryk oraz wprowadzono zasadę komponowania jak największej ilości zieleni przy każdym nowym osiedlu mieszkaniowym czyli planowe zadrzewienie.
Rozwój w Polsce.
Przed II wojną światową modernizm stanowił w Polsce styl obiektów elitarnych, takich jak wille, czy też budynków użyteczności publicznej. Jednocześnie powstało kilkanaście modernistycznych osiedli, przede wszystkim spółdzielczych (np. osiedla WSM, TOR w Warszawie). W latach 30. sceptycyzm wobec funkcjonalistycznych tendencji końca lat 20. dał się zauważyć również w Polsce – łączono formy modernistyczne z elementami nadającymi budynkom wrażenie solidności i trwałości oraz z polską sztuką ludową (np. płaskorzeźby Jana Szczepkowskiego). Architektoniczna awangarda międzywojenna w tradycyjnie profrancuskiej Polsce była bardziej pod wpływem Le Corbusiera niż niemieckiego Bauhausu. Modernizm nazywano wtedy „futurystyczną architekturą” i stwierdzono, że „młodzież hołduje teraz maszynizmowi”.
Przed 1939 budynki w stylu modernistycznym były w największej liczbie budowane w Warszawie (Saska Kępa, Stary Żoliborz, Stary Mokotów), Gdyni i Katowicach (tzw. dzielnica południowa i Ligota). W tych miastach znajdują się całe dzielnice z budynkami zbudowanymi w stylu modernistycznym. Dużo budynków modernistycznych zachowało się także w Krakowie, Lwowie, Kaliszu, Łodzi, Stalowej Woli, Toruniu i Bielsku-Białej (Aleje Sułkowskiego, Górne Przedmieście).
Powojenny modernizm miał znacznie większy zasięg. Jego wielki rozkwit nastąpił od 1956–1957, później stanowił w praktyce państwowo uregulowaną wytyczną projektową dla nowych obiektów i trwał aż do końca lat 80. XX w.
Po zmianie ustroju w Polsce w 1989 obserwuje się zjawisko podkreślane przez środowiska publicystyczne oraz architektoniczne, czyli dewastowanie i oszpecanie architektury modernistycznej zarówno przedwojennej, jak i powojennej poprzez nieumiejętne, tandetne remonty prowadzone często na masową skalę nie przez architektów, lecz decydentów. Krytycy takiej działalności wskazują na zły stan wiedzy o historii architektury wśród społeczeństwa oraz prawie całkowite zapomnienie, iż modernizm doskonale cechuje zdanie amerykańskiego architekta L. Sullivana "forma wynika z funkcji" oraz twierdzenie wybitnej polskiej architekt J. Grabowskiej-Hawrylak, iż modernizm charakteryzuje się pięknymi, białymi fasadami i taką barwę powinno się stosować podczas remontów.
Przykłady polskiego modernizmu.
Listy chronologiczne:

</doc>
<doc id="176274" url="https://pl.wikipedia.org/wiki?curid=176274" title="Ida (planetoida)">
Ida (planetoida)



</doc>
<doc id="176277" url="https://pl.wikipedia.org/wiki?curid=176277" title="Ikar (astronomia)">
Ikar (astronomia)



</doc>
<doc id="176281" url="https://pl.wikipedia.org/wiki?curid=176281" title="Ixion">
Ixion



</doc>
<doc id="176282" url="https://pl.wikipedia.org/wiki?curid=176282" title="Juno (rakieta)">
Juno (rakieta)

Juno – rodzina czterostopniowych amerykańskich rakiet nośnych służąca do wynoszenia w kosmos pierwszych amerykańskich urządzeń (m.in. wynosiła sztuczne satelity z serii Explorer). Rakiety Juno zbudowano ze zmodyfikowanych pocisków IRBM Redstone. W skład rodziny Juno wchodziły rakiety:

</doc>
<doc id="176284" url="https://pl.wikipedia.org/wiki?curid=176284" title="Massalia">
Massalia



</doc>
<doc id="176287" url="https://pl.wikipedia.org/wiki?curid=176287" title="Orcus">
Orcus



</doc>
<doc id="176290" url="https://pl.wikipedia.org/wiki?curid=176290" title="Pholus (planetoida)">
Pholus (planetoida)



</doc>
<doc id="176291" url="https://pl.wikipedia.org/wiki?curid=176291" title="Parthenope (astronomia)">
Parthenope (astronomia)



</doc>
<doc id="176292" url="https://pl.wikipedia.org/wiki?curid=176292" title="Zabłocie (powiat siedlecki)">
Zabłocie (powiat siedlecki)

Zabłocie – wieś w Polsce położona w województwie mazowieckim, w powiecie siedleckim, w gminie Wiśniew.
W jej okolicach przebiega linia kolejowa E 20 Moskwa – Berlin.
W 2012 roku liczba mieszkańców wsi wynosiła 197 osób.
W latach 1975–1998 miejscowość należała administracyjnie do województwa siedleckiego.
Wierni Kościoła rzymskokatolickiego należą do parafii św. Andrzeja z Awelinu w Radomyśli.

</doc>
<doc id="176293" url="https://pl.wikipedia.org/wiki?curid=176293" title="Psyche (planetoida)">
Psyche (planetoida)



</doc>
<doc id="176294" url="https://pl.wikipedia.org/wiki?curid=176294" title="Quaoar">
Quaoar



</doc>
<doc id="176295" url="https://pl.wikipedia.org/wiki?curid=176295" title="Thetis (planetoida)">
Thetis (planetoida)



</doc>
<doc id="176296" url="https://pl.wikipedia.org/wiki?curid=176296" title="Toutatis (planetoida)">
Toutatis (planetoida)



</doc>
<doc id="176297" url="https://pl.wikipedia.org/wiki?curid=176297" title="Varuna">
Varuna



</doc>
<doc id="176298" url="https://pl.wikipedia.org/wiki?curid=176298" title="Victoria (astronomia)">
Victoria (astronomia)



</doc>
<doc id="176299" url="https://pl.wikipedia.org/wiki?curid=176299" title="Bibliografia">
Bibliografia

Bibliografia (gr. βιβλιο „książka” + γραφία „pisanie”) – termin oznaczający zarówno uporządkowany według pewnych kryteriów i spełniający określone zadania informacyjne wykaz (spis) dokumentów pisanych, jak i dział nauki o utworach piśmiennictwa definiujący zasady tworzenia wspomnianych spisów.
Bibliografia (spis).
Bibliografią jest wykaz odrębnych jednostek piśmienniczych, zestawiony z utworzonych według ustalonych zasad opisów bibliograficznych tych jednostek. Wykazy takie są opracowywane w różnych celach, i najczęściej spotykanymi są bibliografie biblioteczne lub zasobowe oraz bibliografie (w) indywidualnej publikacji (przypublikacyjne).
Bibliografia zasobowa.
Bibliografie biblioteczne (zasobowe) mają postać katalogów opisów bibliograficznych dokumentujących i inwentaryzujących całość lub udostępnianą część zasobów piśmienniczych zgromadzonych w danej instytucji – bibliotece, składnicy, archiwum.
Zasady tworzenia wykazów bibliograficznych, ze wskazaniem odpowiednich norm polskich i międzynarodowych, podaje m.in. Barbara Osuchowska i Robert Chwałowski.
Według Barbary Osuchowskiej ("Poradnik ...", str. 168-169) bibliografie są tworzone według najróżniejszych, zależnych od autora, koncepcji merytorycznych. Są więc bibliografie przedmiotu – pełne lub częściowe, wykazy wybranych pozycji źródłowych najnowszych lub obejmujących również starsze, spisy szczegółowe lub ogólne, podstawowe lub uzupełniające, pozycji tylko w konkretnym języku (np. polskim lub obcym), prac cytowanych, i in., wreszcie mogą występować niekiedy bardzo cenne bibliografie adnotowane, w których autor poszerza pozycje wykazu własnymi komentarzami (co czyni taką pozycję identyczną z przypisem).
Również hasła w encyklopediach mogą zawierać bibliografie, ale nie jest to wymóg powszechny.
Według innych kryteriów można podzielić bibliografie na:
Pierwszymi bieżącymi bibliografiami narodowymi w Europie i na świecie były:
Z obcojęzycznych bibliografii dotyczących Polski można wymienić:
Od lat 50. XX wieku rozwijają się nowe formy bibliografii, jak np.:
Bibliografia załącznikowa.
Bibliografia przypublikacyjna (załącznikowa) stanowi pożądany lub obowiązkowy element utworów piśmienniczych mających charakter informacyjny i/lub naukowy, a więc takich, które mają umożliwić weryfikację zawartych w nich treści. Do takich utworów należą m.in. książki naukowe, popularnonaukowe, zawodowe, rozprawy i artykuły naukowe, sprawozdania z prac badawczych. Autorzy takich publikacji najczęściej tworzą ich treść nie tylko na podstawie osobistych przemyśleń oraz badań, ale też zestawiają je z danych uzyskanymi z innych źródeł lub z takich źródeł korzystają albo też cytują niezbędne fragmenty in extenso. Jednocześnie w takim przypadku autor ma obowiązek dokładnego wskazania wykorzystanego źródła. Jest to wykonywane przez utworzenie określonego zestawu informacji zwanego opisem bibliograficznym, a zamieszczanego w publikacji na różne sposoby – przez wplecenie w tekst główny, lub wystąpienie w przypisach do poszczególnych fragmentów tego tekstu (tworząc przypis bibliograficzny), w podpisach pod ilustracjami, a także w przypisach tablicowych lub w tytułach tablic, wreszcie w postaci odrębnego wykazu tych opisów umieszczanego w końcu publikacji. Ta ostatnia postać – rozwiązanie zalecane i najczęściej stosowane – stanowi bibliografię lub literaturę przedmiotu i jest tytułowana "Bibliografią", "Piśmiennictwem", "Wykazem literatury", "Literaturą" lub podobnie.
Bibliografia (dział nauki).
Zasady tworzenia bibliografii i opisów bibliograficznych są m.in. przedmiotem i celem działu nauki – bibliografii. Zajmuje się ona teoretycznym i praktycznym badaniem oraz opisywaniem dokumentów pisanych, w tym książek, zestawianiem ich w spisy na użytek nauki i praktyki, a także wypracowywaniem metodyki sporządzania spisów bibliograficznych. Spośród polskich bibliografów można wymienić Karola Estreichera, Stanisława Estreichera i Joachima Lelewela.

</doc>
<doc id="176300" url="https://pl.wikipedia.org/wiki?curid=176300" title="Westa (planetoida)">
Westa (planetoida)



</doc>
<doc id="176301" url="https://pl.wikipedia.org/wiki?curid=176301" title="Woszczyk">
Woszczyk



</doc>
<doc id="176302" url="https://pl.wikipedia.org/wiki?curid=176302" title="Chaim Weizman">
Chaim Weizman

Chaim Azriel Weizman (; ur. 27 listopada 1874 w Motolu, zm. 9 listopada 1952 w Rechowot) – izraelski naukowiec chemik, polityk, przywódca ruchu syjonistycznego. Dwukrotnie był prezydentem Światowej Organizacji Syjonistycznej (lata 1921–1931 i 1935–1946) oraz pierwszym prezydentem Izraela w latach 1948–1952.
Jako chemik opracował metodę produkcji syntetycznego acetonu, założyciel Instytutu Naukowego Weizmana w Rechowot w Izraelu.
Życiorys.
Dzieciństwo i młodość.
Chaim urodził się w 1874 roku niewielkim miasteczku Motol w Imperium Rosyjskim (obecnie terytorium Białorusi). Był trzecim z dwanaściorga dzieci w ubogiej żydowskiej rodzinie. Ich ojciec był handlarzem drewna. Młody Chaim otrzymał tradycyjne religijne żydowskie wychowanie, uczęszczając do 11. roku życia do chederu. Następnie kontynuował naukę w gimnazjum w pobliskim mieście Pińsk. Wykazywał szczególne uzdolnienia w nauce chemii. W wieku 15 lat założył żydowskie stowarzyszenie młodzieżowe "Jasny Język" (hebr. שפה ברורה), którego celem była promocja odrodzenia języka hebrajskiego. Był jednym z najaktywniejszych uczniów w klasie i szkole.
Po zdaniu matury młody Weizman wyjechał w 1892 roku do Cesarstwa Niemieckiego, gdzie studiował chemię na politechnice w Darmstadt, a następnie w Berlinie. Podczas studiów został członkiem "Akademickiego Stowarzyszenia Rosyjskich Żydów" (niem. "Russisch-jüdischer wissenschaftlicher Verein") i bardzo szybko stał się działaczem ruchu syjonistycznego. W 1898 roku wziął udział w niemal wszystkich spotkaniach Drugiego Kongresu Syjonistycznego. W tym samym roku przeprowadził się do Fryburga w Szwajcarii. W 1899 roku uzyskał tytuł naukowy doktora na Uniwersytecie we Fryburgu (tytuł pracy doktoranckiej: "Elektrolytische Reduktion von 1-Nitroanthrachinon [und] Ueber die Kondensation von Phenanthrenchinon u. 1-Nitroanthrachinon mit einigen Phenolen").
Działalność naukowa i polityczna.
W 1901 roku rozpoczął pracę naukową jako asystent na Uniwersytecie w Genewie. W okresie zamieszkiwania w Szwajcarii, intensywniej zaangażował się w działalność polityczną. Jako młody człowiek, w 1901 roku zajął miejsce w opozycji do Theodora Herzla, angażując się w działania „frakcji demokratycznej” do której należeli także Martin Buber, Leo Motzkin, Berthold Feivel i Davis Terits. Wspólnie założyli oni Demokratyczną Partię Syjonistyczną. W okresie tym Weizman uważał się za ucznia Aszera Ginsberga. W 1903 roku podczas Szóstego Kongresu Syjonistycznego doszło do konfrontacji między Herzlem i jego zwolennikami a syjonistami odrzucającymi brytyjską propozycję osiedlenia się żydowskich kolonizatorów w Ugandzie. Herzl widział, że wszystkie dotychczasowe starania zakończyły się niepowodzeniem, a jedyną sensowną propozycją pozostającą na stole negocjacji był brytyjski „plan Uganda”. Z punktu widzenia kwestii żydowskiej sytuacja wymagała poszukiwania pilnego rozwiązania, gdyż w carskiej Rosji nasilały się pogromy, i należało znaleźć miejsce ucieczki dla tysięcy rosyjskich Żydów. Herzl podkreślał przy tym, że „plan Uganda” ma charakter tymczasowego rozwiązania, a końcowym celem syjonizmu nadal pozostaje Palestyna. Weizman początkowo popierał Herzla, jednak w trakcie kongresu zmienił zdanie i stał się jednym z jego najgorliwszych przeciwników. „Plan Uganda” tym samym stał się przyczyną wielkiego wewnętrznego kryzysu w ruchu syjonistycznym. Po tych burzliwych dyskusjach Weizman stanął na czele komisji nadzorującej wysłanie delegacji rozpoznawczej do Afryki Wschodniej, celem zbadania możliwości kolonizacji.
W 1904 roku przyjął stanowisko wykładowcy chemii w University of Manchester i przeprowadził się do Manchesteru w Anglii. W 1906 roku w Zoppot (obecnie Sopot) poślubił lekarkę Werę, którą poznał w 1900 r. w syjonistycznym klubie w Genewie. Mieli dwóch synów.
W latach 1904–1907 po raz pierwszy opisał proces uzyskiwania acetonu () przy wykorzystaniu fermentacji węglowodanów pochodzących np. z kukurydzy przeprowadzanej przez bakterie "Clostridium acetobutylicum", a w 1915 r. złożył zgłoszenie patentowe na technologię przemysłowego uzyskiwania acetonu. Ponieważ aceton miał zastosowanie w produkcji militarnej – konkretnie kordytu (rodzaj prochu bezdymnego), który był stosowany przez brytyjską marynarkę – odkrycia Weizmana zostały bardzo szybko dostrzeżone i docenione, zwłaszcza w czasie I wojny światowej. Przy tym ze względu na sytuację wojenną i deficyty pożywienia, konieczne do procesu węglowodany pozyskiwano m.in. dzięki ogólnokrajowym akcjom zbierania nasion kasztanowców (kasztanów).
Weizman szybko zyskał sławę wybitnego naukowca. Dzięki swojej pozycji miał możliwość dotarcia do brytyjskich polityków i intelektualistów, wśród których promował idee ruchu syjonistycznego. W 1906 roku po raz pierwszy spotkał się z Lordem Arthurem Balfourem, któremu przedstawił założenia i cele syjonizmu. Podczas Siódmego Kongresu Syjonistycznego w 1907 roku wezwał do „syjonizmu syntetycznego”, czyli połączenia syjonizmu politycznego z praktycznym działaniem na rzecz rozwoju osadnictwa żydowskiego w Palestynie. W tym samym roku po raz pierwszy odwiedził Palestynę. W 1910 roku otrzymał obywatelstwo Wielkiej Brytanii. Od 1913 roku lobbował na rzecz założenia Uniwersytetu Hebrajskiego w Jerozolimie, a w 1918 roku uroczyście wmurował kamień węgielny pod budowę tej uczelni.
I wojna światowa.
Wybuch w 1914 roku I wojny światowej przyniósł z sobą wzrost zapotrzebowania na kordyt (proch bezdymny stosowany przez Royal Navy). Ze względu na działania wojenne import acetonu do Wielkiej Brytanii (uzyskiwanego do tej pory poprzez suchą destylację octanu wapnia) był bardzo utrudniony i dlatego kraj ten wykupił w 1916 roku patent Weizmana i rozpoczął produkcję na skalę przemysłową. W latach 1916–1919 Weizman był dyrektorem laboratoriów admiralicji brytyjskiej. Produkcja kukurydzy, z której przygotowywano pożywkę dla bakterii "c. acetobutylicum" została natomiast przeniesiona do Kanady (1916) i Stanów Zjednoczonych (1917). Brytyjski premier David Lloyd George oraz minister ds. amunicji Winston Churchill osobiście poznali Weizmana. Umożliwiło mu to zintensyfikowanie działań i wpływów na brytyjski rząd. Przyczynił się w ten sposób do ogłoszenia 2 listopada 1917 roku słynnej deklaracji Balfoura stwierdzającej, że „"rząd Jego Królewskiej Mości przychylnie zapatruje się na ustanowienie w Palestynie domu dla narodu żydowskiego"”. Po tym wydarzeniu Weizman zrezygnował z pracy naukowej i poświęcił się politycznej działalności syjonistycznej. W 1917 roku został prezesem "Syjonistycznej Federacji Wielkiej Brytanii i Irlandii" (ang. "Zionist Federation of Great Britain and Ireland").
W wyniku walk toczonych w latach 1917–1918 na Bliskim Wschodzie, Brytyjczycy pokonali wojska tureckie i zajęli całość terytorium Palestyny, Syrii i Libanu. Do końca wojny obszar ten pozostawał pod brytyjską administracją wojskową. W obliczu tych wielkich zmian, Weizman spotkał się 4 czerwca 1918 roku w Akabie z emirem Fajsalem I. Celem spotkania było nawiązanie współpracy na rzecz wsparcia żydowskiego osadnictwa w Palestynie, w zamian za poparcie koncepcji utworzenia zjednoczonego państwa arabskiego. Weizman zapewnił przy tym Fajsala, że „"Żydzi nie zaproponują utworzenia własnego rządu, ale chcą pracować pod brytyjską ochroną na rzecz kolonizacji i rozwoju Palestyny, bez naruszania wszelkich uzasadnionych interesów"”. Pragnienia niepodległościowe palestyńskich Arabów miały być ignorowane, a nawet obaj politycy wydawali się traktować ich z pewną pogardą. Weizman nazwał ich „zdradliwymi”, „aroganckimi”, „niewykształconymi” i „chciwymi”, oraz poskarżył się, że Brytyjczycy „"nie wzięli pod uwagę faktu, że istnieje zasadnicza jakościowa różnica pomiędzy Żydem i Arabem"”. Po spotkaniu, Weizmann powiedział, że emir Fajsal był „"pogardliwy wobec palestyńskich Arabów, których nawet nie uznawał za Arabów"”. Następnie, 3 stycznia 1919 roku doszło w Londynie do podpisania Umowy Fajsal-Weizman. Porozumienie przetrwało jednak zaledwie kilka miesięcy ponieważ decyzje konferencji pokojowej w Paryżu odmówiły Arabom niepodległości. Emir Fajsal czuł się oszukany, gdyż Wielka Brytania i Francja prowadziły politykę bliskowschodnią w myśl umowy Sykes-Picot. Terytorium Bliskiego Wschodu miało zostać podzielone na dwa mandaty: francuski Mandat Syrii i Libanu i brytyjski Mandat Palestyny. Fajsal wkrótce zaczął wyrażać wątpliwości do dalszych perspektyw współpracy z ruchem syjonistycznym i 8 marca 1920 został koronowany na króla Wielkiej Syrii, którym ogłosił go syryjski Kongres Narodowy. Jedynie Weizman uważał umowę za obowiązującą. W 1947 roku powiedział: "„Umowa zawierała również postscriptum. Ten dopisek dotyczy zastrzeżenia króla Fajsala, że będzie przestrzegał wszystkich obietnic tego dokumentu, gdy zostaną spełnione jego żądania, a mianowicie, niepodległość państw arabskich. Uważam, że oczekiwania króla Fajsala zostały obecnie spełnione. Państwa arabskie są niezależne, a więc warunek, od którego zależało spełnienie tej umowy, został spełniony. Dlatego ta umowa, pod każdym względem, powinna być obecnie ważnym dokumentem.”"
Działalność syjonistyczna.
Weizman był niekwestionowanym liderem ruchu syjonistycznego. W 1919 roku wraz z Nachumem Sokołowem i Menachemem Ussiszkinem reprezentował ruch syjonistyczny na Konferencji pokojowej w Paryżu, podczas której ukształtował się powojenny świat. W kwietniu 1920 roku pracował za kulisami konferencji w San Remo, na której ustalano międzynarodowe uzgodnienia dotyczące Imperium Osmańskiego. W 1921 roku podczas Dwunastego Kongresu Syjonistycznego Weizman został wybrany prezydentem Światowej Organizacji Syjonistycznej. W tym charakterze do 1931 roku reprezentował światowy ruch syjonistyczny i społeczność żydowską przed rządem brytyjskim i innymi zachodnimi mocarstwami. W 1929 roku utworzono Agencję Żydowską, która była organem wykonawczym Światowej Organizacji Syjonistycznej. Po publikacji w 1930 roku białej księgi Passfielda, Weizman spędził wiele czasu, dążąc do zmienienia linii brytyjskiej polityki, która ograniczała wielkość żydowskiej imigracji napływającej do Palestyny. Syjoniści uznali, że publikacja tego dokumentu oznacza wycofanie się brytyjskiego rządu z obietnic złożonych w 1917 roku w deklaracji Balfoura. W odpowiedzi, liczne organizacje żydowskie rozpoczęły na całym świecie kampanię wymierzoną przeciwko tej Białej Księdze. Zmusiło to brytyjskiego premiera Ramsay MacDonalda do napisania 13 lutego 1931 roku listu z wyjaśnieniami do Weizmana.
W 1931 roku kolejny Kongres Syjonistyczny odrzucił jego kandydaturę na prezydenta Światowej Organizacji Syjonistycznej. Było to wynikiem wzrostu anty-brytyjskich nastrojów, podczas gdy Weizman był związany ze światem brytyjskiej polityki. Kolejne lata wykorzystał na starania o utworzenie Instytutu Nauki w Rechowot w Mandacie Palestyny. Dzięki wsparciu finansowemu barona Israela Sieffa instytut został otworzony w 1934 roku. W 1949 roku jego nazwę zmieniono na Instytut Naukowy Weizmana.
W 1935 roku Weizman został ponownie wybrany na prezydenta Światowej Organizacji Syjonistycznej. Wraz z wybuchem w 1936 roku arabskiego powstania w Palestynie służył jako delegat w negocjacjach prowadzonych z różnymi stronami konfliktu izraelsko-arabskiego. Zażądał od Komisji Peela znalezienia schronienia dla milionów prześladowanych na całym świecie Żydów. Jako jeden z pierwszych zaproponował podzielenie Mandatu Palestyny na państwo arabskie i żydowskie. Podczas II wojny światowej Weizman był honorowym doradcą brytyjskiego Ministerstwa Zaopatrzenia i prowadził badania nad metodami produkcji kauczuku syntetycznego i benzyny syntetycznej. Równocześnie wspierał utworzenie Brygady Żydowskiej. 11 kwietnia 1942 roku stracił syna Michaela. Był on pilotem Royal Air Force i został zestrzelony nad Zatoką Biskajską. Po zakończeniu wojny cały region Bliskiego Wschodu przechodził bardzo duże zmiany. Weizman starał się za wszelką cenę uniknąć konfrontacji z brytyjskim rządem, wzywając do kontynuowania negocjacji w celu anulowania dekretów białych ksiąg. Jego umiarkowana polityka stała w sprzeczności z coraz bardziej radykalnym ruchem walki rozwijającym się w Mandacie Palestyny. Na tym tle doszło do głębokiego kryzysu między Weizmanem a przewodniczącym Agencji Żydowskiej, Dawidem Ben Gurionem. Stopniowo wpływ jego przywództwa malał, aż w 1946 roku Weizman zrezygnował z zajmowanego stanowiska. Pomimo to, w dalszym ciągu wykorzystywał swoje międzynarodowe znajomości i powiązania do lobbowania na rzecz utworzenia państwa żydowskiego. W marcu 1948 roku spotkał się z amerykańskim prezydentem Harrym Trumanem i zabiegał o poparcie Stanów Zjednoczonych dla utworzenia państwa żydowskiego. Weizman wniósł istotny wkład w tworzenie planu podziału Mandatu Palestyny i osiągnięcie uznania przez Stany Zjednoczone niepodległego państwa Izrael.
Prezydent Izraela.
14 maja 1948 roku mimo ostrego sprzeciwu państw arabskich ogłoszono powstanie niepodległego państwa Izrael, a Tymczasowa Rada Państwa (hebr. "Moezet HaMedinah HaZemanit") wybrała Chaima Weizmana na swojego przewodniczącego. Po ustabilizowaniu się sytuacji I wojny izraelsko-arabskiej, w styczniu 1949 roku przeprowadzono pierwsze wybory parlamentarne do zgromadzenia ustawodawczego (Knesetu), a miesiąc później – 15 lutego – na specjalnym posiedzeniu parlamentu wybrano Weizmana na pierwszego prezydenta Izraela. W tej roli udał się w kwietniu 1949 roku z wizytą do Stanów Zjednoczonych, gdzie uzyskał dla Izraela pomoc finansową w wysokości 23 mln dolarów.
Ponieważ urząd prezydencki był pierwotnie związany z Knesetem, po wyborze Drugiego Knesetu został 19 listopada 1951 roku wybrany na drugą kadencję. Dzięki tantiemom z licznych wynalazków Weizman był bardzo zamożnym człowiekiem. Zamieszkał w luksusowych warunkach w Rechowot, a jego dom stał się oficjalną siedzibą prezydenta państwa. Odmawiał pobierania wynagrodzenia za sprawowane funkcje w organizacjach syjonistycznych, i w 1949 roku odmówił także pobierania wynagrodzenia za sprawowanie prezydentury państwa. Komisja Finansów odrzuciła początkowo to życzenie, ostatecznie zgodzono się na wynagrodzenie symboliczne. Kolejne lata jego służby wiązały się z szybko pogarszającym się stanem jego zdrowia. Z tego powodu nie mógł uczestniczyć we wszystkich uroczystościach państwowych i wydarzeniach politycznych. Pomimo choroby zachowywał pełną jasność umysłu oraz swój słynny dowcip i humor. W ostatnich latach życia stopniowo tracił wzrok. Zmarł 9 listopada 1952 roku i został pochowany obok żony w ogrodzie swojego domu w Rechowot.
Jego bratanek Ezer Weizman był siódmym prezydentem Izraela.

</doc>
<doc id="176303" url="https://pl.wikipedia.org/wiki?curid=176303" title="Bibliotekoznawstwo">
Bibliotekoznawstwo

Bibliotekoznawstwo, nauka o bibliotekarstwie – dyscyplina zajmująca się teoretycznymi i praktycznymi problemami funkcjonowania bibliotek, m.in. problematyką katalogowania książek i czasopism, organizacji oraz zarządzania biblioteką w ujęciu historycznym i współczesnym. Bibliotekoznawstwo jest osobną dziedziną naukową w grupie nauk humanistycznych i wraz z bibliografią dało podstawy współczesnemu księgoznawstwu.
Historia terminu i definicje.
Termin pojawił się najwcześniej u Martina Schrettingera już w 1808 jako "Bibliothekswissenschaft", lecz prawo obywatelstwa zdobył sobie w Niemczech dopiero od wystąpienia Karola Dziatzko, profesora pierwszej katedry bibliotekoznawstwa. Odtąd w literaturze niemieckiej zajmowano się precyzowaniem pojęcia i zakresu bibliotekoznawstwa oraz jego stosunkiem do bibliologii, nadając mu w zespole nauki o książce coraz bardziej pierwszoplanowe znaczenie.
Definicja anglosaska sprowadza pojęcie bibliotekoznawstwa ("library science") do wiedzy teoretycznej i praktycznej w zakresie organizacji bibliotek i ich zbiorów.
Literatura radziecka, kładąc nacisk na wychowawczą rolę bibliotek, traktuje bibliotekoznawstwo ("bibliotiekowiedienije") jako dziedzinę rozpatrującą zagadnienia organizacji i metod pracy bibliotek pod kątem potrzeb oświatowych, gospodarczych i politycznych kraju.
W Polsce terminu „bibliotekoznawstwo” użył po raz pierwszy Włodzimierz Górski w pracy pt. Krótki rys zasad bibliotekoznawstwa (Warszawa 1862), określając Bibliotekoznawstwo w sposób zbliżony do dzisiejszego pojęcia bibliotekarstwa.
W literaturze późniejszej pojęcia te długo jeszcze traktowano zamiennie, przy czym w nomenklaturze zawodowej ustalił się raczej termin „bibliotekarstwo”. Dopiero wielki rozwój bibliotek i ich znaczenia jako instytucji społecznych, zróżnicowanie funkcji różnych typów bibliotek oraz specjalizacja bibliotekarska z jednoczesnym tworzeniem wielkich kompleksów bibliotecznych, tzw. sieci — sprawiły, że bibliotekoznawstwo, zajmując się problemami polityki, organizacji i historii bibliotek, zajęło czołowe miejsce wśród dyscyplin bibliologicznych. Powstałe po drugiej wojnie światowej katedry uniwersyteckie w Warszawie i we Wrocławiu otrzymały nazwę Katedr Bibliotekoznawstwa, choć program ich jest znacznie szerszy i obejmuje również inne dyscypliny związane z badaniem książki. Eksponowanie bibliotekoznawstwa nastąpiło częściowo także dlatego, że posiada sprecyzowany zakres (historia i organizacja bibliotek), konkretną bazę doświadczalną i wypróbowane metody badawcze. Niemniej w zespole dyscyplin tworzących bibliologię bibliotekoznawstwo zajmuje określone miejsce, równoległe do historii książki, bibliografii i teorii czytelnictwa.
Przedmiot badań bibliotekoznawczych.
Głównym przedmiotem badań jest biblioteka, analizowana zarówno w aspekcie historycznym, jak i współczesnym ze szczególnym zwróceniem uwagi na funkcje społeczne bibliotek, jej rolę w systemie edukacji, w działalności naukowej oraz znaczenie w procesie obiegu informacji.
Bibliotekoznawstwo zajmuje się w szczególności metodami:
Bibliotekoznawstwo w systemie nauk.
W przeciągu stu lat bibliotekoznawstwo uzyskało rangę przedmiotu nauczania występującego w szkolnictwie średnim i wyższym.
Współczesne bibliotekoznawstwo traktuje bibliotekę jako centrum edukacji, informacji i kultury. Stąd w ogólnym systemie nauk niektóre teorie naukowe traktują bibliotekoznawstwo jako jedną z nauk społecznych, inne jako jedną z nauk kompleksowych (interdyscyplinarnych). Dlatego bibliotekoznawstwo można uważać za jedną z nauk wchodzących w zakres szeroko pojętej kultury, jedną z nauk ogólnej teorii komunikacji społecznej, bądź bardziej szczegółowej bibliologii.
Bibliotekoznawstwo jest więc dyscypliną naukową, zajmującą się badaniem bibliotek jako systemu komunikacji społecznej i ich roli w szeroko pojmowanej kulturze.

</doc>
<doc id="176306" url="https://pl.wikipedia.org/wiki?curid=176306" title="Avro Anson">
Avro Anson

Avro Anson – brytyjski samolot wielozadaniowy, zaprojektowany i zbudowany w 1935 roku w wytwórni Avro.
Historia.
W 1934 roku w brytyjskich zakładach lotniczych Avro zbudowano sześciomiejscowy dwusilnikowy samolot pasażerski oznaczony jako "Avro 652". Ponieważ w tym czasie w brytyjskich siłach powietrznych brakowało nowoczesnego samolotu do zadań rozpoznawczych nad wodami przybrzeżnymi, zwrócono się do zakładów Avro o przekonstruowanie samolotu do tego właśnie celu.
Po pracach adaptacyjnych oblot nowego prototypu odbył się w marcu 1935 roku. Był to dolnopłat ze skrzydłami i usterzeniem drewnianym. Kadłub stanowiła kratownica przestrzenna spawana z rur stalowych, oprofilowana i kryta płótnem. Od wersji pasażerskiej Avro 652 różniła się silnikami o większej mocy, a także posiadaniem grzbietowej wieży obrotowej z jednym karabinem maszynowym. Nieco inne oszklenie miała również kabina. Po próbach w locie prototyp samolotu Avro przeszedł próby porównawcze z wojskową wersją samolotu "De Havilland Dragon Rapide" i okazał się od niego lepszy, w związku z tym samolot pod oznaczeniem "Avro 652A Anson" skierowano do produkcji seryjnej.
Pierwszy lot seryjnego samolotu "Avro 652A Anson Mk I" nastąpił w dniu 31 grudnia 1935 roku. Był on napędzany silnikami o jeszcze większej mocy niż prototyp. Był to pierwszy budowany seryjnie samolot w układzie dolnopłata dla brytyjskiego lotnictwa wojskowego.
W 1939 roku rozpoczęto produkcję odmiany samolotu "Avro Anson Mk I" z wyposażeniem do szkolenia i treningu nawigatorów, radiotelegrafistów oraz strzelców pokładowych.
Niezależnie od tego w Kanadzie na licencji produkowano samolotu "Avro Anson" dla tych samych celów w wersjach: "Mk II" z 2 silnikami gwiazdowymi "Jacobs L-6BM" o mocy 330 KM (243 kW) każdy, "Mk V" z 2 silnikami "Pratt &amp; Whitney R985-AN-14B" o mocy 450 KM (331 kW) każdy oraz "Mk VI" z wieża obrotową "Bristol B Mk VI" do szkolenia strzelców pokładowych. Ogółem w Kanadzie zbudowano łącznie 2882 samoloty typu "Avro Anson". W Wielkiej Brytanii dla lotnictwa kanadyjskiego budowano jeszcze wersję "Avro Anson Mk III" z 2 silnikami "Jacobs R915 L-6" o mocy 330 KM (243 kW) każdy i "Avro Anson Mk IV" z 2 silnikami "Wright Whirlwind R975E-1" o mocy 365 KM (269 kW).
Niezależnie od tych wersji w Wielkiej Brytanii budowano jeszcze wersję "Avro Anson": "Mk X" – samolot dyspozycyjny, "Mk XI" – samolot transportowy i "Mk XII" – samolot sanitarny. Różniły się one od siebie zastosowanymi typami silnika.
Po zakończeniu II wojny światowej produkowano jeszcze "Avro Anson" w wersji "Mk XIX (C.19)" przeznaczony do lotów służbowych.
Produkcję samolotów "Avro Anson" zakończono w maju 1952 roku i łącznie wyprodukowano ponad 11 000 sztuk samolotów wszystkich wersji.
Wersje samolotu "Avro Anson" produkowane seryjnie:
Użycie w lotnictwie.
Pierwsze samolotu "Avro 652A Anson Mk I" dostarczono do 48 dywizjonu RAF z lotnictwa obrony wybrzeża w marcu 1936 roku. Był to pierwszy produkowany seryjnie dolnopłat z wciąganym podwoziem wprowadzony do RAF.
Pierwszy atak bojowy na samolotach "Avro Anson Mk I" wykonały załogi z 500 dywizjonu RAF w dniu 5 września 1939 roku atakując niemiecki okręt podwodny.
Samoloty te stanowiły standardowy sprzęt dywizjonów lotnictwa obrony wybrzeża do 1940 roku, po czym były sukcesywnie zastępowane przez samoloty Lockheed Hudson. Samoloty "Avro Anson" był w tym czasie kierowane do ośrodków i szkół lotniczych.
Samoloty "Avro Anson" były używane w lotnictwie RAF do 1968 roku.
Na samolotach "Avro Anson Mk I" podczas II wojny światowej szkolili się i trenowali Polacy – nawigatorzy, radiotelegrafiści i strzelcy pokładowi z polskich dywizjonów bombowych oraz 307 nocnego dywizjonu myśliwskiego im. Puchaczy Lwowskich, część szkoliła się w Kanadzie na samolotach produkcji kanadyjskiej. Samoloty te znalazły się również w polskich dywizjonach lotniczych: 302, 304 i 318 jako samoloty dyspozycyjne do lotów służbowych.
Opis konstrukcji.
Samolot "Avro Anson Mk I" był sześciomiejscowym lekkim samolotem wielozadaniowym w układzie wolnonośnego dolnopłata o konstrukcji mieszanej. Podwozie klasyczne – wciągane w locie. Napęd: 2 silniki gwiazdowe
Uzbrojenie:

</doc>
<doc id="176307" url="https://pl.wikipedia.org/wiki?curid=176307" title="Edytorstwo">
Edytorstwo



</doc>
<doc id="176309" url="https://pl.wikipedia.org/wiki?curid=176309" title="Historia książki">
Historia książki

Historia książki – dziedzina wiedzy badająca książkę od początków jej istnienia. Historia ta dzieli się na dwa okresy: książkę rękopiśmienną – sprzed ery druku, tworzoną do 1500 roku (zalicza się tu też inkunabuły), oraz na epokę książki drukowanej, której rozwój zawdzięczamy Janowi Gutenbergowi.
Starożytność.
Mezopotamia.
Tabliczki gliniane z pismem klinowym stosowano w państwach położonych w dorzeczu Eufratu i Tygrysu – Sumerze, Babilonii i Asyrii; w późniejszym okresie były także rozpowszechnione w państwie Hetytów oraz w Persji. Znaki w postaci klinów stawiano za pomocą rylców o trójkątnym przekroju, początkowo trzcinowych, później wyrabianych także z kości słoniowej, metalu lub drewna. Tabliczki suszono na słońcu lub wypalano, przez co uzyskiwały kolor od jasnoczerwonego do czarnego. Ich wymiary wynosiły od 2 × 2,4 cm do 22 × 37 cm, grubość od 0,27 do 2,4 cm. Gdy rozmiar tekstu przekraczał jedną tabliczkę, kolejne tabliczki numerowano; jako tytuł podawano początkowe słowa utworu (tzw. incipit); ostatni wers poprzedniej tabliczki powtarzano jako pierwszy wiersz następnej (tzw. kustosz). Tabliczki wiązano rzemykami w bloki; robiono odstęp lub w inny sposób znaczono tekst co 10 wersów; na końcu tekstu zamieszczano kolofon (stopkę). Podawano autora, źródło z jakiego został wzięty tekst, kto był kopistą, korektorem tekstu. Umieszczano informację o sumarycznej liczbie wierszy, o tym czy tekst jest kompletny czy stanowi fragment dłuższego dzieła. Pierwszym znanym z imienia autorem dzieła literackiego była Enheduanna, córka króla akadyjskiego Sargona Wielkiego (panował ok. 2340–2284 p.n.e), kapłanka boga księżyca Nanny w Ur; tworzyła hymny religijne. W bibliotece Aszurbanipala (zm. 626 p.n.e.) w Niniwie, spalonej w 612 roku p.n.e. przez Medów, tabliczki oznaczane były pieczęcią jako własność „króla świata, króla Asyrii”. W bibliotece tej odnaleziono fragmenty katalogu, składającego się z dwóch rodzajów spisów: spisów tabliczek (wymieniających początkowe słowa oraz liczbę tabliczek, tworzących serię) oraz spisów serii (utworów zgromadzonych w danym dziale).
Chiny.
W trzecim tysiącleciu p.n.e. w Chinach stosowano pismo. Ryto inskrypcje na skorupach żółwi, kościach, rozciętych łodygach bambusowych oraz na drewnianych deszczułkach. W drugim tysiącleciu p.n.e. istnieli nadworni kronikarze. "Księga przemian" ("I Ching", "Yijing") powstawała w latach ok. 1000–750 p.n.e. jako podręcznik wróżbiarstwa w zachodnim państwie Zhou. Konfucjusz (551 p.n.e – 479 p.n.e) nie pozostawił pism, jego nauki spisano później w tzw. "Analektach" ("Dialogi konfucjańskie"). Półlegendarny filozof Laozi, twórca taoizmu, był w VI wieku p.n.e. archiwistą w nadwornej bibliotece.
Cesarz Qin Shi Huang (Ts’in Shi Huang-ti, 259–210 p.n.e.), który zjednoczył Chiny po Okresie Walczących Królestw, w 213 roku p.n.e. nakazał masowe spalenie ksiąg. Miało ono dotyczyć ksiąg filozoficznych jego przeciwników politycznych – konfucjanistów; oszczędzono natomiast książki o znaczeniu praktycznym, dotyczące medycyny, wróżenia i rolnictwa.
Sima Qian (ok. 145 p.n.e. – ok. 86 p.n.e), urzędnik na dworze cesarza Wudi z dynastii Han, opracował Zapiski historyka – dzieło obejmujące 2 tysiące lat historii od czasów legendarnego Żółtego Cesarza.
W następnych wiekach nastąpił rozwój książki w postaci zwojów jedwabnych. Na jedwabiu pisano piórami z bambusa lub pędzelkami z sierści; używano początkowo atramentu z soku pokostujących drzew, później tuszu z sadzy wymieszanej z klejem. Znaki stawiano w pionowych kolumnach, od góry do dołu i od prawej do lewej strony. Jedwab był kosztownym materiałem pisarskim. Poszukiwania tańszego, równie wygodnego materiału doprowadziły do wynalezienia papieru. W 105 roku n.e. Cai Lun wynalazł technologię wyrobu papieru z morwy, sieci rybackich, szmat i odpadków konopi.
W I wieku n.e. zespół specjalistów z zakresu medycyny, sztuki wojennej, filozofii, poezji, wróżbiarstwa oraz astronomii opracował pierwszą chińską bibliografię, liczącą 677 ksiąg.
Chińczycy opanowali powielanie tekstów metodą estampażu już w czasach starożytnych. W 175 roku n.e. zwrócił się do cesarza z petycją o polecenie wyrycia tekstu konfucjańskiego "Pięcioksięgu" na kamiennych tablicach, aby umożliwić jego wielokrotne kopiowanie oraz aby utrwalić kanoniczną wersję i chronić ją przed ideologicznymi zniekształceniami.
Indie.
W Indiach pisano na liściach palmowych, wysuszonych i natartych olejkiem. Powierzchnię liścia nacinano rylcem lub trzcinowym piórem, a następnie wcierano czarny pigment. Pisma na liściach palmowych przechowywano w koszach. "Kanon palijski", zbiór nauk Buddy spisany ok. pierwszego wieku p.n.e. w Sri Lance w języku pali, nosi nazwę Tipiṭaka, co oznacza „trzy kosze”.
Syria, Fenicja i Palestyna.
Państwa na wschodnim wybrzeżu Morza Śródziemnego leżały w orbicie wpływów i kontaktów handlowych zarówno Mezopotamii, gdzie stosowano pismo klinowe, jak i Egiptu, gdzie posługiwano się hieroglifami. W użyciu było także lokalne pismo piktograficzne. Na tych terenach powstały pierwsze pisma alfabetyczne.
Treść Biblii, świętej księgi Hebrajczyków, początkowo przekazywana była ustnie. Spisywanie Biblii hebrajskiej bądź Starego Testamentu rozpoczęło się ok. X wieku p.n.e., a zakończyło w III–I wieku p.n.e., przy czym większość ksiąg powstała lub została ostatecznie zredagowana w V–II wieku p.n.e., czyli po niewoli babilońskiej (od 586 do 538 roku p.n.e.). Stary Testament został spisany w języku hebrajskim (39 ksiąg), fragmenty w aramejskim, a część późnych ksiąg (7 tzw. ksiąg deuterokanonicznych) po grecku.
Egipt.
Papirus jako materiał pisarski wykorzystywany był w Egipcie już od III tysiąclecia p.n.e. Początkowo rósł w rejonach Górnego Nilu, później tam zanikł i przeniósł się w deltę Nilu. Łodygi papirusu są wypełnione kleistym sokiem. Cięto je na wąskie pasy, układano ściśle koło siebie, drugą warstwę układano na wierzchu „na krzyż” i prasowano. Powstawał jednolity arkusz, który suszono i gładzono np. kamieniem. Pasy papirusowego zwoju miały szerokości około 12–30 cm a długość nieograniczoną (sklejano ze sobą arkusze). Pisano na nich trzciną maczaną w atramencie wyrabianym z sadzy mieszanej z żywicą i wodą lub w farbie z czerwonej glinki.
Grecja i Rzym.
Zwoje papirusowe. Było siedem gatunków papirusu (najlepszy, robiony ze środkowej części łodygi, zwany był augustiańskim, później klaudiańskim; najgorszy tzw. kupiecki miał barwę brunatną i służył do pakowania towarów). Karty wielkiego formatu, tzw. macrocollon (o szerokości do około 44 cm) wprowadził dopiero cesarz Klaudiusz. Książki zwojowe tworzone były przede wszystkim z papirusu (choć były też ze skór, płótna, liści, cienkiej blachy ołowianej itp.). Obszerne teksty zapisywane były na wielu zwojach. Zwój mieszany to taki, w którym było wiele różnych utworów. Pierwsza karta w zwoju zwana "protokolonem", służyła do ochrony i wykonana była z gorszego gatunku papirusu. Zwoje nawijano na umbilicusy (drążki z drewna lub kości). Przyczepiano do nich "indeksy" (inaczej "titulusy" lub "sillybosy") – kawałki gorszego papirusu, na którym pisano informacje o dziele. Na końcu zwoju zamieszczano kolofon. Tekst był pisany w kolumnach, po 35 głosek w wersie. Każdy zwój przechowywano w pokrowcu z grubszego papirusu lub pergaminu – "bibliothèkè". Zwoje przechowywano też w naczyniach podobnych do dawnej wazy glinianej, w "capsach" (cistach) podobnych do kartonowych pudełek na kapelusze z XIX w., w "scrinium" (w Rzymie; wyglądało jak katalog biblioteczny po wyjęciu szufladek). Przeciętna wysokość zwoju to 12–15 cm, 20–25 cm, 30 cm lub 44 cm (macrocollon). Długość zwoju wynosiła przeciętnie około 6 metrów, a zazwyczaj nie przekraczała 20 arkuszy.
Tabliczki woskowe (Grecja, Rzym). Prostokątne tabliczki z drewna, metalu lub kości słoniowej powlekano woskiem, po którym pisano metalowym rylcem ("stilus") zaostrzonym z jednej, a spłaszczonym z drugiej strony (aby można było wycierać zapisany tekst). Dwie lub więcej tabliczek łączono na grzbiecie tasiemkami lub metalowymi pierścieniami (takie wiązki nazywano "dyptychami" – dwie tabliczki, "tryptychami" – trzy, lub "poliptychami", gdy połączono ich więcej). Stosowane były przede wszystkim do notatek, ćwiczeń szkolnych oraz korespondencji. Dla historii książki tabliczki woskowe mają znaczenie jako prototyp kodeksu.
Pergamin – przez długi czas sądzono, że pergamin wynaleziono w III/II wieku p.n.e. (rywalizacja pomiędzy Biblioteką Aleksandryjską i Pergamońską; Ptolemeusz wydał zakaz wywozu papirusu z Egiptu, król Pergamonu Eumenes II został zmuszony do szukania innego materiału piśmienniczego). Ponieważ jednak na skórze pisano od najdawniejszych czasów, a wcześniejsze dokumenty pergaminowe znaleziono m.in. w Dura Europos nad Eufratem, obecnie przyjmuje się, że w Pergamonie jedynie udoskonalono proces obróbki tego materiału i wprowadzono go do szerszego użycia.
Pergamin wytwarzano przez specjalne garbowanie skory koźlej, owczej lub cielęcej. Po usunięciu sierści skórę skrobano, aż stała się cienka; moczono w wodzie wapiennej, aby usunąć tłuszcz; po wysuszeniu nacierano kredą i gładzono. Otrzymany materiał był gładszy, jaśniejszy i trwalszy od papirusu; ponadto obie strony jednakowo nadawały się do zapisu.
Najdelikatniejszy gatunek pergaminu – welin, robiono ze skóry świeżo urodzonych jagniąt (robiono z niego bardzo drogie Biblie podróżne, Godzinki). Początkowo z pergaminu tworzono zwoje jak z papirusu. Materiał ten był lepszy od papirusu, bo można było pisać na nim obustronnie (na pergaminie gatunku "charta teutonica" i "charta virginea", czyli na welinie; "charta italica" była wyprawiana jednostronnie). Umożliwił też stosowanie rozbudowanych iluminacji i pełnych miniatur, gdyż farba i tusz nie rozlewały się tak bardzo jak na papirusie. Dostępność skór była o wiele większa od łodyg papirusu.
Około II w. p.n.e. zaczął się proces formowania kodeksu pergaminowego (wzorowanego na wiązkach drewnianych tabliczek tworzonych w Rzymie, łac. "caudex" – kloc drzewny, podstawą jego budowy stała się karta złożona na pół). Kodeks i zwój funkcjonowały równolegle do III/IV w. n.e.; wtedy kodeks stał się najpopularniejszą formą. (Do dziś forma zwoju jest stosowana np. w religii judaistycznej – Tora). Kodeksy dzieli się na jednoskładkowe (karta w kartę) lub wieloskładkowe (w zależności od tego ile kartek tworzy składkę, nazywają się: binion/duernion – kartki poskładane po dwie, ternion – trzy, quaternion – cztery/były stosowane najczęściej/, sexternion – sześć). Na pergaminie pisano trzciną, a od V w. ptasimi piórami (głównie gęsimi). Oprawy kodeksów stanowiły dwie drewniane deseczki.
Średniowiecze.
Zwój papirusowy – aż do XI w. używany w kancelariach papieskich.
Kodeks rękopiśmienny pergaminowy – produkowano sposobem pecji (każdy skryba dostawał jedną składkę, którą wielokrotnie przepisywał) lub lectio (lektor dyktował, kilku skrybów spisywało tekst ze słuchu). Składki znaczono stawiając na ich ostatniej stronie litery lub cyfry rzymskie (takie znaki zwano kustoszami). Na marginesie dolnym ostatniej strony składki zamieszczano pierwszy wyraz znajdujący się na następnej składce (reklamant). Reklamanty i kustosze służyły do prawidłowego ułożenia składek
w kolejności. W książce rękopiśmiennej najczęściej występowało ukształtowanie jedno- lub dwukolumnowe. Pojawił się układ modus modernus, stosowany np. do Biblii z objaśnieniami. Tekst wymagający objaśnień umieszczano w małych fragmentach pośrodku strony i z wszystkich czterech stron otaczano go komentarzami (zazwyczaj pisano je mniejszymi literami). Stosowano niepełny kolofon (subscripito).
Kodeks rękopiśmienny papierowy – wyparł kodeks pergaminowy na przełomie XV-XVI w., okazał się tańszy i bardziej praktyczny. Papier czerpany to wynalazek Chińczyka Cai Luna (ok. 105 r.). Wyrabiał go z materiałów roślinnych (rośliny morwowate
i wawrzynkowate). Arabowie udoskonalili go wykorzystując przy produkcji kleje, wodę wapienną (do wybielania) i koło wodne. Arabowie „przenieśli” papier do Egiptu, a w XIII w. także do Hiszpanii i Francji. Pierwsza europejska papiernia powstała w 1100 lub 1150 roku n.e. w Xàtivie (w Hiszpanii). 1491 r. – papiernia w Prądniku Czerwonym pod Krakowem; druga połowa XV wieku – Gdańsk.
Papier wyrabiano z miazgi sporządzonej ze szmat i odpadków włókienniczych, rozdrobnionych, macerowanych i bielonych w ługu wapiennym, a następnie rozcieranych w specjalnych młynach papierniczych. Tak przygotowaną miazgę, rozcieńczoną wodą, czerpano z kadzi ręcznie (stąd nazwa „papier ręcznie czerpany”) za pomocą płaskiego sita drucianego. Wskutek potrząsania sitem woda z miazgi wyciekała, a na siatce pozostawała cienka warstwa samego gąszczu tworząca arkusz papieru. Te z kolei prasowano, przeciągając przez rozczyn kleju, aby zapobiec zlewaniu się atramentu przy pisaniu. Następnie prasowano ją ponownie, suszono i wygładzono. Filigran (znak wodny) może służyć do wstępnego określenia czasu, w którym powstał dokument niedatowany. W 1670 roku wynaleziono „holendra” – usprawnienie procesu produkcji papieru. W 1389 roku w Bolonii podjęto pierwszą próbę standaryzacji formatów papieru, zamieszczono w murze cztery tablice prostokątne w formatach imperialle, realle, mecane, recute. Budowa kodeksu papierowego była analogiczna do kodeksu pergaminowego.
Zdobnictwo kodeksów rękopiśmiennych – tekst pisano czarnym atramentem. Litery lub wyrazy, które chciano wyróżnić pisano/podkreślano/przekreślano czerwoną glinką (rubrykowanie). Rubrykowaniem do XIII w. zajmował się sam pisarz lub kopista. Później zajmowali się tym rubrykatorzy lub miniatorzy. Stosowano też ozdobnie malowane inicjały, bordiury (czyli floratury okalające tekst ze wszystkich stron), floratury („wypływające” z inicjałów) i miniatury (kolorowe i złocone obrazki). Zajmowali się tym iluminatorzy.
Oprawy średniowiecznych kodeksów – zszywaniem składek i umieszczaniem ich w oprawie zajmowali się introligatorzy (łac. intro – do środka + ligare – wiązać). Dominowały oprawy drewniane lub z desek pociągniętych skórą (od VII/VIII w.), grzbiet usztywniano papierem, na rogach metalowe narożniki. Stosowano też oprawy: kopertowe (zdobione arabeskami; szczególnie popularne w krajach arabskich), zdobnicze (z tłoczonej blachy wysadzanej kamieniami szlachetnymi, złotem), nacinane (ornament cięto ostrym nożem na wilgotnej skórze – uwidaczniał się po naciągnięciu na drewnianą oprawę), sakwowe i płaszczowe, mnisze (oszczędnościowe; skóra była naciągnięta tylko do połowy oprawy, dalej widoczna była deska), oprawy złotnicze (bizantyjskie). Dla ludzi mniej zamożnych funkcjonowały książki nieoprawne. Większość opraw XV-wiecznych to dzieła anonimowe. Do zdobnictwa używano: strychulca (tempo zakończonego druta do wyciskania ślepych linii), tłoków z wyżłobionymi ornamentami (od XII w.), radełek (małych, zaopatrzonych w rączkę metalowych walców – od 2 poł. XV w.), plakiet (działały jak tłoki tylko miały o wiele większe rozmiary).
Kodeks drzeworytniczy (ksylograficzny) papierowy – (w Europie od lat 30. XV wieku do końca XVI w.) jest elementem pośrednim pomiędzy iluminowanym kodeksem rękopiśmiennym a ilustrowaną książką drukowaną. Głównie Niderlandy (Holandia) i Niemcy. Ksylografia to metoda mechanicznego powielania. Ksylon – drewno + Graphō – piszę. Ang. Blockbook, niem. Blockbuch, franc. Libre xylographique. Ksylografia (drzeworyt) przywędrował do Europy dzięki kontaktom z Dalekim Wschodem. W II w. p.n.e. był stosowany w Indiach (do zdobnictwa tkanin). W VII w. n.e. w Chinach (w klasztorach buddyjskich do odbijania zaklęć i postaci Buddy). W Europie początkowo służył kartownikom.
Drzeworyt XV-wieczny zwany jest langowym (wzdłużnym; powstawał z deski ciętej wzdłuż pnia; używano jabłoni, gruszy, lipy). W ksylografii odbijają się elementy wypukłe. W XV w. pojawiła się technika drzeworytu kolorowego (z kilku klocków). Początkowo używano farby z sadzy zamiast farby drukarskiej. Nakładano na drzeworyt zwilżony papier i odbijano. Stosowano dwie metody ksylograficzne: 1) anopistograficzną – odbija się dwie ilustracje, składa kartkę na pół i złożeniem do wewnątrz wszywa się do książki; 2) opistograficzną – karta obustronnie pokryta tekstem lub ilustracją. Książki ksylograficzne były w większości książkami ilustrowanymi (mało tekstu lub jego całkowity brak). Jedynie donaty zawierały sam tekst.
Książki ksylograficzne nie były obszerne (od kilku do kilkudziesięciu stron). Wydawano tą techniką np. przewodniki dla pielgrzymujących do Rzymu, z opisami różnych sanktuariów (Cuda Rzymu). Książkę, w której obraz odbity był techniką drzeworytniczą a tekst napisany ręcznie, nazywamy chiroksylograficzną. Podobnie jak z drzeworytu, odbijano obrazy i teksty z metalorytu. Odbitki były mniejszych rozmiarów. Metaloryt nigdy nie upowszechnił się tak jak drzeworyt.
Tematyka/funkcja – książka była narzędziem w rękach kościoła (traktaty religijne, księgi liturgiczne, Biblie); inne zastosowania to: dokumenty królewskie, państwowe, kroniki sławiące władców, romanse rycerskie i poezje oraz książki w działalności uniwersytetów.
Renesans.
Inkunabuły – (łac. "in cunabula" – w kołysce) to wszystkie druki wydane do 1500 roku włącznie. Technikę druku za pomocą ruchomych czcionek wynalazł około 1450 Johannes Gutenberg w Moguncji. Wzorcem dla inkunabułów była książka rękopiśmienna. Inkunabuły do lat 70. XV wieku nie posiadały karty tytułowej. Tzw. oczko – kilka pierwszych wyrazów tekstu wykonanych techniką drzeworytu. Różnorodność krojów pisma: tekstura (Biblia 42-wierszowa), gotyko-antykwa (hybryda stworzona na gruncie włoskim jako mieszanka minuskuły gotyckiej i karolińskiej), bastarda, rotunda, antykwa. Stosowano incipit (dosł. zaczyna się: imię autora i tytuł dzieła) i explicit (dosł. kończy się: tytuł dzieła).
Pełnego kolofonu (z sygnetem drukarskim) użyli po raz pierwszy Johann Fust i Piotr Schöffer w Psałterzu Mogunckim w 1457 roku. Elementy zdobnicze inkunabułów to floratury, rubryki, malarstwo miniaturowe i inicjał. W miejscu przeznaczonym na inicjał nadrukowywano literkę (tzw. reprezentant), żeby ułatwić pracę iluminatorowi. Upowszechniały się ilustracje drzeworytowe i metalorytowe. Rozpoczęto numerowanie kart (foliowanie). Numerowanie/oznaczenie składek nazywano w książkach drukowanych sygnaturą (w książce rękopiśmiennej był to kustosz), a pierwszy wers składki następującej nazywano kustoszem (w książce rękopiśmiennej reklamantem). Do książki drukowano także wykaz składek (podawano wyrazy od których zaczynała się poszczególna składka i kończyła). Drukowano też na osobnej karcie nagłówki ("tabula rubricarum"), przekazywane rubrykatorowi. Z tabula rubricarum wykształcił się w XVI w. spis treści. Stosowano jednoszpaltowy układ tekstu dla tekstów świeckich, dwuszpaltowy dla tekstów liturgicznych i prawniczych i modus modernus dla naukowych. Wyróżniano formaty bibliograficzne: plano (1°) – nie złożony, folio (2°) – złamany raz, quatro (4°) – dwa razy, octavo (8°) – trzy razy, sedecimo (16°) – cztery razy. Składki: najczęściej stosowano ternion (6 kart), quaternion (8 kart), quinterion (10 kart). Książka rękopiśmienna funkcjonowała równolegle z drukowaną jeszcze w XVI/XVII w.
Książka XVI-wieczna – stosowano tylko metodę typograficzną. Czcionka: antykwa (pierwsza stworzona przez Nicolasa Jensona; nowy typ Klaudiusza Garamonda), kursywa (1501 r. – Aldus Manutius; kursywa francuska – Robert Granjon), szwabacha (czcionka wittenberska), bastarda, fraktura, czcionka grecka (wymyślona przez Aldusa Manutiusa, używana przez Frobena z Bazylei). Łacińskie teksty liturgiczne i teksty w językach narodowych drukowano czcionką gotycką. Pozostałe teksty łacińskie drukowano antykwą. Trzy techniki zdobienia: miedzioryt (technika wklęsła), drzeworyt (wypukła; drzeworyt włoski – biały rysunek na czarnym tle – Ratdolt; drzeworyt francuski – czarny rysunek na białym tle), metaloryt (wypukła). Od 1500 r. stosowano kartę tytułową (po raz pierwszy użył jej W. Stőckel). Dążono do umieszczania na karcie tytułowej sygnetu drukarskiego.
Od około 1510 r. zdobiona karta tytułowa była stałym elementem. Stosowano drzeworytową ramkę tytułową (często była to jedyna ozdoba w całej książce). Od lat 20. książka była skromniejsza, straciła na staranności – wpływ reformacji. Drukowanie dużych nakładów wiązało się z niszczeniem czcionek i niezbyt wyraźnym drukiem. Dodatkowo, aby cena była niższa, drukowano na niskiej jakości papierze. W XVI w. pojawił się druk ulotny i okolicznościowy w formacie quatro. Pod koniec XVI wieku wkracza nowy styl – barok.
Oprawy – w zachodniej Europie podstawowym materiałem była deska obciągnięta skórą (wołową, cielęcą, świńską, sporadycznie z dzikich zwierząt, pergaminem); w bogatych oprawach chętnie stosowano zdobienie złotem; elementy zdobnictwa: palmetki (głowy ludzkie popiersia), motywy wschodnie. Piękne oprawy renesansowe w swych kolekcjach mieli bibliofile: Jan Grolier, Tomasz Maioli, Demetrio Canevari (jego oprawy miały plakietę w formie medalu z wizerunkiem Apollina).
Tematyka/funkcja – humanizm; rozwój języka narodowego – m.in. powieści w językach narodowych, poezja; odtworzenie spuścizny świata starożytnego – wydania dzieł literackich, przyrodniczych, filozoficznych; literatura niereligijna na potrzeby uniwersytetów – np. książki z zakresu anatomii, zielniki obficie ilustrowane drzeworytami; funkcja ideowa (książka i druki reformacyjne/kontrreformacyjne); druk "O obrotach…" Kopernika, dzieł Galileusza, Giordano Bruno – książki wpisane do indeksu ksiąg zakazanych; książka na wysokim poziomie edytorskim i książka jako narzędzie walki religijnej i politycznej (wydawana szybko, bez dbałości o estetykę).
Barok.
Książka barokowa – umiar i harmonia książki renesansowej ustąpiły miejsca formie bardziej urozmaiconej. Charakterystyczne dla nowej epoki były: duży format książek, przeładowanie zdobnictwem, okazałe oprawy (przodowała w tym Francja;, fers pointille’s pierwsza poł. XVII w./ – tłoki punktowe; zaczęto ornamentami zdobić grzbiet książki i wewnętrzną stronę okładki; motyw wachlarza – bardzo charakterystyczny dla baroku; tłokowy odcisk wachlarza przede wszystkim w narożnikach oprawy; koronka; też oprawy o skromnym zdobnictwie /II połowa XVII wieku/, tego typu oprawy wykonywał dla Ludwika XIV Antoni Ruette; książki codziennego użytku oprawiano w pergamin gładki /biblioteki szkolne, kościelne/), zróżnicowany krój i stopień pisma, główną techniką zdobniczą wykorzystywaną w książkach był miedzioryt (mniej znana była akwaforta); bogato rozbudowana kompozycja tytułowa, w droższych pozycjach – np. atlasach, dziełach podróżniczych – specjalnie wysztychowana karta tytułowa /tekst + obraz = nierozłączna całość/.
Tematyka/funkcje – kontrreformacja; produkcja książek była różnorodna (od dzieł naukowych do niestarannie drukowanych druków okolicznościowych); intensyfikacja produkcji książek naukowych; książka miała pełnić funkcję edukacyjną, wychowawczą
i ludyczną.
XVIII wiek – Oświecenie.
Książka w stylu rococco – zmniejsza się format książki, zdobienie jest mniejsze,
lecz bardziej finezyjne, oprawy harmonijnie łączące motywy geometryczne i roślinne plus ekslibrisy.
Książka oświeceniowa – książka naukowa (niewielki format, czytelna czcionka, często miedziorytowe tablice doklejane na końcu książki, indeksy rzeczowe, tablice chronologiczne, bibliografie); narodziny książki masowej z ilustracjami (koniec XVIII w.). Zdobnictwo książkowe: ograniczono do roli informacyjnej, punkt ciężkości przeniesiono na układ typograficzny; ilustracje często wykonywano techniką akwaforty. Oprawy: początki oprawy mozaikowej (rozkwit w wieku XIX); występowała w dwóch odmianach: pocięta, kolorowa skóra na okładkę obłożoną już skórą albo od razu komponowano okładkę z kolorowych kawałków skór (bardzo drogi rodzaj okładki). Mistrz Antoine–Michel Padeloup stosował koronki. Klasycyzm (koniec XVIII w.) – elementy starożytnego Rzymu, ornamentyka na grzbietach książek, James Edwards i John Whitacker zapoczątkowali styl etruski zwany też angielskim. XVIII/XIX w. – oprawy nakładowe, czyli masowe, głoszono wtedy upadek powszechnego introligatorstwa, pogorszył się materiał introligatorski.
Tematyka/funkcje – laicyzacja literatury; encyklopedie (polskie encyklopedie: Nowe Ateny Benedykta Chmielowskiego i Zbiór potrzebniejszych wiadomości Ignacego Krasickiego), leksykony, almanachy; książka naukowa (patronat arystokratów, towarzystw naukowych); powstaje książka dziecięca.
Materiały opraw (od XV do XVIII w.): skóra owcza, skóra cielęca (XV-XVI w., dobra, najczęściej brązowa), skóra wołowa (mocna, gruba, do opraw nacinanych), skóra świńska (pospolita w XV/XVI w.), skóra kozia (bardzo trwała o lekko chropowatej powierzchni), zależnie od miejsca wyrobu miała kilka rodzajów: maroquin (Maroko), safian (cienka miękka skóra kozia), kurdyban (Kordoba w Hiszpanii) – największa produkcja w XVII/XVIII wieku, pergamin.
XIX i XX wiek.
Kapitalizm – książka jako towar, wydawcy często przestawali dbać o poziom publikacji, wydawali takie książki, które odpowiadały gustowi potencjalnych klientów; zwiększenie popytu na książki, duże nakłady, potrzeba przyspieszenia produkcji (pomogły w tym: wynalazek maszyny papierniczej dającej ciągłą taśmę papieru – Ludwik Robert 1799 r.; stereotypia + pospieszna maszyna do odlewania czcionek – Klaudiusz Genoux; szybkościowa cylindryczna maszyna drukarska – Friedrich Koenig 1811 r.; maszyna offsetowa – druga połowa XIX wieku).
Książka masowa – serie wydawnicze, cykle wydawnicze, powieść zeszytowa, książki dla dzieci i młodzieży, literatura dla ludu (XIX w., twórczość adresowana i przystosowana do określonego społecznie kręgu odbiorców, rekrutujących się z warstw ludowych, najczęściej wiejskiego środowiska ludowego), literatura popularna (zwana też niższą, trywialną, rozrywkową) może być zdefiniowana jako to, co niewyrafinowany czytelnik wybiera dla przyjemności; taki czytelnik może pochodzić z każdej klasy społeczeństwa, chociaż literatura popularna zwraca się głównie do ubogich, a od końca XVIII w. również do dzieci.
Książka kieszonkowa (1935, Anglia, wydawnictwo Penguin Books) – mała, masowa, wielkie nakłady, tania, ukazująca się w seriach.
Ilustracje książkowe – czasem wykonywano techniką litografii (wynaleziona w 1798 r. przez Aloisa Senfeldera) – nie nadawała się do szczegółów i ekspresji; litografia wykorzystuje właściwości odpychające kwasów i tłuszczów; początkowo stosowana była tylko do odbijania nut, później też do ilustracji tytułowych, w okresie romantyzmu do celów artystycznych wykorzystywał ją E. Delacroix. Inną technika ilustracyjną był staloryt – linearny, jednoznaczny, suchy. Wynalazł go w 1820 r. Anglik Karol Hoath. Staloryt jest technika wklęsła. Wymaga starannej pracy, trudno o retusze. Technika stalorytu jest dokładna, nadaje się do portretów, widoków miast. W Polsce stalorytem zajmował się Antoni Oleszczyński. Wykorzystywano też techniki fotochemiczne. Najczęściej używano techniki drzeworytu sztorcowego (Thomas Bewick; w Polsce – Wincenty Smokowski i Jan Styfi).
Ruch na rzecz książki pięknej i artystycznej – zmierzający do wznowienia książki wzorowanej na dawnych stuleciach. Przewrót ten nie wyszedł od drukarzy, lecz od estetyków pod przewodnictwem Williama Morrisa w Anglii. On i jego zwolennicy głoszą powrót do wytwarzania ręcznego, w przekonaniu, że maszyna jest wrogiem piękna. W 1891 r. założyli na przedmieściu Londynu Hammersmith sławną drukarnię Kelmscott Press, nastawioną wyłącznie na prace ręczną, a ich ideałem i wzorem stała się książka średniowieczna i mistrzowskie dzieła pierwszych drukarzy. Styl Morrisa znajduje naśladowców w całej Europie, lecz jego przesada w formie typograficznej i niesłuszne eliminowanie z wytwórczości maszyn powodują szybkie zanikanie tych wpływów. W Polsce – Stanisław Wyspiański.
Oprawy – od połowy XIX wieku zaczęto stosować maszyny introligatorskie (początkowo oprawy były ślepe /bez nadruku/tytuł + autor, później projektowano okładki). Style w introligatorstwie: katedralny, neorokoko (wielkie ornamenty w stylu rokoko).
Oprawy współczesne – proces nadawania arkuszom papieru zwanym składkami postaci książki = proces zawieszania oprawy; okładka zapewnia funkcjonalne połączenie kartek (tak by się sama nie zamykała), ochronę kartek przed uszkodzeniem; nie powinna obniżać funkcjonalności książki. Typy opraw: oprawa miękka (broszurowa), półtwarda, twarda, specjalna (np. spirala). Jeżeli grzbiet książki jest szerszy niż 5 mm, to powinien być na nim wydrukowany tytuł, numer tomu, a jeśli się zmieści to także nazwisko autora i nazwa lub znak wydawcy. Napisy na grzbiecie powinny biec równolegle do grzbietu, według starszych zaleceń – od dołu do góry, a według nowszych – od góry ku dołowi; jeżeli grzbiet jest szeroki, tytuł można umieścić w poprzek grzbietu (tzw. szyldzik).

</doc>
<doc id="176311" url="https://pl.wikipedia.org/wiki?curid=176311" title="Jowinian">
Jowinian

Jowinian (ur. 340, zm. 410) – rzymski mnich, pod wpływem stoicyzmu wystąpił przeciw formalnemu porządkowi praktyk ascetycznych Kościoła. Według niego post ma taką samą wartość, co spożywanie pokarmów z błogosławieństwem Boga. Opowiadał się szczególnie za tym, że dziewictwo, jak również wdowieństwo, w Kościele nie powinny być uznawane za bardziej duchowy stan niż małżeństwo. Pod wpływem Jowiniana chrześcijanki w Italii, które ślubowały życie konsekrowane w dziewictwie lub wdowieństwie, porzucały swój stan i wychodziły za mąż. Papież Syrycjusz ostro potępił poglądy Jowiniana i ekskomunikował go, tłumacząc w liście "Adversus Jovinianum", że nie oznacza to poniżenia godności samego małżeństwa. Z ostrym sprzeciwem wystąpił również Ambroży, biskup Mediolanu, dokąd udał się Jowinian po otrzymaniu ekskomuniki od papieża. Polemikę podjęli następnie Augustyn z Hippony oraz Hieronim. Pisma Jowiniana nie zachowały się. 
Podobne, również odrzucone przez Kościół poglądy głosili także Helwidiusz i Bonosus.

</doc>
<doc id="176313" url="https://pl.wikipedia.org/wiki?curid=176313" title="Księgarstwo">
Księgarstwo

Księgarstwo – działalność gospodarcza polegająca na rozpowszechnianiu książek zgodnie z programem wydawniczym dzięki sieci księgarń.
Termin „księgarstwo” występuje w dwóch znaczeniach:
Rozróżnia się:
Księgarstwo w Polsce podczas II wojny światowej.
W latach 1939–1945 podczas niemieckiej okupacji zlikwidowano wiele księgarń – przede wszystkim te należące do Żydów. Te które pozostały musiały mieć koncesję i były nękane kontrolami, mającymi na celu wyeliminowanie książek zakazanych w tym podręczników szkolnych. Dzięki patriotycznej postawie księgarzy, działalności konspiracyjnej Tymczasowej Komisji Porozumiewawczej Organizacji Księgarskich (w połowie 1943 przemianowanej na Tymczasową Radę Księgarstwa Polskiego), udało się ocalić i rozprzedać wiele książek zakazanych, w tym wydawnictwa konspiracyjne.
O skali rabunku i zniszczenia polskich książek mowa jest w artykule "Grabież polskich dóbr kultury w czasie II wojny światowej".

</doc>
<doc id="176316" url="https://pl.wikipedia.org/wiki?curid=176316" title="Górka Szczyrkowska">
Górka Szczyrkowska

Górka Szczyrkowska – część Szczyrku – miejscowości wypoczynkowej w Beskidzie Śląskim. Położona jest na zboczu jednej z gór otaczających Szczyrk, a należących do pasma Klimczoka – szczytu pomiędzy Bielskiem-Białą a Szczyrkiem.
Według miejscowej tradycji dnia 25 lipca 1894 r. dwunastoletniej dziewczynce Juliannie Peździe, mieszkance Szczyrku, w miejscu, gdzie dziś wzniesione jest sanktuarium, na tle buka ukazała się Matka Boska, prosząc o modlitwy, które miałyby przysporzyć wielu łask mieszkańcom regionu i całej Polski.
Sanktuarium Szczyrkowskie obejmuje niewielkich rozmiarów kościół, wzniesiony w okresie międzywojennym oraz położone za kościołem obmurowane źródełko. Tuż obok sanktuarium znajduje się dom dla pielgrzymów.
Miejsce to jest celem pielgrzymek indywidualnych i zbiorowych, dziś już nie tylko mieszkańców regionu, ale i całej Polski. Pielgrzymki do sanktuarium odbywają się przede wszystkim w okresie świąt poświęconych Matce Boskiej, szczególnie zaś 3 maja – w dniu święta Matki Boskiej Królowej Polski.
Górkę Szczyrkowską wskazuje się czasem także jako trzecie miejsce objawień Najświętszej Maryi Panny na ziemiach polskich w okresie niewoli porozbiorowej, w zaborze austriackim i wymienia obok uznanego już przez kościół rzymskokatolicki objawienia w Gietrzwałdzie (zabór pruski, 1877) oraz w Licheniu (zabór rosyjski, 1850).

</doc>
<doc id="176322" url="https://pl.wikipedia.org/wiki?curid=176322" title="Elastomery">
Elastomery

Elastomery – to polimerowe tworzywa sztuczne lub naturalne, które cechuje zdolność do odwracalnej deformacji pod wpływem działania sił mechanicznych, z zachowaniem ciągłości ich struktury. Elastomery to szersza grupa materiałów niż gumy, które stanowią tylko jedną z klas elastomerów.
Właściwości.
Elastomer posiada zdolność zmiany w szerokim zakresie swoich wymiarów w momencie, gdy jest poddawany naprężeniom rozciągającym, ścinającym lub ściskającym. Po odciążeniu następuje powrót do poprzednich wymiarów. Np: niektóre rodzaje gum opartych na kauczukach silikonowych można rozciągnąć o 1000% pierwotnych wymiarów bez zerwania.
Zdolność elastomerów do zmiany wymiarów wynika z ich specyficznej budowy chemicznej. Elastomery są usieciowanymi polimerami amorficznymi, które posiadają niską temperaturę zeszklenia, dużo poniżej temperatury pokojowej. 
Łańcuchy polimerów w temperaturze powyżej zeszklenia posiadają zdolność tzw. ruchów segmentalnych, które polegają na skoordynowanej zmianie konformacji grup 3-5 merów. Dzięki możliwości wykonywania ruchów segmentalnych łańcuchy polimerów mogą pod wpływem zewnętrznych naprężeń ulegać deformacjom co powoduje zmianę wymiarów zbudowanych z nich materiałów. Ze względu na to, że wymuszone "prostowanie się" łańcuchów polimerów jest związane ze spadkiem entropii wynikającymi ze wzrostu stopnia uporządkowania całego układu, w momencie gdy naprężenie przestaje działać na elastomer, łańcuchy polimerów zaczynają się samorzutnie "skręcać", wykonując potrzebne do tego ruchy segmentalne, tak aby cały układ osiągnął możliwie jak najwyższą entropię. "Prostowanie" łańcuchów polimerów powoduje zmianę wymiarów zbudowanego z nich materiału, zaś "skręcanie" powrót do poprzedniego stanu.
Aby elastomer pozostawał ciałem stałym w temperaturze pokojowej i posiadał odpowiednio wysoką odporność na zerwanie, między jego cząsteczkami muszą występować odpowiednio silne, ale nie za silne oddziaływania, które zapewniają jego ciągłość w trakcie zmian wymiarów pod wpływem naprężeń mechanicznych. Gdy oddziaływania między cząsteczkami są za słabe materiał będzie rozciągliwy, ale nie będzie posiadał zdolności powrotu do poprzednich rozmiarów, będzie więc przypominał swoim własnościami plastelinę. Gdy oddziaływania te są za silne, materiał traci zdolność do zmiany wymiarów z zachowaniem własnej ciągłości.
Odpowiednio silne oddziaływania między cząsteczkami elastomerów osiąga się poprzez:

</doc>
<doc id="176323" url="https://pl.wikipedia.org/wiki?curid=176323" title="Jicchak Ben Cewi">
Jicchak Ben Cewi

Jicchak Ben Cewi, Icchak Ben Cwi (hebr. יצחק בן צבי, ur. 24 listopada 1884 w Połtawie, zm. 23 kwietnia 1963 w Jerozolimie) – izraelski polityk i działacz ruchu syjonistycznego, drugi prezydent Izraela (w latach 1952–1963).
Życiorys.
Urodził się w 1884 w Połtawie na Ukrainie jako Izaak Szymszelewicz, syn żydowskiego nauczyciela i pisarza (Cewi Szimszi). Po pogromie w Kiszyniowie w 1903 organizował pierwszą żydowską organizację samoobrony na Ukrainie. W 1907 wyemigrował do Palestyny, gdzie założył żydowską organizację obronną Ha-Szomer. Podczas I wojny światowej, w 1915, razem z Dawidem Ben Gurionem zostali wydaleni przez Turków z Palestyny za syjonizm. W 1917 zaciągnął się do brytyjskiej armii i wraz z nią powrócił do Palestyny. Od 1920 działał na rzecz utworzenia żydowskiej podziemnej organizacji wojskowej Hagana.
Był liderem socjalistycznych syjonistów. Współdziałał przy założeniu Powszechnej Organizacji Robotników Żydowskich w Ziemi Izraela (Histadrut – 1921, Hajfa). W latach 1931–1948 był pierwszym przewodniczącym i prezydentem Żydowskiej Rady Narodowej ("Wa’ad Le’ummi").
W wyborach w 1949 oraz w 1951 wybierany posłem z listy Mapai. 8 grudnia 1952 został wybrany drugim prezydentem państwa Izrael. Zwolniony mandat poselski objął po nim Ja’akow Niccani.
Przeniósł rezydencję prezydencką z Rechowot do Jerozolimy. Prowadził badania nad tradycją, zwyczajami i religią orientalnych społeczności żydowskich (Jemen, Persja, Buchara i inne). Spisał ponad dwadzieścia tomów historii Żydów. W toku swojej pracy badawczej założył fundację "Jad Jicchak Ben Cewi" zajmującą się studiami nad żydowską społecznością, Ziemią Izraela i Jerozolimą.

</doc>
<doc id="176331" url="https://pl.wikipedia.org/wiki?curid=176331" title="Erytromycyna">
Erytromycyna

Erytromycyna () – mieszanina organicznych związków chemicznych, antybiotyków z grupy makrolidów właściwych, wytwarzanych przez promieniowce "Saccharopolyspora erythraea", której głównym składnikiem jest erytromycyna A, oraz erytromycyny B i C (nie więcej niż 5% każdej). Hamują syntezę białka poprzez wiązanie z podjednostką 50S rybosomu.
Stosowana jest także w postaci cyklicznego węglanu; w takiej formie ma silniejsze działanie przeciwbakteryjne i dłuższy okres półtrwania.
Erytromycyna jest metabolizowana w wątrobie przez demetylację do formy nieczynnej.
Działanie.
Antybiotyk makrolidowy. Działa silnie bakteriostatycznie na "Streptococcus spp."; ponadto m.in. na "Listeria monocytogenes", "Mycoplasma pneumoniae", "Corynebacterium diphtheriae", "Legionella pneumophila", "Neisseria spp.", "Ureaplasma urealyticum", "Chlamydia spp.", "Treponema pallidum", niektóre bakterie beztlenowe. Zmienną wrażliwość wykazują szczepy "Staphylococcus spp." (w czasie leczenia narasta oporność) oraz "Haemophilus influenzae" (eradykacja większości szczepów ma miejsce jedynie w obecności dużych stężeń antybiotyku). Nie działa na "Pseudomonas aeruginosa" i pałeczki "Enterobacteriaceae". Wykazuje oporność krzyżową z linkomycyną i klindamycyną. Wchłanianie z przewodu pokarmowego zmniejsza się w obecności pokarmu. Wiązanie z białkami osocza wynosi około 70%. Erytromycyna dobrze przenika do ucha środkowego, migdałków podniebiennych, płynu opłucnowego i otrzewnowego; lek przenika także do komórek fagocytarnych, przez barierę łożyska i do mleka matki. Słabo przenika do płynu mózgowo-rdzeniowego i stawowego. Jest metabolizowana w wątrobie i wydalana głównie w postaci niezmienionej z kałem. Czas półtrwania we krwi wynosi 1–2 h.
Wskazania.
Ze względu na spektrum działania podobne (ale nie identyczne) do penicylin erytromycyna jest przydatna w leczeniu u osób wykazujących alergię na te antybiotyki.
Zakażenia górnych dróg oddechowych (zapalenie migdałków podniebiennych, ropień okołomigdałkowy, zapalenie gardła, krtani, zatok, wtórne zakażenia bakteryjne w przebiegu grypy i przeziębienia). Zakażenia dolnych dróg oddechowych (zapalenie tchawicy, ostre zapalenie oskrzeli, zaostrzenie przewlekłego zapalenia oskrzeli, zapalenie płuc – płatowe, odoskrzelowe i pierwotne atypowe, rozstrzenie oskrzeli, legionelloza). Zakażenia ucha środkowego i ucha zewnętrznego, zapalenie dziąseł, angina Plauta-Vincenta. Zapalenie powiek. Zakażenia skóry i tkanek miękkich (czyraki – w tym mnogie, zapalenie tkanki łącznej, róża). Zakażenia układu pokarmowego (zapalenie pęcherzyka żółciowego, gronkowcowe zapalenie jelita cienkiego i okrężnicy). Profilaktyka zakażeń okołooperacyjnych, wtórnych zakażeń w przebiegu oparzeń, zapalenia wsierdzia u pacjentów poddawanych zabiegom stomatologicznym. Inne zakażenia: zapalenie szpiku, cewki moczowej, rzeżączka, kiła pierwotna, ziarniniak weneryczny pachwin, błonica, płonica.
Przeciwwskazania.
Nie stosować w przebiegu leczenia astemizolem, terfenadyną, cizapridem, pimozydem, ergotaminą lub dihydroergotaminą.
Działanie niepożądane.
Zaburzenia żołądkowo-jelitowe, zwłaszcza po podaniu dużych dawek (bóle brzucha, nudności, wymioty, biegunka), przemijające zwiększenie aktywności enzymów wątrobowych w surowicy. Rzadko obserwowano żółtaczkę cholestatyczną, niewydolność wątroby, rzekomobłoniaste zapalenie jelita grubego. Sporadycznie występują zaburzenia rytmu serca (częstoskurcz komorowy, arytmie typu "torsades de pointes", kołatanie serca), zaburzenia słuchu – zazwyczaj przemijające (szumy uszne, głuchota – zwłaszcza po podaniu dużych dawek lub u pacjentów z niewydolnością nerek). U 0,5% pacjentów obserwowano reakcje nadwrażliwości (pokrzywka, wysypka skórna, rumień wielopostaciowy, martwica toksyczno-rozpływna naskórka, zespół Stevensa-Johnsona, anafilaksja). Bardzo rzadko występuje agranulocytoza, zaburzenia ośrodkowego układu nerwowego i nerek, zapalenie trzustki. Długotrwałe lub powtórne stosowanie erytromycyny może prowadzić do nadkażenia opornymi szczepami bakterii lub grzybów.
Preparaty.
Dostępne w Polsce preparaty proste:
Dostępne w Polsce preparaty złożone:

</doc>
<doc id="176333" url="https://pl.wikipedia.org/wiki?curid=176333" title="Zalman Szazar">
Zalman Szazar

Zalman Szazar, pierwotnie Szneur Zalman Rubaszow (ur. 24 listopada 1889 w Mirze, zm. 5 października 1974 w Jerozolimie) – izraelski polityk, historyk, dziennikarz, pisarz i poeta przywódca ruchu syjonistycznego. W latach 1963–1972 przez dwie kadencje był prezydentem Izraela.
Życiorys.
Dzieciństwo i młodość.
Zalman urodził się w 1889 roku w miejscowości Mir w Imperium Rosyjskim (obecnie terytorium Białorusi). Urodził się w rodzinie żydowskiej jako Szneur Zalman Rubaszow. Później zmienił nazwisko na Szazar, biorąc je od swoich inicjałów – „"SZR"” ("Szazar"). Pochodził z rodziny chasydzkich rabinów należących do grupy Chabad-Lubawicz. W 1892 roku jego rodzina po wielkim pożarze Mira, przeprowadziła się do wsi Stolewski. Otrzymał tradycyjne żydowskie wykształcenie religijne w chederze, a następnie w ultraortodoksyjnej jesziwie.
Dzięki swojemu nauczycielowi miał możliwość poznać świeckie pisma literatury hebrajskiej tamtego okresu. Po zapoznaniu się z poglądami Dow Ber Borochowa, młody Zalman zaczął sympatyzować z poglądami syjonizmu socjalistycznego. W 1903 roku zaczął wydawać na własną rękę syjonistyczną gazetę, którą rozprowadzał w mieście i jego okolicy. W 1905 roku wstąpił do lewicowej partii syjonistycznej Poalej Syjon. Podczas Rewolucji 1905 roku organizował żydowską samoobronę. W konsekwencji rewolucji, car Mikołaj II Romanow wprowadził przepisy ograniczające swobodę działalności dziennikarskiej. Rok później Zalman wziął udział w tajnej konferencji Poalej Syjon w Mińsku, gdzie poznał Jicchaka Ben Cewi. Rozpoczął wówczas uczestniczyć w pracy redakcyjnej i wydawniczej partii. W 1907 roku przeprowadził się do Wilna, gdzie po raz pierwszy spotkał się z Dowem Ber Borochowem. W następnych miesiącach zajął się tłumaczeniem rosyjskich tekstów Borochowa i Ben-Zwi na jidysz. Ukazywały się one w partyjnej gazecie wydawanej w języku jidysz "Der Proletarisher Gedanke". Latem 1907 roku został aresztowany za działalność rewolucyjną. Przez dwa miesiące przebywał w więzieniu, po czym został uwolniony. Po wyjściu na wolność, w latach 1908–1912 studiował w Piotrogrodzie, gdzie znalazł się pod wpływem Samuela Dubnova. W międzyczasie współpracował z żydowskimi gazetami "Der Emigrant Jidiszer" i "Der Jidysz Fray". W 1909 roku poznał swoją przyszłą żonę, Rachel Kacelson.
W 1911 roku po raz pierwszy odwiedził Palestynę, będącą wówczas pod panowaniem Imperium Osmańskiego. Lato spędził w moszawie Merchawja, gdzie poznał poetkę Rachel Bluwstein i przywódcę syjonistycznego Berla Katznelsona. W następnym roku wyjechał z Rosji do Cesarstwa Niemieckiego, gdzie studiował historię i filozofię na Uniwersytecie we Fryburgu i Uniwersytecie w Strasburgu. Wraz z wybuchem I wojny światowej w 1914 roku, nie mógł powrócić do Rosji. Przeprowadził się wówczas do Berlina i rozpoczął studia na Uniwersytecie w Berlinie. Jego specjalnością była historia Żydów w Europie Wschodniej, sabbataizm i krytyka biblijna.
Działalność syjonistyczna.
Podczas berlińskich studiów Zalman zaangażował się aktywnie w działalność ruchu syjonistycznego, biorąc udział w licznych konferencjach. Współpracował jako dziennikarz z gazetą "Juedische Rundschau". W 1916 roku stał się jednym z założycieli niemieckiego ruchu syjonistycznego socjalizmu, współtworząc rok później ruch He-Chaluc. W 1919 roku wziął udział w konferencji Poalej Syjon w Sztokholmie. Wraz z Nachmanem Syrkinem, Nachumem Nirem i Chaimem Finemanem został wybrany na członka delegacji wysłanej w celu zbadania warunków życia w Ziemi Izraela i opracowania planu rozwoju współpracy gospodarczej. W 1920 roku na uroczystości w Jerozolimie poślubił Rachel Kacnelson. Siostra Rachel – Batszewa również zaangażowana była w działalność polityczną, w niepodległym Izraelu była posłanką. Również w 1920 roku pojawił się na konferencji Poalej Syjon w Wiedniu, podczas której odrzucił poglądy komunizmu. W 1921 roku wziął udział w Dwunastym Kongresie Syjonistycznym, na którym wybrano go członkiem Komitetu Wykonawczego Światowej Organizacji Syjonistycznej. W latach 1922–1924 wykładał historię żydowską w Instytucie Pedagogicznym w Wiedniu.
Działalność polityczna.
W 1924 roku wyemigrował do Brytyjskiego Mandatu Palestyny, gdzie bardzo szybko został członkiem sekretariatu związku zawodowego Histadrut i członkiem kolegium redakcyjnego gazety "Dawar" (w latach 1944–1949 jej redaktorem naczelnym). Wyrazem jego coraz większego zaangażowania politycznego w życie społeczności żydowskiej w Palestynie było członkostwo w II Radzie Narodowej (lata 1925–1931). W latach 1930–1932 razem z Chaimem Arlosoroffem był redaktorem gazety partyjnej Achdut ha-Awoda. Równocześnie kierował Departamentem Edukacji i Kultury Światowej Organizacji Syjonistycznej. Był członkiem delegacji Agencji Żydowskiej w Zgromadzeniu Ogólnym ONZ, gdy 27 listopada 1947 roku przegłosowano rezolucję nr 181 w sprawie podziału Palestyny na dwa państwa: żydowskie i arabskie. Po proklamacji niepodległości Izraela zmienił swoje nazwisko na brzmiące bardziej hebrajsko – Szazar. W pierwszych wyborach parlamentarnych w styczniu 1949 roku wystartował z listy wyborczej Mapai. Został wybrany do Pierwszego Knesetu, a następnie objął obowiązki ministra edukacji w pierwszym rządzie Dawida Ben Guriona. Były to niezwykle trudne lata, gdy nowe państwo odbudowywało się po I wojnie izraelsko-arabskiej, borykało się z trudnościami budowy podstawowej infrastruktury, a jednocześnie były to lata masowej imigracji Żydów przyjeżdżających do Izraela z całego świata. Rodziło to wielkie trudności zapewnienia oświaty i nauki języka hebrajskiego, który miał być podstawowym narzędziem tworzenia spójności narodowej. W lipcu 1949 roku Szazar doprowadził do uchwalenia Prawa o Obowiązkowej Edukacji. Było to niewątpliwie jedno z jego największych osiągnięć w resorcie. Szazar zasiadał w Drugim Knesecie i Trzecim Knesecie. W 1952 roku został członkiem Komitetu Wykonawczego Agencji Żydowskiej. W 1956 roku zrezygnował z mandatu poselskiego (który objął po nim Jisra’el Kargman), i w latach 1956–1960 pełnił obowiązki przewodniczącego Komitetu Wykonawczego Agencji Żydowskiej.
Prezydent Izraela.
Po śmierci 23 kwietnia 1963 roku prezydenta Jicchaka Ben Cewi, pojawiła się potrzeba wybrania nowego prezydenta Izraela. W wyborach przeciwko Zalmanowi Szazar wystartował były minister handlu i przemysłu Perec Bernstein. Szazar zdecydowanie wygrał w pierwszej turze wyborów i 21 maja 1963 został 3. Prezydentem Izraela. W dniu 26 marca 1968 roku ponownie wygrał w wyborach i został prezydentem na drugą kadencję.
Podczas jego kadencji przeniesiono siedzibę prezydenta do jej obecnej lokalizacji przy ulicy HaNasi w Jerozolimie. Rezydencja została przekształcona w centrum comiesięcznych spotkań intelektualistów, naukowców i pisarzy. Szazar podejmował duże wysiłki na rzecz realizacji projektu badania Żydów w diasporze. Projekt ten realizowano we współpracy z Uniwersytetem Hebrajskim w Jerozolimie. Szazar w przeciwieństwie do wielu izraelskich polityków, pozostał wierny religii. W jego rezydencji wybudowano synagogę, w której zawsze odbywały się nabożeństwa w szabat i święta żydowskie. Utrzymywał kontakty z ruchem chasydzkim. Promował język jidysz i kulturę Żydów z Europy Wschodniej. Kiedy w 1964 roku spotkał się z papieżem Pawłem VI, Szazar odczytał werset z Księgi Micheasza 4,5: "„Choćby wszystkie ludy występowały, każdy w imię swego boga, my jednak występować będziemy w imię Pana, Boga naszego, zawsze i na wieki”".
W 1966 roku otrzymał Nagrodę Bialika z literatury. Z urzędu prezydenta ustąpił 23 maja 1973 roku. Zmarł 5 października 1974 roku w Jerozolimie. Został pochowany na Wzgórzu Herzla w Jerozolimie.
Znaczenie.
Szazar odegrał ważną rolę w rozwoju ruchu syjonistycznego i tworzeniu państwa Izrael. Równocześnie włożył wielki wkład w rozwój żydowskiej literatury, szczególnie w języku hebrajskim i jidysz. Odegrał pionierską rolę wprowadzając krytykę biblijną w języku hebrajskim. Był także tłumaczem. Na jego cześć nazwano utworzone w 1973 roku w Jerozolimie "Centrum Zalmana Szazara", które koncentruje się na publikowaniu prac dotyczących historii żydowskiej.

</doc>
<doc id="176334" url="https://pl.wikipedia.org/wiki?curid=176334" title="Mikroskop holograficzny">
Mikroskop holograficzny

Mikroskop holograficzny to mikroskop pozwalający uzyskać bardzo dużą głębię ostrości i szybką rejestrację obrazów 3D, dzięki pomiarowi natężenia i fazy promieniowania rozproszonego przez obiekt.
W małych holomogramach soczewkowych najpierw otrzymuje się zarejestrowany na płycie fot. obraz interferencyjny, a następnie, po jego wywołaniu, odtwarza z niego holograficzny obraz pozorny obserwowany za pomocą okularu.

</doc>
<doc id="176336" url="https://pl.wikipedia.org/wiki?curid=176336" title="Sodoma">
Sodoma

Sodoma – wspomniane w Biblii główne miasto kananejskie, położone na nizinie (por. "szefela"). Według Księgi Rodzaju (Rdz 10,19) zlokalizowane było na południu kraju. Filon z Aleksandrii w swoich dziełach wzmiankuje o Sodomitach z Kanaanu – obszaru, który później Syryjczycy określili Palestyną.
Dokładne położenie Sodomy nie jest znane, choć prowadzono poszukiwania na południowym i północnym brzegu Morza Martwego. Istnieje przypuszczenie, że jej ruiny znajdują się na dnie morza. Współcześnie Sodomą nazywa się solne wzgórze Dżabal as-Sadum na południowo-zachodnim brzegu Morza Martwego. Sodoma została wspomniana przez Księgę Rodzaju (Rdz 10,19; 13,10–12; 19,24–25) w kontekście osiedlenia się Lota w Kanaanie (na równinie na wschód od południowego Kanaanu, gdzie osiadł Abraham) – i późniejszym zniszczeniu miasta przez deszcz siarki i ognia.
W 2021 roku opublikowano wyniki badań nad zniszczeniem przez meteoryt w połowie XVII wieku p.n.e. Tell el-Hammam położonego w ujściu Jordanu, co zapoczątkowało dyskusję na temat genezy przekazu biblijnego o unicestwieniu Sodomy. Wyniki tych badań budzą jednak wątpliwości wśród niektórych naukowców. 

</doc>
<doc id="176337" url="https://pl.wikipedia.org/wiki?curid=176337" title="Gomora">
Gomora

Gomora – miasto kananejskie, wspomniane w Biblii. Według Księgi Rodzaju (Rdz 13,10) było zlokalizowane w Dolinie Jordanu. Ustalenie dokładnego położenie Gomory stwarza badaczom problemy. Zgodnie z przekazem Księgi Rodzaju (Rdz 19,24–25) Gomora wraz z Sodomą została zniszczona przez deszcz siarki i ognia.

</doc>
<doc id="176339" url="https://pl.wikipedia.org/wiki?curid=176339" title="Grzech sodomski">
Grzech sodomski



</doc>
<doc id="176342" url="https://pl.wikipedia.org/wiki?curid=176342" title="Fire-and-forget">
Fire-and-forget

Fire-and-forget (z ang. „odpal i zapomnij”) – określenie pocisków rakietowych samonaprowadzających się na cel. W broni tego rodzaju wystarczy tylko namierzyć cel i nacisnąć spust. Pocisk będzie automatycznie zmieniał trajektorię lotu tak, aby dokładnie trafić w cel. Odbywa się to bez udziału człowieka i systemów obiektu, z którego odpalono pocisk.

</doc>
<doc id="176346" url="https://pl.wikipedia.org/wiki?curid=176346" title="Efraim Kacir">
Efraim Kacir

Efraim Katzir (ur. 16 maja 1916 w Kijowie, zm. 30 maja 2009 w Rechowot) – izraelski polityk, czwarty prezydent państwa Izrael.
Życiorys.
Urodził się w 1916 roku w Kijowie na Ukrainie, jako Efraim Kaczalski.
W 1922 roku wyemigrował wraz z rodziną do Palestyny. W 1932 roku rozpoczął studia biologii na Uniwersytecie Hebrajskim w Jerozolimie.
Należał do podziemnej żydowskiej organizacji wojskowej Hagana. Podczas wojny o niepodległość został mianowany dowódcą korpusu naukowego.
Był jednym z założycieli Instytutu Naukowego Weizmana (1949 r.). Utworzył Instytut Biofizyki na Uniwersytecie w Tel Awiwie. Prowadził podstawowe badania nad kodem genetycznym.
23 maja 1973 roku został wybrany czwartym prezydentem państwa Izrael. Jednym z najważniejszych momentów jego prezydentury była wizyta w Izraelu egipskiego prezydenta Anwara Sadata w listopadzie 1977 r.
Ustąpił z urzędu prezydenta w maju 1978 roku i powrócił do Instytutu Weizmana. Położył podstawy pod przyszły sukces Izraela w dziedzinie technologii hi-tech i network.

</doc>
<doc id="176352" url="https://pl.wikipedia.org/wiki?curid=176352" title="Icchak Nawon">
Icchak Nawon

Icchak Nawon, Jicchak Nawon (hebr.: יצחק נבון ang.: "Yitzhak Navon", ur. 9 kwietnia 1921 w Jerozolimie, zm. 7 listopada 2015 tamże) – izraelski polityk, piąty prezydent Izraela.
Życiorys.
Dzieciństwo i młodość.
Urodził się 9 kwietnia 1921 roku w Jerozolimie, jako spadkobierca długiej linii sefardyjskich rabinów, którzy od ponad 300 lat mieszkali w Jerozolimie. Rodzina matki pochodziła z Maroka, pod koniec XIX wieku przeniosła się do Palestyny. Uczył się w szkole średniej w Jerozolimie, a następnie studiował na Uniwersytecie Hebrajskim kulturę islamu, literaturę hebrajską i arabską oraz pedagogikę.
Kariera zawodowa.
Przez pewien czas pracował jako nauczyciel. W latach 1946–1949 był dowódcą departamentu arabskiego w Haganie.
Podczas pierwszych lat niepodległości Izraela pracował w korpusie dyplomatycznym w Ameryce Łacińskiej – w Urugwaju i Argentynie. W tym czasie publikował artykuły w tamtejszej prasie hebrajskiej. W 1951 roku rozpoczął pracę w administracji rządowej. W latach 1951–1952 był sekretarzem politycznym w biurze premiera Moszego Szareta, następnie w latach 1952–1963 sprawował tę samą funkcję w biurze Dawida Ben Guriona W latach 1964–1965 kierował departamentem kultury w Ministerstwie Edukacji i Kultury.
Kariera polityczna.
Początkowo był członkiem Mapai, w 1964 wstąpił do utworzonej przez Ben Guriona partii Rafi i z jej list po raz pierwszy został wybrany do Knesetu w wyborach w 1965 roku. Gdy Rafi weszło w skład Koalicji Pracy, pełnił funkcję zastępcy przewodniczącego 6. Knesetu. Był także członkiem pięciu komisji parlamentarnych. W 1968 roku dołączył do Partii Pracy. W kolejnych wyborach został wybrany do siódmego Knesetu z list Koalicji Pracy (Ma’arach) i ponownie objął funkcję zastępcy przewodniczącego parlamentu. Zasiadał także w czterech komisjach.
Był przewodniczącym komitetu wykonawczego Światowej Organizacji Syjonistycznej oraz przewodniczącym Fundacji Kulturalnej Amerykańsko-Izraelskiej.
W wyborach parlamentarnych w 1973 po raz trzeci zdobył mandat poselski. W 8. Knesecie był szefem Komisji Spraw Zagranicznych i Obrony, zasiadał także w dwóch innych komisjach. W 1977 roku ponownie dostał się do Knesetu, znowu z list Koalicji Pracy.
5. prezydent Izraela.
19 kwietnia 1978 został wybrany piątym prezydentem państwa Izrael. Urząd objął 29 maja i pełnił go do 5 maja 1983. W czasie swojego przemówienia inauguracyjnego przemawiał po hebrajsku i po arabsku. W październiku 1980 spotkał się z prezydentem Anwarem as-Sadatem w Egipcie, stając się tym samym pierwszym izraelskim prezydentem, który odwiedził państwo arabskie.
Okres jego prezydentury był czasem silnych napięć i kontrowersji w społeczeństwie izraelskim. Nasilały się konflikty pomiędzy świecką i religijną częścią społeczeństwa, pomiędzy grupą aszkenazyjską a sefardyjską, pomiędzy prawicą a lewicą, pomiędzy Żydami a Arabami. Problemy dotykały polityki, spraw socjalnych, edukacji, ewakuacji żydowskich osiedli z Synaju oraz wojny w Libanie. Był pierwszym prezydentem, który wykroczył poza swoje ceremonialne uprawnienia. Wziął aktywny udział w publicznych dysputach, dążąc do wyjaśnienia kontrowersyjnych spraw masakr w obozach Sabra i Szatila w Libanie. Rozpoczął erę „politycznych” prezydentów. Zakończył swoją prezydenturę w maju 1983 roku. Był pierwszym prezydentem, który nie urodził się w Europie, ani nie miał europejskich korzeni.
Po prezydenturze.
Zakończył prezydenturę w wieku 62 lat, nie zdecydował się na polityczną emeryturę, lecz pozostał czynnym politykiem. W 1984 roku został po raz piąty wybrany posłem do Knesetu. Wszedł w skład rządu Szimona Peresa jako wicepremier oraz minister edukacji i kultury. Funkcje te sprawował również w rządzie Icchaka Szamira, utworzonym w 1986, w połowie kadencji 11. Knesetu. Zmiana premiera nastąpiła w wyniku realizacji umowy koalicyjnej o rotacji urzędów. Po raz ostatni dostał się do Knesetu w wyborach w 1988 roku, ponownie wszedł do rządu Szamira jako wicepremier i minister edukacji i urząd ten sprawował do 15 marca 1990, gdy rząd został odwołany. W skład kolejnego rządu, ponownie kierowanego przez Szamira, już nie wszedł, przez resztę dwunastej kadencji Knesetu był członkiem komisji spraw zagranicznych i obrony.
Po wycofaniu się z życia politycznego zaangażował się w sprawy społeczno-kulturalne, zajmując się między innymi opieką nad językiem ladino, był także honorowym przewodniczącym Fundacji Abrahama. Był także cenionym autorem sztuk teatralnych oraz książek poświęconych kulturze i historii Żydów sefardyjskich.
Zmarł 7 listopada 2015 w wieku 94 lat.
Życie prywatne.
Był żonaty z Ofirą (1936–1993), działaczką na rzecz dzieci i osób niepełnosprawnych, z którą miał dwoje dzieci: Naamę i Ereza. W 2008 poślubił Miri Sznafir.
Płynnie mówił po arabsku, posługiwał się także językiem ladino.

</doc>
<doc id="176357" url="https://pl.wikipedia.org/wiki?curid=176357" title="Sytuacjonizm (etyka)">
Sytuacjonizm (etyka)

Sytuacjonizm etyczny – stanowisko etyczne uzależniające etyczność działania od wymogów konkretnej sytuacji i tym samym negujące przydatność generalnych norm postępowania (np. „nie kłam” w sytuacji, gdy niedoszły morderca spyta nas o kryjówkę swej niedoszłej ofiary – wtedy raczej odrzucimy postulat prawdomówności, aby ją chronić).
Wyraz „sytuacjonizm” odnosi się również do jednego z ruchów społeczno-artystycznych.

</doc>
<doc id="176358" url="https://pl.wikipedia.org/wiki?curid=176358" title="Wittgensteinowie">
Wittgensteinowie

Wittgensteinowie – rodzina austriackich przemysłowców.
Wittgensteinowie wywodzili się ze zasymilowanej rodziny niemieckich Żydów z miejscowości Bad Laasphe, w powiecie Siegen-Wittgestein. Założycielem rodu był Moses Meyer, administrator w dobrach hrabiów von Sayn-Wittgenstein-Hohenstein. W 1802 przeniósł się do Korbach, gdzie zajął się hurtowym handlem wełną. Po wprowadzeniu w Królestwie Westfalii w 1808 obowiązku przyjmowania przez Żydów nazwisk przyjął nazwisko od miejsca pochodzenia: Meyer - Wittgestein. Jego syn Heinrich Christian, ur. 12 września 1802 w Korbach, zm. 1878 w wiedniu, w 1830 przeniósł rodzinne przedsiębiorstwo do Gohlis koło Lipska. Po przejściu na protestantyzm ożenił się z Fanny Figdor (1814 - 1890), pochodzącą ze znaczącej żydowskiej rodziny z Wiednia. Wśród jedenaściorga ich dzieci szóstym był Karl Wittgensteinn, urodzony w 1847. W 1851 rodzina przeprowadziła się do Austrii, i w 1860 zamieszkała w Wiedniu, gdzie Heinrich Wittgestein zajął się handlem nieruchomościami.
Pod koniec XIX wieku, rodzina ta stała się prawdopodobnie najbardziej wpływową z rodzin w Cesarstwie Habsburgów. Wiedli główną rolę w przemyśle stalowym, posiadali koleje, byli znanymi mecenasami sztuki.
Po aneksji Austrii przez III Rzeszę i w latach II wojny światowej rodzinę Wittgensteinów dotknęły prześladowania ze strony nazistów. Związane one były z faktem, że w myśl ustaw norymberskich Wittgensteinowie mieli status pochodzenia żydowskiego, choć związek ów miał daleki charakter. Część rodziny, brat Wittgensteina, musiał wyemigrować do USA. Wittgenstein spędził ten okres w Anglii.
Karl &amp; Leopoldine Wittgenstein.
Karl Wittgenstein (8 kwietnia 1847 – 20 stycznia 1913), inżynier, biznesmen, mecenas sztuki i autor tekstów o ekonomii, był austriackim magnatem stalowym. Ożenił się w 1874 roku z Leopoldine Kalmus (4 marca 1850 - ?), utalentowaną pianistką o żydowskim pochodzeniu. Za wszelką cenę chciał uczynić ze swych pięciu synów inżynierów i ludzi interesu; temu uporowi przypisuje się samobójstwa trzech z nich. Państwo Wittgenstein mieli również trzy córki.
Córki Karla &amp; Leopoldine Wittgenstein.
Siostry Wittgensteina zostały aresztowane przez gestapo i przetrzymywane aż do wpłacenia olbrzymiego (w wysokości 2% PKB Rzeszy Niemieckiej) okupu w złocie przez brata filozofa (Paula), który dysponował majątkiem rodziny. Siostry Wittgensteina doczekały końca wojny nie wyjeżdżając z Austrii.

</doc>
<doc id="176361" url="https://pl.wikipedia.org/wiki?curid=176361" title="Życie duchowe">
Życie duchowe



</doc>
<doc id="176365" url="https://pl.wikipedia.org/wiki?curid=176365" title="Robert Wadlow">
Robert Wadlow

Robert Pershing Wadlow (ur. 22 lutego 1918 w Alton, zm. 15 lipca 1940 w Manistee) – najwyższy znany człowiek w historii.
Życiorys.
Jego rodzicami byli Addie i Harold Wadlowowie. Podczas narodzin ważył niespełna cztery kilogramy. W wieku sześciu miesięcy osiągnął masę czternastu kilogramów, zaś po roku – trzydziestu kilogramów. W 5. roku życia mierzył 169 cm wzrostu, a w trzeciej klasie szkoły podstawowej był już wyższy od nauczyciela. Gdy miał 13 lat, mierzył już 224 cm. W wieku 18 lat urósł do 254 cm, a mając 22 lata, przed śmiercią, osiągnął wzrost 272 cm i masę 222 kg.
4 lipca 1940 podczas występu doznał obtarcia kostki, co doprowadziło do powstania pęcherza, który później uległ zakażeniu. Mimo starań lekarzy Robert Wadlow zmarł 15 lipca 1940 w Manistee w stanie Michigan. Pochowano go na cmentarzu w rodzinnym Alton nad rzeką Missisipi.

</doc>
<doc id="176368" url="https://pl.wikipedia.org/wiki?curid=176368" title="Samowar">
Samowar

Samowar (ros. "самовар") – urządzenie do przygotowywania herbaty, charakterystyczne szczególnie dla Rosji i Iranu. Klasyczna konstrukcja składa się ze zbiornika na wodę, przez który przechodzi pionowo rura na węgiel drzewny, z rusztem u dołu. W dolnej części zbiornika samowara znajduje się kranik do spuszczania wody, a u góry miejsce na czajniczek na esencję. Znane w świecie wytwórnie samowarów znajdują się w Tule, Moskwie i Petersburgu.
Współczesne samowary zamiast podgrzewania wody węglem drzewnym wykorzystują do tego celu elektryczne grzałki.
W Tule, przy tamtejszej fabryce samowarów, znajduje się muzeum tulskich samowarów. 
„Złoty Samowar” był główną nagrodą przyznawaną na Festiwalu Piosenki Radzieckiej oraz na Festiwalu Piosenki Rosyjskiej w Zielonej Górze.
Samowar turystyczny jest to lekka wersja samowara przeznaczona do gotowania wody w warunkach obozowych, przy użyciu turystycznego paliwa stałego lub też drobnych gałązek, szyszek i podobnych rozdrobnionych materiałów palnych. Podobnie jak tradycyjny samowar składa się on z paleniska, kominka (płomienicy) i otaczającego kominek płaszcza wodnego. Spotykane nazwy handlowe to Kelly Kettle, Survival Kettle, Storm Kettle, Thermette, Volcano Kettle. W Nowej Zelandii ten rodzaj samowara znany jest pod nazwą Benghazi boiler.

</doc>
<doc id="176369" url="https://pl.wikipedia.org/wiki?curid=176369" title="Iskrownik">
Iskrownik

Iskrownik – urządzenie do generowania iskier elektrycznych (np. do zapłonu w silnikach).
Iskrownik elektromagnetyczny składa się z jednej lub kilku cewek oraz przerywacza i kondensatora. Prąd płynący w cewce wytwarza pole magnetyczne. Przerwanie przepływu prądu powoduje zanik pola magnetycznego, który to wywołuje siłę elektromotoryczną indukcji, co daje impuls wysokiego napięcia.
Przerywacz może być sterowany zewnętrznym urządzeniem, np. krzywką, albo polem magnetycznym cewki (Cewka Ruhmkorffa). W nowszych rozwiązaniach zamiast przerywacza młoteczkowego stosuje się wyłącznik elektroniczny.
Iskrownik piezoelektryczny wykorzystuje element wykonany z piezoelektryka, na którym wysokie napięcie powstaje pod wpływem naprężenia udarowego.

</doc>
<doc id="176374" url="https://pl.wikipedia.org/wiki?curid=176374" title="Broń powtarzalna">
Broń powtarzalna

Broń powtarzalna - broń palna, nieautomatyczna mogąca strzelać wyłącznie ogniem pojedynczym, wyposażona w magazynek. Broń powtarzalną trzeba po każdym strzale przeładować. Czynności te wykonuje strzelający za pomocą mechanizmów ręcznego przeładowania.
Największymi grupami broni powtarzalnej są strzelby, karabiny powtarzalne i rewolwery. Do rzadkich rodzajów broni powtarzalnej należą pistolety powtarzalne i niektóre granatniki.

</doc>
<doc id="176375" url="https://pl.wikipedia.org/wiki?curid=176375" title="Placek zbójnicki">
Placek zbójnicki

Placek zbójnicki lub zbójecki – rodzaj placka ziemniaczanego. Placek pochodzi z Podhala, z Polski lub Słowacji. Przyrządzany jest z ziemniaków, mąki, cebuli, słoniny, smalcu, czosnku, przypraw i jajek. Podaje się go często polanego gulaszem lub śmietaną. Jest to bardzo popularne danie serwowane na Podhalu. 
 

</doc>
<doc id="176376" url="https://pl.wikipedia.org/wiki?curid=176376" title="Helenów (Goleniów)">
Helenów (Goleniów)

Helenów (do 1945 "Helgenfeld") – część miasta Goleniowa, położona ok. 2 km na południe od centrum miasta, przy drodze powiatowej prowadzącej do Stargardu, nad strugą Wiśniówką, na skraju Równiny Goleniowskiej i Równiny Nowogardzkiej, od strony zachodniej otoczona lasami Puszczy Goleniowskiej.
Wieś Helenów została włączona do miasta Goleniowa w 1954 r.; obecnie jest to dzielnica miasta. Osiedle Helenów posiada własny samorząd – radę osiedlową. Znajduje się tutaj kościół parafialny NMP Nieustającej Pomocy zbudowany na początku lat 90.; obok znajduje się kapliczka maryjna i dzwonnica. Przy dawnym przejeździe kolejowo-drogowym stoi kapliczka również poświęcona Matce Boskiej zwanej Madonną Helenowa. Na osiedlu znajduje się kilka zakładów usługowych (kamieniarstwo, hurtownie, transport, rzemiosło), szkoła podstawowa nr 3, boisko piłkarskie, punkt lekarski i urząd pocztowy. Najstarsze budynki pochodzą z początków XX w. Większość zabudowy stanowią budynki tzw. nowej (zachodniej) części osiedla, pochodzącej z lat 90. XX w. Osiedle pełni funkcje mieszkalne i usługowe. Dawniej było ono połączone z Goleniowem i Maszewem linią kolejową. Tory rozebrano w 2005. Jesienią tego samego roku miasto Goleniów połączono z osiedlem ścieżką pieszo-rowerową biegnącą po dawnym nasypie kolejowym. Ścieżka jest użytkowana przez mieszkańców centrum miasta i osiedla; odciążyła ruch rowerowy na szosie prowadzącej do Stargardu. Planuje się także wydłużenie trasy do Podańska i Danowa. Do zabytków należy budynek dawnego młyna wodnego nad rzeką Wiśniówką.
Okoliczne miejscowości: Goleniów, Zabrodzie, Podańsko, Żółwia

</doc>
<doc id="176377" url="https://pl.wikipedia.org/wiki?curid=176377" title="Królik Bugs">
Królik Bugs

Królik Bugs – postać fikcyjna z serii kreskówek Warner Brothers, wymyślona w 1938 r. przez Teksa Avery’ego i Chucka Jonesa. Po raz pierwszy pojawił się w A Wild Hare (27 lipca 1940). Bugs chrupie marchewkę i często powtarza "Eee..." "Co jest, doktorku?" ("Eeh..." "What’s up, Doc?"). Jego stałym antagonistą jest myśliwy Elmer Fudd.
Charakterystycznego głosu użyczył mu komik Mel Blanc. Poza nim dubbingowali go także Jeff Bergman, Greg Burson, Billy West, Joe Alaskey, Samuel Vincent Noel Blanc oraz Eric Bauza (obecnie), a w Polsce – głównie Krzysztof Tyniec, Robert Rozmus i Tomasz Kozłowicz.
Inspiracją dla stworzenia postaci Królika Bugsa był Clark Gable w filmie Ich noce z 1934 r. Scena, w której aktor u boku Claudette Colbert próbuje złapać autostop, jednocześnie chrupiąc marchewkę, przeszła do historii kinematografii.
W 1953 r. postać pojawia się w filmie "Bycza sprawa".
Film krótkometrażowy "Rycerski rycerz Bugs" ("Knighty Knight Bugs") otrzymał Oscara za rok 1958 w kategorii krótkometrażowego filmu animowanego – reżyserem był John W. Burton. Od tego czasu królik Bugs był przedstawiany w scenkach wprowadzających do niektórych filmów jako zdobywca Oscara.
W 1996 r. wraz z innymi bohaterami kreskówek wytwórni Warner Brothers „wystąpił” m.in. z Michaelem Jordanem w filmie "Kosmiczny mecz", w 2003 r. w podobnej, pół-animowanej produkcji "Looney Tunes znowu w akcji" ("Looney Tunes: Back in Action"), natomiast w 2021 r. pojawił się w filmie "Kosmiczny mecz: Nowa era" razem z inną byłą gwiazdą NBA – LeBronem Jamesem.
W 2002 r. amerykański magazyn "TV Guide" ogłosił Królika Bugsa największą osobowością filmu rysunkowego wszech czasów.

</doc>
<doc id="176378" url="https://pl.wikipedia.org/wiki?curid=176378" title="Placek zbójecki">
Placek zbójecki



</doc>
<doc id="176379" url="https://pl.wikipedia.org/wiki?curid=176379" title="Mechanizm krzywkowy">
Mechanizm krzywkowy

Mechanizm krzywkowy – mechanizm używany zwykle w procesach sterowania (np. w układzie rozrządu).
Mechanizmy krzywkowe składają się z krzywki wykonującej ruch obrotowy i popychacza wykonującego ruch posuwisto-zwrotny, rzadziej wahadłowy. W innych odmianach takich mechanizmów zarówno krzywka, jak i popychacz wykonują ruch posuwisto zwrotny. Mechanizm taki umożliwia zamianę ruchu krzywki na inny rodzaj ruchu.
Popychacz może być umieszczony na osi obrotu krzywki lub mimośrodowo w stosunku do niej.
Rodzaje popychaczy:

</doc>
<doc id="176384" url="https://pl.wikipedia.org/wiki?curid=176384" title="Helenów (gmina Wiśniew)">
Helenów (gmina Wiśniew)

Helenów – wieś w Polsce położona w województwie mazowieckim, w powiecie siedleckim, w gminie Wiśniew.
W latach 1975–1998 miejscowość należała administracyjnie do województwa siedleckiego.
Według danych z 1 marca 2012 wieś liczy 184 mieszkańców. W jej okolicach przebiega linia kolejowa E 20 Moskwa – Berlin, a w odległości 2 km droga międzynarodowa E30.
Wierni Kościoła rzymskokatolickiego należą do parafii św. Stanisława i Aniołów Stróżów w Zbuczynie.

</doc>
<doc id="176392" url="https://pl.wikipedia.org/wiki?curid=176392" title="Mościbrody">
Mościbrody

Mościbrody – wieś w Polsce położona w województwie mazowieckim, w powiecie siedleckim, w gminie Wiśniew. Przez wieś przebiega droga krajowa nr 63 Węgorzewo – Sławatycze i dwie drogi powiatowe: do Wólki Wiśniewskiej i do wsi Borki-Kosiorki.
Na terenie wsi utworzono dwa sołectwa "Mościbrody" (110 mieszkańców) i "Mościbrody Kolonia" (137 mieszkańców) .
Wierni Kościoła rzymskokatolickiego należą do parafii Najświętszego Serca Jezusowego w Wiśniewie.
W latach 1975–1998 miejscowość położona była w województwie siedleckim.
W Mościbrodach znajduje się XIX wieczny, zabytkowy zespół dworsko – parkowy i otaczający go kompleks stawów rybackich oraz duży Zakład Mięsny produkujący wędliny na rynek ogólnokrajowy.
W 2008 roku w parku dworskim odbyła się inscenizacja bitwy pod Iganiami.
W części miejscowości działał "Zakład Rybacki Mościbrody" wchodzący w skład "Państwowego Gospodarstwa Rybackiego Siedlce".

</doc>
<doc id="176393" url="https://pl.wikipedia.org/wiki?curid=176393" title="Rezerwat przyrody Łabunie">
Rezerwat przyrody Łabunie

Łabunie – stepowy rezerwat przyrody znajdujący się na terenie gminy Łabunie, w powiecie zamojskim, w województwie lubelskim.
Teren rezerwatu porasta las grądowy ze sztucznie wprowadzoną sosną z domieszką grabu, dębu i lipy drobnolistnej. Pomiędzy zbiorowiskami leśnymi, na względnie płaskim terenie występują murawy kserotermiczne. Do występujących tu roślin należą m.in. miłek wiosenny, oman wąskolistny, len złocisty, ciemiężyca czarna, a także storczyk kukawka, obuwik pospolity,
pierwiosnek lekarski, zawilec wielkokwiatowy.

</doc>
<doc id="176395" url="https://pl.wikipedia.org/wiki?curid=176395" title="Rezerwat przyrody Łęg Dębowy koło Janowa Podlaskiego">
Rezerwat przyrody Łęg Dębowy koło Janowa Podlaskiego

Rezerwat przyrody Łęg Dębowy koło Janowa Podlaskiego – leśny rezerwat przyrody znajdujący się na terenie gminy Janów Podlaski, w powiecie bialskim, w województwie lubelskim. Leży w granicach Parku Krajobrazowego Podlaski Przełom Bugu.
Teren rezerwatu w całości jest położony w szerokiej dolinie Bugu w bezpośrednim sąsiedztwie rzeki na obszarze dolnej terasy, corocznie zalewanej w okresie spływu wód wiosennych.
Drzewostan rezerwatu rosnący na siedliskach żyznych i bardzo żyznych cechuje duży stopień naturalności. Główną osobliwością przyrodniczą jest rzadki na terenie Polski las łęgowy z zachowanym na dużej powierzchni starodrzewem dębu szypułkowego i olszy czarnej.
W drzewostanie naturalnym typowym dla tego siedliska górne piętro tworzą potężne dęby szypułkowe (łac. "Quercus robur"), w wieku 150–160 lat oraz sporadycznie olsza czarna ("Alnus glutinosa") w wieku około 60 lat.
Pod okapem dębu niższą warstwę tworzą: wiąz pospolity ("Ulmus campestris"), czeremcha zwyczajna ("Padus avium"), sporadycznie występują: lipa drobnolistna ("Tilia cordata"), grusza pospolita ("Pirus communis"), grab zwyczajny ("Carpinus betulus").
Warstwę podszytu tworzą: leszczyna ("Corylus avellana"), czeremcha zwyczajna ("Padus avium"), trzmielina zwyczajna ("Evonymus europaea"), dereń świdwa ("Cornus sanguinea"), rzadziej wiciokrzew suchodrzew ("Lonicera xylosteum"), kalina koralowa ("Viburnum opulus"), wawrzynek wilczełyko ("Daphne mezereum").
Ols wykształcił się na najniższej położonych powierzchniach rezerwatu w zagłębieniach terasy nadrzecznej z bardzo płytkim lub powierzchniowym poziomem wody gruntowej, okresowo występującej na powierzchni. W drzewostanie naturalnym głównym gatunkiem jest olsza czarna w wieku 60 lat z domieszką brzozy omszonej ("Betula pubescens") i wierzby białej ("Salix alba"). Warstwę krzewów stanowią gatunki wierzb spotykane w zaroślach łęgowych oraz kruszyna pospolita ("Frangula alnus").
O bogactwie florystycznym rezerwatu świadczy fakt stwierdzenia występowania wielu gatunków roślin naczyniowych, a wśród nich roślin objętych całkowitą ochroną gatunkową takich jak: wawrzynek wilczełyko ("Daphne mezereum"), orlik pospolity ("Aquilegia vulgaris"), grążel żółty ("Nuphur lateum"), bluszcz pospolity ("Hedera helix"), lilia złotogłów ("Lilium martagon"), mieczyk dachówkowaty ("Gladiolus imrbicatus"), goździk pyszny ("Dianthus superbus"), podkolan biały ("Platanthera bifolia"), podkolan zielonawy ("Platanthera chlorantha"), storczyk szerokolistny ("Orchis latifolia"), storczyk krwisty ("Orchis incarnata"), kruszczyk rdzawoczerwony ("Epipactis atropurpurea"), kruszczyk szerokolistny ("Epipactis latifolia"), listera jajowata ("Listera ovata").
Duża baza pokarmowa i znaczna niedostępność drzewostanu sprawiają, iż rezerwat jest ostoją zwierzyny leśnej. Zanotowano tu występowanie jelenia szlachetnego ("Cervus elephus"), sarny ("Capreolus capreolus"), dzika ("Sus scrota"), lisa ("Vulpes vulpes"), łosia ("Alces alces"). Spośród licznej grupy ptaków na uwagę zasługuje obecność gniazd bociana czarnego ("Ciconia nigra"), orlika krzykliwego ("Aquila pomarina"), puszczyka ("Strix aluco"), brodźca samotnika ("Tringa ochropus"), dzięcioła średniego ("Dendrocopos medius"), bekasa kszyka ("Gallinago gallinago"), zimorodka ("Alcedo atthis"), cyranki ("Anas querquedula"), dudka ("Upupa epops") oraz błotniaka stawowego ("Cicrus aeruginosus").

</doc>
<doc id="176396" url="https://pl.wikipedia.org/wiki?curid=176396" title="Rezerwat przyrody Łęg na Kępie w Puławach">
Rezerwat przyrody Łęg na Kępie w Puławach

Rezerwat przyrody Łęg na Kępie w Puławach – rezerwat przyrody znajdujący się na terenie Puław, w powiecie puławskim, w województwie lubelskim.

</doc>
<doc id="176397" url="https://pl.wikipedia.org/wiki?curid=176397" title="Rezerwat przyrody Machnowska Góra">
Rezerwat przyrody Machnowska Góra

Rezerwat przyrody Machnowska Góra – stepowy rezerwat przyrody znajdujący się na terenie gminy Lubycza Królewska, w powiecie tomaszowskim w województwie lubelskim.
Dominują zbiorowiska muraw kserotermicznych o charakterze stepowym "Festuco-Brometea". Występują tu takie rzadkie i chronione gatunki roślin jak: goryczka krzyżowa, storczyk purpurowy, storczyk kukawka, szafirek miękkolistny, dziewięćsił popłocholistny.

</doc>
<doc id="176399" url="https://pl.wikipedia.org/wiki?curid=176399" title="Rezerwat przyrody Magazyn">
Rezerwat przyrody Magazyn

Rezerwat przyrody Magazyn – torfowiskowy rezerwat przyrody znajdujący się na terenie gminy Włodawa, w powiecie włodawskim, w województwie lubelskim. Jest zlokalizowany w obrębie Sobiborskiego Parku Krajobrazowego.

</doc>
<doc id="176400" url="https://pl.wikipedia.org/wiki?curid=176400" title="Rezerwat przyrody Małoziemce">
Rezerwat przyrody Małoziemce

Rezerwat przyrody Małoziemce – faunistyczny rezerwat przyrody znajdujący się na terenie gminy Wola Uhruska, w powiecie włodawskim, w województwie lubelskim. Jest zlokalizowany w obrębie Sobiborskiego Parku Krajobrazowego.

</doc>
<doc id="176403" url="https://pl.wikipedia.org/wiki?curid=176403" title="Wólka Wiśniewska">
Wólka Wiśniewska

Wólka Wiśniewska – wieś w Polsce położona w województwie mazowieckim, w powiecie siedleckim, w gminie Wiśniew. Leży nad Muchawką dopływem Liwca.
2 km od wsi przebiega droga krajowa nr 63 Węgorzewo – Sławatycze. Natomiast przez samą wieś przebiega droga gminna Mościbrody – Rakowiec.
Wierni Kościoła rzymskokatolickiego należą do parafii Najświętszego Serca Jezusowego w Wiśniewie.
W latach 1975–1998 miejscowość administracyjnie należała do województwa siedleckiego.
W miejscowości działa założona w 1963 jednostka ochotniczej straży pożarnej. Jest to jednostka typu M, czyli nie posiadająca samochodu, a jedynie motopompę wożoną na pojeździe zastępczym.

</doc>
<doc id="176404" url="https://pl.wikipedia.org/wiki?curid=176404" title="Dzień bezmięsny">
Dzień bezmięsny

Bezmięsny poniedziałek – 30 lipca 1959 r. minister handlu wewnętrznego Mieczysław Lesz wydał zarządzenie, zgodnie z którym poniedziałek stał się „dniem bezmięsnym”, powodem był deficyt mięsa w handlu (dostęp do świeżego mięsa w poniedziałki jest tradycyjnie utrudniony, wynika to z jego łatwego psucia się). Dniem bezmięsnym był poniedziałek, później środa – w żadnym zakładzie gastronomicznym, sklepie mięsnym nie można było wtedy dostać mięsa do posiłków.

</doc>
<doc id="176406" url="https://pl.wikipedia.org/wiki?curid=176406" title="Rakowiec (Warszawa)">
Rakowiec (Warszawa)

Rakowiec – osiedle i obszar MSI w dzielnicy Ochota w Warszawie. Obejmuje obszar między ulicami: Żwirki i Wigury, Grójecką i Banacha oraz torami linii radomskiej.
Na południowy zachód od obecnego obszaru MSI Rakowiec, w ramach obszaru Okęcie, znajduje się jednostka Kolonia Rakowiec. Graniczy ona z Jadwisinem przez ulicę 1 Sierpnia. 
Historia.
Rakowiec wydzielono ze wsi Raków (Rakowo) w średniowieczu, być może na przełomie XIII i XIV w. Podobnie jak macierzysta wieś leżała w obrębie parafii w Służewie, choć wyodrębnienie sprawiło, że związała się z parafią w Jazdowie. Wieś szlachecka w 1580 znajdowała się w powiecie warszawskim ziemi warszawskiej województwa mazowieckiego. Rakowiec często zmieniał właścicieli, w 1751 został własnością księżnej Izabeli Lubomirskiej, która wkrótce oddała go szpitalowi Św. Rocha w zastaw.
Szpital kupił wieś w 1761, a na początku XIX w. w jej pobliżu, przy trakcie krakowskim (obecnie ulica Grójecka) utworzył folwark Rakowiec. Niedługo potem w ramach regulacji, trakt krakowski odsunięto na zachód od folwarku. Zabudowa wsi ciągnęła się wzdłuż ulicy prostopadłej do traktu, której śladem wytyczono później warszawską ulicę Pruszkowską, oraz innych mniejszych dróg. Według innych źródeł pod koniec XVIII wieku wieś należała do Arnolda Byszewskiego. Pod koniec lat 20. XIX w. na skrzyżowaniu traktu krakowskiego i jednej z lokalnych dróg (odpowiadającej późniejszej ulicy księcia Trojdena) wybudowano murowaną karczmę „Pociecha”. Przy zajeździe tym stała figura, do której mieszkańcy Warszawy odprowadzali uczestników pielgrzymek na Jasną Górę. Po kilkudziesięciu latach, ze względu na wzrost rygorów prawnych dotyczących działania karczm, zamknięto ją. Na wschodnim krańcu wsi funkcjonowała druga, mniejsza karczma. Wieś na przełomie XVIII i XIX w. składała się z kilkunastu domów, a razem z folwarkiem miała sto kilkadziesięcioro mieszkańców. Pod koniec XIX w. składający się z 6 domów folwark liczył stu mieszkańców, a wieś składająca się z 11 domów – 132 mieszkańców. Do wsi należało 29,1 ha gruntów rolnych, a do folwarku 364 ha. Oprócz wsi z folwarkiem istniała wówczas również Kolonia Rakowiec licząca kilkadziesięcioro mieszkańców. Posiadłości szpitala były gospodarowane przez dzierżawców. Poziom rolnictwa był uważany za wysoki, co wiązano ze związkami z Warszawą. Na rakowieckich polach urządzano konkursy rolnicze i testowano sprzęt rolniczy. Istniała tu fabryka pudrety, czyli nawozu organicznego z ludzkich odchodów. Szpital władał folwarkiem do roku 1920, przy czym grunty rolne podległy uwłaszczeniu chłopów w latach 1863–1869. 
W 1859 powołano rakowiecką gminę, która funkcjonowała kilka lat, po czym została wchłonięta przez gminę Pruszków.
W latach 1889–1892 na terenie Rakowca wybudowano punkt oporu Twierdzy Warszawa - Fort Szcza-M. Obecnie jest to rejon ulic Grzeszczyka i Korotyńskiego. Dopiero w 1930 r. postanowiono zbudować tam osiedle mieszkaniowe - WSM Rakowiec. 
8 kwietnia 1916 generał-gubernator Hans Hartwig von Beseler wydał rozporządzenie włączające do Warszawy (od 1 kwietnia 1916) m.in. folwark i wieś Rakowiec. Nie dotyczyło to Kolonii Rakowiec, która przez większość dwudziestolecia międzywojennego należała do gminy Skorosze. W 1920 folwark Rakowiec został przejęty od Szpitala Św. Rocha przez miasto, a od 1926 spółkę Agril (Administracja Gospodarstwa Rolniczego i Leśnego). Jedno z gospodarstw rolnych tej spółki znajdowało się również w Kolonii Rakowiec. Agril wznowił działalność po II wojnie światowej, a w 1948 został przekształcony w państwowe gospodarstwo rolne.
W latach 1934–1938 powstało tam drugie osiedle Warszawskiej Spółdzielni Mieszkaniowej. Projektanci założyli, że budować będą tanie mieszkania dla robotników "skazanych dotychczas na wyzysk kamieniczników", jak mawiano. Mieszkania te miały mieścić się w blokach. Ich wielkość miała być ograniczona najwyżej do 3 izb. W wyposażeniu tylko podstawowe urządzenia sanitarne, z bieżącą wodą, ale mieszkanie z własnym ogrzewaniem. Grzanie zapewniały piece kaflowe umieszczone w pokoju. Kuchnia węglowa ogrzewała pośrednio także inne pomieszczenia. Co najważniejsze, miały to być słoneczne lokale. Nie było mowy o budowie ciemnych oficyn jak w przedwojennych kamienicach, ani ponurych suteren. 
Osiedle na Rakowcu miał zaprojektować zespół architektów z awangardowego ugrupowania artystycznego "Praesens". Działali tam m.in. małżonkowie Helena i Szymon Syrkusowie, architekci. Im powierzono opracowanie projektu osiedla, które powstało w latach 1932-1935. Wybudowano 6 dwupiętrowych bloków. W każdym było 48 mieszkań dwuizbowych (powierzchnia 32-35 m2) z małą toaletą i dość dużym przedpokojem. Te WSM-owskie bloki to "wysepki zorganizowanego życia i współżycia w morzu antagonistycznej zabudowy". Stanęły - jako pierwsze w Warszawie - prostopadle do ulicy (Pruszkowskiej), w myśl hasła: "frontem do słońca, a nie do rynsztoku". Dodatkowo wybudowano tzw. Dom Społeczny w którym mieściła się nowoczesna i dobrze wyposażona pralnia, suszarnia, lekarskie gabinety internistyczny i stomatologiczny oraz przedszkole i duża sala widowiskowa. Po wojnie w sali widowiskowej w każdą środę było tzw. Kino Objazdowe. Bilet wstępu kosztował 4 zł.
Teren osiedla był ogrodzony siatką, a furtki zamykane o godz. 22. Każdy z mieszkańców mógł uprawiać przynależny do mieszkania ogródek o pow. 1 ara i łowić ryby w ogólnodostępnym stawie osiedlowym. W latach 50. do stawu spuszczono ścieki z niedalekiego Państwowego Gospodarstwa Rolnego (PGR). Pod koniec lat 60. staw został pozbawiony trzcin i tataraków, a w to miejsce jego brzegi wyłożono kamieniami i betonem.
W latach 60. przy ul. Księcia Trojdena powstało osiedle „Rakowiec” projektu Zasława Malickiego, Oskara Hansena, Zofii Garlińskiej-Hansen i Mariana Szymanowskiego, przewidziane na około 3000 mieszkańców. 
Od 1961 r. wybudowano tu dużo tak zwanych „płytowców” i „pudełek”, obecnie budynki te tynkuje się na kolorowo. W rejonie byłych Fortów powstały nowoczesne osiedla.

</doc>
<doc id="176408" url="https://pl.wikipedia.org/wiki?curid=176408" title="Kościół Palmyrańsko-Katolicki">
Kościół Palmyrańsko-Katolicki



</doc>
<doc id="176410" url="https://pl.wikipedia.org/wiki?curid=176410" title="Machabeusze">
Machabeusze

Machabeusze, znani również jako: Hasmoneusze (hebr.: מכבים lub מקבים, "Makabim") – judejski ród kapłański, a po powstaniu Machabeuszy – dynastia panująca w Judei (147–37 p.n.e.).
Historia.
W 168 p.n.e., po udanej inwazji na królestwo Ptolemeuszy (najwyraźniej bez pomocy żydowskiej), Antioch IV został przekonany przez Republikę Rzymską do wycofania się. Według Liwiusza: "Kiedy jednak przekroczył rzekę pod Eleusyną (...) zaszli mu drogę legaci rzymscy. Podchodzących do niego pozdrowił i podał rękę Popiliuszowi, ale Popiliusz wręczył mu pismo senatu i to kazał nasamprzód przeczytać. Król przeczytał i powiedział, że zastanowi się wraz z przyjaciółmi, co ma robić. Wtedy Popiliusz, zgodnie ze zwykłą swego usposobienia surowością, zakreślił rózgą, którą trzymał w ręce, wokół niego linię i rzekł: ,Zanim z tego koła wyjdziesz, odpowiedz, co mam oznajmić senatowi”. Wprowadzony w osłupienie tym tak gwałtownym rozkazem zawahał się chwilę, po czym odpowiedział: „Postąpię zgodnie z opinią senatu”." Wracając w stronę Antiochii, Antioch obległ Jerozolimę i ograbił jej Świątynię, dokonując rzezi wielu żydów:
"Po zwycięstwie nad Egiptem w sto czterdziestym trzecim roku [169 p.n.e.] Antioch wycofał się i z wielkim wojskiem wyruszył przeciw Izraelowi i przeciwko Jerozolimie. W swojej pysze wtargnął do świątyni i zabrał złoty ołtarz i świecznik razem z tym wszystkim, co do niego należało, stół pokładny, naczynia do ofiar płynnych, czasze, złote kadzielnice, zasłonę, wieńce, złote ozdoby świątynnej fasady – i wszystko połamał. Zabrał srebro, złoto i kosztowne naczynia; zabrał też ukryte skarby, które odnalazł. Zabrawszy to wszystko, odszedł do swojego kraju, a [w Jerozolimie] uczynił rzeź i przemawiał z ogromną pychą. Na Izraela zaś spadła głęboka żałoba po wszystkich ich siedzibach;"
Wprowadził wtedy podatek i zbudował fortece w Jerozolimie. Antioch próbował zakazać publicznego świętowania żydowskiego prawa, najprawdopodobniej w celu zapewnienia sobie kontroli nad żydami, profanując Wzgórze Świątynne poprzez ustanowienie tam bałwana, oraz zakazując obrzezania i posiadania Tory, pod karą śmierci. Według Józefa Flawiusza:
"Antiocha nie zadowoliło ani tak niespodziewane zawładnięcie miastem, ani jego splądrowanie, ani tak wielka masakra. Działając pod wpływem niepohamowanych namiętności i dobrze pamiętając o trudach poniesionych podczas oblężenia, zmuszał Żydów, aby łamiąc prawo ojczyste pozostawiali niemowlęta nie obrzezanymi i składali na ołtarzu ofiary ze świń."
Zakazał także przestrzegania Szabatu i ofiarowania całopaleń w Świątyni Jerozolimskiej oraz wymagał od żydowskich przywódców składania ofiar bałwanom. Egzekucje karne również zostały wprowadzone.
Powstanie Machabeuszy.
"Księgi Prawa, które znaleziono, darto w strzępy i palono ogniem. Wyrok królewski pozbawiał życia tego, u kogo gdziekolwiek znalazła się Księga Przymierza albo jeżeli ktoś postępował zgodnie z nakazami Prawa. Tak z miesiąca na miesiąc [Uroczystość królewskich urodzin obchodzono każdego miesiąca] stosowano przemoc przeciw Izraelowi, przeciwko każdemu, kogokolwiek udało im się pochwycić w miastach. Dnia dwunastego piątego miesiąca [Kislew] składano ofiary na ołtarzu, który wzniesiono na ołtarzu całopalenia. Wtedy to na mocy królewskiego dekretu wymordowano kobiety, które obrzezały swoje dzieci. I powieszono im niemowlęta na szyjach. A także [zabito] domowników i tych, którzy dokonywali na nich obrzezania. Wielu jednak spomiędzy Izraelitów postanowiło sobie i mocno trzymało się swego postanowienia, że nie będą jeść nieczystych pokarmów. Woleli raczej umrzeć, aniżeli skalać się pokarmem i zbezcześcić święte przymierze. Oddali też swoje życie. Wielki gniew [Boży] strasznie zaciążył nad Izraelem."
Gdy w Świątyni Jerozolimskiej Grecy zbudowali ołtarz ku czci Zeusa Olimpijskiego, Żydzi podnieśli bunt pod wodzą Judy Machabeusza. W 164 p.n.e. Juda triumfalnie wkroczył do zdobytej Jerozolimy, dokonując ponownego poświęcenia odbudowanej Świątyni Jerozolimskiej. Według podań nastąpił wówczas cud, gdyż jednodniowe zapasy oliwy do palenia w menorze, wystarczyły na dni osiem. Stąd powstało święto żydowskie Chanuki:
"Dwudziestego piątego dnia dziewiątego miesiąca, to jest miesiąca Kislew, sto czterdziestego ósmego roku [W grudniu 164 p.n.e.] wstali wcześnie rano i zgodnie z Prawem złożyli ofiarę na nowym ołtarzu całopalenia, który wybudowali. Dokładnie w tym samym czasie i tego samego dnia, którego poganie go zbezcześcili, został on na nowo poświęcony przy śpiewie pieśni i grze na cytrach, harfach i cymbałach. (...) Juda zaś, jego bracia i całe zgromadzenie Izraela postanowili, że uroczystość poświęcenia ołtarza będą z weselem i radością obchodzili z roku na rok przez osiem dni, począwszy od dnia dwudziestego piątego miesiąca Kislew."
Genealogia Machabeuszy.
 Aaron
 x Elżbeta
 └─&gt;Eleazar
 x NN
 └─&gt;Fineasz, arcykaplan świątyni Jerozolimskiej
 x NN
 └─&gt;Achitub, arcykaplan świątyni Jerozolimskiej
 x NN
 └─&gt;Achimelek, arcykaplan świątyni Jerozolimskiej
 x NN
 └─&gt;Abiatar, arcykaplan świątyni Jerozolimskiej
 x NN
 └─&gt;Jachin, kapłan żydowski
 x NN
 └─&gt;Joarib, kapłan żydowski
 x NN
 └─&gt;Idasz, kapłan żydowski
 x NN
 └─&gt;Hasmoneusz, kapłan żydowski
 x NN
 └─&gt;Szymon Hasmoneusz, kapłan żydowski
 x NN
 └─&gt;Jan Hasmoneusz, kapłan żydowski
 x NN
 └─&gt;Matatiasz Hasmoneusz, kapłan żydowski, inicjator wybuchu powstania Machabeuszy
 x NN
 ├─&gt;Jan Machabeusz
 ├─&gt;Szymon Machabeusz (zm. 135 p.n.e.), arcykaplan świątyni Jerozolimskiej, etnarcha Judei
 │ x NN
 │ ├─&gt;Juda Machabeusz
 │ ├─&gt;Matatiasz Machabeusz (zm. 135 p.n.e.)
 │ ├─&gt;Jan Hirkan I (zm. 104 p.n.e.), arcykaplan świątyni Jerozolimskiej, etnarcha Judei
 │ │ x Arisone
 │ │ ├─&gt;Antygon (zm. 107 p.n.e.)
 │ │ ├─&gt;Arystobul I (zm. 103 p.n.e.), arcykaplan świątyni Jerozolimskiej, król Judei
 │ │ │ x Aleksandra Salome (139 p.n.e.-67 p.n.e.), królowa Judei
 │ │ └─&gt;Aleksander Jannaj (zm. 76 p.n.e.), arcykaplan świątyni Jerozolimskiej, król Judei
 │ │ x Aleksandra Salome (139 p.n.e.-67 p.n.e.), królowa Judei
 │ │ ├─&gt;Jan Hirkan II (zm. 30 p.n.e.), arcykaplan świątyni Jerozolimskiej, etnarcha Judei
 │ │ │ x NN
 │ │ │ └─&gt;Aleksandra (zm. 27 p.n.e.)
 │ │ │ x Aleksander (zm. 48 p.n.e.)
 │ │ └─&gt;Arystobul II (zm. 49 p.n.e.), arcykaplan świątyni Jerozolimskiej, król Judei
 │ │ x NN
 │ │ ├─&gt;Aleksander (zm. 48 p.n.e.)
 │ │ │ x Aleksandra (zm. 27 p.n.e.)
 │ │ │ ├─&gt;Mariamme I (53 p.n.e.-28 p.n.e.)
 │ │ │ │ x Herod Wielki (72 p.n.e.-4 p.n.e.), namiestnik Galilei, Celesyrii i Samarii, król Judei
 │ │ │ ├─&gt;Arystobul III, arcykaplan świątyni Jerozolimskiej
 │ │ │ └─&gt;córka (ur. 50 p.n.e.)
 │ │ │ x Feroras (65 p.n.e.-7 p.n.e.), tetrarcha Perei
 │ │ ├─&gt;Aleksandra
 │ │ │ x Filipion, syn Ptolemeusza, króla Chalkis
 │ │ │ x Ptolemeusz, król Chalkis.
 │ │ ├─&gt;córka
 │ │ └─&gt;Antygon (zm. 37 p.n.e.), arcykaplan świątyni Jerozolimskiej, król Judei
 │ └─&gt;córka
 │ x Ptolemeusz, wódz wyżyny Jerycha
 ├─&gt;Juda Machabeusz
 ├─&gt;Eleazar Machabeusz (zm. 164 p.n.e.)
 └─&gt;Jonatan Machabeusz (zm. 143 p.n.e..), arcykaplan świątyni Jerozolimskiej
 └─&gt;córka
 x Mattias

</doc>
<doc id="176411" url="https://pl.wikipedia.org/wiki?curid=176411" title="Piotr Nurowski">
Piotr Nurowski

Piotr Jan Nurowski (ur. 20 czerwca 1945 w Sandomierzu, zm. 10 kwietnia 2010 w Smoleńsku) – polski działacz sportowy i społeczny, przedsiębiorca, od 2005 do 2010 prezes PKOl.
Życiorys.
Syn Czesława i Janiny Nurowskich. W 1967 ukończył studia na Wydziale Prawa Uniwersytetu Warszawskiego. Przez krótki czas był sprawozdawcą sportowym w Polskim Radiu. W czasie studiów rozpoczął działalność w Związku Młodzieży Socjalistycznej, na początku jako szef koła ZMS na Wydziale Prawa UW, szef organizacji dzielnicowej na warszawskim Żoliborzu, przewodniczący zarządu stołecznego, a następnie kierownik wydziału propagandy i prasy Zarządu Głównego.
W 1972 został wiceprezesem Polskiego Związku Lekkiej Atletyki ds. młodzieżowo-wychowawczych. Rok później jako najmłodszy na świecie szef narodowego związku sportowego został wybrany prezesem PZLA. Tę funkcję pełnił do 1976 oraz w latach 1978–1980.
W latach 60. wstąpił do Polskiej Zjednoczonej Partii Robotniczej. Od 1972 do 1975 był członkiem Komitetu Warszawskiego PZPR. W drugiej połowie lat 70. pełnił funkcję inspektora, zastępcy kierownika i kierownika wydziału propagandy i kultury Komitetu Wojewódzkiego PZPR, nadzorował m.in. stołeczną prasę i telewizję. W latach 1973–1976 sprawował mandat radnego Rady Narodowej miasta stołecznego Warszawy.
Od 1981 pracownik Ministerstwa Spraw Zagranicznych: I sekretarz ambasady w Moskwie (1981–1984), pracownik Departamentu Azji, Afryki i Australii w MSZ (1984–1986), radca ambasady w Rabacie (Maroko, 1986–1991). Od 1981 do 1984 studiował w Akademii Dyplomatycznej MSZ ZSRR w Moskwie.
Po 1991 związał się z Zygmuntem Solorzem i zajął się działalnością biznesową w jego spółkach. W latach 1991–1992 dyrektor biura handlowego spółki Solpol. W 1992 zaangażował się w tworzenie stacji telewizyjnej Polsat, członek Zarządu Polskiej Telewizji Satelitarnej Polsat S. A. (1992–1998), członek Rady Nadzorczej Telewizji Polsat S. A. (od 1998). Pełnił również funkcję prezesa Zarządu Elektrimu.
W lutym 2005 wybrany na stanowisko prezesa Polskiego Komitetu Olimpijskiego. Funkcję tę pełnił społecznie – nie pobierał za nią wynagrodzenia.
Zginął 10 kwietnia 2010 w katastrofie polskiego samolotu Tu-154M w Smoleńsku w drodze na obchody 70. rocznicy zbrodni katyńskiej. 19 kwietnia 2010 został pośmiertnie odznaczony Krzyżem Komandorskim Orderu Odrodzenia Polski. Został pochowany w Alei Zasłużonych na Cmentarzu Wojskowym na Powązkach w Warszawie (kwatera G-tuje-10).
8 października 2010 na skwerze im. Olimpijczyków i Sław Sportu Ziemi Raciborskiej w Raciborzu odsłonięto tablicę pamiątkową upamiętniającą ofiary katastrofy w Smoleńsku, w tym szczególnie Piotra Nurowskiego.
W listopadzie 2010 został pośmiertnie odznaczony Orderem Zasługi Europejskiego Komitetu Olimpijskiego, w sierpniu 2011 natomiast ta sama organizacja ustanowiła ku jego pamięci nagrodę dla Najlepszego Młodego Zawodnika Europy ("Best European Young Athlete").
Od 2015 roku w podwarszawskim Konstancinie, którego był mieszkańcem odbywa się 10 kilometrowy Bieg Pamięci, w którym udział biorą wybitni polscy olimpijczycy
Był bratem Marcina Nurowskiego.
Współpraca z wywiadem wojskowym PRL.
W latach 1986–1990, przebywając na placówce w Maroku, wykonywał zadania związane z obronnością kraju jako współpracownik Zarządu II Sztabu Generalnego o pseudonimie operacyjnym „TUR”; współpraca zakończyła się w listopadzie 1990.
Kwestia współpracy z WSI.
W styczniu 2007 w programie "30 minut" postawiono mu zarzut współpracy z Wojskowymi Służbami Informacyjnymi jako kadrowy oficer pod przykryciem (OPP) ps. „TUR”. Redakcja programu "Misja Specjalna" ujawniła szczegóły jego współpracy z WSI: w 1997 „Tur” przekazywał informacje o pobycie Włodzimierza Cimoszewicza w Izraelu i „był zaangażowany” w sprawę lustracyjną Józefa Oleksego. Według akt WSI, Nurowski miał sugerować, że pomagał Oleksemu w „minimalizowaniu skutków” jego procesu lustracyjnego; miał też zadbać, by Polsat „naświetlał właściwie” ten proces. Józef Oleksy i jego adwokat – mec. Wojciech Tomczyk zaprzeczyli temu w materiale "Misji specjalnej".
Sąd Okręgowy w Warszawie w 2009 orzekł w nieprawomocnym wyroku, że Ministerstwo Obrony Narodowej ma przeprosić Piotra Nurowskiego, za nieprawdziwe twierdzenia zawarte w ujawnionym w lutym 2007 raporcie z weryfikacji WSI, jakoby w latach 90. był on ich tajnym współpracownikiem. Wyrok uprawomocnił się 3 marca 2010, a 22 października 2012 minister obrony narodowej wydał odpowiednie ogłoszenie.

</doc>
<doc id="176412" url="https://pl.wikipedia.org/wiki?curid=176412" title="Rakowiec (powiat siedlecki)">
Rakowiec (powiat siedlecki)

Rakowiec – wieś w Polsce, położona w województwie mazowieckim, w powiecie siedleckim, w gminie Siedlce. Leży 3 km na południowy zachód od centrum Siedlec, nad Muchawką.
Miejscowość podlega rzymskokatolickiej parafii św. Józefa Robotnika w Wołyńcach.
Przez wieś przebiega droga powiatowa Siedlce-Domanice i droga gminna do miejscowości Żelków-Kolonia.
W latach 1975–1998 miejscowość należała administracyjnie do województwa siedleckiego.

</doc>
<doc id="176414" url="https://pl.wikipedia.org/wiki?curid=176414" title="Gorzupia (województwo wielkopolskie)">
Gorzupia (województwo wielkopolskie)

Gorzupia – wieś w Polsce położona w województwie wielkopolskim, w powiecie krotoszyńskim, w gminie Krotoszyn, około 3 km na wschód od Krotoszyna, przy drodze Krotoszyn-Janków Zaleśny i przy linii kolejowej 14 Krotoszyn-Ostrów Wielkopolski.
Miejscowość leżała w obrębie księstwa krotoszyńskiego (1819-1927), którym władali książęta rodu Thurn und Taxis. W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Krotoszyn w rejencji poznańskiej. Gorzupia należała do okręgu krotoszyńskiego tego powiatu i stanowiła część majątku Smoszewo, którego właścicielem był wówczas książę Maximilian Karl von Thurn und Taxis. Według spisu urzędowego z 1837 roku wieś liczyła 406 mieszkańców, którzy zamieszkiwali 50 dymów (domostw).
W latach 1954–1959 wieś należała i była siedzibą władz gromady Gorzupia, po jej zniesieniu w gromadzie Krotoszyn-Południe. W latach 1975–1998 miejscowość administracyjnie należała do województwa kaliskiego.
We wsi znajduje się wiele domów z XIX wieku, konstrukcji sumikowo-łątkowej. Wieś położona jest na terenie Obszaru Chronionego Krajobrazu Dąbrowy Krotoszyńskie i Baszków Rochy. W pobliżu znajduje się zespół starych lasów dębowych – Dąbrów Krotoszyńskich.

</doc>
<doc id="176415" url="https://pl.wikipedia.org/wiki?curid=176415" title="Gościejew">
Gościejew

Gościejew – wieś w gminie Koźmin Wielkopolski, w powiecie krotoszyńskim, w województwie wielkopolskim, położona około 5 km na południowy zachód od Koźmina i około 8 km na północny zachód od Krotoszyna, przy drodze Kobylin-Koźmin, nad rzeką Orlą.
Wieś szlachecka "Gościejewo", własność kasztelana międzyrzeckiego Andrzeja Górki, około 1580 roku leżała w powiecie pyzdrskim województwa kaliskiego.
W okresie Wielkiego Księstwa Poznańskiego (1815-1848) miejscowość wzmiankowana jako "Gościejewo" należała do wsi większych w ówczesnym pruskim powiecie Krotoszyn w rejencji poznańskiej. Gościejewo należało do okręgu koźmińskiego tego powiatu i stanowiło odrębny majątek, którego właścicielem była wówczas Józefina Ożegalska. Według spisu urzędowego z 1837 roku wieś liczyła 286 mieszkańców, którzy zamieszkiwali 31 dymów (domostw).
W latach 1975–1998 miejscowość administracyjnie należała do województwa kaliskiego.
Zabytki.
Stara zabudowa wiejska. We wsi znajduje się kilka domów z XIX wieku, konstrukcji ryglowej, oblepionych gliną. Ponadto zachowały się, w parku, ruiny dworu z XVIII wieku.
Przyroda.
Wieś położona na skraju Obszaru Chronionego Krajobrazu Dąbrowy Krotoszyńskie i Baszków Rochy.
Zobacz też: Gorzupia, Gościejewice, Gościejewko

</doc>
<doc id="176418" url="https://pl.wikipedia.org/wiki?curid=176418" title="Recydywa">
Recydywa

Recydywa (z „powrotny, powtórny”, od „popadać w coś na nowo, wracać”) – powrót do przestępstwa.
Termin ten jest wieloznaczny, bywa używany w różnych zakresach i aspektach oraz dla różnych celów naukowych czy praktycznych.
W prawie karnym najprościej można by ją nazwać ponownym popadnięciem w sytuację zakazaną pod groźbą kary, a więc powrotem do przestępstwa. W ustawodawstwach historycznych, czy innych państw, spotykamy różne sposoby wyodrębnienia prawno-karnej recydywy. Podziały te mają na celu zastosowanie odpowiednich środków represyjnych i wychowawczych.
Rozróżnia się pojęcie recydywy w znaczeniu:
W ujęciu kryminologicznym o recydywie można mówić, gdy będzie to występujące wielokrotnie w społeczeństwie zjawisko przestępczości powrotnej, zaś w przypadku jednostki jest to ponowne lub wielokrotne popełnianie przestępstw przez tę samą osobę (niezależnie od tego, czy została ona ukarana). Dla recydywy kryminologicznej pojmowanej jako zjawisko społeczne nie ma znaczenia, czy recydywista został za swoje przestępstwa skazany, czy już odbył karę za nie, i czy zostały w ogóle te przestępstwa wykryte – tzw. „ciemna liczba recydywy” – czyli jest ona niezależna od kryteriów formalnych, oprócz uznania czynu za przestępstwo przez ustawę. Z tych względów wielkość tego zjawiska nie jest znana, a statystyki uwzględniają tylko jego pewną część.
W znaczeniu ogólnym recydywa polega na uprzednim ukaraniu sprawcy za przestępstwo.
W ujęciu penitencjarnym pojęcie recydywy jest najszersze, bo zawiera w sobie nie tylko ponowne odbywanie kary pozbawienia wolności za przestępstwa podobne, ale również odbywanie tej kary po raz któryś, również za inne przestępstwa. Recydywa ta stale wzrasta, staje się zjawiskiem powszechnym, co łączy się bezpośrednio z ogólnoświatowym kryzysem kary pozbawienia wolności.
W ostatnim zaś pojęciu recydywa w znaczeniu prawnym. Będziemy nią nazywać tę jej część, która odpowiada ustawowym kryteriom. Ustawa w przypadku recydywy o znaczeniu judykacyjnym zwana często prawną wyróżnia recydywę ogólną i szczególna. Recydywa szczególna dotyczy powrotu do niektórych przestępstw w ciągu 5 lat od odbycia kary art. 64 § 1 i 2). W przypadku gdy nastąpi sytuacja ponownego skazania karą pozbawienia wolności zbiega się ona z pojęciem recydywy penitencjarnej. Jednak recydywa penitencjarna jest zjawiskiem szerszym, albowiem dotyczy ponownego odbycia kary pozbawienia wolności poprzez skazanie nie tylko za przestępstwa, które są ustawowo określone w warunkach recydywy szczególnej. W ramach recydywy szczególnej Kodeks karny z 1969 r. wyodrębnił recydywę podstawową i wielokrotną.
Recydywa podstawowa.
Recydywa podstawowa (jednokrotna, recydywa specjalna zwykła) – zachodzi gdy sprawca skazany za przestępstwo umyślne na karę pozbawienia wolności popełnia w ciągu 5 lat po odbyciu co najmniej 6 miesięcy kary umyślne przestępstwo podobne do przestępstwa, za które już był skazany.
Przez „odbycie kary” winno się rozumieć faktyczne odbycie kary, która została mu orzeczona. Nie jest jednak „odbyciem kary” odbycie zastępczej kary za uchylanie się od kary ograniczenia lub kary nieuiszczenia grzywny, a także okres tymczasowego aresztowania w innej sprawie. W sytuacji gdy skazany został warunkowo zwolniony z odbycia kary to pięcioletni okres przedawnienia recydywy winno się liczyć od chwili warunkowego zwolnienia z zakładu karnego.
W tym przypadku termin „skazanie” oznacza prawomocne skazanie za przestępstwo uprzednie na karę pozbawienia wolności w wymiarze co najmniej 6 miesięcy. Oznacza to, że sprawca musiał zostać już raz skazany za przestępstwo umyślne na karę pozbawienia wolności Recydywa szczególna podstawowa może też dotyczyć przypadków, w których to orzeczona została kara pozbawienia wolności z warunkowym zawieszeniem jej wykonania, która następnie została odwieszona. Ważne jest tylko to, by sprawca odbył karę za poprzednie przestępstwo w wymiarze co najmniej 6 miesięcy.
Ważnym warunkiem recydywy specjalnej jest „podobieństwo” czynu zabronionego popełnionego poprzednio za które został skazany z przestępstwem ponownym. Jak stanowi art. 115 § 3 kodeksu karnego przestępstwami podobnymi są przestępstwa, które należą do tego samego rodzaju, przestępstwa popełnione w celu uzyskania korzyści majątkowej lub przestępstwa z użyciem przemocy bądź z groźbą jej użycia. Z uwagi na fakt, iż kształtowanie się podstaw nowoczesnego prawa karnego przypada na okres rozbiorów, toteż prawo takie mogło zaistnieć na ziemiach polskich jedynie dzięki ustawodawstwu zaborczemu. I w związku z tym na to właśnie ustawodawstwo należy zwrócić szczególną uwagę podczas analizowania genezy ewolucji przestępstw podobnych w polskim prawie karnym. Spośród tego ustawodawstwa najistotniejsze mają te kodeksy karne, które obowiązywały na ziemiach polskich w chwili odzyskania niepodległości. Bowiem to one bezpośrednio poprzedzały nowoczesną polską kodyfikacje prawa karnego (Kodeks karny z 1932 r.). Nie sposób było ignorować normatywnych realiów, w jakich to przyszło prowadzić prace prawotwórcze.
W momencie odzyskania przez Polskę niepodległości na ziemiach polskich obowiązywały następujące kodeksy karne państw zaborczych. Na terenie zaboru austriackiego – Powszechna ustawa karna z 1852 r. Na terenie byłego zaboru pruskiego – Kodeks karny Rzeszy Niemieckiej z 1871 r. Zaś na terenie byłego zaboru rosyjskiego – Kodeks karny z 1903 r., Kodeks karny z 1997 r. w istotny sposób zawęził szereg przestępstw podobnych, ponieważ do przestępstw tych zalicza się tylko przestępstwa podobne, a nie „zbliżone” – tak jak to było określone w kodeksie z 1969 r.
Recydywa wielokrotna.
Najpoważniejszym zmianom uległy przepisy dotyczące warunków oraz konsekwencji związanych z recydywą szczególną wielokrotną (multirecydywą), która zachodzi, gdy sprawca uprzednio skazany w warunkach recydywy prostej, który odbył łącznie co najmniej rok kary pozbawienia wolności, w ciągu 5 lat po odbyciu w całości lub części ostatniej kary popełnia ponownie umyślne przestępstwo przeciwko życiu lub zdrowiu, przestępstwo zgwałcenia, rozboju, kradzieży z włamaniem lub inne przestępstwo przeciwko mieniu popełnione z użyciem przemocy lub groźby jej użycia; uregulowana w art. 64 § 2 k.k.
Dużo wątpliwości przy sformułowaniu przesłanek dotyczących recydywy wielokrotnej budzi pojęcie „przestępstwa ponownego”. Jak stanowi doktryna i orzeczenie SN winno się przyjąć, iż poprzednie przestępstwo jest takie samo jak nowe przestępstwo, którego dopuścił się sprawca lub też poprzednie przestępstwo należy do tej samej grupy rodzajowej tzw. tożsamość rodzajowa.
Na gwałtowny wzrost recydywy prawnej (judykacyjnej) w Polsce wskazują następujące dane:
Około 1/3 skazań przestępców powrotnych – jak wskazują dane – dotyczyło recydywistów szczególnych określonych w art. 60 k.k. z 1969 r.
W stosunku do recydywy szczególnej kodeks karny z 1969 r. wprowadził nadzwyczajne obostrzenie kary, które zostały złagodzone dzięki wprowadzonej nowelizacji do Kodeksu karnego z 12.07.1995 r. Kodeks karny z 1997 r. uwzględnił już wcześniej wprowadzone -przez ustawę z 1995 – model ten drastycznie zmienił stanowisko w stosunku do przestępczości powrotnej np. w przypadku skazania w granicach recydywy szczególnej podstawowej dolna granica sankcji uległa dwukrotnemu zwiększeniu, górna zaś została zwiększona o połowę (art. 60 § 1 k.k.), natomiast w przypadku recydywy wielokrotnej dolna granica uległa potrójnemu powiększeniu, z tym że nie mogła być niższa niż dwa lata – zaś gdy mowa o górnej granicy została ona zwiększona o połowę, nie mniej jednak niż 5 lat (art. 60 § 2).
Wskazane powyżej nadzwyczajne obostrzenia dotyczyły kary pozbawienia wolności i w zasadzie miały charakter obligatoryjny co prowadziło do istotnego zwiększenia wymiaru kary. Zatem sąd nie może wymierzyć kary mniejszej, nawet gdy jest ona przewidziana w sankcji alternatywnej. Sąd wymierzając kare pozbawienia wolności wyznacza ją powyżej dolnej ustawowo określonej granicy.
Nadzwyczajne obostrzenie kary pozbawienia wolności nie może przekroczyć 20 lat (art. 38 § 2 k.k.). Nie znaczy to jednak by sąd nie mógł w warunkach art. 60 § 2 k.k. wymierzyć kary dożywotniego pozbawienia wolności lub kary 25 lat pozbawienia wolności, pod warunkiem jednak gdy wyżej wskazane kary występują w sankcji karnej danego przepisu.
Skorygowanie nadzwyczajnego obostrzenia kary wobec recydywistów szczególnych stanowić art. 61 k.k., który dawał możliwość odstąpienia od nadzwyczajnych obostrzeń w przydatku nawet, gdy najniższa kara byłaby niewspółmierna. Jednakże sądy rzadko korzystają z tej możliwości, zwłaszcza gdy przy interpretacji art. 61 k.k. pojawiały się liczne zastrzeżenia, dotyczyły one przede wszystkim tego czy przy zastosowaniu tego przepisu mamy do czynienia z przestępcą skazanym w warunkach zawartych w art. 60 § 1 k.k., przy jednoczesnym odstąpieniu od obostrzeń kary.
Obok nadzwyczajnych obostrzeń kar z 1969 przewidziano środki specjalne (środki postpenalne), tj. nadzór ochronny i ośrodki przystosowania społecznego dla recydywistów (patrz art. 62-65) można było tam umieścić recydywistę od 2 do 5 lat.
Przepisy o wymiarze kary wobec recydywistów wielokrotnych stosuje się także wobec sprawców czyniących sobie z czynów zabronionych stałe źródło dochodów czy też działającym w zorganizowanej grupie przestępczej czy też związku, który ma na celu popełnianie przestępstw oraz przestępstwa o charakterze terrorystycznym. Ustawodawca polski w okresie międzywojennym skupiał dużą uwagę do zwalczania przestępczości zawodowej przewidzianej w Kodeksie karnym z 1932 r. zastosowanie przepisów o stosowaniu kary wobec recydywistów, przestępców zawodowych i z nawyknienia.
Kodeks karny z 1969 r. przewidział surowszą karalność dla przestępców którzy z przestępstw czynią sobie stały dochód. Także w pozaustawowym ustawodawstwie występowały rodzaje przestępstw kwalifikowanych z uwagi na to zmianę. W orzecznictwie przyjmowano, że przesłanka „czynienia sobie z przestępstwa stałego źródła dochodu” jest spełniona również wtedy, gdy działalność przestępcza daje główne źródło dochodu, jak również i uboczne byleby dochód ten uzyskiwany był regularnie.
Rozpowszechnione jest przekonanie, iż przestępczość powrotna jest dowodem na nieskuteczność polityki kryminalnej, a w szczególności polityki orzekania i wykonania kary. Jest to niewątpliwie powód poszukiwania metod i środków przeciwdziałania recydywie. Wszakże należy zdawać sobie sprawę, iż etiologia recydywy jest złożona. Ważnym czynnikiem kryminogennym są częste u recydywistów zaburzenia osobowości i daleko posunięte nieprzystosowanie społeczne, które potęguje długie pobyty w zakładach karnych.
Według ustawodawcy nie każdy przypadek recydywy wymaga surowej represji karnej. Potrzeba zaostrzenia kary pozbawienia wolności pozostawiono sędziom, który to miał możliwość wymierzenia kary zgodnie ze swoim sumieniem, ale oczywiście w granicach prawa. Sąd Najwyższy przyczynił się do znaczących zmian w ustawowej regulacji recydywy.
Przepisy o wymiarze wobec multirecydywistów stosuje się także do sprawcy, który z popełnienia przestępstwa uczynił sobie stałe źródło dochodu lub popełnił przestępstwo działając w zorganizowanej grupie albo związku mającym na celu popełnianie przestępstw, a także do sprawcy przestępstwa o charakterze terrorystycznym (art. 65 k.k.).
Pozostałe przypadki ponownego skazania stanowią recydywę nieskodyfikowaną, która ma wpływ na wysokość kary orzeczonej wobec sprawcy jedynie w ramach sędziowskiego wymiaru kary.

</doc>
<doc id="176420" url="https://pl.wikipedia.org/wiki?curid=176420" title="Michał Witkowski">
Michał Witkowski

Michał Witkowski (ur. 17 stycznia 1975 we Wrocławiu) – polski pisarz, felietonista, aktor niezawodowy.
Życiorys.
Wczesne lata.
Urodził się i wychował we Wrocławiu jako najstarszy syn Izabeli i Stanisława Witkowskich. Jego ojciec był profesorem psychologii Uniwersytetu Wrocławskiego, a matka, z wykształcenia psycholog, po urodzeniu synów zajmowała się domem, wcześniej pracowała jako wykładowczyni akademicka. Ma dwóch młodszych braci.
W wieku 14 lat uciekł z domu za granicę i przebywał w różnych środowiskach, m.in. pracował w teatrze objazdowym z Genewy czy doradzał nieletnim, gejowskim prostytutkom w kwestii wizerunku w Zurychu. Po powrocie do kraju w 1993 uczył się w IX Liceum Ogólnokształcącym we Wrocławiu. W tym czasie podjął pierwsze próby literackie; w 1994 napisał wiersz "Drewno (retrospekcja)", opublikowany następnie w jego debiutanckiej książce "Zgorszeni wstają od stołów" (1997). Po zdaniu matury w 1995 studiował filologię polską na Uniwersytecie Wrocławskim. W 1999 uzyskał magisterium. Następnie jako doktorant Instytutu Filologii Polskiej UWr. rozpoczął pracę nad rozprawą z dziedziny krytyki feministycznej u prof. Stanisława Beresia oraz prowadził ćwiczenia ze studentami dziennikarstwa, lecz potem zrezygnował z kariery naukowej na rzecz pisarstwa.
Kariera pisarska.
Zadebiutował tomikiem "Zgorszeni wstają od stołów" (1997). Oficjalnie za swą pierwszą książkę pisarz uznaje zbiór opowiadań "Copyright" wydany w 2001. W 2005 wydał powieść "Lubiewo", która wkrótce zyskała miano kultowej. Kolejną jego powieścią była "Barbara Radziwiłłówna z Jaworzna-Szczakowej", która powtórzyła sukces "Lubiewa". Prawdziwą popularność przyniosła mu jednak dopiero wydana w 2011 powieść kryminalna "Drwal". W 2014 ukazał się kolejny kryminał "Zbrodniarz i dziewczyna", a w 2015 powieść "Fynf und cfancyś" ukazująca środowisko męskich prostytutek.
Charakterystyczny styl pisarza określono mianem „witkowszczyzny”, której podstawowym elementem jest przesada w opisie świata. Witkowski posługuje się ironią i groteską, co krytycy umieszczają w popkulturowych kontekstach: „kryminał ["Drwal"], który w swej ironii, złośliwości, cynizmie, przypomina groteskowe zabawy z rzeczywistością braci Coenów, kpinę z krwawej jatki Tarantino, bądź bezładną gonitwę po scenie w burleskach braci Marx”. Porównywany bywa do Geneta, Gombrowicza („nie przez transatlantycką frazę, której gęsto używa, […] ale przez zastosowanie szyderstwa w zbożnym celu poprawiania świata”) czy Stasiuka.
Jego książki tłumaczono na 30 języków, m.in. angielski, niemiecki, fiński, szwedzki, norweski, francuski, hiszpański, niderlandzki, hebrajski, węgierski, słoweński, litewski, chorwacki, ukraiński, koreański, czeski, słowacki, rumuński, włoski, serbski, duński, łotewski, estoński.
Publikował liczne recenzje, artykuły, opowiadania i fragmenty powieści m.in. w piśmie „FA-art” (1999–2003), „Studium” (1999–2004), „Kresach” (2000–2003), „Lampie i Iskrze Bożej” (2000), „Odrze” (2000–2003), „Twórczości” (2000–2004) „Dekadzie Literackiej” (2001–2002), „Gazecie Wyborczej” (2001–2009; też w dodatkach „Duży Format” i „Książki”), „Akancie” (2002–2003) oraz w „Nowych Książkach” (2002–2004). Publikował felietony na łamach tygodnika „Polityka” (2009–2014), następnie od lipca 2014 do kwietnia 2015 w tygodniku „Wprost”. Współpracował także z kwartalnikiem „Viva! Moda”. Od sierpnia 2018 ponownie jest felietonistą „Wprostu”.
Kariera medialna.
W latach 2014–2015 prowadził blog modowy Fashion Pathology, w którym występował jako Miss Gizzi. Zarówno blog, jak i stylizacje Witkowskiego oraz jego bywanie na salonach były częścią projektu artystycznego, do czego przyznał się, pisząc przed zamknięciem bloga: „Wszyscy, którzy podejrzewali, że zabawa z showbiznesem to jakiś artystyczny happening, który ma «przydać się do prozy», na pewno się ucieszą z tego, że właśnie tak było. Całe dwa lata happeningu i obserwacji do powieści o showbiznesie”.
Obecność Witkowskiego w mediach była przedmiotem kontrowersji – w listopadzie 2014 pojawił się na planie programu TVN "Ugotowani" w opasce powstańca warszawskiego, co oburzyło innego uczestnika programu, Filipa Chajzera, który nakazał mu ją zdjąć. Z kolei podczas gali „Fashion Week” w kwietniu 2015 pojawił się w stroju, którego elementami były symbole SS, co zostało zinterpretowane jako promowanie nazizmu. Eksponowanie znaku SS skutkowało m.in. zawieszeniem ze strony wydawnictwa „Znak” współpracy z Witkowskim do października 2015, a także spowodowało wszczęcie przez prokuraturę dochodzenia w sprawie propagowania treści faszystowskich. W lipcu prokuratura umorzyła w tej sprawie śledztwo, uznając, że pisarz nie popełnił przestępstwa, gdyż nie propagował faszyzmu. Jako uzasadnienie decyzji podano między innymi, że „wokół nich [znaków SS] i nad nimi naniesione były liczne inne przedmioty takie np. jak plastikowy króliczek, sztuczne owoce, plastikowe misie, napisy «baby girl», bocian, smoczki, kolorowe piórka i sztuczne brązowe odchody”, co „może wskazywać na intencje prześmiewcze, a nie zmierzające do wychwalania ideologii faszystowskiego państwa”.
W latach 2018–2019 grał w serialu "Barwy szczęścia", w którym wcielał się w postać pisarza Waldemara Kniewskiego.
Życie prywatne.
Witkowski jest osobą homoseksualną. Pisarz stosuje zróżnicowane znaczeniowo nazewnictwo do określania osób posiadających określone preferencje seksualne oraz identyfikujących się z danymi rolami płciowymi. Twierdzi, że słowo „gej” jest wytworem komercyjnej kultury masowej, utrwalającym zawężony, bo stereotypowy obraz tej mniejszości seksualnej; dlatego, choć przyznaje, że jest osobą homoseksualną, nie uważa siebie za geja.
Od początku lat 90. choruje na depresję. Mieszka w Warszawie.
Tłumaczenia twórczości na inne języki.
Angielski
Czeski
Fiński
Francuski
Hebrajski
Hiszpański
Kataloński
Macedoński
Niderlandzki
Niemiecki
Norweski
Rosyjski
Słoweński
Szwedzki
Ukraiński
Węgierski
Włoski
Adaptacje teatralne.
Powieść "Barbara Radziwiłłówna z Jaworzna-Szczakowej" została zaadaptowana przez reżysera Jarosława Tumidajskiego na potrzeby Teatru Śląskiego (2008). Lubelski Teatr Provisorium wystawił spektakl "Idź w noc, Margot" w reż. Witolda Mazurkiewicza, będący inscenizacją jego powieści "Margot" (2010). Natomiast na podstawie powieści "Lubiewo" powstał głośny spektakl teatralny w Teatrze Nowym w Krakowie w reż. Piotra Siekluckiego (2011). Dla Teatru Rozmaitości w Warszawie scenariusz teatralny na podstawie tej powieści napisał sam autor wspólnie z Piotrem Gruszczyńskim. Adaptację tej powieści wystawiono także w Teatrze Miejskim w Göteborgu ("Göteborgs Stadsteater").
Witkowski wystąpił też jako aktor w monodramie na podstawie "Barbary Radziwiłłówny..." zatytułowanym "Barbara Radziwiłłówna Show" w warszawskim Teatrze Rozmaitości.
Nagrody i nominacje.
Trzykrotnie nominowany do Paszportu „Polityki” w kategorii „Literatura” (2005, 2006, 2007), w 2007 został laureatem tej nagrody. Czterokrotnie nominowany do Nagrody Literackiej „Nike”: w 2006 (za "Lubiewo" – finał nagrody), 2007 (za "Fototapetę"), 2012 (za "Drwala") i 2018 (za "Wymazane").
Ponadto otrzymał Nagrodę Literacką Gdynia 2006 w kategorii „proza” za "Lubiewo". Jego powieść "Barbara Radziwiłłówna z Jaworzna-Szczakowej" była nominowana do Nagrody Literackiej Gdynia 2008 oraz została wybrana Książką Lata 2007 Przeglądu Nowości Wydawniczych w Poznaniu. Powieść "Drwal" (2011) znalazła się w finale Literackiej Nagrody Europy Środkowej „Angelus” we Wrocławiu w 2012.
W 2011 za powieść "Lubiewo" Witkowski był nominowany do brytyjskiej Independent Foreign Fiction Prize. Powieść ta znalazła się na szwedzkiej liście klasyki queer, utworzonej przez redakcję dziennika „Expressen”.

</doc>
<doc id="176421" url="https://pl.wikipedia.org/wiki?curid=176421" title="Jasne Pole">
Jasne Pole

Jasne Pole (niem. "Hellefeld") - wieś w Polsce położona w województwie wielkopolskim, w powiecie krotoszyńskim, w gminie Krotoszyn.
Historia.
Od 1799 roku Jasne Pole rozrastało się jako jedna z ewangelickich kolonii koło Krotoszyna. Wieś powstała w ramach kolonizacji fryderycjańśkiej. Do pierwszych osadników należało 35 rodzin z Wirtembergii a w szczególności z miejscowości Bickelsberg.
Miejscowość leżała w obrębie księstwa krotoszyńskiego (1819-1927), którym władali książęta rodu Thurn und Taxis. W okresie Wielkiego Księstwa Poznańskiego (1815-1848) miejscowość wzmiankowana jako (niem.) "kolonia Hellefeld" należała do wsi większych w ówczesnym pruskim powiecie Krotoszyn w rejencji poznańskiej. Kolonia Hellefeld należała do okręgu krotoszyńskiego tego powiatu i stanowiła część majątku Orpiszewo, którego właścicielem był wówczas książę Maximilian Karl von Thurn und Taxis. Według spisu urzędowego z 1837 roku wieś liczyła 264 mieszkańców, którzy zamieszkiwali 38 dymów (domostw).
Wieś została zaprojektowana jako typowa pruska ulicówka - taki układ zachował się do dzisiaj. Istniały silne związki z pobliskimi miejscowościami, w których zamieszkali sąsiedzi z ojczyzny założycieli Hellefeld. Były to miejscowości Chwałki, Henryków i Różopole.
W połowie wsi w odległości kilkuset metrów od zabudowań zlokalizowano cmentarz. Obecnie jest on objęty opieką. W listopadzie 2009 dzięki pomocy uczniów z Orpiszewa teren został uprzątnięty. Ustawiono pamiątkowy głaz z tablicą o byłych mieszkańcach tego terenu.
W latach 1975–1998 miejscowość położona była w województwie kaliskim.
Położenie.
Jasne Pole jest położone około 8 km na wschód od Krotoszyna i około 16 km na zachód od Ostrowa, przy drodze Krotoszyn-Orpiszew-Janków Zaleśny.

</doc>
<doc id="176425" url="https://pl.wikipedia.org/wiki?curid=176425" title="Groclin (ujednoznacznienie)">
Groclin (ujednoznacznienie)



</doc>
<doc id="176427" url="https://pl.wikipedia.org/wiki?curid=176427" title="Kobierno (powiat krotoszyński)">
Kobierno (powiat krotoszyński)

Kobierno – wieś w Polsce położona w województwie wielkopolskim, w powiecie krotoszyńskim, w gminie Krotoszyn, około 4 km na północny wschód od Krotoszyna, przy drodze powiatowej Krotoszyn-Raszków.
Historia.
Kobierno należy do najstarszych miejscowości powiatu krotoszyńskiego, wzmiankowano o nim już w XIII wieku jako posiadłości rycerskiej. W 1292 roku odbył się w Kobiernie zjazd dostojników książęcych, którzy zgromadzili się tu, aby radzić o zjednoczeniu rozbitej dzielnicowo Polski. Kobierno musiało być wielką i dostatnią osadą. Kobierno wraz z Tomnicami, Dąbrową, Durzynem, Biadkami i Gorzupią stanowiły pierwotnie jeden kompleks, jeden klucz. Właścicielem tego klucza był Maćko Borkowic, któremu nadał go wraz z dobrami koźmińskimi w 1338 roku król Kazimierz Wielki w nagrodę za zasługi wojenne. Po Maćku dzieje Kobierna łączyły się z losami dóbr krotoszyńskich, których Kobierno stało się częścią. W 1520 roku Kobierno zostaje włączone do posiadłości Hieronima Rozdrażewskiego.
Miejscowość leżała w obrębie księstwa krotoszyńskiego (1819-1927), którym władali książęta rodu Thurn und Taxis. W okresie Wielkiego Księstwa Poznańskiego (1815-1848) miejscowość wzmiankowana jako "Kobierna" należała do wsi większych w ówczesnym pruskim powiecie Krotoszyn w rejencji poznańskiej. Kobierna należała do okręgu krotoszyńskiego tego powiatu i stanowiła odrębny majątek, którego właścicielem był wówczas książę Maximilian Karl von Thurn und Taxis. Według spisu urzędowego z 1837 roku wieś liczyła 342 mieszkańców, którzy zamieszkiwali 39 dymów (domostw).
W latach 1954–1959 wieś należała i była siedzibą władz gromady Kobierno, po jej zniesieniu w gromadzie Krotoszyn-Południe. W latach 1975–1998 miejscowość należała administracyjnie do województwa kaliskiego.
Kościół pw. św. Wojciecha.
Kościół pw. św. Wojciecha został zbudowany w latach 1881-1885 w stylu neogotyckim. Jest murowany, nie tynkowany, jednonawowy z węższym i niższym prezbiterium od strony wschodniej, wieżą o spiczastym zwieńczeniu od strony zachodniej, z dwoma zakrystiami i dwoma kruchtami. Dach został pokryty czerwoną dachówką, a wieża białą blachą. Dobrodziejem kościoła był ks. fundator Karol Ludwik Seliger (1808-1868), proboszcz w latach 1838-1868 oraz parafia. Budowę kościoła nadzorował jego następca ks. Leonard Wilhelm Sprenger (1838-1895), proboszcz w latach 1868-1895. Wykończeniem wnętrza kościoła zajął się kolejny następca ks. prof. Onufry Jaworski (1855-1916), proboszcz w latach 1895-1916. Wyposażenie wnętrza utrzymane jest w stylu neogotyckim. Świątynia posiada ołtarz główny i dwa ołtarze boczne. Ołtarz główny pw. Najświętszej Maryi Panny jest drewniany,polichromowany i złocony. Bardzo bogato zdobiony, z dużą ilością drewnianych wieżyczek. Wykonany został po 1883 roku, o wysokości około 9 metrów. Ołtarz ten jest architektoniczny, pięcioosiowy, ze smukłymi filarkami i osiach zwieńczonych rodzajem baldachimów ze strzelistymi, ażurowymi pinaklami, dekorowanymi kwiatonami. Ołtarz posiada pełnoplastyczne umieszczone pod baldachimami i zbliżone do naturalnej wielkości figury św. Wawrzyńca, św. Szczepana oraz w zwieńczeniu ołtarza patrona kościoła św. Wojciecha i dwie figury aniołów. W nastawie ołtarzowej umieszczony jest obraz z cudownym wizerunkiem Matki Bożej Szkaplerznej nazywanej Madonną Kobierską. Ołtarze boczne są drewniane, polichromowane i złocone. W centrum ołtarza prawego znajduje się namalowany na płótnie obraz św. Wojciecha w stroju biskupim, z pastorałem i wiosłem w ręku. W ołtarzu umieszczono również figury św. Antoniego Padewskiego z Dzieciątkiem, św. Stanisława Kostki z Dzieciątkiem oraz św. Józefa z Dzieciątkiem. Przed tabernakulum ustawiono figurkę małego Pana Jezusa stojącego na kuli i trzymającego krzyż. Obok ołtarza umieszczono obraz Jezusa Miłosiernego namalowanego przez Adolfa Hyłę, autora znanego na świecie wizerunku Jezusa Miłosiernego z Łagiewnik. W centrum ołtarza lewego znajduje się namalowany na płótnie obraz św. Michała Archanioła. Na tle górzystego krajobrazu widoczny jest św. Michał stojący w zbroi i depczący smoka. W ołtarzu umieszczono również figury św. Barbary i św. Jadwigi Śląskiej. Przed tabernakulum ustawiono figurkę Najświętszego Serca Pana Jezusa. Obok ołtarza umieszczono obraz św. Teresy od Dzieciątka Jezus.
Zabytki.
Do rejestru NID wpisany jest kościół parafialny pw. św. Wojciecha wraz cmentarzem kościelnym oraz ogrodzeniem murowanym i bramami - pod nr. rej. 702/Wlkp/A z 8.08.2008.

</doc>
<doc id="176430" url="https://pl.wikipedia.org/wiki?curid=176430" title="Windsor">
Windsor



</doc>
<doc id="176438" url="https://pl.wikipedia.org/wiki?curid=176438" title="Dziadostane">
Dziadostane



</doc>
<doc id="176441" url="https://pl.wikipedia.org/wiki?curid=176441" title="Sleenzani">
Sleenzani



</doc>
<doc id="176442" url="https://pl.wikipedia.org/wiki?curid=176442" title="Opolini">
Opolini



</doc>
<doc id="176443" url="https://pl.wikipedia.org/wiki?curid=176443" title="Vuislane">
Vuislane



</doc>
<doc id="176444" url="https://pl.wikipedia.org/wiki?curid=176444" title="Ledizi">
Ledizi



</doc>
<doc id="176445" url="https://pl.wikipedia.org/wiki?curid=176445" title="Andrzej Glaber">
Andrzej Glaber

Andrzej Glaber, także "Jędrzej Glaber z Kobylina, Glaber Jędrzej Cobylinus" (ur. ok. 1500 w Kobylinie, zm. 1555 w Wieluniu) – ksiądz katolicki, lekarz, pisarz, profesor Akademii Krakowskiej, humanista, astrolog, tłumacz, wydawca i popularyzator wiedzy, profesora Akademii Krakowskiej, oficjał wieluński w latach 1543–1546, prepozyt kapituły kolegiackiej w Wieluniu, kanonik kolegiaty św. Anny w Krakowie.
Życiorys.
Urodził się w rodzinie mieszczańskiej niemieckiego pochodzenia, był synem Pawła. Latem roku 1518 rozpoczął studia na Akademii Krakowskiej, tytuł bakałarza otrzymał w 1520, a magistra w 1531. Oprócz łaciny znał język grecki i niemiecki. Od roku 1531 - z przerwami - do 1542 wykładał jako profesor Akademii. Był prepozytem wieluńskim. W roku 1540 objął katedrę astrologii. Od 1541 członek Kolegium Większego oraz kanonik kościoła św. Anny w Krakowie.
Przetłumaczył pierwszą wydaną po polsku (1535 rok) anatomię "Gadki o składności członków człowieczych". Zajmował się leczeniem chorób zakaźnych i leczeniem poprzez upuszczanie krwi. Zwolennik wolności w twórczości naukowej i społecznej, podkreślał konieczność kształcenia kobiet (XVI wiek !), bronił praw mieszczan. Wszystkie swoje dzieła wydawał po polsku. Tłumaczył z łaciny na polski dzieła filozoficzne i historyczne (między innymi pisma Macieja Miechowity).

</doc>
<doc id="176446" url="https://pl.wikipedia.org/wiki?curid=176446" title="Kasjusz Dion">
Kasjusz Dion

Lucjusz Kasjusz Dion Kokcejanus (łac. "Lucius Cassius Dio Cocceianus", grec. Δίων ὁ Κάσσιος; ur. 163/164, zm. ok. 235) – rzymski historyk pochodzenia greckiego oraz senator i dwukrotny konsul.
Życiorys.
Kasjusz Dion urodził się i wychował w Nicei w Bitynii. Jego przydomek (Kokcejanus) uważa się obecnie za nieautentyczny, gdyż poświadczony jest dopiero w źródłach bizantyjskich. Dion zawsze wspominał swoje przywiązanie do rodzinnego miasta, nazywając je swą ojczyzną. Jego ojcem był Marek Kasjusz Apronianus, rzymski senator, prokonsul oraz legat cesarski kolejno trzech prowincji: Licji-Pamfilii, Cylicji (ok. 182-183) i Dalmacji. Młody Dion zapewne towarzyszył ojcu w jego podróżach służbowych, nabywając dzięki temu niezbędnego doświadczenia w sprawach administracji państwowej. Jako młodzieniec odebrał wykształcenie retoryczne – jego ślady widać w całym dziele historycznym Diona. W 180 był najprawdopodobniej wraz z ojcem w Rzymie, gdyż zdał naoczną relację z przybycia cesarza Kommodusa do stolicy.
Kwestorem i zarazem członkiem senatu rzymskiego został najprawdopodobniej w 188-189. Za Pertynaksa otrzymał nominację na pretora a za Septymiusza Sewera znalazł się wśród przyjaciół cesarza i członków jego rady przybocznej. W roku 205 lub 206 Kasjusz Dion został konsulem zastępczym ("consul suffectus"). W charakterze "amicus caesaris" towarzyszył Karakalli w jego wyprawie przeciwko Partom (214-216). Gdy na krótki czas władzę objął Makrynus, Dion został wyznaczony na kuratora ds. naprawy sytuacji wewnętrznej w miastach ("curator ad corrigendum statum civitatum") Pergamonie i Smyrnie i na tym stanowisku zatrzymał go Heliogabal. Do Pergamonu Dion dotarł zimą 218/219. Miasto to prowadziło ciągłą rywalizację ze Smyrną o tytuły i zaszczyty, na co Dion patrzył ze wzgardą. Po zakończeniu swej misji wrócił do rodzinnej Bitynii, gdzie zachorował na podagrę. Następnie został prokonsularnym namiestnikiem prowincji Africa ok. 223. Po wypełnieniu swej kadencji wrócił do Italii, lecz niemal natychmiast potem zarządzał prowincją Dalmacją, prawdopodobnie w 224-226, a potem Panonią Górną, prawdopodobnie w 226-228. W 228 został wyznaczony na konsula zwyczajnego ("consul ordinarius") na rok następny. Jego kolegą na urzędzie miał być sam cesarz Aleksander Sewer.
Dion należał do tych ludzi, którzy po reformach Aleksandra poważnie wierzyli w umocnienie władzy cywilnej. Jednak nie objął urzędu, gdyż z Panonii do Rzymu dotarły skargi na niego na zbytnią surowość w zachowaniu dyscypliny. To źle usposobiło do niego kohorty pretorianów, które stanowiły gwardię cesarską. Poza tym niedawne zabicie przez nich Ulpiana stało się dla niego ostrzeżeniem. Dla poprawienia atmosfery cesarz zgodził się by Dion spędził pierwsze dwa miesiące konsulatu poza Rzymem. Po tym okresie prawdopodobnie także nie podjął obowiązków konsula. Za zgodą cesarza wycofał się z życia publicznego, użalając się na chorobę nóg i wrócił do Nicei, gdzie spędził resztę swojego życia. Zmarł przypuszczalnie ok. 235. Był prawdopodobnie żonaty, gdyż takie samo imię jak on nosi konsul z 291 i prefekt miasta z 296/297, który przypuszczalnie był wnukiem historyka.
Historia rzymska.
Kasjusz Dion był autorem "Historii rzymskiej" ("Romaike historia"), dzieła zawartego w 80 księgach i obejmującego czasy państwa rzymskiego od Eneasza aż do 229 n.e. Dion pracował nad swym dziełem przez dwadzieścia dwa lata. Pierwszych dziesięć lat przypadło mu na gromadzeniu materiału historycznego, a kolejnych dwanaście na jego literackie opracowanie. Ostatnich siedem ksiąg zostało opracowanych pobieżnie i wygląda na dodatek. Treść dzieła Dion podzielił na trzy okresy według wiarygodności źródeł. Pierwszy obejmował historię epoki republikańskiej, kiedy władza znajdowała się w rękach obywatelii, fakty były własnością publiczną i opisywało je wielu ludzi. Okres drugi ciągnie się od panowania Augusta do śmierci Marka Aureliusza. Jest to historia cesarstwa oparta na zakłamanej tradycji. Trzeci okres dotyczy czasów współczesnych, od panowania Kommodusa. Z 80 ksiąg do naszych czasów dochowały się: w całości – księgi 36-54 (68-10 p.n.e.), w skrótach – księgi 55-60 (9 p.n.e.-46 n.e.), we fragmentach – księgi 17, 79 i 80. Zachowały się także streszczenia, "epitomai", ksiąg 1-21 (do 146 p.n.e.) autorstwa Jana Zonarasa z XII wieku i 36-80 pióra Jana Ksifilinosa z XI wieku oraz inne pomniejsze wyciągi i fragmenty, zwłaszcza w pismach Konstantyna VII Porfirogenety, cesarza bizantyjskiego z X wieku. W "Historii rzymskiej", Kasjusz Dion potwierdza swoje autorstwo także dwóch innych pism: niewielkich rozmiarów dziełka przedstawiającego walki o władzę przed wstąpieniem na tron cesarski Septymiusza Sewera oraz równie niewielkich rozmiarów dziełka "Znaki widziane w podróży", które miały legitymizować władzę Sewera. Księga Suda mówi także, że był autorem "Życia Arriana filozofa". Kasjusz Dion był historykiem dość solidnym, wzorującym się na Tukidydesie i Polibiuszu. Pisząc o czasach sobie współczesnych korzystał ze swego bogatego doświadczenia politycznego. Na nim kończy się w literaturze antycznej opracowanie pełnych dziejów Rzymu.
Żyjący w IX wieku patriarcha Konstantynopola Focjusz, w swoim dziele "Biblioteka", o Kasjuszu Dionie podawał m.in. następującą informację:
"Styl jego dzieła jest wspaniały, skłania się ku górnolotności, gdy pisarz wypowiada myśli równe wielkim wydarzeniom. Język jest pełen starych zwrotów składniowych i słów dobranych w ich wielkości odpowiadającej wielkości tematu. Okresy retoryczne są poprzecinane nawiasami; autor stosuje w nich właściwie dobrane inwersje. Rytmu i pauz, mimo że są starannie i jasno opracowane, nie wyczuwa się w czasie czytania po raz pierwszy. W mowach jest znakomity, naśladuje Tukidydesa, może z wyjątkiem tego, że bardziej dąży do jasności. Poza tym Tukidydes stanowi dla niego, by tak rzec, kanon."

</doc>
<doc id="176447" url="https://pl.wikipedia.org/wiki?curid=176447" title="Radimitschi">
Radimitschi



</doc>
<doc id="176449" url="https://pl.wikipedia.org/wiki?curid=176449" title="Wjatitschi">
Wjatitschi



</doc>
<doc id="176450" url="https://pl.wikipedia.org/wiki?curid=176450" title="Kriwitschi">
Kriwitschi



</doc>
<doc id="176451" url="https://pl.wikipedia.org/wiki?curid=176451" title="Sewerjane">
Sewerjane



</doc>
<doc id="176452" url="https://pl.wikipedia.org/wiki?curid=176452" title="Nordvorpommern">
Nordvorpommern



</doc>
<doc id="176454" url="https://pl.wikipedia.org/wiki?curid=176454" title="Montréal (ujednoznacznienie)">
Montréal (ujednoznacznienie)



</doc>
<doc id="176455" url="https://pl.wikipedia.org/wiki?curid=176455" title="Szymbark">
Szymbark



</doc>
<doc id="176456" url="https://pl.wikipedia.org/wiki?curid=176456" title="Albtal-Verkehrs-Gesellschaft">
Albtal-Verkehrs-Gesellschaft

Albtal-Verkehrs-Gesellschaft mbH, AVG (pol. "Spółka Transportowa Doliny Alb") – niemieckie przedsiębiorstwo kolejowe działające w Badenii-Wirtembergii i Nadrenii-Palatynacie, założone w 1957 r. dla prowadzenia przewozów na Albtalbahn i pozostające w wyłącznej własności miasta Karlsruhe.
Obecnie AVG prowadzi także (od 1994) przewozy tramwajami dwusystemowymi na torach Deutsche Bahn, podczas gdy linie tramwaju miejskiego (oraz jedna linia podmiejska – S2) leżą w gestii Verkehrsbetriebe Karlsruhe.
Działalność.
Albtalbahn została zbudowana w l. 1896-1898 jako wąskotorowa (1000 mm) linia kolejowa łącząca dworzec główny w Karlsruhe, poprzez Rüppürr z Ettlingen, a dalej rozwidlająca się w Neurod w kierunku Bad Herrenalb (doliną Alby) i w kierunku Pforzheim (krętą trasą przez Langensteinbach i Ittersbach). Już w początku XX wieku kolej została zelektryfikowana. Eksploatację prowadziła Badische Lokal-Eisenbahnen Aktien-Gesellschaft (BLEAG). W 1931 na skutek problemów finansowych w czasie wielkiego kryzysu odcinek z Ittersbach do Pforzheim został sprzedany miastu Pforzheim, a w 1968 zamknięty.
W 1932 r. spółka BLEAG ostatecznie ogłosiła upadłość, natomiast pozostałą w jej dyspozycji część Albtalbahn przejęło Deutsche Eisenbahn-Betriebsgesellschaft (DEBG). W 1957 r. miasto Karlsruhe wykupiło podupadłą kolejkę i stopniowo od 1957 do 1964 (dotarcie linii do Bad Herrenalb) przebudowało ją na linię normalnotorową, obsługiwaną przystosowanym taborem tramwajowym. W 1975 r. ukończono przebudowę odgałęzienia do Ittersbach.
Poza linią Albtalbahn AVG posiada lub dzierżawi kilka dalszych linii (Murgtalbahn, Enztalbahn, Kraichgaubahn), a na wielu liniach prowadzi ruch mieszany z Deutsche Bahn. Większa część linii obsługiwanych przez AVG leży na terenie związku komunikacyjnego Karlsruher Verkehrsverbund.

</doc>
<doc id="176457" url="https://pl.wikipedia.org/wiki?curid=176457" title="AVG">
AVG



</doc>
<doc id="176458" url="https://pl.wikipedia.org/wiki?curid=176458" title="Androgynia (ujednoznacznienie)">
Androgynia (ujednoznacznienie)

Androgynia, androginia (z łac. "androgynus", za gr. ανδρογυνής ("androgynés"), od ανήρ ("anér"), dop. ανδρóς ("andrós") – „mężczyzna” i γυνή ("gyné") – „kobieta”) – połączenie cech męskich i żeńskich.

</doc>
<doc id="176459" url="https://pl.wikipedia.org/wiki?curid=176459" title="Wolfgang Schäuble">
Wolfgang Schäuble

Wolfgang Schäuble (ur. 18 września 1942 we Fryburgu Bryzgowijskim) – niemiecki polityk i prawnik, działacz Unii Chrześcijańsko-Demokratycznej (CDU) i jej przewodniczący w latach 1998–2000, długoletni poseł do Bundestagu, w rządach Helmuta Kohla szef Urzędu Kanclerza Federalnego (1984–1989) i minister spraw wewnętrznych (1989–1991), w gabinetach Angeli Merkel minister spraw wewnętrznych (2005–2009) oraz minister finansów (2009–2017), od 2017 do 2021 przewodniczący Bundestagu.
Życiorys.
W 1961 zdał egzamin maturalny w Hausach. Studiował prawo i ekonomię na Uniwersytecie we Fryburgu oraz na Uniwersytecie w Hamburgu. W 1966 i 1970 zdał państwowe egzaminy prawnicze I oraz II stopnia, w 1971 doktoryzował się w zakresie prawa na podstawie pracy pt. "Berufsrechtliche Stellung von Wirtschaftsprüfern in Wirtschaftsprüfungsgesellschaften". Pracował w administracji skarbowej Badenii-Wirtembergii, a w latach 1978–1984 praktykował jako prawnik przy sądzie w Offenburgu.
W 1961 został członkiem chadeckiej młodzieżówki Junge Union, a w 1965 wstąpił do Unii Chrześcijańsko-Demokratycznej. W 1972 po raz pierwszy został wybrany do Bundestagu z okręgu wyborczego Offenburg. Mandat poselski odnawiał od tego czasu w kolejnych wyborach w 1976, 1980, 1983, 1987, 1990, 1994, 1998, 2002, 2005, 2009, 2013, 2017 i 2021. Stał się w międzyczasie najdłużej sprawującym mandat posłem do Bundestagu.
Awansował jednocześnie w partyjnej strukturze, stając się bliskim współpracownikiem Helmuta Kohla. W latach 1976–1984 kierował komitetem doradczym CDU do spraw sportu, od 1981 był jednocześnie sekretarzem frakcji parlamentarnej CDU/CSU. W gabinetach Helmuta Kohla był ministrem do zadań specjalnych oraz szefem Urzędu Kanclerza Federalnego (od listopada 1984 do kwietnia 1989), a następnie ministrem spraw wewnętrznych (od kwietnia 1989 do listopada 1991).
12 października 1990 w czasie spotkania wyborczego w Oppenau został dwukrotnie postrzelony (w szczękę i rdzeń kręgowy) z rewolweru przez chorego psychicznie mężczyznę. Wolfgang Schäuble doznał wówczas ciężkiego urazu kręgosłupa i od tego czasu, częściowo sparaliżowany, porusza się na wózku inwalidzkim.
W 1991 odszedł z rządu, obejmując funkcję przewodniczącego frakcji parlamentarnej CDU/CSU. W latach 90. był powszechnie uznawany za następcę Helmuta Kohla. Dotychczasowy kanclerz w kwietniu 1997 zapowiedział jednak zamiar ubiegania się o reelekcję na kolejną kadencję. Chadecy przegrali jednak wybory w 1998, co skutkowało ustąpieniem Helmuta Kohla z przywództwa w partii. 7 listopada 1998 Wolfgang Schäuble został nowym przewodniczącym CDU, pozostając jednocześnie na czele frakcji poselskiej. Wkrótce kierowana przez niego partia odnotowała dobre wyniki w wyborach w kilku krajach związkowych oraz w wyborach europejskich w 1999.
Jego karierze politycznej zagroziła wkrótce ujawniona pod koniec 1999 afera dotycząca finansowania CDU. Wolfgang Schäuble przyznał wówczas, że w 1994 przyjął od lobbysty Karlheinza Schreibera 100 tys. marek niemieckich dla swojej partii. Ujawniono również, że odbył więcej spotkań z lobbystą, co próbował początkowo ukrywać. Polityk przepraszał publicznie za to postępowanie. Twierdził, że kopertę bez otwierania przekazał posłance Brigitte Baumeister, której wersja pozostawała w sprzeczności z jego oświadczeniem. W toku prowadzonego postępowania Wolfgangowi Schäuble nie przedstawiono żadnych zarzutów karnych. 16 lutego 2000 ogłosił swoją rezygnację z przywództwa w CDU i z kierowania frakcją poselską. Na czele ugrupowania stanęła wówczas Angela Merkel.
Wolfgang Schäuble pozostał posłem do Bundestagu, a w 2002 objął funkcję wiceprzewodniczącego opozycyjnego wówczas klubu deputowanych CDU/CSU. Znalazł się w gronie najbliższych współpracowników Angeli Merkel, w kampanii wyborczej w 2005 był jej ekspertem do spraw bezpieczeństwa i polityki zagranicznej.
W powołanym w listopadzie 2005 pierwszym rządzie Angeli Merkel, tworzonym przez tzw. wielką koalicję (CDU/CSU i SPD), objął stanowisko ministra spraw wewnętrznych. W zaprzysiężonym w październiku 2009 rządzie koalicyjnym CDU-FDP dotychczasowej kanclerz przeszedł na urząd ministra finansów. Pozostał na tym stanowisku także w utworzonym w grudniu 2013 trzecim gabinecie Angeli Merkel, tworzonym przez odnowioną koalicję chadeków i socjaldemokratów.
24 października 2017 został wybrany na przewodniczącego Bundestagu, otrzymując 501 głosów. W konsekwencji zrezygnował z funkcji rządowej. Funkcję tę sprawował do 26 października 2021, gdy w kolejnej kadencji zastąpiła go socjaldemokratka Bärbel Bas.
Życie prywatne.
Wolfgang Schäuble jest żonaty, ma czworo dzieci.

</doc>
<doc id="176460" url="https://pl.wikipedia.org/wiki?curid=176460" title="MiG">
MiG

MiG ( МиГ, skrótowiec od Mikojan i Guriewicz, a jednocześnie słowo oznaczające coś bardzo szybkiego, mgnienie, błysk) – rosyjskie (niegdyś radzieckie) biuro konstrukcyjne, przedsiębiorstwo produkujące samoloty oznaczone skrótem "MiG". Specjalizuje się w projektowaniu i produkcji przede wszystkim samolotów myśliwskich. Wchodzi w skład Zjednoczonej Korporacji Budowy Samolotów ("Aircraft industry of Russia"). W okresie wojny konstruowali samoloty o napędzie tłokowym, a po wojnie biuro zasłynęło z samolotów o napędzie odrzutowym.
Lotnicze biuro konstrukcyjne pod kierunkiem młodego konstruktora Artioma Mikojana oraz starszego i bardziej doświadczonego Michaiła Guriewicza powstało w grudniu 1939. W jego skład weszło wielu pracowników biura konstrukcyjnego Nikołaja Polikarpowa.
Biuro rozpoczęło pracę nad pierwszą własną konstrukcją, oznaczoną symbolem I-200 (I od "istriebitiel" – myśliwiec), której produkcję seryjną uruchomiono pod koniec 1940. Wkrótce dla samolotu zaczęto używać nazwy MiG-1.
W styczniu 1941 w biurze konstrukcyjnym (jak i całym sowieckim przemyśle lotniczym) wprowadzona została zasada, że samoloty myśliwskie oznaczane będą numerami nieparzystymi, a pozostałe parzystymi i w tym samym roku Mikojan wraz z Guriewiczem zostali wyróżnieni Nagrodą Stalinowską. Podczas swojej działalności biuro opracowało plany około 450 samolotów bojowych, z czego 94 były produkowane seryjnie. Wyprodukowano ok. 45 tysięcy samolotów MiG wszystkich typów
Jednym z ostatnich projektów biura wdrożonych do produkcji seryjnej jest MiG-35.
Jednym ze znaczących dyrektorów biura w okresie powojennym jest Sergei Shalnef odznaczony Nagrodą Państwową w dziedzinie nauki i technologii w 2020.
Samoloty MiG.
Myśliwce:
Pozostałe:

</doc>
<doc id="176461" url="https://pl.wikipedia.org/wiki?curid=176461" title="Albtalbahn">
Albtalbahn



</doc>
<doc id="176464" url="https://pl.wikipedia.org/wiki?curid=176464" title="Szpik kostny czerwony">
Szpik kostny czerwony



</doc>
<doc id="176466" url="https://pl.wikipedia.org/wiki?curid=176466" title="Wolfgang Schauble">
Wolfgang Schauble



</doc>
<doc id="176468" url="https://pl.wikipedia.org/wiki?curid=176468" title="Teraz cię mam, ty sukinsynu">
Teraz cię mam, ty sukinsynu

Teraz cię mam, ty sukinsynu (TCMTS, ang. NIGYSOB 
"Now I Gotcha, You S.O.B", "Now I've Got You Son of a Bitch") to jedna z podstawowych gier międzyludzkich omawianych w analizie transakcyjnej (szkoła psychologii).
Teza.
Na poziomie społecznym są to racjonalnie prowadzone rozmowy, między dwoma lub więcej Dorosłymi, natomiast na poziomie psychologicznym są to transakcje między Rodzicem, odreagowującym własne frustracje poprzez atak na Dziecko, któremu przydarzyło się złamać normę zachowania. Teza w tego typu grze z punktu widzenia agensa brzmi: "Teraz cię mam, ty sukinsynu". 
W tej grze wygrywa Rodzic, mogąc wyładować negatywne emocje na często przypadkowej osobie. Otrzymuje psychologiczną wypłatę wówczas, gdy druga strona zgadza się na warunki gry i przyjmuje postawę obronną, przez co agens może atakować, udowadniając ofierze, że źle postąpiła, przyłapując ją na gorącym uczynku. Często w TCMTS grają osoby, które przez długi czas powstrzymywały własne zachowania agresywne względem innych. Ofiara jest tutaj prowokatorem, jednak prowokacja najczęściej jest nieświadoma i atak furii jest dla niej zaskoczeniem.
Antyteza.
Jedną z najlepszych antytez jest zachowanie zgodne z przyjętymi zasadami, niedające możliwości rozpoczęcia gry lub jej kontynuacji.
Cel.
Usprawiedliwienie własnego agresywnego zachowania.

</doc>
<doc id="176470" url="https://pl.wikipedia.org/wiki?curid=176470" title="Układ piramidowy">
Układ piramidowy

Układ piramidowy () – część układu nerwowego kontrolująca ruchy dowolne i postawę ciała. Układ piramidowy ma dwie drogi unerwiające ruchowo mięśnie. Pierwsza z nich to droga korowo-jądrowa, która unerwia mięśnie twarzoczaszki, szyi, a także część mięśnia czworobocznego. Druga to droga korowo-rdzeniowa, która unerwia resztę mięśni organizmu.
Budowa układu piramidowego.
Układ piramidowy składa się z dwóch neuronów: ośrodkowego i obwodowego:
W warstwie V kory mózgu, w okolicy tzw. zakrętu przedśrodkowego, znajduje się od 30 do 34 tysięcy komórek nerwowych piramidalnych (olbrzymich) Betza, których aksony biegną do jąder ruchowych pnia mózgu i rdzenia kręgowego. Neurony, pomiędzy którymi krążą impulsy nerwowe, są to zarówno neurony pośredniczące, znajdujące się w warstwie IV kory zakrętu przedśrodkowego, jak i neurony innych pól kory mózgu i ośrodków podkorowych.
Akson komórek Betza wychodząc z pola 4 lub 6 przechodzi przez istotę białą półkuli, i biegną w podkorowej istocie białej tworząc tzw. wieniec promienisty torebki wewnętrznej (). Dalej, aksony przekazujące sygnał w kierunku mięśni zaopatrywanych przez nerwy szkieletowe, biegną przez odnogę tylną torebki () układając się tak, że włókna związane z wyższymi partiami ciała są bardziej z przodu. Jest to tzw. droga korowo-rdzeniowa. Aksony przekazujące sygnał w kierunku mięśni unerwianych przez nerwy czaszkowe przechodzą przez kolano torebki wewnętrznej. Jest to tzw. droga korowo-jądrowa. Dalej włókna trafiają do śródmozgowia tworząc odnogi mózgu (), gdzie włókna drogi drugiej układają się zewnętrznie w stosunku do włókien drogi pierwszej. Dalej trafiają one do mostu. Na tej wysokości włókna drogi korowo-jądrowej zaczynają się rozchodzić i kierują się do odpowiednich ruchowych jąder nerwów czaszkowych: III, IV, V, VI, VII, IX, X, XI i XII. Pozostałe trafiają do piramidy. Większość z nich krzyżuje się (przechodzi na drugą stronę rdzenia) na wysokości kaudalnej (ogonowej) części rdzenia przedłużonego wnikając do sznura bocznego. Jest to tzw. skrzyżowanie piramid, od którego dalej ciągnie się droga korowo-rdzeniowa (piramidowa) boczna. Reszta włókien tworzy drogę korowo-rdzeniową przednią. Przechodzą one dopiero na drugą stronę rdzenia na wysokości odpowiedniego neuromeru poprzez spoidło białe rdzenia kręgowego. W rogu przednim istoty szarej rdzenia kręgowego znajdują się ciała komórek obwodowych. Ich aksony opuszczają rdzeń przez korzeń przedni nerwu rdzeniowego i kierują się do mięśni efektorowych.
Skrzyżowaniu ulega 80% włókien drogi korowo-rdzeniowej, które przechodząc do sznura bocznego przeciwległej strony rdzenia kręgowego tworzą drogę korowo-rdzeniową boczną. Skrzyżowanie tej drogi wyjaśnia, dlaczego u osób praworęcznych funkcjonalnie dominująca jest lewa półkula mózgu, a u leworęcznych prawa.
Pozostałe 20% nieskrzyżowanych włókien tworzy drogę korowo-rdzeniową przednią, biegnącą w sznurze przednim rdzenia, która oddaje stopniowo włókna do substancji szarej rdzenia kończąc się w dystalnym odcinku rdzenia kręgowego szyjnego. Droga korowo-rdzeniowa boczna kończy się na odcinku L2-L3 rdzenia kręgowego, także stopniowo oddając swoje włókna. W odcinku szyjnym ta droga oddaje aż 55% wszystkich swoich włókien, w odcinku piersiowym tylko 20%, a pozostałe 25% w odcinku lędzwiowo-krzyżowym. W rogach przednich rdzenia sygnał z pierwszego neuronu drogi piramidowej przełączany jest na neuron drugi. Twierdzenie, że drogi piramidowe są dwuneuronowe, jest uproszczeniem, ponieważ drogi dwuneuronowe stanowią zaledwie 7–15% wszystkich dróg piramidowych. W większości są to drogi wieloneuronowe. Liczba neuronów drogi zwiększa się w rdzeniu kręgowym za sprawą neuronów pośredniczących (interneuronów).
Układ piramidowy unerwia ruchowo wszystkie mięśnie poprzecznie prążkowane w całym ustroju człowieka poza jednym mięśniem, który nie jest unerwiany ruchowo przez żaden układ, mięśniem strzemiączkowym. Jest to zarazem najmniejszy mięsień poprzecznie prążkowany w organizmie człowieka i jedyny poprzecznie prążkowany, nie podlegający woli.
Uszkodzenie drogi piramidowej.
Uszkodzenie ośrodkowego neuronu ruchowego spowoduje stan zwany niedowładem () porażeniem (). W zależności od miejsca uszkodzenia porażenie będzie po lewej i (lub) prawej stronie ciała, przeciwstronnie (jeśli uszkodzenie znajduje się proksymalnie od skrzyżowania piramid) lub tożstronnie (jeśli znajduje się poniżej skrzyżowania). Obecne będą odruchy rozciągowe (takie jak odruch kolanowy), a ich siła będzie nawet większa, ze względu na brak sterowania mięśniem przez korę ruchową (wygórowanie odruchów ścięgnistych).
Gdy uszkodzony zostanie obwodowy neuron ruchowy, brak będzie wszelkich odruchów (nawet obronnych), mięsień będzie wiotki, ze względu na zniesienie napięcia spoczynkowego, i dojdzie do zaników mięśniowych.

</doc>
<doc id="176471" url="https://pl.wikipedia.org/wiki?curid=176471" title="Włodzimierz Olszewski (prawnik)">
Włodzimierz Olszewski (prawnik)

Włodzimierz Maria Olszewski (ur. 23 maja 1941 w Krakowie, zm. 5 października 2015 tamże) – polski prawnik, sędzia i adwokat, członek Kolegium Instytutu Pamięci Narodowej, drugi i zarazem ostatni rzecznik interesu publicznego.
Życiorys.
Syn Zdzisława i Zofii. Po ukończeniu studiów prawniczych podjął w 1964 pracę w sądownictwie. Był m.in. sędzią i przewodniczącym Wydziału II Karnego Sądu Apelacyjnego w Krakowie. W latach 80. przez sześć lat praktykował jako adwokat, później powrócił na stanowisko sędziowskie.
W latach 1981–1992 był uczestnikiem prac Centrum Obywatelskich Inicjatyw Ustawodawczych Solidarności.
W latach 1994–2002 zasiadał w Krajowej Radzie Sądownictwa. Był jej wiceprzewodniczącym (od 12 marca 1996 do 24 marca 1998), a następnie przewodniczącym od 16 kwietnia 1998 do 18 marca 2002.
W latach 1999–2006 z rekomendacji KRS zasiadał w Kolegium Instytutu Pamięci Narodowej. Przeciwko jego kandydaturze głosowała część posłów AWS z uwagi na jego wcześniejsze wypowiedzi, w których opowiadał się przeciwko utworzeniu sądu lustracyjnego. W styczniu 2005 został powołany przez pierwszego prezesa Sądu Najwyższego Lecha Gardockiego na urząd rzecznika interesu publicznego, zastępując na tym stanowisku Bogusława Nizieńskiego. Stanowisko to zajmował do czasu jego likwidacji w marcu 2007.
W 2002 odznaczony Krzyżem Komandorskim Orderu Odrodzenia Polski.
Został pochowany na cmentarzu Rakowickim.

</doc>
<doc id="176476" url="https://pl.wikipedia.org/wiki?curid=176476" title="1983 w filmie">
1983 w filmie



</doc>
<doc id="176477" url="https://pl.wikipedia.org/wiki?curid=176477" title="II wojna czeczeńska">
II wojna czeczeńska

II wojna czeczeńska – konflikt zbrojny prowadzony od 11 października 1999 do 15 kwietnia 2009 roku między Federacją Rosyjską a separatystami czeczeńskimi. Wojna składała się z dwóch faz: pierwszej trwającej od października 1999 do kwietnia 2000, mającej charakter wojny regularnej, oraz drugiej trwającej od kwietnia 2000 do kwietnia 2009 r., noszącej znamiona walki partyzanckiej.
Separatyści czeczeńscy od 2007 roku zabiegali o utworzenie muzułmańskiego, ponadetnicznego państwa wyznaniowego, mającego obejmować niemal całe terytorium Kaukazu Północnego. Samozwańczy Emirat Kaukaski został uznany za organizację terrorystyczną nie tylko przez Rosję, ale również przez ONZ, Unię Europejską i USA. Wojna została zakończona pełną reintegracją Republiki Czeczeńskiej z Federacją Rosyjską. Jej kontynuacją był konflikt na Kaukazie Północnym w latach 2009–2017.
Geneza.
W okresie faktycznej niezależności Czeczeńskiej Republiki Iczkerii (formalnie pozostawała częścią Federacji Rosyjskiej) w latach 1996–1999 doszło na jej terytorium do pogłębienia się kryzysu prawnego, politycznego i zbrojnego. Pomimo wprowadzenia szariatu przez prezydenta separatystów Asłana Maschadowa, nie udało się powstrzymać wzrostu działalności kryminalnej i rozkładu republiki na niewielkie terytoria rządzone przez zwalczające się wzajemnie klany. Północne klany czeczeńskie opowiedziały się w dodatku przeciwko wprowadzeniu szariatu. Instytucje państwowe przestały mieć wpływ na rozwój wydarzeń w republice. Wkroczenie oddziałów czeczeńskich pod dowództwem Szamila Basajewa i mudżahedinów Chattaba do sąsiedniego Dagestanu pod hasłem ustanowienia na całym Północnym Kaukazie islamskiego kalifatu (zgodnie z zamysłem wahabitów), doprowadziło do wybuchu II wojny czeczeńskiej. Dodatkowymi powodami wybuchu wojny była działalność kryminalna separatystów na terytorium całej Rosji: kontakty czeczeńskich mudżahedinów z Al-Ka’idą i wywiadami obcych państw, handel ludźmi i porwania dla okupu, eskalacja ekstremizmu religijnego oraz ataki terrorystyczne, m.in. zamachy bombowe w Moskwie, Riazaniu i Wołgodońsku w sierpniu i wrześniu 1999 roku, o które oficjalnie obwiniono czeczeńskich separatystów, choć według niektórych hipotez w zamachy mogły być zamieszane również służby specjalne, terroryści zagraniczni lub niektórzy biznesmeni i politycy.
Walki.
Po wyparciu oddziałów separatystów czeczeńskich i islamistów z Dagestanu, wojska rosyjskie przystąpiły do kontynuacji kontrofensywy na terytorium Czeczenii. Na początku konfliktu, od września do stycznia 1999 wykorzystywano zmasowane naloty lotnicze na wybrane cele. W okresie tym doszło do całkowitego zniszczenia ciężkiego sprzętu wojskowego będącego na wyposażeniu separatystów i islamistów. Rosyjskie oddziały lądowe przekroczyły granicę czeczeńsko-rosyjską 1 października 1999 i szybko zajęły nizinną część republiki do rzeki Terek, nie napotykając większego oporu. Na brzegu Tereka wojska federalne zatrzymały się i dokonały przegrupowania. Na początku grudnia pod kontrolą wojsk federalnych znajdowało się już ponad 50% terytorium republiki. Po otoczeniu przez oddziały rosyjskie Groznego 6 grudnia 1999 wezwano mieszkańców miasta do jego opuszczenia zapowiadając, że osoby pozostające w mieście "będą uważane za terrorystów i bandytów i zostaną zniszczone przez artylerię i lotnictwo". Szturm rozpoczęto 12 grudnia 1999. Oddziały separatystów w sile ponad 2 tysięcy, ponosząc poważne straty na polach minowych, opuściły miasto w nocy z 31 stycznia na 1 lutego 2000. 29 lutego 2000 siły federalne zajęły ostatnie miasto pozostające w rękach separatystów – Szatoj. Armia rosyjska ogłosiła zwycięstwo, które stało się elementem kampanii wyborczej dotychczasowego premiera Władimira Putina w rosyjskich wyborach prezydenckich w marcu 2000 roku. W kwietniu tego samego roku zakończyły się regularne działania bojowe, a wszystkie miasta i wsie obsadziły siły federalne.
Zakończenie wojny i wybory.
W 2002 roku, pomimo trwania walk partyzanckich, Rosja oficjalnie ogłosiła zakończenie działań wojennych i zaczęła stopniowo wprowadzać w Czeczenii za pomocą działań politycznych "plan normalizacji" w celu zmarginalizowania i pozbawienia legitymacji wyborczej nieujętego prezydenta separatystów Asłana Maschadowa. Podstawowymi elementami planu było przekazanie kierownictwa operacji z rąk armii do MSW, stopniowe usunięcie z Czeczenii dowódców federalnych z okresu wojny, nowa konstytucja i wybory prezydenckie, pięciokrotnie ogłaszana amnestia oraz włączenie 20 tysięcy Czeczenów (w tym według źródeł rosyjskich 5 tysięcy byłych separatystów, którzy ujawnili się i przeszli weryfikację) do struktur utworzonego oficjalnie w 2002 MSW Czeczenii a także armii federalnej i republikańskiej administracji. Projekt konstytucji przedłożył Achmat Kadyrow – poprzednio Wielki Mufti Czeczenii i jeden z dowódców polowych, po przejściu na stronę sił federalnych w 1999 od 2000 szef prorosyjskiej administracji republiki. Przyjęto ją w referendum z 23 marca 2003 – weszła w życie 2 kwietnia 2003. Stwierdza ona jednoznacznie, że Republika Czeczeńska jest integralną częścią Federacji Rosyjskiej. Kadyrow wygrał wybory prezydenckie 5 października 2003 – ich uczciwość i ważność była kwestionowana przez obecnych międzynarodowych obserwatorów (m.in. OBWE).
W wyniku zamachu separatystów Achmat Kadyrow zginął 9 maja 2004 na stadionie w Groznym podczas obchodów Święta Zwycięstwa (ZSRR w II wojnie światowej). Obowiązki prezydenta przejął premier Siergiej Abramow, a Ramzan, syn Achmata i dotychczasowy szef służby bezpieczeństwa, został mianowany wicepremierem (premierem został w marcu 2006) Termin wyborów prezydenckich wyznaczono na 29 sierpnia tego roku. Początkowo za ich faworyta obserwatorzy uważali Ramzana Kadyrowa – tuż po zamachu prezydent Władimir Putin przyjął go na Kremlu, ale dość szybko uznano za istotną przeszkodę fakt, że nie ukończył wymaganych przez Konstytucję 30 lat i nie posiada nadzwyczajnych walorów intelektualnych i politycznych. Wśród faworytów wymieniano też lojalnego wobec Moskwy generała milicji i ministra spraw wewnętrznych Ału Ałchanowowa, który ostatecznie wygrał wybory. Choć władze promoskiewskie twierdziły, iż nie zanotowano rażących naruszeń prawa wyborczego, organizacje międzynarodowe miały jednak szereg zastrzeżeń do przebiegu wyborów. W listopadzie 2005 w Czeczenii przeprowadzono wybory do obu izb parlamentu republiki – mogły w nich startować partie, które uznają, że Czeczenia jest częścią Federacji Rosyjskiej. Wybory wygrała partia Zjednoczona Rosja przed Komunistyczną Partią Federacji Rosyjskiej i Sojuszem Sił Prawicowych. Komisarz ds. Zagranicznych Unii Europejskiej dr Benita Ferrero-Waldner uznała wybory za krok w kierunku pokojowego i demokratycznego rozwiązania konfliktu, przyznała jednak, że relacjonowane były nieprawidłowości, a także, że warunki nie pozwalały na przysłanie niezależnych obserwatorów.
Terroryzm.
Walki partyzanckie i zamachy terrorystyczne ze stopniowo zmniejszającą się intensywnością trwają do dziś. Część osłabionych separatystów od lat stosuje zamachy na rosyjskich cywilów. Jedną z najgłośniejszych tego typu akcji był atak na moskiewski teatr na Dubrowce w październiku 2002 roku – w czasie akcji odbijania zakładników zginęło ok. 125 osób. W sierpniu 2004 nastąpiło wysadzenie dwóch cywilnych rosyjskich samolotów przez kobiety-samobójczynie, tzw. szahidki i zamach w metrze moskiewskim. Najtragiczniejszą jak dotąd akcją było zajęcie szkoły w Biesłanie 1 września 2004 roku, które w wyniku działań zamachowców i szturmu rosyjskich oddziałów specjalnych, lokalnej milicji oraz miejscowej uzbrojonej ludności zakończyło się śmiercią ok. 350 osób z przypuszczalnych liczby ponad 1000 zakładników (w większości dzieci), a także zranieniem setek innych osób.
Do niektórych z tych zamachów (np. do zamachu na szkołę w Biesłanie) przyznał się dowódca jej oddziałów zbrojnych Szamil Basajew. Sprawcy zaminowali szkołę, tym samym stworzyli zagrożenie dla życia zakładników. Według źródeł rosyjskich, natychmiast po zajęciu szkoły napastnicy rozstrzelali około 30 mężczyzn, natomiast Szamil Basajew zaprzeczył temu, iż atakujący mieliby umyślnie zabijać zakładników. Za ofiary w ludziach obwiniał siły rosyjskie. Prezydent Iczkerii Asłan Maschadow oficjalnie wielokrotnie odcinał się od tych taktyk. Potępił również zamach w Biesłanie i stwierdził, że gdy Czeczenia będzie niepodległa, Basajew stanie przed sądem.
W lutym 2007 ogólna liczba uzbrojonych separatystów w Czeczenii – według różnych danych, wynosiła około 450 osób.
Separatystyczny prezydent Maschadow został przez oddziały federalne zabity w marcu 2005 r. W czerwcu 2006 zabito jego następcę Abdula Chalima Sadułajewa. Następcą Sadułajewa został Doku Umarow, który mianował Szamila Basajewa wiceprezydentem Iczkerii. 10 lipca 2006 roku Basajew zginął w Inguszetii podczas przewożenia dużej ilości materiałów wybuchowych. Po śmierci Basajewa 15 lipca 2006 władze federalne ogłosiły trwającą do 15 stycznia 2007 roku amnestię, w wyniku której ujawniło się kilkuset separatystów – uczestników I i II wojny czeczeńskiej oraz osób udzielających im pomocy.
Zakończenie działań wojennych.
27 marca 2009 odbyło się spotkanie prezydenta Rosji Dmitrijа Miedwiediewа z dyrektorem Federalnej Służby Bezpieczeństwa Aleksandrem Bortnikowem. W wyniku rozmów 16 kwietnia 2009 oficjalnie zakończyła się wojna w Czeczenii. Od tego czasu rozpoczęło się wycofywanie liczącego 20 tysięcy żołnierzy kontyngentu wojsk federalnych.
Dzień później po ogłoszeniu przez Rosję zwycięstwa nad terroryzmem w Czeczenii, wydarzył się incydent pod wsią Daj w okręgu Szatoj między rebeliantami a armią rosyjską. W starciu nikt nie ucierpiał, ale wydarzenie to mogło świadczyć, że sytuacja w tym regionie Rosji nie była do końca znormalizowana.
Mimo oficjalnie ogłoszonego pokoju, sztab generalny zdecydował się rozpocząć 23 kwietnia 2009 kolejną operację wojskową w górskim rejonie Szali, Szatoj, Wiedieno i Serżen-jur. Według Rosji stało się to, ponieważ w Czeczenii odkryto działalność nielegalnych formacji zbrojnych.
Straty wojenne.
Straty bezpowrotne (zabici i zmarli z ran) bojowe i niebojowe żołnierzy regularnej armii rosyjskiej na Kaukazie Północnym od 1999 do 2009 roku według danych rosyjskich:
Do podanych liczb nie wchodzą straty żołnierzy wojsk MSW – według źródeł rosyjskich ponad tysiąc dwustu zabitych – oraz nieznana liczba poległych funkcjonariuszy MSW i pracowników służb specjalnych. Poległo także ponad 630 milicjantów czeczeńskich. W wojnie śmierć poniosło również około 25 tys. cywilów. Straty separatystów w latach 1999–2009 wyniosły ponad 20 tys. bojowników i żołnierzy. Obie strony konfliktu dopuszczały się łamania praw człowieka (m.in. liczne zamachy terrorystyczne separatystów wymierzone w ludność cywilną, masakra w Ałchan-Jurcie).
Strona rosyjska utraciła na ziemi i w powietrzu na Kaukazie Północnym od 1999 do 2013 51 śmigłowców (28 Mi-8, 19 Mi-24, 3 Mi-26) i 11 samolotów bojowych (4 Su-24, 7 Su-25). Tylko około połowa utraconego sprzętu była spowodowana działaniami nieprzyjaciela (25 śmigłowców i 4 samoloty). Ostatnie zestrzelenie rosyjskiego samolotu na Kaukazie Północnym miało miejsce 7 maja 2000 roku, a śmigłowca 7 lipca 2004 roku.

</doc>
<doc id="176478" url="https://pl.wikipedia.org/wiki?curid=176478" title="Plattdeutsch">
Plattdeutsch



</doc>
<doc id="176479" url="https://pl.wikipedia.org/wiki?curid=176479" title="Andrzej Szalewicz">
Andrzej Szalewicz

Andrzej Witold Szalewicz (ur. 10 marca 1939 w Łowiczu) – polski działacz sportowy.
Z wykształcenia inżynier elektronik. Potomek litewskiej rodziny Szalewiczów herbu Szaława. Członek PZPR w latach 1973–1982. Współzałożyciel w 1977 roku Polskiego Związku Badmintona oraz współzałożyciel i prezes Unii Polskich Związków Sportowych. W latach 1991–1997 prezes Polskiego Komitetu Olimpijskiego. Genealog, członek Warszawskiego Towarzystwa Genealogicznego (WTG) i Polskiego Towarzystwa Heraldycznego (PTH).
Praca zawodowa.
Pracę zawodową rozpoczął bezpośrednio po obronie pracy magisterskiej w październiku roku 1965 w Zakładzie Materiałów Magnetycznych „Polfer” w Warszawie. Początkowo pracował w laboratorium Wydzielonego Biura Rozwojowego, a następnie został kierownikiem Wydziału Ferrytów Kubkowych. Po roku został również zastępcą szefa produkcji. W międzyczasie ukończył studium podyplomowe w zakresie ekonomiki, organizacji produkcji i ergonomii na Politechnice Warszawskiej (1971).
W połowie 1974 roku otrzymał propozycję przejścia do Zjednoczonych Zakładów Urządzeń Jądrowych (ZZUJ) „Polon”. W październiku został powołany na stanowisko dyrektora naczelnego Zakładu Aparatury Elektronicznej ZZUJ Polon.
Głównym zadaniem, jakie stało przed Zakładem, było wdrożenie do produkcji wyrobów systemu CAMAC – blokowego systemu oprzyrządowania elektronicznego do pomiarów automatycznych i sterowania. CAMAC, czyli Computer Automated Measurement And Control – popularny standard modułowej aparatury elektronicznej, wykorzystywany głównie do zbierania danych i sterowania w eksperymentach naukowych (z fizyki cząstek elementarnych oraz jądrowej), elektronicznych systemach medycznych, rzadziej w przemyśle. Opracowany pierwotnie w CERN (Europejska Organizacja Badań Jądrowych CERN) w Genewie (Szwajcaria). W Polsce pierwsze normy dotyczące systemu opracowano w 1972 roku. Prototypy bloków funkcjonalnych opracowywane były w Instytucie Badań Jądrowych w Świerku, Instytucie Fizyki w Krakowie i innych Instytutach, ale także w ZAE Polon. Wielkie zaangażowanie inżynierów Zakładu oraz bardzo dobra współpraca z przewodniczącym Komitetu CAMAC w Polsce docentem Romanem Trechcińskim zaowocowały świetnym rezultatem. W końcu lat 80. Zakład miał w sprzedaży 90 bloków funkcjonalnych, eksportował swoje wyroby do wszystkich Krajów Demokracji Ludowej, największe kontrakty były zawierane z instytutami byłego Związku Radzieckiego, ale także eksportował do RFN i Finlandii.
Zakład z kopciuszka stał się prymusem, w V Ogólnopolskim konkursie został laureatem „Dobrej Roboty”, a na Międzynarodowych Targach Poznańskich 1979 otrzymał symboliczny klucz Juniora Eksportu. Za zorganizowanie wystawy wyrobów Zakładu w Akademii Nauk w Moskwie, A. Szalewicz, jako szef ekipy, otrzymał Odznakę Zasłużonego Pracownika Instytutu Akademii Nauk ZSRR im. Lebiediew. W stanie wojennym w roku 1982 został odwołany ze stanowiska dyrektora naczelnego ZAE „Polonu” i wykluczony z PZPR, za współpracę z zakładową Solidarnością. Od tego czasu nigdy już nie pracował w instytucjach państwowych. Był dyrektorem techniczno-handlowym firm polonijno-zagranicznych „Pulson” i „Unimed Elektronics”, gdzie również produkowane były na eksport do Instytutów Akademii Nauk ZSRR. W latach dziewięćdziesiątych podjął własną działalność gospodarczą.
W roku 1999 Andrzej Szalewicz został pełnomocnikiem do spraw normalizacji w Stowarzyszeniu Elektryków Polskich (SEP). Stowarzyszenie miało długoletnią tradycję w dziedzinie normalizacji, która rozpoczęła się w okresie międzywojennym kiedy to całkowicie odpowiadało za tworzenie norm i przepisów elektrycznych. Po wojnie na początku lat pięćdziesiątych w ramach centralizacji uprawnienia wydawania norm przeniesiono do Polskiego Komitetu Normalizacyjnego (PKN). Od 1999 w ciągu kolejnych siedmiu lat wydano 16 norm i prenorm SEP, pozyskano firmy sponsorujące tworzenie nowych norm, podpisane zostało porozumienie o zasadach współpracy między PKN i SEP. Andrzej Szalewicz reprezentował Stowarzyszenie w Radzie Normalizacyjnej PKN, pełniąc funkcję wiceprzewodniczącego.
Na początku roku 2002 Andrzej Szalewicz został pełnomocnikiem PKOl ds. budowy Centrum Olimpijskiego na Żoliborzu w Warszawie, a po otwarciu w 2004 pełnomocnikiem ds. technicznych.
Działalność społeczna.
Już w trakcie studiów działał społecznie w sporcie i turystyce.
W latach 1962–1965 był przewodniczącym Komisji Wczasów, Turystyki i Sportu Rady Uczelnianej PW ZSP; kierował ósmym i dziesiątym Rajdem Świętokrzyskim organizowanym przez Politechnikę. Był przewodnikiem w SKPB. Od 1960 roku działał w strukturach Towarzystwa Krzewienia Kultury Fizycznej (TKKF), przewodniczył Komisji Kometki m.st. Warszawy, a od 1964 uczestniczył w pracach Społecznej Komisji Kometki ZG TKKF, która została w 1974 przemianowana na Centralną Komisję Badmintona – przewodniczył tej komisji do momentu powołania Polskiego Związku Badmintona (PZBad). W latach 1977–1991 był pierwszym prezesem, a obecnie jest prezesem honorowym. Pod koniec lat dziewięćdziesiątych pełnił funkcję wiceprezydenta Europejskiej Unii Badmintona.
W okresie transformacji był dwukrotnie prezesem Unii Polskich Związków Sportowych (1989–1992 i 1997–2002) oraz w latach 1991–1997 prezesem Polskiego Komitetu Olimpijskiego. Kierował ekipą polską na igrzyskach olimpijskich w Albertvile (1992), Barcelonie (1992), Lillehamer (1994) i Atlancie (1996). Współzałożyciel Polskiej Fundacji Olimpijskiej w roku 1993.
Odznaczenia i wyróżnienia.
Za swoją działalność został odznaczony:
poza ww. licznymi odznaczeniami i odznakami resortowymi i organizacyjnymi, został również odznaczony m.in. złotą odznaką honorową „za zasługi dla Warszawy” 1980, złotą odznaką ZSP 1966, złotą odznaką TKKF 1974, złotą odznaką PZBad Nr 1 1980.
W roku 1996 został wyróżniony tytułem „Honorowego Obywatela Głubczyc”.

</doc>
<doc id="176481" url="https://pl.wikipedia.org/wiki?curid=176481" title="RWD-23">
RWD-23

RWD-23 – dwumiejscowy samolot szkolny, zaprojektowany przez Andrzeja Anczutina i wykonany w wytwórni RWD. Łoże silnika do tego samolotu zaprojektował Tadeusz Chyliński.
Samolot został oblatany z początkiem 1939 r. przez Eugeniusza Przysieckiego na Okęciu w Warszawie. W czerwcu zakończono próby fabryczne i rozpoczęto budowę drugiego prototypu, zmodyfikowanego zgodnie z uwagami zebranymi podczas lotów z pierwszym prototypem. Przewidywano, iż samolot ten zastąpi szeroko wykorzystywane w lotnictwie polskim do szkolenia pilotów samoloty RWD-8. Firma otrzymała zamówienie na 10 egzemplarzy samolotu, jednak wybuch wojny uniemożliwił realizację projektu. Prototypowy egzemplarz samolotu został zniszczony na początku wojny we wrześniu 1939 r.

</doc>
<doc id="176482" url="https://pl.wikipedia.org/wiki?curid=176482" title="I wojna czeczeńska">
I wojna czeczeńska

I wojna w Czeczenii – konflikt zbrojny pomiędzy separatystami czeczeńskimi usiłującymi utworzyć niepodległe państwo czeczeńskie i rosyjskimi wojskami federalnymi, datowany na okres od 11 grudnia 1994 roku do 31 sierpnia 1996 roku. Konflikt objął swym zasięgiem głównie Czeczenię, w niewielkim stopniu: kraj stawropolski, Osetię Północną, Inguszetię i Dagestan.
Po stronie rosyjskiej uczestniczyli członkowie antydudajewowskiej opozycji czeczeńskiej, walczący o pozostanie Republiki Czeczeńskiej w ramach Federacji Rosyjskiej. Po stronie separatystów walczyli islamiści oraz instruktorzy wojskowi z krajów muzułmańskich, zwłaszcza arabskich, a także nacjonaliści ukraińscy z UNA-UNSO. Z czasem wojna o niepodległość Czeczenii zaczęła przybierać formę ponadetnicznej rebelii islamskiej przeciwko Federacji Rosyjskiej. I wojnie czeczeńskiej towarzyszyły liczne pomniejsze konflikty pomiędzy poszczególnymi klanami czeczeńskimi i sąsiednimi grupami etnicznymi, m.in. Inguszami, Osetyjczykami i rosyjskimi Kozakami.
Wojnę zakończył rozejm w Chasawjurcie, na mocy którego Republika Czeczenii pozostawała formalnie częścią Federacji Rosyjskiej, w praktyce zaś funkcjonowała jako niezależne terytorium. Wojska rosyjskie mogły na mocy rozejmu nadal stacjonować w republice, jednak dowództwo rosyjskie postanowiło je po zawarciu rozejmu w pełni wycofać. Kwestia politycznego statusu Republiki Czeczenii została odłożona na 5 lat.
Geneza.
Stosunki czeczeńsko-rosyjskie do 1991.
Wspólna historia Rosji i Czeczenii przecina się na początku XIX wieku i od razu naznaczona była wzajemną nienawiścią i krwią. Wtedy to carat postanowił rozszerzyć swoje wpływy w rejonie Kaukazu. O ile podbój Kaukazu Południowego nie był naznaczony większymi problemami, tak muzułmańscy górale z Czeczenii i Dagestanu stanowiły dla Rosjan twardy orzech do zgryzienia. Wojska carskie paliły miejscowe lasy, zakładały forty i pustoszyły auły, na co ludy te odpowiedziały napaściami na kozackie konwoje i rosyjskie osady. Doprowadziło to do wybuchu wojny kaukaskiej, która po 30 latach zaciekłych bojów zakończyła się zwycięstwem cara i wcieleniem tych ziem pod jego władanie. Na początku XX wieku wybuchła rewolucja lutowa, a następnie październikowa, gdzie faktyczny rozpad wieloetnicznego Imperium dał mniejszym narodom szansę na odrodzenie. Czeczenia wraz z innymi ludami Kaukazu utworzyła Republikę Górską Północnego Kaukazu. Państwo to przetrwało jednak w wyniku wewnętrznych sporów jedynie 5 lat i w 1922 roku została wcielona do ZSRR. Czeczenia przez ponad 20 lat zmieniała kilkukrotnie swoje położenie administracyjne w ramach komunistycznego państwa, jednak jej suwerenność praktycznie pozostawała na tak samo niskim poziomie.
Czeczeni źle pamiętają czasy reżimu stalinowskiego. Prowadzona była polityka przymusowej ateizacji i kolektywizacji rolnictwa, a sporadycznie przeprowadzano także czystki etniczne i mordy na inteligencji. W 1944 Kreml zdecydował o likwidacji Czeczeńsko-Inguskiej Autonomicznej Socjalistycznej Republiki Radzieckiej i wywózce jej mieszkańców na Kazachstan i Syberię, co było wynikiem rzekomej współpracy tych ludów z okupantem niemieckim w trakcie II wojny światowej. Historycy do dziś toczą dyskusję na temat tego epizodu w dziejach. Według większości źródeł współpraca Wajchanów (wspólne określenie na Czeczenów i Inguszy) z nazistami nie mogła mieć miejsca, bądź występowała sporadycznie, gdyż nie zdołali oni zająć ich etnicznych ziem. W trakcie deportacji zmarło ok. 1/4 ich populacji.
W wyniku śmierci Stalina i odwilży wprowadzonej przez Chruszczowa w 1957 Czeczeńsko-Inguska ASRR została reaktywowana, jednak w oczach Moskwy Wajnachowie nadal pozostawali tzw. elementem niepewnym. Władze radzieckie utrudniały im dostęp do edukacji i służby zdrowia i nie powoływały na wysokie stanowiska. W Czeczeńsko-Inguskiej ASRR szalało ukryte bezrobocie. Stosunki z Moskwą poprawiły się po aktach prawnych wydanych przez najwyższe organy ZSRR i RFSRR w 1989 i 1991, w których to nastawiono się na rehabilitację represjonowanych narodów.
Od 1991 roku.
Na początku lat 90 w całym ZSRR nasilał się separatyzm. Nie inaczej było w Czeczenii. Zakłada się, że silne ruchy niepodległościowe są skutkiem działalności prezydenta Rosyjskiej FSRR Borysa Jelcyna, który w celu podkopania władzy Michaiła Gorbaczowa robił objazd po całym kraju, gdzie wypowiedział swe słynne słowa (skierowane prawdopodobnie do organów władz autonomicznych): "Weź tyle suwerenności, ile zdołasz przełknąć". W 1990 w Groznym powstał Czeczeński Komitet Narodowy (CzKN), który pół roku później proklamował powstanie Republiki Czeczeńskiej. W rejonie nastąpiła więc dwuwładza, jako że komunistyczne organy wciąż istniały, jednak zdaniem przewodniczącego CzKN Dżochara Dudajewa nie posiadały one zaufania mieszkańców, więc nie mogły sprawować rządów. Gdy pod koniec sierpnia 1991 w Moskwie wybuchł pucz twardogłowych komunistów, wiele republik radzieckich w odpowiedzi opuszczało ZSRR ogłaszając niepodległość. Komitet republikański Czeczenii i Inguszetii poparł działania wywrotowców, jednak Dudajew miał przeciwne zdanie. 6 września jego uzbrojeni zwolennicy rozpędzili posiedzenie Rady Naczelnej CzIASRR i wyrzucili oni przez okno przewodniczącego rady miasta Grozny Witalija Kucenkę (według innej wersji sam wyskoczył z budynku uciekając przed tłumem). Dwa dni później siłom CzKN udało się zająć lotnisko. Dzięki podjętym działaniom Dudajew zdołał "de facto" przejąć władzę w Czeczenii. 27 października doszło do wyborów prezydenckich, w których Dudajew zdobył ponad 90% głosów. Jego pierwszym dekretem była deklaracja niepodległości, która nie została wtedy uznana przez żadne państwo. Nie spodobało się to Jelcynowi, który ogłosił na terenie Czeczenii-Inguszetii stan wyjątkowy. Nie został on wprowadzony w życie, bowiem resorty siłowe podlegały wyłącznie istniejącym jeszcze wtedy władzom ZSRR. Dało to jednak pretekst Dudajewowi do ogłoszenia na własnym terenie stanu wojennego. Jego siły zajęły wtedy budynki ministerstw i OMON-u, rozbrojono jednostki wojskowe i wstrzymano transport kolejowy oraz lotniczy. Ponadto wezwał on rodaków mieszkających w Moskwie do "przekształcenia miasta w strefę katastrofy". Wprowadzony został dekret dający mieszkańcom republiki dostęp do broni palnej.
W międzyczasie następowało zasilanie nowo tworzonych sił zbrojnych Czeczenii sprzętem zostawionym przez wycofującą się b. Armią Radziecką. W 1992 Dudajew mógł zachwiać rosyjską pozycją na Kaukazie, gdy wraz z obalonym prezydentem Gruzji Zwiadem Gamsachurdią utworzył koncept założenia "związku sił zbrojnych Zakaukazia", czyli sojuszu wszystkich państw regionu w celu stworzenia przeciwwagi dla Federacji Rosyjskiej. Później odwiedził także Stany Zjednoczone, gdzie negocjowany był dostęp amerykańskich przedsiębiorstw do czeczeńskich pól naftowych. W wyniku interwencji rosyjskich wojsk w wojnie osetyjsko-inguskiej z listopada 1992 roku gwałtownie pogorszyły się stosunki Czeczenii z Rosją (granica pomiędzy de facto niepodległą Czeczenią a pozostającą w granicach Federacji Inguszetią nie była bowiem wytyczona).
Wojna domowa w Czeczenii.
W 1993 roku pogorszyły się stosunki Dudajewa z parlamentem, gdyż zdecydował się on na rozwiązanie go, a potem także Trybunału Konstytucyjnego i MSW. W czerwcu zaplanowane było referendum w sprawie zaufania do Dudajewa, jednak na dzień przed uzbrojeni zwolennicy prezydenta pod dowództwem Szamila Basajewa zajęli budynek rady w Groznym, gdzie obradował parlament i zniszczyli karty do głosowania. Doszło więc do swojego rodzaju zamachu stanu, a Dudajew ustanowił nową konstytucję dającą mu szerokie uprawnienia. W wyniku tych działań zginęło kilkadziesiąt osób. Antykonstytucyjne działania prezydenta doprowadziły do tego, że wcześniej popierająca go opozycja (która traktowała go jako gwaranta niepodległości Czeczenii) zdecydowała się mu zbrojnie przeciwstawić. Zawiązano Komitet Ocalenia Narodowego, który jednak po przeprowadzeniu kilku akcji zbrojnych został rozbity. Jego miejsce zastąpiła Tymczasowa Rada Republiki Czeczeńskiej, która osiedliła się w rejonach nadtieriecznym i urus-martanowskim. Na jej czele stanął Umar Awturchanow. Rozpoczęła się wojna domowa w Czeczenii.
W 1994 roku państwo zmienia nazwę na Czeczeńska Republika Iczkerii, a na jej terenie toczą się walki partyzanckie. W lutym Tatarstan podpisuje umowę stowarzyszeniową z Rosją, co oznacza, że Czeczenia jest jedynym regionem, który nie leży w granicach Rosji (RFSRR) sprzed 1991. Latem opozycja antydudajewowska zwraca się do FR o pomoc, która zostaje udzielona w postaci wysyłania sprzętu i środków. 2 sierpnia Rosja uznaje TRRCz (na jej prośbę) za jedyny prawowity organ w Czeczenii, na co Dudajew reaguje nazywając jej zwolenników zdrajcami. Dochodzi do nieudanego ataku opozycji na Grozny. W tym momencie siły antydudajewowskie zajmowały trzy terytoria – region nadtierieczny, urus-martanowski i obszar wokół wioski Tołstoj-Jurt. W międzyczasie Czeczeni doprowadzają do kilku zamachów terrorystycznych, z których najbardziej krwawy został przeprowadzony w Mineralnych Wodach, w którym zginęło 4 cywili, w tym jedna dziewczynka. Rosja apeluje do prezydenta o znalezienie godności i ustąpienie z urzędu, by powstrzymać rozlew krwi. Coraz częściej deklarowano, że pokojowe środki zakończenia konfliktu się kończą. 30 września doszło do ataku niezidentyfikowanych śmigłowców na lotnisko Siewiernyj we wsi Kalinowskaja. Siły opozycyjne były gotowe do uderzenia na Grozny. 26 listopada do miasta wjechała kolumna pancerna wyposażona we w miarę nowoczesne czołgi T-72B z załogami rosyjskimi. Atak zakończył się całkowitą klęską, zniszczeniem wielu maszyn, wycofaniem z miasta i zdobyciem sprzętu przez wojska Dudajewa. Schwytano kilku jeńców, którzy przyznali się do przynależności do rosyjskich sił zbrojnych. Iczkeria zagroziła zabiciem jeńców, jeśli Rosja nie przyzna się do zaplanowania i przeprowadzenia na nią ataku. Moskwa jednak zaprzeczała swojemu udziałowi w szturmie, deklarując jednocześnie, że jest zmuszona uratować swoich ludzi z Czeczenii.
Od tego czasu sytuacja na linii Moskwa-Grozny stawała się coraz bardziej napięta. 30 listopada Jelcyn podpisał tajny dekret "O przywróceniu porządku konstytucyjnego i publicznego na terenie Republiki Czeczeńskiej", w którym zapewniał o użyciu sił zbrojnych do "rozbicia nielegalnych gangów". Dzień później nieoznakowane samoloty zbombardowały Grozny. 9 grudnia rząd FR przyjął dekret nr. 1360 przewidujący użycie sił zbrojnych na terenie Republiki Czeczeńskiej. Zakładano, że armia rozbije wojska Iczkerii, po czym na teren wkroczą siły MSW. Tego samego dnia we Władykaukazie rozpoczęły się negocjacje pomiędzy oboma stronami. 10 grudnia Dudajew ogłosił, że jest w stanie zrzec się stanowiska prezydenta i rozpisać wybory (parlament został zawiązany na nowo w sierpniu tego roku), w których nie weźmie udziału, jeśli Rosja i społeczność międzynarodowa uznają niepodległość Iczkerii. Tego samego dnia zakończono koncentrację wojsk rosyjskich wokół Czeczenii.
Przygotowanie.
Planujący operację wojskową, minister obrony Federacji Rosyjskiej, gen. Pawieł Graczow zakładał działania militarne trwające cztery tygodnie, po których do akcji miały wejść siły MSW zabezpieczające Czeczenię.
Na granicy zbuntowanego państwa sformowano dowodzoną przez gen. Aleksieja Mitiuchina Połączoną Grupę Wojsk. Liczyła ona w sumie 23,8 tysiąca żołnierzy, 80 czołgów, 208 bojowych wozów piechoty, 182 działa i moździerze i 274 samoloty, w tym 72 SU-24 i 85 SU-25. Na siły te składały się elementy 76 Pskowskiej i 106 Tulskiej Dywizji Powietrznodesantowej, 19 i 131 Brygady Zmechanizowanej, 21 Brygady Kozackiej (powietrznodesantowej) i 27 Brygady Zmechanizowanej (też należącej do wojsk powietrznodesantowych). Dodatkowo dołączono również batalion (lub, według innych źródeł, całą 22 Brygadę) Specnazu. Wojska MSW składały się z 1 Samodzielnej Dywizji Specjalnego Przeznaczenia, 1 Wołgogradzkiej Dywizji MSW i pododdziałów OMON-u. Siły te zgrupowano w trzech bazach: w Mozdoku, Kizlarze i Władykaukazie. Zgodnie z planem miały one przekroczyć granicę w natarciu z trzech kierunków, uformować pierścień wokół Groznego, zdobyć miasto, a następnie zabezpieczyć resztę kraju i wycofać się, przekazując go pod kontrolę wojsk MSW.
Przebieg.
11 grudnia 1994 do republiki Czeczeni wkroczyły wojska rosyjskie, chcące przywrócić porządek konstytucyjny i zapobiec postępującym, nielegalnym z punktu widzenia prawa federalnego, działaniom separatystycznym na jej terenie. Pomimo początkowych niepowodzeń – jak podjęta na rozkaz ówczesnego ministra obrony Rosji Pawła Graczowa próba zdobycia Groznego na Nowy Rok wyłącznie przez nieosłaniane jednostki pancerne – Rosjanie zajęli stolicę Czeczenii (luty 1995). Dowódcą wojsk rosyjskich, które zdobyły Grozny był gen. Lew Rochlin, który odmówił przyjęcia za zdobycie Groznego tytułu Bohatera Rosji, gdyż nie uznał za zaszczytne zwycięstwa odniesionego nad własnymi obywatelami.
Od tego momentu rozpoczęła się walka z oddziałami separatystów, którym udało się wycofać i przegrupować w górskich rejonach republiki. W walkach tych Rosjanie zaczęli ponosić istotne straty w ludziach. Problemem dla sił rosyjskich były zwłaszcza walki w miastach, do których dowódcy i żołnierze rosyjscy byli nieprzygotowani, jak też ataki terrorystyczne poza terytorium Czeczenii. W czerwcu 1995 Szamil Basajew przeprowadził atak terrorystyczny na szpital cywilny w Budionnowsku, a w styczniu 1996 akcję o takim samym charakterze na szpital w Kizlarze przeprowadził inny dowódca separatystów – Salman Radujew. W grudniu 1995 separatyści odzyskali chwilowo kontrolę nad drugim co do wielkości mieście republiki Gudermesem, jednak po kilku dniach walk zostali zmuszeni do ustąpienia. 21 kwietnia 1996 po namierzeniu jego telefonu satelitarnego i przeprowadzeniu rosyjskiego ataku rakietowego zginął Dżochar Dudajew, a władzę po nim przejął Zelimchan Jandarbijew. Po zaskakującym dla wojsk rosyjskich letnim ataku bojowników w sierpniu 1996 separatystom udało się odbić Grozny.
Przejście konfliktu w stan przewlekły, spektakularne akcje separatystów, a także okres wyborów prezydenta Rosji (czerwiec-lipiec 1996) zaktywizowały działania polityczne, w których wielką rolę odegrał generał Aleksandr Lebied (Lebiedź), krótkotrwały sekretarz Rady Bezpieczeństwa Rosji – w ich wyniku 31 sierpnia 1996 w Chasawiurcie podpisano rozejm kończący pierwszą wojnę czeczeńską. Na jego mocy m.in. problem statusu republiki został odłożony na 5 lat.
Straty wojenne.
Według danych strony rosyjskiej, w wojnie zginęło 17 391 żołnierzy i bojowników walczących po stronie separatystów oraz 5552 żołnierzy wojsk federalnych (poległych i zaginionych). Według separatystów w wojnie poległo ok. 3 tys. żołnierzy i bojowników czeczeńskich oraz ponad 14 tys. Rosjan. Nie są znane dokładne straty ludności cywilnej. Szacunki wahają się od 30 tys. do 100 tys. cywili zabitych na terytorium Czeczenii oraz 161 cywilów zabitych poza terytorium Czeczenii. Generalicja rosyjska szacuje straty w ludności cywilnej na ok. 50–80 tys. osób. Problemy z oszacowaniem strat wojennych wynikają z charakteru konfliktu, do którego doszło w trakcie trwania czeczeńskiej wojny domowej. Wielu cywilów było w obawie o własne bezpieczeństwo uzbrojonych, a bojownicy bez trudu mogli maskować się wśród cywilów. Część żołnierzy i bojowników w trakcie działań wojennych zmieniała strony konfliktu, co dodatkowo utrudniało ustalenie strat walczących ze sobą stron. Nieznana jest również dokładna liczba uchodźców wojennych (ok. 500 tys. osób).

</doc>
<doc id="176485" url="https://pl.wikipedia.org/wiki?curid=176485" title="Bolesław Kapitan">
Bolesław Kapitan

Bolesław Kapitan (ur. 21 września 1932 w Jamach) – polski działacz polityczny i sportowy, prezes Polskiego Komitetu Olimpijskiego (1973–1978; 1986–1988) oraz Głównego Komitetu Kultury Fizycznej i Turystyki, poseł na Sejm PRL VIII kadencji (1980–1985), konsul generalny w Leningradzie (1988–1990).
Życiorys.
Syn Aleksandra i Karoliny. W czasie II wojny światowej stracił oboje rodziców, brata i siostrę. W wieku 11 lat przeżył pacyfikację swojej rodzinnej wsi Jamy, dokonaną przez Niemców 8 marca 1944. Późne dzieciństwo spędził w domu dziecka.
Uzyskał wykształcenie na Wydziale Historycznym Uniwersytetu Moskiewskiego. Był nauczycielem szkół średnich i wykładowcą akademickim, autor artykułów na tematy obyczajowe, historyczne i sportowe, jak również książki pt. "Rozmowa z wnuczką".
Działał w Towarzystwie Przyjaźni Polsko-Radzieckiej, będąc m.in. przewodniczącym Komitetu Absolwentów Uczelni Radzieckich przy Zarządzie Głównym TPPR. Dwukrotnie pełnił obowiązki prezesa Polskiego Komitetu Olimpijskiego (1973–1978; 1986–1988), był także szefem Głównego Komitetu Kultury Fizycznej i Turystyki.
W Polskiej Zjednoczonej Partii Robotniczej był I sekretarzem Komitetu Wojewódzkiego w Toruniu oraz zastępcą członka Komitetu Centralnego. W 1980 uzyskał mandat posła na Sejm PRL VIII kadencji z okręgu Toruń, który sprawował do 1985. W latach 1986–1989 był członkiem Ogólnopolskiego Komitetu Grunwaldzkiego. W latach 1988–1990 był konsulem generalnym w Leningradzie.

</doc>
<doc id="176489" url="https://pl.wikipedia.org/wiki?curid=176489" title="Rodzina Wittgenstein">
Rodzina Wittgenstein



</doc>
<doc id="176490" url="https://pl.wikipedia.org/wiki?curid=176490" title="Grzegorz Cudotwórca">
Grzegorz Cudotwórca

Grzegorz Cudotwórca (; ur. ok. 213 w Neocezarei, zm. 273 tamże) – jeden z Ojców Kościoła, któremu przypisuje się ważny udział w budowie Kościoła i zwiększenie jego znaczenia, biskup, święty Kościoła katolickiego, ormiańskiego, koptyjskiego i prawosławnego, Wyznawca.
Żywot świętego.
Grzegorz urodził się w Neocezarei w Poncie w Azji Mniejszej (obecnie "Niksar" w Turcji), jako Teodor i prawdopodobnie pochodził ze znamienitej pogańskiej rodziny.
Po śmierci rodziców, kiedy miał 14 lat, wybrał się wraz z bratem z polecenia ich nauczyciela do Bejrutu, by studiować prawo, w jednej z najsławniejszych szkół prawa w świecie hellenistycznym. Odwiedzili też w Cezarei Palestyńskiej ich szwagra, który zajmował tam stanowisko rzymskiego gubernatora.
W Cezarei Palestyńskiej, zetknęli się ze sławnym uczonym Orygenesem ze szkoły katechetycznej z Aleksandrii. Pod jego wpływem Teodor, po poznaniu nauk chrześcijańskich, porzucił pogaństwo, przyjął chrzest i imię Grzegorz. Przez ponad siedem lat Grzegorz studiował pod kierunkiem Orygenesa filozofię, a także teologię.
Już jako Grzegorz ok. roku 238 wrócił do rodzinnego miasta, gdzie został wyświęcony na biskupa Neocezarei przez metropolitę Fedimosa. Miał wtedy ok. 40 lat i przewodniczył diecezji przez 30 lat.
Uczestniczył w synodzie w Antiochii na którym potępiono herezję Pawła z Samosaty.
Według tradycji w dniu jego śmierci w Neocezarei było tylko 17 pogan, tylu ilu chrześcijan kiedy zaczynał posługę.
Do jego twórczości należą "Panegiryk ku czci Orygenesa", "List kanoniczny" do nieznanego bliżej biskupa, "Komentarz do Księgi Eklezjastyka" i "Dialog o zdolności czy niezdolności Boga do cierpienia".
Według Grzegorza z Nyssy i Bazylego, którzy opisali życie i cuda Grzegorza Cudotwórcy, przed wyświęceniem na biskupa, tenże przebywał przez pewien czas w odosobnieniu, gdzie miał widzenia Matki Bożej i św. Jana, który przekazał mu tekst wyznania wiary, a tym samym potwierdzenie doktryny o Świętej Trójcy. Miała to być pierwsza tego typu wizja w historii Kościoła.
Kult.
Wspomnienie liturgiczne św. Grzegorza Cudotwórcy w Kościele katolickim obchodzone jest 17 listopada obok św. Grzegorza z Tours.
Kościoły wschodnie, z uwagi na liturgię według kalendarza juliańskiego, wspominają św. Grzegorza 17/30 listopada, tj. 30 listopada według kalendarza gregoriańskiego. Nieco odmienny dzień pamięci może przypadać w Kościele koptyjskim, który posługuje się własnym kalendarzem podzielonym na 13 miesięcy.
W ikonografii święty przedstawiany jest jako siwobrody, łysiejący starzec w czerwonych szatach biskupich i Ewangelią w rękach.

</doc>
<doc id="176491" url="https://pl.wikipedia.org/wiki?curid=176491" title="Pershing">
Pershing

Osoby:
Militaria:
Miasta w USA:
Gminy w USA:
Hrabstwa w USA:

</doc>
<doc id="176494" url="https://pl.wikipedia.org/wiki?curid=176494" title="Split levels">
Split levels

Split levels (ang.) – układ kondygnacji w budynku polegający na ich wzajemnym zazębianiu się. Najczęściej spotykaną formą jest przesunięte o wysokość połowy kondygnacji położenie stropów jednej połowy rzutu budynku w stosunku do drugiej, przy czym poszczególne półpiętra mogą tworzyć odrębne jednostki funkcjonalne lub stanowić całość. Taki układ ma Dom dla samotnych zbudowany dla wystawy WUWA we Wrocławiu w 1929.
Temat "split levels" był popularny w architekturze modernizmu krytycznego i poszukującego, z lat 50. i 60. XX w. W Polsce rozwiązanie to spotyka się w domach jednorodzinnych.

</doc>
<doc id="176495" url="https://pl.wikipedia.org/wiki?curid=176495" title="Diamentowa Droga">
Diamentowa Droga



</doc>
<doc id="176496" url="https://pl.wikipedia.org/wiki?curid=176496" title="Buddyzm diamentowej drogi">
Buddyzm diamentowej drogi



</doc>
<doc id="176498" url="https://pl.wikipedia.org/wiki?curid=176498" title="Grabowiec (powiat toruński)">
Grabowiec (powiat toruński)

Grabowiec – wieś w Polsce położona w województwie kujawsko-pomorskim, w powiecie toruńskim, w gminie Lubicz, około 14 km na południowy wschód od Torunia. W pobliżu znajduje się most przez Wisłę na autostradzie A1.
Historia.
Miejscowość powstała w XVI w. dzięki osadnictwu olęderskiemu. Później była zasiedlona przez ludność niemiecką wyznania ewangelickiego. W okresie międzywojennym znajdowała się tutaj parafia ewangelicka, posiadająca wzniesiony w roku 1922 kościół. Przed rokiem 1945 do parafii należało ponad 1000 wiernych. Po II wojnie światowej ludność niemiecką wysiedlono.
W latach 1975–1998 miejscowość należała administracyjnie do województwa toruńskiego.
W kwietniu 2005 jedną z ulic w Grabowcu nazwano imieniem Obi-Wana Kenobiego, postaci z filmowego cyklu "Gwiezdne wojny".
Według danych urzędu gminy (XII 2016 r.) wieś liczyła 784 mieszkańców.

</doc>
<doc id="176502" url="https://pl.wikipedia.org/wiki?curid=176502" title="Stanisław Rogalski">
Stanisław Rogalski

Stanisław Wojciech Rogalski (ur. 25 maja 1904 w Ołomuńcu na Morawach, zm. 6 lutego 1976 w Huntington) – polski inżynier i konstruktor lotniczy. 
Życiorys.
Urodził się jako najstarszy syn gen. Wojciecha Rogalskiego i Marii z Dubskich. Ukończył gimnazjum państwowe im. A. Mickiewicza w Warszawie (1922), wojskową szkołę pilotów w Bydgoszczy (1924) i wydział mechaniczny Politechniki Warszawskiej (1929).
Od 1924 zajmował się konstruowaniem samolotów. W 1926 wraz ze Stanisławem Wigurą oraz Jerzym Drzewieckim założył spółkę konstruktorską, która od pierwszych liter nazwisk założycieli przyjęła nazwę RWD. Wspólnie skonstruowali samolot RWD1 - 17. W latach 1929–1930 był wykładowcą i starszym asystentem Politechniki Warszawskiej, w latach 1930–1933 wykładał na Politechnice Lwowskiej. W 1933 założył (wspólnie z inż. Jerzym Wędrychowskim i inż. Jerzym Drzewieckim) wytwórnię samolotów RWD pod nazwą Doświadczalne Warsztaty Lotnicze w Warszawie. Pracował jako konstruktor warsztatów doświadczalnych na Okęciu. 
Gdy wybuchła II wojna światowa udał się do Rumunii, skąd przeniósł się do Francji, a następnie do Anglii. Po wojnie, w 1949 wyemigrował do USA, gdzie podjął pracę w amerykańskim przemyśle lotniczym, pracując m.in. w wytwórni Grummana. Tam opracował projekt techniczny rozwiązań dla pojazdu księżycowego dla programu Apollo amerykańskiej Agencji Kosmicznej NASA konkurencyjny dla projektu przedsiębiorstwa General Motors, gdzie pracował inny polski konstruktor Mieczysław Bekker.
Pochowany na Cmentarzu Wojskowym na Powązkach w Warszawie (kwatera A 21-4-6)
Upamiętnienie.
5 grudnia 1977 w Warszawie jednej z ulic na terenie obecnej dzielnicy Praga-Południe (osiedle Gocław) zostało nadanie imię Stanisława Rogalskiego. Jest również patronem jednej z ulic na osiedlu Lotnisko w Stargardzie.

</doc>
<doc id="176503" url="https://pl.wikipedia.org/wiki?curid=176503" title="Mary McAleese">
Mary McAleese

Mary Patricia McAleese z domu Leneghan (wym. [], irl. "Máire Pádraigín Mhic Ghiolla Íosa", wym. []; ur. 27 czerwca 1951 w Belfaście) – irlandzka polityk, prawniczka, dziennikarka i nauczyciel akademicki, w latach 1997–2011 prezydent Irlandii.
Życiorys.
Działalność do 1997.
Urodziła się jako najstarsza z dziewięciorga rodzeństwa. Dorastała w Belfaście w katolickiej dzielnicy Ardoyne. Kształciła się w St Dominic’s High School. W 1973 została absolwentką prawa na Queen’s University Belfast. W 1974 uzyskała uprawnienia barristera, podejmując praktykę w tym zawodzie.
W połowie lat 70. była współzałożycielką Campaign for Homosexual Law Reform, organizacji działającej na rzecz dekryminalizacji homoseksualizmu w Irlandii. Odeszła z tej organizacji po kilku latach, podejmując pracę dziennikarki i prezenterki w radiu oraz telewizji w ramach RTÉ. W 1975 zaczęła również swoją karierę akademicką, została wówczas wykładowczynią prawa karnego, kryminologii oraz penologii w Trinity College w Dublinie. W 1987 powróciła na swoją macierzystą uczelnię, objęła na niej stanowisko dyrektora jednego z instytutów (Institute of Professional Legal Studies). W 1994 powołana na wicekanclerza Queen’s University Belfast jako pierwsza kobieta w historii.
W 1987 bezskutecznie kandydowała do Dáil Éireann z ramienia partii Fianna Fáil. Do 1997 pełniła m.in. funkcje dyrektora stacji telewizyjnej Channel 4, przedsiębiorstwa Northern Ireland Electricity i organizacji zdrowotnej Royal Group of Hospitals Trust. Współtworzyła irlandzką komisję do spraw przeludnienia więzień (Irish Commission for Prisoners Overseas). Działała także w instytucjach Kościoła katolickiego, m.in. w 1984 została przedstawicielką irlandzkiego episkopatu do New Ireland Forum.
Prezydentura.
W 1997 Mary McAleese uzyskała poparcie Fianna Fáil, która nominowała ją swoim kandydatem w wyborach prezydenckich, choć początkowo faworytem do tej nominacji był były premier Albert Reynolds. Jej kontrkandydatami byli Mary Banotti z Fine Gael, popierana przez Partię Pracy Adi Roche, a także niezależni Dana Rosemary Scallon oraz Derek Nally. W głosowaniu z października 1997 Mary McAleese zwyciężyła, uzyskując 45,2% głosów preferencyjnych i 58,7% poparcia przy drugim liczeniu.
Siedmioletnią kadencję rozpoczęła 11 listopada 1997. Na październik 2004 rozpisała kolejnej wybory prezydenckie. Głosowanie nie zostało przeprowadzone, gdyż Mary McAleese okazała się jedyną kandydatką, uzyskując automatycznie reelekcję.
Była pierwszym prezydentem urodzonym w Irlandii Północnej, działała na rzecz porozumienia katolików i protestantów. W 1997 przyjęła komunię w anglikańskiej katedrze Kościoła Chrystusowego w Dublinie, co wywołało krytykę części hierarchii katolickiej. W 2005, przed obchodami 60. rocznicy wyzwolenia obozu Auschwitz-Birkenau, wypowiedziała w wywiadzie radiowym kontrowersyjne zdanie, że niektóre protestanckie dzieci w Belfaście są wychowywane w nienawiści do katolików, podobnie jak niemieckie dzieci były wychowywane w nienawiści do Żydów. Po krytyce ze strony ulsterskich unionistów prezydent przeprosiła za te słowa.
Urząd prezydenta złożyła 10 listopada 2011, następnego dnia jej następcą został Michael D. Higgins.
Życie prywatne.
W 1976 poślubiła Martina McAleese, który był członkiem Seanad Éireann. Mają troje dzieci: dwie córki i syna.

</doc>
<doc id="176505" url="https://pl.wikipedia.org/wiki?curid=176505" title="Bertie Ahern">
Bertie Ahern

Bertie Ahern, właśc. Patrick Bartholemew Ahern, irl. Pádraig Parthalán Ó hEachtairn (ur. 12 września 1951 w Dublinie) – irlandzki polityk, premier Irlandii (taoiseach) od 26 czerwca 1997 do 7 maja 2008, lider Fianna Fáil w latach 1994–2008, tánaiste w 1994, Teachta Dála od 1977 do 2011, minister w różnych resortach.
Życiorys.
Urodził się w dublińskiej dzielnicy Drumcondra. Jego ojciec był uczestnikiem irlandzkiej wojny o niepodległość oraz irlandzkiej wojny domowej, wspierając siły Éamona de Valery. Bertie Ahern ukończył szkołę St. Aidan’s CBS w Whitehall i College of Commerce w Rathmines w ramach Dublin Institute of Technology. W oficjalnej nocie biograficznej podawano, że ukończył również studia na University College Dublin, jednak wskazana uczelnia nie potwierdziła tej informacji. Pracował w branży księgowej.
Już jako nastolatek brał udział w kampaniach wyborczych Fianna Fáil. W 1977 po raz pierwszy uzyskał mandat posła do Dáil Éireann. Do niższej izby irlandzkiego parlamentu z powodzeniem ubiegał się o reelekcję w kolejnych wyborach w 1981, lutym 1982, listopadzie 1982, 1987, 1989, 1992, 1997, 2002 i 2007, zasiadając w niej nieprzerwanie do 2011. W latach 1979–1991 był jednocześnie radnym miejskim w Dublinie, w kadencji 1986–1987 sprawował urząd burmistrza.
W marcu 1982 został ministrem stanu (poza składem gabinetu) z funkcją government chief whip, którą pełnił do grudnia tegoż roku. W 1983 został wiceprzewodniczącym partii. Między 1987 a 1994 pełnił różne funkcje ministerialne u Charlesa Haugheya i Alberta Reynoldsa. W marcu 1987 został ministrem pracy. W listopadzie 1991 przeszedł na stanowisko ministra finansów, które zajmował do grudnia 1994. W styczniu 1993 był jednocześnie ministrem przemysłu i handlu, a od listopada do grudnia 1994 wicepremierem oraz ministrem kultury.
W 1994 w wyniku rozpadu koalicji rządzącej FF przeszła do opozycji. 19 listopada 1994 Berie Ahern został wybrany na nowego lidera partii. Kierowane przez niego ugrupowanie w 1997 wybrało wybory parlamentarne. Dzięki temu 26 czerwca 1997 mógł objąć urząd taoiseacha, stając się najmłodszym dotychczasowym premierem Irlandii. Partia zwyciężała także w kolejnych wyborach w 2002 i 2007, a jej lider tworzył dwa kolejne gabinety. We wszystkich trzech jego koalicjantem byli Progresywni Demokraci, w trzecim również Partia Zielonych. Jako premier brał udział w podpisaniu porozumienia wielkopiątkowego zmierzającego do rozwiązania konfliktu w Irlandii Północnej. W okresie jego urzędowania Irlandia w pierwszej połowie 2004 przewodniczyła Unii Europejskiej, w tym czasie m.in. przyjęto do UE 10 nowych krajów i uzgodniono kandydata Irlandii na stanowisko przewodniczącego Komisji Europejskiej.
W kwietniu 2008 ogłosił rezygnację ze stanowisk rządowych i partyjnych w związku wszczęciem dochodzenia dotyczącego działań korupcyjnych (z lat 90.). 7 maja 2008 nowym premierem i liderem Fianna Fáil został Brian Cowen. Były premier został objętym postępowaniem prowadzonym przez Mahon Tribunal, organ śledczy powołany przez parlament do zbadania przypadków korupcji politycznej. W raporcie końcowym z 2012 nie uznano go za winnego korupcji. Stwierdzono jednak, że przyjął i nie potrafił udokumentować pochodzenia znacznej sumy pieniężnej, składając w tym zakresie nieprawdziwe wyjaśnienia. W tym samym roku Bertie Ahern zrezygnował z członkostwa w partii.
Życie prywatne.
W 1975 zawarł związek małżeński z Miriam Kelly, w 1992 małżonkowie ogłosili separację. Ma dwie córki: Cecelię i Georginę. Jego zięciem został piosenkarz Nicky Byrne. W działalność polityczną zaangażował się również jego brat Noel Ahern.

</doc>
<doc id="176506" url="https://pl.wikipedia.org/wiki?curid=176506" title="Daktyl (planetoida)">
Daktyl (planetoida)



</doc>
<doc id="176507" url="https://pl.wikipedia.org/wiki?curid=176507" title="SU-152">
SU-152

SU-152 (ros. "СУ-152" – skrót od nazwy "Самоходная Установка") – radzieckie ciężkie działo samobieżne z okresu II wojny światowej.
Historia.
W dniu 15 kwietnia 1942 roku w Głównym Zarządzie Artylerii Armii Czerwonej podjęto decyzję o rozpoczęciu prac nad szeregiem dział samobieżnych przeznaczonych dla wsparcia piechoty. W tej decyzji stwierdzono, że mają być one budowane na podwoziach czołgów produkowanych seryjnie. 
Na podwoziu czołgu KW miał być opracowany „ciężki samobieżny niszczyciel schronów bojowych” uzbrojony w haubico-armatę kal. 152 mm. Prace nad tym ciężkim działem samobieżnym rozpoczęto jesienią 1942 roku równocześnie ustalono, że oprócz niszczenia umocnień i schronów bojowych miał zwalczać ciężkie czołgi. Pracami kierowało biuro konstrukcyjne Ż. Kotinowa z Zakładów Kirowskich w Czelabińsku przy współpracy z biurem konstrukcyjnym Artylerii Samobieżnej zakładów Uralmaszzawod w Swierdłowsku. 
Projekt nowego działa samobieżnego był gotowy na początku stycznia 1943 roku i w dniu 4 stycznia został zatwierdzony i zlecono budowę prototypu, który miano ukończyć do 29 stycznia. Prototyp wyposażono w specjalnie adaptowaną dla tego działa haubico-armatę wz. 1937/43 (ML-20S) kal. 152 mm. Nosił on oznaczenie KW-14.
Już 7 lutego 1943 roku zakończono próby działa a w dniu 14 lutego 1943 roku przyjęto je na uzbrojenie. Zmieniono jednocześnie jego oznaczenie na SU-152. Także w lutym rozpoczęto produkcję seryjną w Zakładach Kirowskich w Czelabińsku, gdzie trwała do września 1943 roku. W tym czasie wyprodukowano około 700 sztuk SU-152. Produkcję ich przerwano z uwagi na opracowanie i wdrożenie do produkcji seryjnej nowego ciężkiego działa samobieżnego ISU-152.
Do obecnych czasów z około siedmiuset SU-152 przetrwały zaledwie trzy sztuki, z których dwie znajdują się w Polsce, w Lubuskim Muzeum Wojskowym w Zielonej Górze z/s w Drzonowie, gdzie je przeniesiono w 1997 roku z Cmentarza Żołnierzy Radzieckich w Cybince, a jedna w rosyjskim Muzeum Czołgów w Kubince.
Opis konstrukcji.
Ciężkie działo samobieżne SU-152 było oparte na podwoziu czołgu KW-1s, na którym zamontowano nieruchomą wieżę. W wieży umieszczono haubico-armatę wz. 1937/43 (ML-20S) kal. 152 mm adaptowano do potrzeb tego pojazdu. Pancerz wykonany był z płyt walcowanych i odlewanych o grubości od 22 mm (góra) do 75 mm (przód wieży). 
Napęd stanowił silnik wysokoprężny, widlasty, 12-cylindrowy W-2K, układ napędowy składał się z wielotarczowego sprzęgła głównego i skrzyni przekładniowej mechanicznej. Posiadał 8 biegów do przodu i 2 wsteczne. 
Podwozie składało się z 6 par podwójnych stalowych kół nośnych umieszczonych niezależnie na wahaczach, koła napędowego z tyłu i koła napinającego z przodu.
Służba.
W chwili rozpoczęcia produkcji seryjnej działa samobieżne SU-152 były systematycznie wprowadzane na uzbrojenie Armii Czerwonej i formowane w pułki ciężkiej artylerii samobieżnej. W skład takiego pułku wchodziło początkowo 12 dział SU-152 a później 21. 
Po raz pierwszy użyto ich w trakcie bitwy na Łuku Kurskim, gdzie były użyte w walce z czołgami PzKpfw V Panther, PzKpfw VI Tiger i działami Ferdynand, użytymi przez Niemców po raz pierwszy. Wtedy właśnie działo to otrzymało nazwę "Pogromca zwierząt" (ros. "Зверобой" - czyt. zwieroboj). 
W późniejszym okresie zaczęto wycofywać te działa zastępując je działami ISU-152. 
W zasadzie działa samobieżne SU-152 były na uzbrojeniu tylko Armii Czerwonej, choć trzy egzemplarze znalazły się na wyposażeniu Wojska Polskiego, jeden w 3 szkolnym pułku czołgów i dwa w Oficerskiej Szkole Broni Pancernej. Użytkowano je tam w latach 1945 – 1949 do szkolenia.

</doc>
<doc id="176510" url="https://pl.wikipedia.org/wiki?curid=176510" title="Rezerwat przyrody Nad Tanwią">
Rezerwat przyrody Nad Tanwią

Nad Tanwią – krajobrazowy i leśny rezerwat przyrody znajdujący się na terenie gminy Susiec (powiat tomaszowski, województwo lubelskie), niewielkie jego fragmenty leżą w gminie Narol (powiat lubaczowski, województwo podkarpackie). Rezerwat położony jest na obszarze Parku Krajobrazowego Puszczy Solskiej.
Główną atrakcją rezerwatu są 24 progi skalne, tworzące malownicze wodospady. Powstały one w wyniku ruchów tektonicznych w trakcie fałdowania Karpat. Tędy przebiega (i jest to jedyne miejsce w Polsce, gdzie jest to wyraźnie widoczne) granica geologiczna dzieląca Europę Zachodnią – fałdową od Europy Wschodniej – płytowej.
W rezerwacie urządzono ścieżkę przyrodniczo-dydaktyczną „Nad Tanwią” o długości około 3 km.

</doc>
<doc id="176511" url="https://pl.wikipedia.org/wiki?curid=176511" title="Rezerwat przyrody Nowiny">
Rezerwat przyrody Nowiny

Nowiny – torfowiskowy rezerwat przyrody znajdujący się na terenie gminy Susiec, w powiecie tomaszowskim, w województwie lubelskim.

</doc>
<doc id="176513" url="https://pl.wikipedia.org/wiki?curid=176513" title="Wojciech Młynarski">
Wojciech Młynarski

Wojciech Marian Młynarski (ur. 26 marca 1941 w Warszawie, zm. 15 marca 2017 tamże) – polski poeta, reżyser i wykonawca piosenki autorskiej, satyryk, artysta kabaretowy, autor tekstów piosenek i librett, tłumacz, znany przede wszystkim z autorskich recitali. Członek Stowarzyszenia Pisarzy Polskich. Przez niektórych autorów uznawany za najwybitniejszego twórcę tekstów w powojennej historii kabaretu literackiego w Polsce.
Debiutował w początku lat 60. w studenckim kabarecie klubu „Hybrydy”, był autorem i reżyserem dwóch programów kabaretu: „Radosna gęba stabilizacji” (1962) oraz „Ludzie to kupią” (1963).
Swoje piosenki wykonywał sam, jednak wiele z nich zyskało rozgłos w wykonaniu innych wykonawców, takich jak m.in. Michał Bajor, Hanna Banaszak, Ewa Bem, Halina Frąckowiak, Edyta Geppert, Anna German, Irena Jarocka, Kalina Jędrusik, Krystyna Konarska, Halina Kunicka, Krzysztof Krawczyk, Dana Lerska, Grażyna Łobaszewska, Alicja Majewska, Krystyna Prońko, Łucja Prus, Maryla Rodowicz, Irena Santor, Jarema Stępowski, Janusz Szrom, Grażyna Świtała, Agnieszka Wilczyńska, Zbigniew Wodecki, Maciej Maleńczuk i Andrzej Zaucha oraz zespołów: Raz, Dwa, Trzy, Alibabki, 2 plus 1, Quorum i Skaldowie.
Był autorem przekładów piosenek z musicali: "Kabaret", "Jesus Christ Superstar" i "Chicago". Na scenie Teatru Ateneum realizował również programy autorskie poświęcone wybitnym artystom i twórcom, m.in.: "Brelowi", "Hemarowi", "Ordonównie" oraz "Wysockiemu", jak również "Brassensowi" – w Teatrze Rampa (częściowy przekład, scenariusz, reżyseria). Należał również do rady programowej Teatru Rozmaitości.
Życiorys.
Urodził się 26 marca 1941 w Warszawie. Był synem Mariana Młynarskiego (1907–1943), inżyniera rolnego i zarządcy majątku w Kobylance, oraz jego żony Magdaleny z domu Zdziechowskiej (1916–2004). W sierpniu 1942 urodziła się jego siostra, Barbara, późniejsza aktorka, poetka i popularyzatorka kultury polskiej w Szwajcarii. Stryjecznym dziadkiem obojga był kompozytor, dyrygent i skrzypek Emil Młynarski, a mężem ciotki Neli został pianista Artur Rubinstein; ich dzieci, m.in. aktor John Rubinstein i fotografka Eva Rubinstein, były kuzynami drugiego stopnia Wojciecha Młynarskiego. Tradycje muzyczne były silne także w rodzinie matki Młynarskiego, m.in. jej siostra Maria Kaczurbina (żona rentgenologa Adama Kaczurby) była kompozytorką piosenek dla dzieci.
Ojciec Młynarskiego zmarł na gruźlicę w 1943 i jego matka powróciła wraz z dziećmi do domu rodziców w podwarszawskim Komorowie, okazałej willi Cecylii i Tadeusza Zdziechowskich przy ówczesnej ulicy Słowackiego 6 (numer współczesny: 8). Tam przyszły autor piosenek spędził dzieciństwo; w młodości jego sąsiadką była m.in. Maja Komorowska. Pierwsze wiersze pisał już w dzieciństwie, reżyserował także przedstawienia, w których występował wraz z kuzynkami. Podczas nauki w Liceum Ogólnokształcącym im. Tomasza Zana w Pruszkowie pisał wiersze w sposób humorystyczny dokumentujące życie szkoły, które następnie deklamował lub odśpiewywał podczas comiesięcznych apeli porannych. W 1958 zdał maturę i rozpoczął studia na Wydziale Polonistyki Uniwersytetu Warszawskiego.
Lata 60..
W 1960, będąc na czwartym roku studiów, włączył się w nurt kultury studenckiej i wkrótce stał się jednym z najlepiej rozpoznawalnych jej twórców, a z perspektywy następnych dziesięcioleci – także jednym z najwybitniejszych, obok Agnieszki Osieckiej, Jonasza Kofty, Michała Tarkowskiego, Jacka Kleyffa i Janusza Weissa. Przed szerszą publicznością zadebiutował w 1960 w spektaklu "Proces o cień osła" Friedricha Dürrenmatta, który był wystawiany w teatrze klubu studenckiego „Hybrydy”. Wkrótce potem Jan Pietrzak, ówczesny kierownik Studenckiego Teatru Hybrydy, zaoferował mu przygotowanie programu kabaretowego w tym samym klubie – napisany i wyreżyserowany przez Młynarskiego program kabaretowy "Radosna gęba stabilizacji" miał premierę w listopadzie 1962. Program dostrzegła krytyka, cieszył się też sporym powodzeniem wśród publiczności, zwłaszcza że stanowił zwrot w historii kabaretu studenckiego w Warszawie, który do tej pory miał charakter bardziej pur-nonsensowny i poetycki. Tymczasem teksty Młynarskiego drwiły ze wszystkich ikon tzw. małej stabilizacji: z wygodnictwa i snobizmu, badylarzy i "Matysiaków", wreszcie z konkretnych osób, m.in. Violetty Villas, Andrzeja Wajdy, Lopka Krukowskiego, Leopolda Tyrmanda i Krzysztofa Toeplitza. Po premierze programu dostał propozycję dołączenia do Studenckiego Teatru Satyryków, ale odrzucił ofertę z powodu „różnic pokoleniowych”.
Od 1962 sporadycznie występował w audycji "Podwieczorek przy mikrofonie", w której prowadził wraz z Januszem Sentem cykl "Kurier serc"; stworzył wówczas piosenki: "Bynajmniej, W razie czego przypomnijcie sobie Zdzisia, Młody polski gniewny" i przebój "Jesteśmy na wczasach". W maju 1963 premierę miał kolejny program stworzony głównie przez Młynarskiego: "Ludzie to kupią". Przedstawienie cieszyło się uznaniem publiczności, a w 1964 zostało wyróżnione na Ogólnopolskim Przeglądzie Kabaretów Studenckich. W nagrodę zespół pojechał do Francji, gdzie zaprezentował program na Festiwalu Kultury Studenckiej w Paryżu i na Międzynarodowym Festiwalu Teatralnym w Rouen. Również w 1963 jego piosenki "Pożegnanie szansonistki" i "Ulica Żabia" (obie wykonane przez Janinę Ostalę) zostały nagrodzone na 1. Krajowym Festiwalu Piosenki Polskiej w Opolu.
Młynarski z „Hybrydami” był związany do zakończenia studiów, tj. do końca 1963. Chociaż prof. Stefan Żółkiewski, promotor pracy magisterskiej Młynarskiego na temat twórczości Stanisława Ignacego Witkiewicza, zaproponował mu pozostanie na uczelni w charakterze asystenta i doktoranta, Młynarski zdecydował o poświęceniu się raczej pracy artystycznej. Za namową Romana Orłowa, swojego starszego o 19 lat brata ciotecznego i jednocześnie kompozytora, postanowił spróbować swoich sił jako profesjonalny autor piosenek; napisali wówczas nieopublikowane nigdy piosenki – "Piosenka o Lodzi milicjantce, Żeby dzień dobry znaczyło dzień dobry" i "Jak ona kłamie". Pierwsze zgłoszone przez nich piosenki do Polskiego Radia zostały odrzucone przez komisję radiową, której przewodniczącym był Władysław Szpilman. W tym okresie wyprowadził się z matką, wówczas pracownicą Polskiego Radia, z domu rodzinnego i przeniósł do przyznanego im mieszkania przy ulicy Lwowskiej 1, w którym mieszkał praktycznie do końca życia.
Przed 2. KFPP w Opolu zaczął sam prezentować swoje utwory podczas – organizowanych przez nowo powstały Program III Polskiego Radia – Giełd Piosenek, Kompozytorów i Autorów. Dzięki temu pewien rozgłos zyskały jego utwory: "Pitekantropus, Z kim ci będzie tak źle jak ze mną, Spalona ziemia" czy "Niedziela na Głównym". Ta ostatnia była pierwszą piosenką wykonywaną przez Młynarskiego i, za wstawiennictwem Kazimierza Rudzkiego, była emitowana w Polskim Radiu. Z tego okresu pochodzą też jego pierwsze przeboje: "Ulica Kubusia Puchatka, Po prostu wyjedź w Bieszczady" i "Jesienny pan", którą w 1963 zaśpiewała na płycie Krystyna Konarska. Na 2. KFPP w Opolu jego piosenki (napisane z Orłowem) wygrały w obu głównych kategoriach: w kategorii piosenki rozrywkowo-tanecznej wygrała "ex aequo" piosenka duetu Orłow-Młynarski "Z kim ci będzie tak źle jak ze mną" śpiewana przez Kalinę Jędrusik, a Krystyna Konarska wygrała w kategorii piosenki literacko-aktorskiej utworem "Spalona ziemia". Na
3. KFPP w Opolu w kategorii piosenka estradowa ex aequo zwyciężyły dwie kolejne piosenki Młynarskiego: śpiewane przez niego samego "Światowe życie" oraz "Polska miłość" w wykonaniu Hanny Skarżanki. Ponadto za piosenkę "Trochę miejsca" (muz. Piotr Figiel) odebrał festiwalową nagrodę Rady Naczelnej ZSP dla najlepszego wykonawcy piosenki studenckiej za „wyjątkowo optymistyczne treści”. Na 4. KFPP w Opolu w 1966 zdobył pierwszą nagrodę za utwór "Och, ty w życiu!", a na następnym festiwalu otrzymał: nagrodę Przewodniczącego Komitetu do spraw RiTV za piosenkę "Po prostu jestem" w wykonaniu Dany Lerskiej oraz nagrodę Ministerstwa Kultury i Sztuki za "Jesteśmy na wczasach" i wyróżnienie dziennikarzy za "W co się bawić", które sam zaśpiewał.
Powodzenie na festiwalach w Opolu spowodowało szereg zamówień na piosenki. Wraz z Jerzym Matuszkiewiczem napisał piosenki do seriali telewizyjnych: "Kapitan Sowa na tropie" (utwór "Ballada o siedmiu nożach") i "Wojna domowa" (utwór "Tylko wróć") oraz filmu komediowego "Pieczone gołąbki" (utwory: "Ta rura, rura, Kiedy ma się kochać Kasię" i "W pracy bądź jak szczypiorek na wiosnę"). Poza tym scenarzysta Jacek Fedorowicz zamówił od niego kilka piosenek na ścieżkę dźwiękową do komedii muzycznej "Kochajmy syrenki" (1967). W latach 60. współpracował też z wieloma kabaretami literackimi, m.in. z Pod Papugami (1964–1965), Dreszczowcem (1965), Dudkiem (1964–1975, 1988–1990) i U Lopka (1964–1965). W okresie współpracy z Dudkiem napisał szereg piosenek z Jerzym Wasowskim, m.in. wykonywaną przez Wiesława Gołasa "W Polskę idziemy", a także utwory: "Ballada o dzikim zachodzie" i "Po co babcię denerwować", które sam Młynarski wiele lat później uznał za najbardziej charakterystyczne dla swojej ówczesnej twórczości. W trakcie 10 lat współpracy z Dudkiem napisał łącznie 44 utwory, w tym (poza wyżej wymienionymi) m.in.: "Państwowe studio piosenkarzy, La, la, la, la, jak to mężczyzna, Półfinał, czyli kuplety Beatlesów, Czas miłości, Światowe życie, Tupot białych mew, Trzy Oscary, Nowy wspaniały striptease, Romanza ciemnoblond, Słowo o Karolinie, W co się bawić, Finale Grande, Mija mi, Nie ma jak u mamy, Latarnik, ***, Bawmy się, Półfinał, Zwiedzajcie ziemię sądecką, Dzieci Kolumba, Arię ze śmiechem, Na swoje" i "A wójta się nie bójta". Z kolei dla kabaretu U Lopka napisał kilkanaście tekstów do programu "Kompres kultury", w którym wykonywał piosenki: "Ballady o romansach, Co by tu jeszcze" i "Przedziałek". W tym okresie stworzył również utwory do swoich autorskich programów: "Kobiety w moim życiu, Po prostu wyjedź w Bieszczady, Ludzie to kupią" i "W co się bawić", a także piosenki dla innych wykonawców, m.in. "Sposób na panów" i "Prowizorycznie" dla Danuty Rinn. W 1965 nawiązał również stałą współpracę tekstowo-kompozytorską z Jerzym Derflem. Wiele z powstałych wtedy utworów w formie humorystycznej poruszało realne problemy społeczne, wobec czego Jerzy Dobrowolski ukuł na piosenki Młynarskiego termin „śpiewanych felietonów”.
W latach 1964–1966 pracował w Redakcji Rozrywki Telewizji Polskiej, dla której zrealizował m.in. programy "Muzyka lekka, łatwa i przyjemna, Z kobietą w tytule, Śpiewy historyczne, Ściany między ludźmi, Piosenka ci nie da zapomnieć" i "Czy czasem tęsknisz?". Wtedy zrealizował też autorskie programy: "Szopka noworoczna" i "Porady sercowe" (w tym ostatnim umieścił m.in. utwory "Polska miłość" i "Niedziela na Głównym", który nawiązuje do "Dimanche à Orly" Gilberta Bécaud) oraz napisał libretto do operetki Marka Sarta "Butterfly cha-cha". W tym okresie zaczął też występować z autorskimi recitalami (m.in. "Polska miłość" i "Recital ’67"), podczas których prezentował własne piosenki i tłumaczenia piosenek innych artystów we własnym wykonaniu. W tym okresie napisał także piosenki z Jerzym Wasowskim: "Nie wytrzymuję, Warga mnie pękła, Ballada skandynawska, Przyjdzie walec i wyrówna" oraz "Lubię wrony". Podczas pierwszych tras koncertowych po Polsce występował z Aliną Janowską, Jerzym Abramowskim, Joanną Rawik, Igą Cembrzyńską i Januszem Sentem.
W 1966 nakładem wytwórni Polskie Nagrania „Muza” ukazał się debiutancki album Młynarskiego pt. "Wojciech Młynarski śpiewa swoje piosenki" zawierający 14 największych przebojów artysty, a następnie płyta pt. "Dziewczyny, bądźcie dla nas dobre na wiosnę". W 1969 wydał album pt. "Obiad rodzinny". Pod koniec dekady zajmował się jednak głównie twórczością literacką, a jego wiersze i teksty drukowała m.in. „Filipinka”.
Niemal od początku kariery miewał problemy z cenzurą w PRL. W 1968 próbował opatrzyć swoją piosenkę "Lubię wrony" poważnym komentarzem, że – wbrew jej słowom – polskie wrony faktycznie na zimę odlatują na południe, natomiast do Polski przylatują wrony z krajów ówczesnego ZSRR, ale cenzor nie zezwolił na „ujawnienie takich informacji”.
Lata 70..
W latach 1970–1972 współtworzył satyryczno-literacko-polityczną Radiokronikę „Decybel” dla Programu III Polskiego Radia. W 1971 napisał piosenkę "Absolutnie" na potrzeby serialu "Droga", a także nawiązał współpracę z kompozytorem Maciejem Małeckim, której efektem były piosenki: "Ułańska fantazja, Hotel Europa, Ballada o późnej starości Don Kichota, Młodość świętego Mikołaja, Kogo udajesz, przyjacielu?" i "Tango retro", za którą w 1975 otrzymał nagrodę Przewodniczącego Komitetu ds. Radia i Telewizji na 13. KFPP w Opolu. Na początku lat 70. zaczął również występować z autorskim programem "Szajby", który składał się m.in. z piosenek: "Sposób na bezsenność, Daj Des, Kogo udajesz, przyjacielu?, W sprawie sedna" i "Przedostatni walc". Program cieszył się dużą popularnością wśród publiczności, a piosenki z przedstawienia zostały wydane w 1980 na albumie, również zatytułowanym "Szajba".
W latach 70. zaczął pisać również większe formy, zwłaszcza libretta operowe i musicalowe. W 1972 na scenie Teatru Wielkiego w Łodzi odbyła się premiera "Henryka VI na łowach", opery Wojciecha Bogusławskiego, do której Młynarski napisał nowe libretto, a muzykę zaadaptował Jerzy Dobrzański z dwóch oper Karola Kurpińskiego: "Lucyfer" i "Jadwiga, królowa Polski". W 1976 premierę w Warszawskiej Operze Kameralnej miała opera "Kalmora" Kurpińskiego, z nowym librettem autorstwa Młynarskiego. Do końca dekady stworzył także słowa i piosenki do musicali: "Cień" i "Awantura w Recco" (do muzyki Macieja Małeckiego), "Wesołego powszedniego dnia" i "Nędzy uszczęśliwionej epilog" (do muzyki Jerzego Derfla) oraz "Niedopasowani, czyli Goliath i Wieloryb" (wspólnie z Krzysztofem Dzikowskim, muz. Marek Sart). Był także autorem nowych librett lub tłumaczeń operetki "Życie paryskie" Jacques’a Offenbacha oraz musicalu "Huśtawka".
W 1976 był jednym z sygnatariuszy Memoriału 101 polskich intelektualistów protestujących przeciwko planowanym zmianom w Konstytucji Polskiej Rzeczypospolitej Ludowej. Wstek podpisania listu nazwisko Młynarskiego znalazło się na liście autorów pod szczególnym nadzorem cenzury; Tomasz Strzyżewski w swojej książce o cenzurze w PRL opublikował poufną instrukcję cenzorską z 21 lutego 1976 Głównego Urzędu Kontroli Prasy, Publikacji i Widowisk, na której umieszczono nazwisko satyryka oraz następujące wytyczne: „Wszystkie własne publikacje autorów z poniższej listy zgłaszane przez prasę i wydawnictwa książkowe oraz wszystkie przypadki wymieniania ich nazwisk należy sygnalizować kierownictwu Urzędu, w porozumieniu z którym może jedynie nastąpić zwolnienie tych materiałów. Zapis nie dotyczy radia i TV, których kierownictwo we własnym zakresie zapewnia przestrzeganie tych zasad. Treść niniejszego zapisu przeznaczona jest wyłącznie do wiadomości cenzorów”. Zapis cenzorski na twórczość Młynarskiego zdjęto po ponad pół roku.
W 1977 wraz z Agnieszką Osiecką i Jonaszem Koftą przygotował koncert "Nastroje, nas troje" w ramach 15. KFPP w Opolu. Trio w scenariuszu koncertu umieściło swoje przeboje, a sam Młynarski dodatkowo sam zaśpiewał na scenie kilka napisanych przez siebie festiwalowych przebojów: "Ludzie to kupią, Z kim ci tak będzie źle jak ze mną, Światowe życie, Och, ty w życiu" i "Czekam tu" w duecie z Haliną Frąckowiak. Napisał też teksty do piosenek na album Haliny Kunickiej pt. "12 godzin z życia kobiety" (1978) oraz współtworzył utwory dla Ireny Santor: "Ktoś, kto mnie lubi, Dlaczego ona, a nie ja, Jutrzejsza miłość, Wszystkie słowa miłości, Ten, o którego mi chodzi" i "Ktoś na mnie czeka".
Lata 80..
W 1980 napisał słowa do piosenki "Jeszcze się tam żagiel bieli" (muz. Włodzimierz Korcz), za którą Alicja Majewska otrzymała Grand Prix na festiwalu „Człowiek i Morze” w Rostocku i drugą nagrodę w konkursie „Premier” na 18. KFPP w Opolu. Na początku lat 80. został opiekunem artystycznym nowo utworzonej Sceny na Dole przy Teatrze Ateneum w Warszawie, gdzie przez kolejne 10 lat prezentował swoje recitale oraz współtworzył speklakle – odpowiadał za przekład piosenek Jacques Brela do musicalu "Brel" i Władimira Wysockiego do spektaklu "Wysocki", stworzył i wyreżyserował widowisko "Hemar" oparte na twórczości Mariana Hemara oraz napisał z Jerzym Derflem piosenki do sztuki "Kubuś Fatalista i jego pan". Oprócz tego przetłumaczył libretto musicali: "The Fantasticks" i "Jesus Christ Superstar". Kontynuował także współpracę z Jerzym Matuszkiewiczem, pisząc teksty do piosenek: "Tak bym chciała kochać już" dla Hanny Banaszak oraz "La valse du mal" (wyk. Kalina Jędrusik) i "Mam ochotę na chwileczkę zapomnienia", które powstały na ścieżkę dźwiękową do filmu "Palace Hotel" (1983). Poza tym w latach 80. napisał z Jerzym Wasowskim serię piosenek, m.in. "Spotkania z balladą, Ballada o bezrybiu, Tupnął książę, Ballada o szachiście, Róbmy swoje, Mam złe lata i dobre dni, Gram o wszystko" i "Ballada o dwóch koniach", a część z nich zaprezentował podczas recitalu "Spotkania z balladą". Jeszcze przed wybuchem stanu wojennego w Polsce stworzył piosenkę "Przetrwamy" z Jerzym Derflem i "Tak jak malował pan Chagall" z Leopoldem Kozłowskim.
Wprowadzenie stanu wojennego w Polsce zastało go w Szwajcarii, gdzie przebywał z Jerzym Derflem na zaproszenie siostry Młynarskiego, Barbary. 13 grudnia 1981 dali zaplanowany wcześniej koncert w Domu Polskim w Zurychu, który przerodził się w demonstrację solidarności z Polakami. Podczas tego samego wyjazdu Młynarski odwiedził też po raz ostatni Artura Rubinsteina w jego domu w Genewie. Choć wielu artystów korzystało z okazji, by pozostać na emigracji, Młynarski podjął decyzję o powrocie do Polski, a do Warszawy przyleciał 27 stycznia 1982, ostatnim na wiele miesięcy samolotem łączącym kraj z zagranicą. W odpowiedzi na bojkot, jakim wielu ludzi kultury objęło występy w Telewizji Polskiej w czasie stanu wojennego, Młynarski wraz z prof. Bohdanem Korzeniewskim i prof. Zbigniewem Raszewskim wystąpił z Rady Artystycznej Związku Artystów Scen Polskich, za co w 1986 ponownie został objęty zakazem występów i publikacji. Choć w okresie stanu wojennego był poddawany ostrej cenzurze, stworzył kilka utworów nawiązujących do bieżącej sytuacji politycznej, m.in.: "Antyballada, Maraton Sopot–Puck" czy "Piosenka tonącego", w 1986 wydał album pt. "Młynarski w Ateneum. Recital ’86", w 1987 uhonorowany został Nagrodą Ministra Kultury i Sztuki za całokształt twórczości, a w 1988 otrzymał – wspólnie z Jerzym Derflem – nagrodę kulturalną „Solidarności” za recital "Róbmy swoje" i za tytułową piosenkę, która stała się jednym z nieformalnych hymnów opozycji demokratycznej. Oprócz tego napisał z Włodzimierzem Korczem kolejne przeboje dla Alicji Majewskiej, które zostały wydane w 1987 na jej albumie pt. "Piosenki Korcza i Młynarskiego" (m.in. "Żal nowej miłości, Odkryjemy miłość nieznaną", "Marsz samotnych kobiet" i "Wielki targ"), a także piosenkę "Ogrzej mnie" dla Krystyny Jandy i "Och życie, kocham cię nad życie" dla Edyty Geppert.
25 czerwca 1988 podczas jubileuszowego 25. KFPP w Opolu odbył się koncert monograficzny z okazji 25–lecia pracy twórczej Młynarskiego, pt. "Róbmy swoje", na którym utwory artysty zaśpiewało ponad 20 wykonawców, m.in. Ewa Bem, Danuta Błażejczyk, Edward Dziewoński, Wiesław Gołas, Kalina Jędrusik, Halina Kunicka, Grażyna Łobaszewska, Krystyna Prońko, Danuta Rinn, Skaldowie i Andrzej Zaucha. Młynarski został tym samym pierwszym w historii wykonawcą w historii festiwalu, któr za życia miał swój koncert monograficzny w Opolu. Podczas koncertu wręczono mu list gratulacyjny od ministra kultury i sztuki Aleksandra Krawczuka oraz nagrodę dziennikarzy za całokształt twórczości związanej z festiwalem. Z jubileuszowym programem występował wraz z innymi artystami podczas trasy koncertowej po Polsce.
Jesienią 1989 udał się do Paryża, gdzie wystawił wyreżyserowany przez siebie spektakl "Hemar" oraz razem z Jerzym Derflem wystąpił w "Auditorium des Halles" z recitalem w hołdzie Charles’a Aznavoura; zapis z drugiego występu został wydany cztery lata później na kasecie magnetofonowej pt. "Młynarski w Paryżu". Po powrocie do kraju nagrał album pt. "Jeszcze w zielone gramy", a tytułowa piosenka stała się przebojem.
Lata 90..
W 1990 zagrał w Teatrze Ateneum recital "Zamknięty rozdział", w którym zawarł swoje mniej znane piosenki oraz utwory wcześniej cenzurowane przez władze. W 1993 na 30. KFPP w Opolu został nagrodzony statuetką Złotego Lauru oraz zdobył nagrodę Ministra Kultury i Sztuki. Wtedy też przestał pisać piosenki na festiwal. W tym samym roku wystąpił z recitalem na Przeglądzie Piosenki Aktorskiej we Wrocławiu. W latach 90. odpowiadał również za polski przekład libretto do musicali: "Chicago" i "Kabaret". Od 1992 jego utwory były publikowane w prasie, m.in. w „Życiu Codziennym”, „Expressie Wieczornym” i „Expressie. Kulisach”. W styczniu 1993 napisał tekst "Nieprzewidywalni" z myślą o nowo powstałej Wielkiej Orkiestrze Świątecznej Pomocy.
W 1994 premierę miało telewizyjne widowisko słowno-muzyczne "Portret słabego pianisty", które napisał z Jerzym Derflem i które wyreżyserował Mirosław Gronowski. W tym samym roku premierę miał film "Panna z mokrą głową", do którego napisał piosenki wraz z Jerzym Matuszkiewiczem, oraz monodram Krystyny Jandy "Kobieta zawiedziona" według prozy Simone de Beauvoir, do którego przetłumaczył teksty kilku francuskich piosenek. W 1995 występował z recitalem "Róbmy swoje ’95". W 1997 napisał wiersz „Poetka znikła w oddali” z myślą o zmarłej Agnieszce Osieckiej, występował z recitalem "Dalej robię swoje" oraz wystawił autorski spektakl "Criminale Tango" na Przeglądzie Piosenki Aktorskiej we Wrocławiu. W 1999 na scenie Teatru Rampa w Warszawie wystawił kolejną autorską sztukę – "Brassens" z polskimi tłumaczeniami piosenek Georgesa Brassensa.
Po roku 2000.
W tekstach publikowanych po 2000 często wyrażał rozczarowanie sytuacją społeczną w kraju, w tym upadkiem autorytetów, kultury wysokiej i kultury słowa (m.in. w utworach "Rzeczpospolita niewyspanych, Ludzie wydmuszki, Tłum nieleczonych, Syndrom guślarza" czy "Do czubków"). W 2001 uczestniczył w jubileuszowym widowisku "Gala 2001 „Niedziela na Głównym” – piosenki Wojciecha Młynarskiego" w ramach 22. Przeglądu Piosenki Aktorskiej we Wrocławiu oraz wystąpił z Januszem Sentem z recitalem w Teatrze Rampa w Warszawie z recitalem, który trzy lata później został wydany na albumie pt. "Młynarski i Sent. Jesteśmy na wczasach… na żywo 2001". W 2002 w Teatrze Ateneum w Warszawie premierowo zagrał autorski spektakl "Zaświadczenie o inteligencji", który stworzył i wyreżyserował w hołdzie Jerzemu Dobrowolskiemu. W tym samym roku w Teatrze Rozrywki w Chorzowie premierę miał spektakl "Dyzma – musical", do którego napisał kilkanaście tekstów piosenek, jednak przerwał pracę nad sztuką z powodu problemów zdrowotnych. 31 stycznia 2003 w Teatrze Ateneum odbyła się premiera przygotowanego przez Magdę Umer widowiska "Młynarski, czyli trzy elementy", będącego hołdem dla autora piosenek na 40–lecie jego pracy artystycznej. W listopadzie tego roku Młynarski dał cykl benefisów pt. "Czterdziecha", które podsumowywały cztery dekady jego twórczości i prezentowały zarówno jego najdawniejsze piosenki, tłumaczenia piosenek innych autorów, ale też najświeższe śpiewane felietony komentujące bieżącą sytuację w Polsce i na świecie. Wybór piosenek został później wydany na płycie o tym samym tytule.
W 2007 premierę miała książka pt. „Moje ulubione drzewo, czyli Młynarski obowiązkowo” zawierająca teksty autorstwa lub w przekładzie Młynarskiego, a także album muzyczny zespołu Raz, Dwa, Trzy pt. "Młynarski" złożony z interpretacji piosenek artysty zarejestrowanych podczas koncertu w Muzycznym Studiu Polskiego Radia im. Agnieszki Osieckiej. Wydawnictwo dotarło do pierwszego miejsca na liście najczęściej kupowanych płyt w Polsce, a także uzyskało status złotej i platynowej płyty oraz uzyskało nagrodę Fryderyka 2008 dla najlepszego albumu muzyki popularnej.
W 2008 podczas 45. KFPP w Opolu odebrał Grand Prix za całokształt dorobku artystycznego oraz odsłonił swoją gwiazdę na Alei Gwiazd Festiwalu Polskiej Piosenki, ponadto piosenkom Młynarskiego poświęcono koncert „Debiutów”. W tym samym roku wraz z Włodzimierzem Nahornym wydał autorską płytę pt. "Pogadaj ze mną", którą nagrał z udziałem wokalistów: Agnieszki Wilczyńskiej i Janusza Szroma, a także gościnnie Kayah i Zbigniewa Zamachowskiego oraz plejady polskich muzyków jazzowych. Wydawnictwo uzyskało status złotej płyty. Na potrzeby koncertów z programem z płyty napisał, w formie krótkich zapowiedzi nawiązujących do tekstów piosenek, tekst dla narratora, którym to był na tych koncertach do 2015.
W 2011 i 2012 odczytywał swoje felietony w programie publicystycznym TVN24 "Szkło kontaktowe". W tym okresie kontynuował współpracę z Ireną Santor, pisząc jej piosenki na albumy: "Kręci mnie ten świat" (2010) i "Punkt widzenia" (2012). Pracował też z Michałem Bajorem nad warstwą liryczną albumów: "Od Piaf do Garou" (2011), "Moje podróże" (2013) i "Moja miłość" (2015). W 2013 uczestniczył w pierwszej edycji Festiwalu Twórczości Wojciecha Młynarskiego w Sopocie. W 2014 ukazał się kolejny album Agnieszki Wilczyńskiej pt. "Tutaj mieszkam", na którą napisał teksty do muzyki Włodzimierza Nahornego, Jerzego Matuszkiewicza, Andrzeja Jagodzińskiego i Włodzimierza Korcza. Płyta dostała nagrodę Fryderyka 2016. W 2015 uczestniczył w jubileuszym widowisku "Młynarski obowiązkowo! Śpiewany autoportret na aktorów i orkiestrę" w Teatrze 6. Piętro w Warszawie.
W styczniu 2017 ukazał się zbiór jego wierszy i piosenek „Od oddechu do oddechu”. W marcu 2018 ukazały się dwie nowe książki o Wojciechu Młynarskim „Rozmowy” z córką Agatą Młynarską oraz „W Polskę idziemy” wybór wierszy i piosenek.
Życie prywatne.
W 1964 poślubił piosenkarkę i aktorkę Adriannę Godlewską, z którą ma troje dzieci: Agatę (ur. 1965) i Paulinę (ur. 1970) oraz Jana (ur. 1979). Mieszkał przy ul. Łowickiej w Warszawie. Po raz drugi był żonaty z Jadwigą, z którą rozwiódł się w 2008.
Od 1972 cierpiał na chorobę afektywną dwubiegunową. Zmarł 15 marca 2017 w wieku 75 lat. 24 marca 2017, po mszy pogrzebowej, która odbyła się w kościele św. Karola Boromeusza w Warszawie na Powązkach, urna z jego prochami spoczęła w alei zasłużonych cmentarza Powązkowskiego.
Dyskografia.
Na kasetach VHS zostały wydane w połowie lat 90. recitale "Robimy swoje" i "Wieczór liryczny".

</doc>
<doc id="176514" url="https://pl.wikipedia.org/wiki?curid=176514" title="Trzemeszno">
Trzemeszno

Trzemeszno () – miasto w woj. wielkopolskim, w powiecie gnieźnieńskim, siedziba gminy miejsko-wiejskiej Trzemeszno.
Prywatne miasto duchowne, własność opata kanoników regularnych w Trzemesznie pod koniec XVI wieku leżało w powiecie gnieźnieńskim województwa kaliskiego. W latach 1975–1998 miasto administracyjnie należało do woj. bydgoskiego. Położone jest nad jeziorami Klasztornym i Popielewskim na Pojezierzu Gnieźnieńskim.
Według danych z 31 grudnia 2009 miasto liczyło 7840 mieszkańców.
Nazwa.
Miejscowość ma metrykę średniowieczną i istnieje co najmniej od XII wieku. Nazwa wymieniona jako Sciremusine w 1146, Cremocen i Cremesen 1147, Tummtra i Schirmest 1210, Trememo 1211, Chermmna i Chirmena w 1214, Cheremocen 1221, Chremessno 1224, Trzemeszyn 1233, Chremesen 1235, Cheremema 1251, Strzemesna 1378, Strzemesz 1399. Przypuszcza się, że nazwa klasztoru i miasta poszła od staropolskiej nazwy czeremchy, zwanej tu "trzemcha" ("Trzemszno" → "Trzemeszno"), która w znacznej ilości porastała brzegi pobliskiego Jeziora Popielewskiego.
Herb.
Herb miasta wyobraża św. Wojciecha w ornacie, trzymającego w prawym ręku krzyż, a w lewym 2 włócznie i maczugę. Herb miasta nawiązuje do wydarzenia historycznego. Według przekazów decyzją króla polskiego Bolesława Chrobrego w mieście przez 5 lat przechowywano ciało św. Wojciecha po wykupieniu go z rąk Prusów. Używany jest co najmniej od 1661 roku.
Historia.
Początki osadnictwa na tym terenie wiążą się z kręgiem kultur pól popielnicowych. W XIX wieku na obszarze Trzemeszna odkopano cmentarzysko z popielnicami, a wykopaliska znajdowały się w zbiorach Poznańskiego Towarzystwa Przyjaciół Nauk. Późniejsze badania archeologiczne potwierdziły, że rozwój osady był ściśle związany z rozwojem klasztoru trzemeszeńskiego. Osada Trzemeszno otrzymała prawa miejskie ok. 1382. Do niedawna funkcjonowało mylne datowanie opactwa w Trzemesznie, oparte na badaniach archeologicznych przeprowadzonych w latach 50. XX wieku. Sugerowały one powstanie w X wieku pierwszego opactwa, przypuszczalnie benedyktynów, zniszczonego w trakcie najazdu czeskiego w 1038 r. Obecnie nie ma na to żadnych dowodów, a badania archeologiczne z lat 1987–1995 stanowczo odrzucają istnienie takiego opactwa.
Klasztor kanoników regularnych św. Augustyna w Trzemesznie nie posiadał dokumentu fundacyjnego. Tzw. falsyfikat trzemeszeński, czyli dokument księcia Mieszka III Starego dla zakonników trzemeszeńskich z datą 28 kwietnia 1145 r., jest falsyfikatem z pierwszej połowy XIII w. Na bazie spuścizny klasztornej oraz badań archeologicznych można stwierdzić, że fundacja klasztoru nastąpiła w pierwszej połowie XII wieku. Istnieje teoria, że mogło to nastąpić w latach 1134-1138. Była to fundacja Bolesława Krzywoustego, zaś po jego śmierci uposażeniem nowo powstałej wspólnoty zajęła się jego żona Salomea z Bergu oraz książęta juniorzy: Bolesław Kędzierzawy, Mieszko III Stary, Henryk Sandomierski, Kazimierz Sprawiedliwy.
Pierwsi zakonnicy do Trzemeszna przybyli prawdopodobnie z terenów południowych Rzeszy. Teza o pochodzeniu pierwszych zakonników z Italii (Werona) jest wymysłem historiografii nowożytnej. Związki afiliacyjne klasztoru trzemeszeńskiego z kongregacją kanoników regularnych z Arrovaise we Flandrii znajdują potwierdzenie źródłowe dopiero od 1320 r., choć nie można wykluczyć, że miały one miejsce od czasów fundacji. Klasztor trzemeszeński nie należał również od początku swojego istnienia do kongregacji laterańskiej kanoników regularnych, gdyż ta sformalizowała się na ziemiach polskich dopiero w pierwszej połowie XVI wieku.
Pierwotny kościół kanoników regularnych w Trzemesznie nosił wezwanie św. Wojciecha. Zagadkowe pozostaje jego rzekome drugie wezwanie (NMP), które wspomniane jest tylko w jednym dokumencie trzemeszeńskim. Największą liczbę posiadłości klasztor trzemeszeński pozyskał w XII i XIII w. Sięgały one od okolic Trzemeszna, przez Pałuki, Kujawy, okolicę Łęczycy i Sieradza, aż po Sandomierszczyznę. W XIV w. liczba posiadłości klasztoru spadła prawie o połowę i ustabilizowała się w następnych wiekach.
W 1360 spaliła się prawie cała osada. Kronika klasztorna odnotowuje także późniejsze pożary w 1405, 1420, 1522, 1548. W początku 1397 odbywały się w mieście sądy ziemskie pod przewodnictwem kasztelana poznańskiego Domarada. W czasie wojny trzynastoletniej Trzemeszno wystawiło w 1458 roku 10 pieszych na odsiecz oblężonej polskiej załogi Zamku w Malborku. Miasto odwiedzali władcy Polski. W 1292 przebywał w nim Przemysł II, a także kilkukrotnie gościł król polski Władysław Jagiełło, który w 1386 ustanowił targi wtorkowe oraz zatwierdził kupno Daniszewa. W 1388 nadał różne swobody posiadłościom klasztornym i przeniósł do Trzebiatowa z Wielatowa komorę celną. Archiwa klasztorne odnotowują także przywilej na jarmarki wydany przez tego króla z 1400. Po zwycięstwie pod Grunwaldem w 1410 Jagiełło przebywał w mieście podróżując z Gniewkowa do Gniezna.
Miejscowość została wymieniona w historycznych dokumentach podatkowych. W 1524 miasto pociągnięte zostało do obowiązku dostarczania podwód. W 1580 płaciło władcy 10 florenów 12 groszy szosu podwójnego. Opodatkowanych było 12 szewców, 8 piekarzy, 7 garncarzy gorzałczanych, 6 zdunów, 6 komorników, po 4 rzeźników i krawców, po 2 kuśnierzy, bednarzy i kowali, jeden ślusarz, tesarz, stelmach i kołodziej. W XVI wieku w mieście zawiązały się cechy rzemieślnicze: krawiecki - 1547, szewcki - 1554, stolarski - 1561, kuśnierski - 1568 i garncarski - 1569. W 1620 było w mieście 7,2 łanów osiadłych. Szosu podwójnego płacono 16 florenów, a innych podatków od 49 różnych rzemieślników i 6 komorników płacono w sumie 49 flor. 6 groszy. Po 1793 roku w mieście znajdowało się 153 domów zamieszkiwanych przez 769 mieszkańców. Odnotowano również wtedy dwa młyny oraz 36 szewców włączając w to kopyciarzy, a także 20 garncarzy, 12 krawców, 6 kuśnierzy oraz jednego muzykanta. W Trzemesznie mieszkała wówczas tylko jedna rodzina żydowska. Roczne dochody miejskie wynosiły 76 talarów. Mieszkańcy mieli wolny wrąb drewna w lasach klasztornych.
Od 1600 rozpoczęto zapis historii miasta w księgach miejskich. W czasie potopu miasto zajęli Szwedzi. 24 sierpnia 1656 Stefan Czarniecki napadł na szwedzkie wojska stacjonujące w mieście zmuszając je do poddania się. Do 1768 miejscowość leżała w województwie kaliskim, następnie w nowo powstałym woj. gnieźnieńskim.
Rozbiory Polski.
Po rozbiorach Polski miejscowość znalazła się w zaborze pruskim i leżała w Wielkim Księstwie Poznańskim. W 1794 w czasie insurekcji kościuszkowskiej zajął je generał Antoni Madaliński. W XIX-wiecznym Słowniku geograficznym Królestwa Polskiego wymieniona jest jako miasto położone w powiecie mogilnickim, dekanacie zbarskim przy drodze żelaznej poznańsko-toruńskiej. 1200 kroków od miasta znajdował się dworzec kolejowy, oraz mączkarnia. W północnej części znajdował się dworek zwany Exnershof, a na południu wiatraki zbożowe. Miasto miało wówczas kościół parafialny, kilka kaplic katolickich, kościół protestancki, synagogę, progimnazyum, stację telefoniczną, urząd pocztowy, księgarnię, aptekę. Było siedzibą sądu okręgowego, komisarza obwodowego policji oraz urzędnika stanu cywilnego. W mieście był także lekarz i 3 rzeźników. Każdego roku odbywały się 4 jarmarki. W 1816 miasto liczyło 1488 mieszkańców w tym 1413 wyznawało katolicyzm, 46 judaizm, a 29 protestantyzm. Pod koniec XIX wieku ludność miasta przekroczyła 4000 osób. Znajdowało się w nim 40. warsztatów sukienniczych. Mieszkańcy zajmowali się głównie uprawą roli, drobnym handlem oraz przemysłem.
Podczas Wiosny Ludów na terenie Wielkopolski wybuchło powstanie wielkopolskie, które objęło także Trzemeszno. 10 kwietnia 1848 miała tu miejsce bitwa z wojskiem pruskim.
II wojna światowa.
We wrześniu 1939 obroną Trzemeszna kierował dowódca Straży Porządkowej, rzeźnik Andrzej Marchlewicz. Jego oddział stawiał opór Niemcom do 11 września, atakując straż przednią Wehrmachtu i likwidując niemieckich spadochroniarzy. Oddział ten toczył walki w okolicznych miejscowościach, m.in. w Kruchowie, Jastrzębowie i Niewolnie. Ogółem poległo 50 obrońców Trzemeszna.
Demografia.
W 1811 roku w mieście mieszkało 1367 mieszkańców; w 1816 - 1488, w 1831 - 1793, w 1843 - 3182, w 1858 - 3452, 1861 - 3964, w 1871 liczyło 241 dymów oraz 4207 mieszkańców, a w 1885 liczyło 250 dymów i zamieszkane było przez 4120 mieszkańców.
Edukacja.
Szkołę miejską wspominają ustawy klasztorne już w XIV wieku. Nową szkołę oraz szpital założył opat Michał Kosmowski, który wzniósł budynek przeznaczony na szkołę, mieszkania dla 12 alumnów i nauczycieli, a także aptekę, ogród oraz oficyny. Na utrzymanie ich przekazał dochody z dóbr Bieślin, Kamionek, Kozłówek, Ostrówek, Płaczkowo, święte i Targownica. W późniejszym czasie uzyskał pozwolenie papieskie, aby z dochodów opackich wypłacano rocznie 1000 złp. na utrzymanie 2 zakonników kształcących się w Krakowie, a 500 złp. na naprawę budynków szkolnych. Wskutek tej fundacji utrzymywano bezpłatnie w zakładzie 12 alumnów pochodzenia szlacheckiego; czas pobytu ograniczono na 6 lat. Wolne utrzymanie i naukę w zakładzie miało także 8 ubogich uczniów, którzy mieszkali z alumnami. Do szkoły mogły uczęszczać bezpłatnie także inne dzieci. Nauczycielami byli przeważnie zakonnicy. Fundacją uzyskała potwierdzenia papieskie w 1774 i 75 r. , sejmowe uchwałą 13 kwietnia 1775, arcybiskupie w 1776, a po rozbiorze Rzpltej królewskie pruskie po 1794.
Uroczyste otwarcie szkoły i alumnatu odbyło się na dniu 4 maja 1776 r. ; pierwszymi nauczycielami byli kś. Kajetan Grochowski, Antoni Poniatowski i Józef Baczyński. Szkoła miewała do 300 uczniów. Uczył się w niej m.in. Jędrzej Śniadecki. Po śmierci Michała Kosmowskiego rząd pruski powierzył zarząd szkoły magistratowi miejskiemu, a zaraz potem, w r. 1805 mianował na rektora zakładu niemieckiego nauczyciela, dra Haege, za którego szkoła upadła. W r. 1808 jego następca, rektor Meissner, zastawszy w szkole tylko 10 uczniów, starał się ją na nowo podnieść. W 1815 rząd zajął się reorganizacją szkoły. W 1831 przekształcono ją na progimnazjum, w 1839 na gimnazjum, które zostało zamknięte w 1863. Alumnat urządzony był na 30 uczniów, poświęcających m stanowi duchownemu. Od 1839 roku wydawano drukiem programy szkolne.
Liceum zostało rozwiązane w 1863 roku po gremialnym uczestnictwie uczniów w powstaniu styczniowym (ponownie otwarte trzy lata później). Obecnie nosi nazwę Zespołu Szkół Gimnazjum i Liceum Ogólnokształcącego im. Michała Kosmowskiego.
Cmentarz parafialny w Trzemesznie.
Cmentarz znajduje się przy ul. ks. Marcelego Kowalskiego i Wiosny Ludów. Dawniej na terenie cmentarza znajdował się ogród klasztorny i do dnia dzisiejszego nie zachował się żaden dokument, informujący o likwidacji ogrodu i założeniu w tym miejscu cmentarza. Jest on obecnie jedynym czynnym cmentarzem, przeznaczonym do grzebania wszystkich mieszkańców Trzemeszna i okolicy. Na trzemeszeńskiej nekropolii znajduje się wiele pomników, upamiętniających osoby związane z historią miasta, m.in.:
Komunikacja.
Przez miasto przebiega droga krajowa nr 15: (Wrocław)-Trzebnica-Krotoszyn-Września-Gniezno-Trzemeszno-Toruń-Ostróda-(Olsztyn).
Wielkim wydarzeniem dla mieszkańców Trzemeszna było włączenie w 1872 r. do sieci kolejowej.
W Trzemesznie znajduje się stacja kolejowa na linii Poznań-Gniezno-Inowrocław-Gdańsk/Olsztyn.
Działa również komunikacja autobusowa do okolicznych miejscowości, obsługiwana przez GPKS Gniezno, a także zamiejscową bazę PPKS Inowrocław w Mogilnie.
Urodzeni w Trzemesznie.
W mieście urodzili się:
W gminie Trzemeszno, a dokładniej we wsi Ławki urodził się, kształcił i wychowywał Hipolit Cegielski - polski filolog, nauczyciel, przedsiębiorca, handlowiec, polityk i działacz propolski. Uczęszczał do Gimnazjum w Trzemesznie.

</doc>
<doc id="176516" url="https://pl.wikipedia.org/wiki?curid=176516" title="Barwa niebieska">
Barwa niebieska

Barwa niebieska – jedna z addytywnych barw podstawowych, na kole barw dopełnia barwę żółtą. Zakres światła niebieskiego ma długość fali od ok. 420 do ok. 490 nm. Barwa niebieska ma także swoją ciemniejszą odmianę.
Nazwa.
Początkowo do XIV wieku w języku polskim „niebieski” oznaczało „przynależny do nieba”, a dopiero później wyraz ten stał się osobnym określeniem barwy niebieskiej, charakterystycznej dla koloru nieba. Nazwę tego koloru utworzono przez dodanie do nazwy nieba formantu przymiotnikowego "-ski", kontynuantu z języka prasłowiańskiego "-ьskь-jь", który określał przynależność do czegoś. Dzięki temu formantowi utworzono nazwę barwy podobnie jak inne przymiotniki. W wielu językach nie ma osobnych słów na odróżnienie barwy niebieskiej i zielonej, a w języku szwedzkim aż do początku XX wieku używano tego samego słowa na określenie koloru czarnego i niebieskiego.
Pochodzenie barwy.
Bezchmurne niebo ma kolor niebieski z powodu efektu Rayleigha, natomiast lekko niebieska barwa czystej wody wynika z częściowego pochłaniania przez nią czerwonej składowej światła białego (słaba absorpcja &lt;700 nm).
U zwierząt barwa niebieska często jest barwą strukturalną.
Historia i symbolika.
Niebieski jest najzimniejszą z barw. Kojarzy się z otwartą przestrzenią, wodą, morzem, niebem. W starożytnej Grecji i Rzymie był symbolem najwyższych Bóstw – Zeusa i Jupitera. W starożytnym Egipcie lapis lazuli (kamień o głębokim niebieskim kolorze) symbolizował niebo, symboliczne miejsce przebywania Boga.
Uzyskiwano go z kamienia lapis lazuli, który był wówczas równie drogi jak złoto. Z powodu jego ceny używano go często do malowania szat na obrazach przedstawiających Maryję – by oddać jej najwyższy honor. W późniejszych czasach niebieski barwnik potaniał. Był to ostatni kolor podstawowy uzyskany syntetycznie przez człowieka.
Niebieski jest kolorem pełnym symboliki, posiada niemal tyle cech, co czerwień. Niektóre z nich to: uduchowienie, pokój, higiena, spokój, woda, świeżość, czystość i chłód, lecz również dynamizm, kreatywność i inspiracja. Niebieski to także kolor przyjaźni: podarowanie niebieskiego kwiatu symbolizuje duże znaczenie przyjaźni dla obdarowującego. Niebieski bywa też postrzegany jako symbol przywiązania do tradycji.

</doc>
<doc id="176522" url="https://pl.wikipedia.org/wiki?curid=176522" title="Mosze Szaret">
Mosze Szaret

Mosze Szaret (, właśc. Mosze Szertok, ur. 15 października 1894 w Chersoniu, zm. 7 lipca 1965) – izraelski polityk, drugi premier Izraela – w latach 1954–1955 stał na czele piątego i szóstego rządu Izraela.
Życiorys.
Urodził się 15 października 1894 roku w Chersoniu na Ukrainie. W 1906 roku wraz z rodziną wyemigrował do Palestyny. W 1909 roku jego rodzina należała do założycieli miasta Tel Awiw. Podjął studia prawnicze w Stambule. Podczas I wojny światowej służył w tureckiej armii jako tłumacz języków tureckiego i arabskiego. W 1920 roku wstąpił do socjalistycznej partii Achdut ha-Awoda (znanej później jako Mapai). W 1922 roku wyjechał do Londynu i kontynuował studia ekonomii (do 1924 r.). W 1925 roku został redaktorem naczelnym gazety „Dawar”, która była organem prasowym Powszechnej Organizacji Robotników Żydowskich w Ziemi Izraela (Histadrutu). W 1931 roku wstąpił do politycznej sekcji Agencji Żydowskiej. Podczas II wojny światowej pomagał w tworzeniu Brygady Żydowskiej. Po powstaniu niepodległego państwa Izrael w 1948, został ministrem spraw zagranicznych. Działał na rzecz poprawy wizerunku Izraela na arenie międzynarodowej. Doprowadził do przystąpienia Izraela do Organizacji Narodów Zjednoczonych. Prowadził negocjacje z Niemcami zakończone podpisaniem umowy o reparacjach (1952). W grudniu 1953 roku partia Mapai wyznaczyła go na wicepremiera. 26 stycznia 1954 roku został premierem izraelskiego rządu. Kontynuował on politykę wspierania imigracji oraz dopomagania w absorpcji w Ziemi Izraela. 3 listopada 1955 roku ustąpił z urzędu premiera.
Przewodniczył pracy "Bet Berl College", oraz był dyrektorem generalnym domu wydawniczego "Am Owed", należącego do Histadrutu. Reprezentował Mapai w międzynarodowych środowiskach socjalistycznych. W 1960 roku podczas Światowego Kongresu Syjonistów został wybrany na przewodniczącego Światowej Organizacji Żydowskiej i Agencji Żydowskiej.
W Knesecie zasiadał od pierwszej kadencji, aż do śmierci 7 lipca 1965. Mandat objął po nim Ari Ankorjon.

</doc>
<doc id="176527" url="https://pl.wikipedia.org/wiki?curid=176527" title="Iñaki Urdangarin Liebaert">
Iñaki Urdangarin Liebaert



</doc>
<doc id="176529" url="https://pl.wikipedia.org/wiki?curid=176529" title="Prawo Engla">
Prawo Engla

Prawo Engla – empiryczna zależność ekonomiczna mówiąca, że w miarę wzrostu dochodów konsumenta (gospodarstwa domowego) wydatki na żywność rosną, lecz ich udział w wydatkach ogółem się zmniejsza. Innymi słowy, dochodowa elastyczność popytu jest w przypadku żywności w przedziale od 0 do 1, co oznacza, że żywność jest dobrem zwykłym. Przyczyną względnego spadku wydatków na żywność okazuje się ogólny wzrost dochodów.
Nazwa prawa pochodzi od nazwiska niemieckiego ekonomisty-statystyka Ernsta Engla. W opublikowanej w 1857 roku pracy zatytułowanej "Die Productions- und Consumptionsverhaeltnisse des Koenigsreichs Sachsen" na podstawie belgijskich danych statystycznych Engel analizował strukturę wydatków gospodarstw domowych w zależności od dochodu. Zauważył między innymi, że bezwzględna wysokość wydatków na artykuły żywnościowe rośnie wraz ze wzrostem dochodu oraz liczby osób w gospodarstwie domowym, jednak jednocześnie udział żywności w całości wydatków zmniejsza się wraz ze wzrostem dochodu.
Od tego czasu prawo Engla zostało wielokrotnie potwierdzone empirycznie w różnych państwach i okresach.

</doc>
<doc id="176530" url="https://pl.wikipedia.org/wiki?curid=176530" title="Daniał Achmetow">
Daniał Achmetow

Daniał Kenżetajuły Achmetow (kaz. "Даниал Кенжетайұлы Ахметов", ros. "Даниал Кенжетаевич Ахметов", "Daniał Kienżetajewicz Achmietow", ur. 15 czerwca 1954 w Pawłodarze) – kazachski polityk, premier Kazachstanu w latach 2003-2007. Zastąpił na tym stanowisku Imangala Tasmagambetowa. Podał się do dymisji 9 stycznia 2007 roku, przypuszczalnie na polecenie prezydenta Nursułtana Nazarbajewa, który tego samego dnia przyjął rezygnację rozwiązującą rząd. Dzień później objął stanowisko Ministra Obrony, które piastował do 24 czerwca 2009 roku. 
Studiował ekonomię. Przed objęciem funkcji szefa rządu zajmował stanowisko wicepremiera. Był również gubernatorem regionu Pawłodar.

</doc>
<doc id="176531" url="https://pl.wikipedia.org/wiki?curid=176531" title="Nerw okoruchowy">
Nerw okoruchowy

Nerw okoruchowy (łac. "nervus oculomotorius") – III nerw czaszkowy. Ma charakter mieszany - zawiera włókna ruchowe oraz autonomiczne (parasympatyczne). Jest nerwem ruchowym gałki ocznej. Unerwia ruchowo mięsień dźwigacz powieki górnej oraz wszystkie mięśnie zewnętrzne oka, z wyjątkiem mięśni prostego bocznego i skośnego górnego. W skład nerwu okoruchowego wchodzą także włókna przywspółczulne, unerwiające zwieracz źrenicy i mięsień rzęskowy za pośrednictwem zwoju rzęskowego. Posiada też włókna czuciowe przebiegające od unerwianych przez niego mięśni.
Jądra tego nerwu znajdują się w nakrywce śródmózgowia, na wysokości wzgórków górnych blaszki pokrywy, do przodu od wodociągu mózgu (jądro początkowe). Obok jądra początkowego komórki parasympatyczne nerwu III tworzą jądro dodatkowe (jądro Westphala-Edingera). Nerw okoruchowy opuszcza pień mózgu w dole międzykonarowym, powyżej górnego brzegu mostu. Biegnie dalej przez zatokę jamistą i przez szczelinę oczodołową górną dostaje się do oczodołu.

</doc>
<doc id="176532" url="https://pl.wikipedia.org/wiki?curid=176532" title="Maucheryt">
Maucheryt

Maucheryt – minerał z grupy siarczków. Znany jest od 1913 r. Minerał należy do grupy minerałów rzadkich i znany jest wyłącznie w formie wystąpień widocznych pod mikroskopem.
Nazwa pochodzi od nazwiska Williama Mauchera (1879-1930), niemieckiego mineraloga.
Charakterystyka.
Właściwości.
Maucheryt jest minerałem kruchym, występuje w paragenezie z: kalcytem, kobaltynem i chloantytem.
Zazwyczaj tworzy kryształy bardzo drobne i rzadkie o pokroju tabliczkowym, piramidalnym. Współwystępuje z nikielinem. Występuje w skupieniach zbitych, promienistych, ziarnistych. Bardzo często pokryty jest czerwonymi nalotami z różowawym odcieniem. W świetle odbitym jest różowo-szary. Rozpuszcza się w stężonym kwasie azotowym.
Występowanie.
Spotyka się go w hydrotermalnych żyłach kruszców kobaltowo-niklowo-arsenowych obok nikielinu, chloantytu i kalcytu.
Miejsca występowania:

</doc>
<doc id="176533" url="https://pl.wikipedia.org/wiki?curid=176533" title="Sobór Uspieński we Lwowie">
Sobór Uspieński we Lwowie

Sobór Uspieński albo sobór Zaśnięcia Matki Bożej (także: "katedra Ormiańska", ukr. Вірменський кафедральний собор Успіння Пресвятої Богородиці) – jeden z najstarszych i najcenniejszych zabytkowych kościołów Lwowa, ufundowana przez Ormian w II połowie XIV wieku, będąca niemal od początku ośrodkiem biskupstwa ormiańskiego. Wielokrotnie przebudowywana i rozbudowywana, zachowała ślady architektoniczne ze wszystkich etapów swojej historii. Ważne w dziejach katedry znaczenie miała jej rozbudowa i modernizacja przeprowadzona w I połowie XX wieku, podjęta z inicjatywy arcybiskupa Józefa Teofila Teodorowicza. W proces rozbudowy zaangażowane były znaczące osobistości ze świata nauki i sztuki, w tym: Jan Bołoz Antoniewicz (autor dekoracji apsyd), Franciszek Mączyński (projektant rozbudowy świątyni), Józef Mehoffer (autor mozaik na kopule i w jej otoczeniu) oraz Jan Henryk Rosen (autor malowideł ściennych, wykonanych w latach 1925–1929).
Do 1945 roku świątynia była katedrą katolicką obrządku ormiańskiego pod wezwaniem Wniebowzięcia Najświętszej Maryi Panny. Po II wojnie światowej, wraz z przyłączeniem Lwowa do ZSRR, wprowadzeniem ustroju komunistycznego i zmuszeniem Ormian do wyjazdu do Polski Ludowej katedra została zamknięta i przekazana na potrzeby Lwowskiej Galerii Obrazów jako magazyn. Funkcję tę pełniła do roku 2000. W latach 2000–2003 przekazana etapami ustanowionej w 1997 roku diecezji Apostolskiego Kościoła Ormiańskiego, obejmującej Ormian przybyłych na Ukrainę po II wojnie światowej. W latach 2006–2013 przeprowadzono w katedrze prace konserwatorskie. Część tych prac sfinansowała Rada Miejska Lwowa, a część Ministerstwo Kultury i Dziedzictwa Narodowego oraz Fundacja Kultury i Dziedzictwa Ormian Polskich.
Położenie kompleksu budynków katedralnych.
Katedra ormiańska wchodzi w skład kompleksu budynków użytkowanych przez duchowieństwo ormiańskie, usytuowanych w obrębie ulic: Ormiańskiej (od południa), Krakowskiej (od zachodu) i Łesi Ukrainki (dawnej Skarbkowskiej) od północy. Od wschodu granicę kompleksu stanowią budynki kapituły ormiańskiej i pałac arcybiskupów ormiańskich; pomiędzy nimi a katedrą znajduje się Zaułek Ormiański (dziedziniec wschodni), będący zarazem pasażem pomiędzy ulicami Łesi Ukrainki, a Ormiańską. Południową granicę Zaułka stanowi dzwonnica katedralna, obok której jest przejście na dziedziniec południowy, a z niego wyjście na ulicę Ormiańską. Pomiędzy katedrą a ulicą Łesi Ukrainki znajduje się dawny klasztor benedyktynek ormiańskich, oddzielony od katedry dziedzińcem północnym. Główne wejście do katedry prowadzi od ulicy Krakowskiej. Cały kompleks stanowi nieregularny czworobok. Ponieważ Zaułek Ormiański i ulica Krakowska położone są skośnie względem siebie, oś podłużna katedry jest przełamana w kierunku południowym w miejscu styku kaplicy kopułowej z kruchtą i wejściem głównym.
Historia.
1356–1630.
W historii Lwowa ważną rolę odgrywała kolonia ormiańska. Pierwsi Ormianie osiedli we Lwowie jeszcze przed lokacją miasta w rejonie kościoła św. Jana Chrzciciela, przy którym w 1375 roku odnotowano istnienie ormiańskiego klasztoru. Lwów pośredniczył w międzynarodowym handlu lewantyńskim. Na jego obszarze działali kupcy greccy, żydowscy, włoscy i ormiańscy. Kolonie tych ostatnich były rozsiane w wielu miastach, poza Lwowem m.in. w Zamościu, Tarnopolu i Kamieńcu Podolskim.
Po lokacji miasta dokonanej przez Kazimierza Wielkiego w 1356 roku Ormianie mieszkali początkowo w obrębie przyznanej im ulicy, w północnej części miasta lokacyjnego. Później, w miarę wzrostu zamożności i polonizacji wychodzili poza swój pierwotny teren zamieszkania.
We Lwowie powstało kilka kościołów ormiańskich, m.in. św. Anny, św. Jakuba z Nisibis i św. Krzyża. Dwa pierwsze zostały zburzone w XIX wieku, trzeci przejęli teatyni, a od nich księża misjonarze.
Pierwsza świątynia na miejscu obecnej katedry była drewniana i powstała, według tradycji, jeszcze w XII wieku. Pierwszym znanym i udokumentowanym rokiem budowy świątyni jest rok 1183. Istniała ona na pewno w II połowie XIII wieku. W 1353 roku spłonęła w wyniku najazdu Litwinów.
Pierwsza świątynia ormiańska, dedykowana Zaśnięciu Najświętszej Marii Panny została zbudowana w latach 1356–1363. Jej budowa związana była z zabiegami katolikosów z Sis w Cylicji o utworzenie biskupstwa kościoła ormiańskiego na Rusi. Katolikos Mesrob I powołał w styczniu 1364 roku biskupa Grigora (Grzegorza) na stanowisko zwierzchnika kościoła ormiańskiego na Rusi, natomiast 15 stycznia następnego roku król Kazimierz Wielki wydał przywilej zezwalający biskupowi na osiedlenie się we Lwowie i sprawowanie władzy nad Ormianami w Królestwie Polskim. Czas budowy i imiona fundatorów murowanej cerkwi dedykowanej Zaśnięciu Najświętszej Marii Panny są zapisane w akcie erekcyjnym wystawionym 30 sierpnia 1363 roku. Fundatorami świątyni byli Ormianie spoza Lwowa: Jakub syn Szachinszacha, pochodzący z Kaffy i Panos, syn Abrahama (Abrahamianca) z Gazaratu lub innej kolonii Republiki Genui. Świątynię wzniósł włoski architekt-budowniczy, noszący nazwisko Doring (Dore lub Dorchi), zapewne z udziałem ormiańskich budowniczych. Według niektórych badaczy (Władysław Łoziński, Tadeusz Mańkowski) również on urodził się we włoskiej rodzinie w Kaffie lub przybył na Krym z Genui. To wyjaśnia jego dobrą znajomość architektury włoskiej, ormiańskiej oraz tradycji architektury bizantyńskiej. Według innych badaczy (Jacek Chrząszczewski) pierwowzorem dla tej najstarszej części katedry ormiańskiej we Lwowie, a przynajmniej znaczną inspiracją dla jej budowniczych, była ormiańska świątynia Surp Nyszan (Św. Znak) w górskim klasztorze Surb Chacz (Św. Krzyż) koło Starego Krymu.
Powstała budowla nawiązywała stylem do architektury kolonii ormiańskich na Krymie, widoczne też były wpływy grecko-bizantyńskie. Jako materiału budowlanego użyto kamienia ciosanego, spajanego wapnem. Do elementów przejętych z rodzimej architektury należały: apsyda boczna, wnęki w ścianach bocznych o charakterystycznym, klinowatym kształcie i system dekoracyjnych, ślepych arkad, stanowiących element zdobniczy zewnętrznych ścian budowli sakralnych Armenii. Katedrę zbudowano na planie krzyża równoramiennego. Była to świątynia w typie bazyliki, trzynawowa z transeptem, o wymiarach 15 × 12,5 m. Nawa środkowa miała 5 m szerokości, nawy boczne po 1,7 m. Mury, grube na 1,4 m, zbudowano z surowego kamienia, spajanego wapnem i oblicowanego na zewnątrz i wewnątrz okładzinami. Pod tym względem katedra ormiańska bardzo różniła się od innych XIV-wiecznych świątyń Lwowa, zbudowanych w stylu gotyckim z czerwonej, nie otynkowanej cegły. Na zamknięciu każdej z naw zbudowano apsydy. Na skrzyżowaniu nawy głównej z transeptem wzniesiono kopułę wspartą na dwunastobocznym bębnie. Ściany oblicowano ciosem a dach pokryto płytami kamiennymi. Od frontu zbudowano niewielki przedsionek, tzw. dżamadun. Ornamentyka budowli zachowała motyw winnej latorośli, powszechny w armeńskim budownictwie; zdradza też wpływy seldżuckie i perskie. Wnętrze było bogato polichromowane. Część malowideł przetrwała do XX wieku. Niektóre detale w architekturze katedry są wspólne z kościołem św. Jana Chrzciciela przy Starym Rynku we Lwowie zbudowanym między rokiem 1363 a 1371. Te wspólne elementy to półkoliste łuki na elewacjach (zrekonstruowane w latach 80. XX wieku na wzór wcześniej istniejących) oraz zachowany na jednym z ciosów elewacji wschodniej ormiański krzyż wotywny.
Katedra po wybudowaniu stała się ośrodkiem biskupstwa ormiańskiego. Pierwszym biskupem został wspomniany Grzegorz.
W 1381 roku Lwów doznał poważnych zniszczeń w wyniku pożaru. Ucierpiała również katedra. Jej rekonstrukcja zdaniem niektórych historyków przeciągnęła się do roku 1437. W trakcie tych prac od północnej i południowej strony świątyni dobudowano arkadowe krużganki, połączone od zachodu narteksem (dżamadunem). Pod ich posadzką, podobnie jak w podziemiach katedry, grzebano zasłużonych przedstawicieli gminy ormiańskiej.
Pierwotna wieża katedralna spłonęła podczas pożaru Lwowa w 1527 roku. Nową postanowił wybudować Andrzej z Kaffy, który wynajął w tym celu architekta Piotra Krassowskiego, który w latach 1570–1571 wzniósł trzykondygnacyjną wieżę-dzwonnicę. Pod koniec XVI wieku Piotr Barbon wybudował zakrystię.
1630–1700.
W 1630 roku biskup ormiański Lwowa Mikołaj Torosowicz zawarł unię z Rzymem. W tym samym roku postanowił powiększyć świątynię. Projekt przebudowy stworzył lwowianin Wojciech (Albert) Kielar. Do XIV-wiecznego kościoła od strony zachodniej dobudowano niską, długą na 11 m i szeroką na 9,7 m nawę. Została ona zbudowana z cegły i otynkowana na zewnątrz i wewnątrz. Otrzymała dwuprzęsłowe sklepienie kolebkowe z lunetami. W ścianach umieszczono po dwa okna. Na styku starej i nowej części katedry utworzono szerokie, sklepione łukowo przejście, natomiast od zachodu zbudowano trzyprzęsłowy przedsionek. Wskutek tej rozbudowy powstała świątynia na planie krzyża łacińskiego, zbliżona tym samym do planu kościołów rzymskokatolickich. Stara, pierwotna część katedry w całości stała się prezbiterium nowej świątyni. Wraz z rozbudową arcybiskup Torosowicz wyposażając katedrę dostosował ją do nowego obrządku liturgicznego. wzniesiono barokową ambonę, nowy tron biskupi, drewniane, zdobione ławy i ołtarze. Wraz ze zmianą obrządku i przyjęciem dogmatyki katolickiej zmieniono też wezwanie katedry na Wniebowzięcia Najświętszej Maryi Panny.
Pomimo rozbudowy katedra w połowie XVII wieku znajdowała się w złym stanie technicznym; dachy przeciekały, a dachówki i tynki odpadały. W latach 1670–1671 dokonano remontu świątyni. Po stronie północnej zbudowano zakrystię. Dokonano też renowacji dzwonnicy. W latach 1675–1676 przybyły z Kamieńca Podolskiego do Lwowa trzy benedyktynki z misją założenia tu zgromadzenia ormiańskiego według reguły św. Benedykta. Zamieszkały w położonych koło cmentarza ormiańskiego kamienicach, które w latach 1682–1683 przebudowano na klasztor, zamykający północny dziedziniec od ulicy Ormiańskiej Niższej i połączony krużgankiem z katedrą. W roku 1690 zakonnice otrzymały od papieża Aleksandra VIII zezwolenie na założenie klasztoru podlegającego regule św. Benedykta z zachowaniem obrządku ormiańskokatolickiego. Arcybiskup Wartan Hunanian zbudował dla siebie i swoich następców nową rezydencję, zlokalizowaną na wschodnim dziedzińcu, przylegającą do dzwonnicy i budynku sądu ormiańskiego. W 1694 roku pożar zniszczył mury katedry i częściowo wystrój jej wnętrza.
XVIII wiek.
W 1704 roku Lwów został zdobyty przez Szwedów i został zmuszony do zapłacenia kontrybucji, która dotknęła również społeczność ormiańską. Po Szwedach miasto zajęły wojska rosyjskie, po nich polskie (króla Stanisława Leszczyńskiego i znowu szwedzkie. Wraz z wojną nawiedzały Lwów liczne epidemie, przyczyniając się do jego upadku. 16 sierpnia 1712 roku w katedrze wybuchł ogromny pożar uszkadzając także dzwonnicę i klasztor benedyktynek. W latach 1723–1731 w związku z wcześniejszym pożarem gruntownie odremontowano świątynię; podwyższono wówczas sklepienia nawy głównej i zbudowano przedsionek o trzech kopułkach. Prace budowlane sfinansował dyrektor sądów ormiańskich we Lwowie Krzysztof Augustynowicz, brat arcybiskupa Jana Tobiasza Augustynowicza. Wnętrze świątyni otrzymało wówczas bogate, barokowe wyposażenie, na które składało się jedenaście ołtarzy, ambona, tronu biskupi, ławy i konfesjonały. Fundator zlecił też ustawienie na dziedzińcu przykatedralnym kolumny z figurą św. Krzysztofa, dłuta nadwornego artysty książąt Wiśniowieckich, Christiana Seynera. Dziedziniec ten stał się w przeciągu wieków miejscem pochówku kolejnych arcybiskupów ormiańskich.
W 1743 roku w katedrze wybuchł nowy pożar (spaliła się górna część dzwonnicy), a w 1748 roku kolejny, który zniszczył kościół i klasztor; ocalała jednak większość wyposażenia świątyni. Niezwłocznie podjęto dzieło odbudowy, a kierownictwo robót objął budowniczy Marcin Urbanik. W latach 1749–1752 odbudowano klasztor, a w roku 1750 – kościół, choć prace nad wystrojem wnętrza przeciągnęły się do roku 1755. Powstała wówczas nowa polichromia wnętrz świątyni wykonana w stylu późnobarokowym. Na zewnątrz, na ścianie południowej powstało malowidło przedstawiające scenę ścięcia św. Jana Chrzciciela. Na początku lat 50. XVIII wieku na dziedzińcu południowym zbudowano drewnianą kaplicę-grotę Chrystusa Ukrzyżowanego. 17 maja 1778 roku w wyniku kolejnego pożaru spłonęła prawie cała ul. Ormiańska; ucierpiała także niedawno odnowiona katedra. Niezwłocznie przystąpiono do odbudowy świątyni, którą ukończono w roku 1779. Jeszcze w 1778 roku odnowiono wnętrze i wstawiono nowe stalle dla księży, a do lata 1779 roku odbudowano rezydencję arcybiskupów i zabudowania klasztorne. W 1784 roku na mocy dekretów cesarskich zamknięto przykościelny cmentarz.
XIX wiek.
W latach 1810 i 1811 władze austriackie na potrzeby wojny z Napoleonem zarekwirowały naczynia i sprzęty liturgiczne: kielichy mszalne, monstrancje, krzyże, tace, puszki na komunikanty, kandelabry, a także wyroby złotników ormiańskich z XVI-XVII wieku, portrety na blasze srebrnej i srebrną trumienkę, w której przechowywano relikwie św. Klemensa. Wygląd katedry nie uległ mianie – w połowie XIX wieku był taki sam, jak po remoncie w 1755 roku. W kolejnych latach zmodernizowano niektóre barokowe ołtarze. W 1862 roku arcybiskup Grzegorz Michał Szymonowicz postanowił, w porozumieniu z kapitułą, wykonać nowe dekoracje malarskie wnętrza katedry. Polichromię zrealizował dekorator teatralny, Jan Düll. Według starszych relacji odnową obrazów i malowideł oraz pomalowaniem na nowo wnętrza świątyni zajmował się malarz Jabłoński, co mogłoby sugerować, że w katedrze pracowało wtedy dwóch malarzy albo też przeprowadzono dwie nieodległe od siebie w czasie restauracje. W 1879 roku odnowiono niektóre obrazy w ołtarzach oraz rozpoczęto przebudowę wieży-dzwonnicy, która zakończyła się pod koniec stulecia. Stan techniczny katedry jednak pogarszał się; jej mury były popękane, a część ołtarzy z powodu zniszczeń trzeba było zdemontować.
XX wiek.
1901–1939.
Na początku XX wieku budynek katedry znajdował się w bardzo złym stanie technicznym. Ściany były popękane, dach przeciekał, a wody gruntowe, które zalewały piwnice, osłabiały fundamenty i powodowały wilgoć we wnętrzu świątyni. Gdy w 1901 roku zmarł arcybiskup Izaak Mikołaj Isakowicz, jego następcą został kanonik katedralny, Józef Teofil Teodorowicz. Podjął on już na samym początku swojej kadencji decyzję o przeprowadzeniu zasadniczej przebudowy i renowacji katedry. Nowy wystrój wnętrza miał być według niego utrzymany „w duchu ormiańskim”. Drugim ważnym założeniem było przekonanie arcybiskupa o konieczności utrzymania i podkreślenia ormiańskiej tożsamości w niewiele już różniącej się od kościołów rzymskokatolickich świątyni. Konieczność zachowania obrządku ormiańskiego miała być, według arcybiskupa, siłą jednoczącą niewielką liczebnie archidiecezję ormiańskokatolicką, ponieważ to w sferze religii Ormianie przechowali najwięcej elementów, które wyróżniały ich spośród innych grup etnicznych. Na początku wieku XX prawie już nie używali oni własnego języka, nie pisali w nim ani nie czytali. Postępująca latynizacja sprawiła, że już około roku 1860 pojawiły się głosy wzywające do zniesienia niewielkiej archidiecezji ormiańskiej i włączenia jej w struktury kościoła rzymskokatolickiego, czemu przeciwstawiał się ksiądz Izaak Mikołaj Isakowicz, późniejszy arcybiskup. Bronił on ormiańskiej tożsamości i podkreślał prawo Ormian do posiadania własnego obrządku. W kontekście architektonicznym niezbędne stały się odwołania do dawnej sztuki ormiańskiej, która jednak, z wyjątkiem może architektury i rękopisów iluminowanych, nie wykształciła wyraźnie odrębnych cech, dających się określić jako zdecydowanie ormiańskie. Podstawową przesłanką, która przypuszczalnie legła u podstaw idei Teodorowicza co do nowego wyglądu katedry po jej renowacji, było odwołanie się do Armenii jako pierwszego kraju, który przyjął chrześcijaństwo jako religię państwową. W tym kontekście w sukurs przyszedł mu Jan Bołoz Antoniewicz, Ormianin z urodzenia, pierwszy profesor historii sztuki na Uniwersytecie Lwowskim. Antoniewicz-Bołoz bardzo interesował się sztuką ormiańską. Już 13 lipca 1893 roku na posiedzeniu Komisji do Badania Historii Sztuki w Polsce referował on artykuł na temat zbioru rękopisów ormiańskich w Bibliotece Narodowej Francji w Paryżu (z których dwa, XVII-wieczne, pochodziły ze Lwowa), a 3 kwietnia 1895 roku na forum tejże Komisji wygłosił odczyt zatytułowany „O architekturze kościelnej i świeckiej oraz ornamentyce ormiańskiej w Polsce”. Od samego początku działał w ciałach doradczych związanych z odnowieniem katedry ormiańskiej.
W czerwcu 1905 roku powołano komitet przebudowy i artystycznego ozdobienia katedry pod przewodnictwem arcybiskupa Teodorowicza. W skład komitetu weszły znane osobistości i koneserzy sztuki jak: Namiestnik Galicji Leon Jan Piniński, Jan Antoniewicz-Bołoz, historyk i kolekcjoner sztuki Władysław Łoziński, malarz pochodzenia ormiańskiego Teodor Axentowicz, historyk architektury i konserwator zabytków Zygmunt Hendel i przedstawiciele Ormian lwowskich, Krzeczunowicz i Seferowicz. Arcybiskup Teodorowicz utrzymywał stały kontakt z Centralną Komisją Konserwatorską w Wiedniu. Jako zasadę przyjęto: odrestaurowanie wschodniej części katedry według zachowanych wzorów architektury XIV-wiecznej, a części nowszej, XVII-wiecznej – według wzorów architektonicznych z tego okresu, nowe rozmieszczenie płyt nagrobnych z napisami ormiańskimi, pokrycie dachów katedry dachówką i zachowanie krużganka przylegającego do katedry od strony ulicy. Kolejne lata upłynęły na sporach merytorycznych i kompetencyjnych oraz na zabiegach o zdobycie funduszy na zaplanowane prace.
Nowa dekoracja apsyd.
Pierwszymi pracami, wykonanymi jeszcze przed oficjalnym rozpoczęciem przebudowy (1908), były dekoracje apsyd katedry autorstwa Jana Antoniewicza-Bołoza. Motywy do ich dekoracji (ślepe arkady wsparte na cienkich kolumienkach z dekorowanymi plecionką kostkowymi kapitelami i ornamentalnymi, również plecionkowymi, obramieniami okien oraz geometryczny fryz, zdobiący apsydy) uczony zaczerpnął z katedr w Ani i w Wagharszapat. Dość wierne skopiowanie wzorów z tej pierwszej spowodowane było faktem, iż był on zwolennikiem utrwalonego przez tradycję przekonania lwowskich Ormian, że są oni w prostej linii potomkami uchodźców z podbitej przez Seldżuków Ani, stolicy Armenii z czasów dynastii Bagratydów. Najważniejszym jednak zwolennikiem tezy o bezpośredniej zależności lwowskiej świątyni od katedry w Ani był uczeń Antoniewicza-Bołoza, ksiądz Władysław Żyła, autor obszernego, monograficznego opracowania katedry ormiańskiej – Katedra ormiańska we Lwowie (Kraków 1919):
Rozbudowa katedry.
Najważniejszym zadaniem była rozbudowa świątyni w stronę ul. Krakowskiej i dobudowanie nowej części zachodniej. Sporządzenie projektu rozbudowy arcybiskup Teodorowicz powierzył krakowskiemu architektowi, Franciszkowi Mączyńskiemu, który jako wzór do swoich projektów przyjął (przypuszczalnie popierane przez arcybiskupa) założenia sztuki wczesnochrześcijańskiej lub bizantyńskiej, z wyraźnymi inspiracjami tradycyjną architekturą ormiańską.
Pierwsze szkice i koncepcje dobudowy zachodniej części świątyni Mączyński przedstawił 11 listopada 1908 roku na posiedzeniu Grona Konserwatorów Galicji Wschodniej, a 23 stycznia następnego roku przedstawił uzupełnione plany tej rozbudowy. W 1909 roku rozpoczęto rozbudowę katedry i przebudowę jej wnętrza; zmieniono też część wewnętrznego wystroju. Prace budowlane zrealizowało Biuro architektoniczne i przedsiębiorstwo fabryczne dla wyrobów przemysłu budowlanego Jana Lewińskiego, a budowę nadzorował sam autor projektu. Brak pieniędzy uniemożliwił zrealizowanie jego planów w całości. W latach 1909–1910 dobudowano nową, sięgającą ul. Krakowskiej, część świątyni. Było to pomieszczenie oparte na planie kwadratu, przekryte kopułą opierającą się na trompach i zwieńczoną na zewnątrz latarnią. W zamykającym ją szklanym daszku wmontowano witraż według projektu Karola Maszkowskiego. Sklepienie kopuły pokryły malowidła ścienne, zrealizowane według projektu Antoniego Tucha. Stylizowane na starochrześcijańskie mozaiki przedstawiały one Chrystusa otoczonego aniołami i barankami. Chór organowy ozdobiła ażurowa balustrada wsparta na 6 kroksztynach. Do tego pomieszczenia dobudowano w kierunku ul. Krakowskiej przedsionek, którego górna, zamknięta galeria stanowiła przedłużenie chóru organowego, natomiast dolna, otwarta część pomyślana została jako przejście do kapliczki, zaprojektowanej przy ul. Krakowskiej, ale z braku środków nie zrealizowanej. Zrealizowano natomiast projekt południowej elewacji przedsionka, w którego dolnej, otwartej części zbudowano przejście na podwórze, udekorowane portalem, nad którym umieszczono trzy wąskie okna, mające doświetlać górną galerię.
Restauratorzy starali się przy pomocy dostępnych środków podkreślić wschodnie cechy katedry, tak aby była ona postrzegana jako różniąca się od kościołów rzymskokatolickich. Katedra jest rozpoznawalna jako dzieło architektury ormiańskiej dzięki zwykłym formom architektonicznym, ale w jej dekoracji kamiennej wykorzystano też elementy pochodzące z analogicznych motywów obecnych w sztuce islamu, sztuce wczesnochrześcijańskiej, a nawet romańskiej lub identyczne z nimi. Rozmieszczenie tych motywów, zastosowanych przez Mączyńskiego wskazuje, iż w swych dekoracjach wzorował się on na sztuce ormiańskiej. Rzeźby kamienne we wnętrzu nowo wybudowanej części mają swe źródło w sztuce wczesnochrześcijańskiej Rawenny oraz w ornamentach skopiowanych z ormiańskich rękopisów iluminowanych (jak Ewangeliarz ze Skewry), przechowywanych w skarbcu katedralnym. Elementy ormiańskie są najbardziej widoczne w dekoracji zewnętrznej nowo wybudowanej części (trzyczęściowe okno w chórze muzycznym, dekoracja portalu zachodniego).
Około 1910 roku w katedrze zamontowano organy, zbudowane przez firmę braci Rieger z Jägerndorfu. Organy te, noszące opus 1277, wyposażone były w trakturę pneumatyczną i miały 26 głosów podzielonych na 2 manuały (11 + 9) i pedał (6). Większość z 1500 piszczałek wykonano z drewna lub cyny. Prospekt organowy miał wygląd drewnianej skrzyni, pozbawionej dekoracji malarskich czy rzeźbiarskich. Organy zamontował i nastroił przedstawiciel firmy Riegel we Lwowie, organmistrz Kazimierz Żebrowski.
W 1912 roku w nawie głównej katedry zamontowano drewniany plafon, wykonany według projektu Franciszka Mączyńskiego. Składał się on z szeregu sześciokątnych, dużych, masywnych kasetonów o grubych ramach. Kasetony ozdobiono złoconymi i fantazyjnie wygiętymi elementami, podobnymi do mauretańskich arabesek, ze zwieszonymi w dół złoconymi stalaktytami. W centrum plafonu umieszczono dużą, złoconą rozetę, pomiędzy kasetonami – mniejsze rozety, a po ich bokach – rzeźbione konsole. Strop, lekko beczkowo wygięty i pomalowany na ciemnoczerwono, zrealizował lwowski zakład Braci Wczelak, a złocenia – Walenty Jakóbiak.
W latach 1912–1913 na sklepieniu kopuły i pendentywach umieszczona została mozaika przedstawiająca "Trójcę Świętą" i cztery "Personifikacje Cnót". Jej projektantem był Józef Mehoffer, a wykonawcą zakład dekoratorski Gianese z Murano koło Wenecji.
Nowa sytuacja polityczna w Europie Środkowej i powstanie niepodległej Polski wywołały zmiany w strukturze archidiecezji ormiańskiej, która swym zasięgiem objęła cały kraj. Sama katedra nie ucierpiała podczas działań wojennych, w przeciwieństwie do innych kościołów ormiańskich.
W 1923 roku wznowiono prace nad przebudową katedry. Na polecenie arcybiskupa projekt przebudowy dawnego skarbca na nową kaplicę Najświętszego Sakramentu opracował architekt Witold Rawski. W 1926 roku został on inżynierem Miejskiego Zarządu Budowlanego, a dalsze prace projektowe związane z przebudową katedry arcybiskup Teodorowicz powierzył profesorowi Politechniki Lwowskiej, Witoldowi Minkiewiczowi. Kontynuował on przebudowę kaplicy Najświętszego Sakramentu, opracował też projekt jej powiększenia i dobudowania do niej skarbca. Kolejnym etapem była rekonstrukcja krużganka klasztornego. Wiosną 1927 roku rozpoczęto prace renowacyjne na dziedzińcu wschodnim. Odnowiono kolumnę św. Krzysztofa. Rozpoczęto remont wieży-dzwonnicy oraz ogrodzenia i bram od ul. Ormiańskiej i dziedzińca wschodniego.
W latach 1925–1927 w nawie głównej pojawiły się nowe dekoracje malarskie, zrealizowane przez młodego, nieznanego wówczas we Lwowie warszawskiego artystę Jana Henryka Rosena. Inspiratorem ich powstania był arcybiskup Józef Teodorowicz, który w marcu 1925 roku na wystawie w warszawskiej Zachęcie oglądał cykl jego obrazów Rosena, nawiązujący do "Złotej legendy" Jakuba de Voragine.
W latach 1927–1929 katedra otrzymała nowe wyposażenie: ołtarz główny, tron biskupi i ambonę. Elementy te zostały wykonane na początku XX wieku dla soboru św. Aleksandra Newskiego w Warszawie, zbudowanego w latach 1894–1914 i rozebranego w latach 1924–1926 na polecenie władz odrodzonej Polski. Po rozbiórce elementy wyposażenia soboru trafiły do innych świątyń i muzeów. Wspomniane ołtarz główny, tron biskupi i ambona znalazły się w katedrze ormiańskiej jako dar Ministerstwa Robót Publicznych. Projekt ich adaptacji do wnętrza katedry wykonał Witold Minkiewicz; on też zaprojektował nową aranżację wnętrza i zbudował balustradę wokół ołtarza. Usunięto jednocześnie dawne, barokowe wyposażenie katedry z wieloma drewnianymi ołtarzami, które przeniesiono do innych kościołów, w tym do kościoła w Przedrzymichach koło Żółkwi i do kościoła poreformackiego w Rzeszowie.
W latach 1928–1929 Jan Henryk Rosen kontynuował realizacje kolejnych malowideł. Jako ostatnie powstało w prezbiterium "Ustanowienie Najświętszego Sakramentu".
W 1931 roku katedra otrzymała dwa ołtarze boczne, zaprojektowane przez architekta Mieczysława Teodorowicza, wieloletniego kierownika robót wykończeniowych po przebudowie katedry. Ołtarze zostały wykonane z alabastru i marmuru przez zakład rzeźbiarsko-kamieniarski Mariana Antoniaka ze Stanisławowa i ustawione w miejscach wybranych przez projektanta wspólnie z arcybiskupem Teodorowiczem i proboszczem katedry, Dionizym Kajetanowiczem. w tym samym roku zbudowano z czarnego marmuru nową ambonę, na planie kola o średnicy około 1 m, która zastąpiła dawną ambonę barokową.
W 1932 roku przed zarządem katedry stanął problem zawilgocenia murów świątyni i groźba zniszczenia malowideł Rosena. Przyczyną kłopotów był spadek terenu od ul. Ormiańskiej w stronę północną i związane z tym podtapianie murów katedry. Prace badawcze i zabezpieczające rozpoczęto w 1936 roku, ale wybuch II wojny światowej uniemożliwił ich dokończenie. W latach 1935–1938 wyremontowano wieżę-dzwonnicę, a w grudniu 1937 roku w prezbiterium ułożono posadzkę z czarnego i białego marmuru. Oznaczało to zakończenie prac modernizacyjnych i dekoratorskich. W efekcie katedra otrzymała jednolity wystrój, który łączył elementy dawnej sztuki ormiańskiej z nowoczesną estetyką. Brak środków finansowych przeszkodził zrealizowaniu wszystkich zamierzeń arcybiskupa Józefa Teodorowicza, takich jak budowa główne wejścia i kaplicy od ul. Krakowskiej, czy dokończenie dekoracji kaplicy Najświętszego Sakramentu włącznie ze zbudowaniem nowego ołtarza. Arcybiskup zmarł 4 grudnia 1938 roku.
Po śmierci arcybiskupa Józefa Teodorowicza w katedrze złożono jego zabalsamowane serce, do czego przygotowano urnę z inskrypcją o treści „Serce J. E. Ks. Arcybiskupa Józefa Teodorowicza, który tak gorąco umiłowało Boga i Ojczyznę” 1938 dokonał balsamowania zwłok arcybiskupa .
Arcybiskupstwo ormiańskie było do 1945 roku jednym z trzech katolickich arcybiskupstw z siedzibą we Lwowie.
1939–1945.
Wybuch II wojny światowej oznaczał ciężką próbę dla kościoła ormiańskokatolickiego. Wszystkie parafie archidiecezji lwowskiej znalazły się pod okupacją sowiecką. Nowe władze ograniczyły lub zlikwidowały działalność instytucji i organizacji ormiańskich. Rozpoczęte aresztowania i deportacje w głąb ZSRR dotknęły również wiernych Kościoła ormiańskokatolickiego. Straty osobowe poniosło duchowieństwo, regularnie jednak odprawiano nabożeństwa w katedrze oraz innych świątyniach ormiańskokatolickich. Podobnie czyniono w czasie okupacji niemieckiej Lwowa. 27 lipca 1944 roku Lwów ponownie zajęły wojska sowieckie. Rozpoczęła się nowa fala aresztowań duchowieństwa, mająca na celu likwidację kościoła ormiańskokatolickiego.
1945–2000.
26 listopada 1945 roku aresztowano administratora diecezji ks. infułata Dionizego Kajetanowicza i kanclerza Kurii metropolitalnej, ks. Witolda Kwapińskiego oraz innych duchownych likwidując tym samym archidiecezję lwowską obrządku ormiańskokatolickiego. Aresztowanym księżom postawiono zarzut działalności antyradzieckiej i współpracy z hitlerowskimi Niemcami. Aresztowanych wymierzono kary więzienia i łagru. Niemal wszyscy Ormianie (prawie 99%) wyjechali do Polski w ramach tzw. akcji repatriacji ludności polskiej. Od 1946 roku katedrę wykorzystywano jako magazyn Lwowskiej Galerii Obrazów, którą to funkcję katedra pełniła do roku 2000.
W tym czasie świątynia niszczała. Na ścianach pojawiła się wilgoć i grzyb. Uszkodzeniu uległy malowidła Jana Henryka Rosena na południowej ścianie nawy. W kaplicy nad chórem muzycznym został zniszczony daszek nad latarnią. Uszkodzeniu uległy witraże Rosena w nawie. Zniszczone zostało umeblowanie świątyni: ławki, klęczniki i krzesła. W kaplicy pod chórem zachowały się dwa konfesjonały, zawilgocone i zniszczone. Organy katedralne zostały jeszcze w 1949 roku, z inicjatywy profesora konserwatorium lwowskiego, Arsenija Kotlarewskiego zdemontowane i wywiezione do Taszkentu w Uzbekistanie, gdzie przepadły w pożarze tamtejszej filharmonii. Część dzieł sztuki zachowała się jednak w dobrym stanie, między innymi drewniany strop w nawie głównej projektu Franciszka Mączyńskiego oraz dwa ołtarze boczne.
Powstanie niepodległej Ukrainy zmieniło sytuację Ormian i ich katedry. Starania o zwrot świątyni rozpoczęły jednocześnie dwie grupy wiernych: Ormianie, którzy napłynęli do Lwowa po II wojnie światowej, głównie z Armenii (skupieni w Apostolskim Kościele Ormiańskim) oraz nieliczni polscy Ormianie, którzy nie wyjechali z Galicji po II wojnie światowej (wierni Kościoła katolickiego obrządku ormiańskiego). W październiku 1991 Katolikos Wszystkich Ormian, Wazgen I, wysłał do Lwowa archimandrytę (wartabeda) Nathana Oganiesiana i mianował go zwierzchnikiem Apostolskiego Kościoła Ormiańskiego na Ukrainie.
10 stycznia 1997 roku we Lwowie została oficjalnie ustawiona diecezja Apostolskiego Kościoła Ormiańskiego na Ukrainie obejmująca Ormian przybyłych na Ukrainę po II wojnie światowej. 15 maja tego samego roku katolikos Karekin I Sarkisjan wyświęcił Nathana Oganiesiana na biskupa.
XXI wiek.
Przekazanie katedry Apostolskiemu Kościołowi Ormiańskiemu.
Odrodzona, choć nieliczna lwowska wspólnota ormiańskokatolicka miała nadzieję na zwrot katedry, ale w grudniu 2000 roku władze przekazały diecezji Apostolskiego Kościoła Ormiańskiego starą jej część. 5 stycznia 2001 roku w wigilię Bożego Narodzenia odbyła się w odzyskanej części świątyni pierwsza od pięćdziesięciu lat msza święta w języku ormiańskim i obrządku wschodnim. We mszy wzięło udział około 200 wiernych. Rok 2001 był dla Ormian jubileuszem 1700-lecia przyjęcia chrześcijaństwa przez Armenię. 25 czerwca 2001 katedrę ormiańską we Lwowie odwiedził papież Jan Paweł II w ramach swej pielgrzymki na Ukrainę. Spotkał się przy tej okazji ze zwierzchnikiem Apostolskiego Kościoła Ormiańskiego Karekinem II Nersisjanem. Zwiedził również katedrę, szczególną uwagę poświęcając malowidłom Rosena, którego twórczość znał. W dniach 29 października–9 listopada wizytę we Lwowie (pierwszą historycznie tej rangi) złożył zwierzchnik Kościoła ormiańskokatolickiego, patriarcha Nerses Bedros XIX z Bejrutu.
W grudniu 2002 roku władze Lwowa przeniosły zbiory muzealne w inne miejsce, przekazując kościołowi ormiańskiemu dla potrzeb kultu nawę główną i zachodnią część katedry.
W 2003 roku katedrę odwiedził zwierzchnik Apostolskiego Kościoła Ormiańskiego Karekin II Nersisjan. 18 maja w towarzystwie trzech biskupów Kościoła ormiańskiego i licznych gości z dokonał ponownego poświęcenia świątyni i odprawił uroczystą mszę świętą. Wśród przybyłych gości byli między innymi: przewodniczący parlamentu ormiańskiego Armen Chaczatrian, prezes Związku Ormian Ukrainy Nver Mchitarian, francuski piosenkarz pochodzenia ormiańskiego Charles Aznavour z synem, aktor Armen Dżigarchanian i ambasador Armenii na Ukrainie Gracz Silvanian. Ukraiński Kościół Prawosławny Patriarchatu Moskiewskiego reprezentował biskup Augustyn, natomiast Kościół katolicki obrządku bizantyjsko-ukraińskiego kanclerz archieparchii lwowskiej Mychaił Dymyd i dziekan Jarosław Czuchnyj. Rząd Ukrainy reprezentował kierownik urzędu ds. wyznań Wiktor Bondarenko. W uroczystościach konsekracyjnych wziął też udział były prezydent Ukrainy Łeonid Krawczuk. Nie zaproszono jednak przedstawicieli polskich Ormian – dawnych gospodarzy i twórców katedry ani przedstawicieli Kościoła katolickiego obrządku ormiańskiego.
Renowacja.
W latach 2006–2013 przeprowadzono w katedrze prace konserwatorskie, których łączny koszt wyniósł ponad 1,5 mln złotych (ponad 4 mln hrywien). Prace podzielono na 6 etapów. Część prac konserwatorskich sfinansowała Rada Miejska Lwowa, część Ministerstwo Kultury i Dziedzictwa Narodowego oraz Fundacja Kultury i Dziedzictwa Ormian Polskich. Pomoc i wsparcie okazała też parafia ormiańskiej na czele z proboszczem, Tadeosem Geworgianem oraz Towarzystwo ormiańskie we Lwowie. W 2009 roku odnowiono dzwonnicę, a na kopule wymieniono blachę miedzianą. Elewacja otrzymała nową kolorystykę, opracowaną na podstawie badań zachowanych tynków i z zastosowaniem dawnej technologii. Na frontonie zamontowano krzyż, zachowany dotychczas w katedrze. Prace renowacyjne wykonało przedsiębiorstwo Stella według projektu architektów Zenona Łagusza i Aleksandry Kułyńskiej z biura Ukrzachidprojekrestawtacija. Renowacją objęto też mur od strony ulicy Ormiańskiej oraz bramę wejściową, przez którą, zakończeniu remontu dziedzińca, prowadzić będzie główne wejście. Konserwacji poddano najbardziej zniszczone polichromie na ścianie nawy południowej, najstarsze ormiańskie malowidło ścienne (pochodzące z XVI wieku) oraz witraż w kopule zachodniej. Szczególną uwagę poświęcono malowidłom Jana Henryka Rosena, które, od lat niekonserwowane, były bardzo zniszczone, co było widoczne w zatarciu rysunków niektórych z nich lub zniknięciu części elementów (jak w przypadku "Ofiary Abrahama"). Prace konserwacyjne wykonała grupa polsko-ukraińska, w skład której wchodziły: po stronie ukraińskiej – Inna Dmytruk-Sorochtej ze Lwowskiej Galerii Sztuki i Rusłana Herman z Czerwonogradu, a po stronie polskiej – Joanna Czernichowska, Agnieszka Pawlak i Agnieszka Kalbarczyk. Przeprowadzono też całkowitą konserwację drewnianego ołtarza "Ukrzyżowanie" na dziedzińcu południowym katedry. Zrealizowała ją polsko-ukraińska grupa konserwatorska pod kierownictwem Andrzeja Kazberuka, przy wsparciu finansowym Ministra Kultury i Dziedzictwa Narodowego, we współpracy z Fundacją Kultury i Dziedzictwa Ormian Polskich oraz szeregu lwowskich organizacji i fundacji. W kolejnych latach katedra została objęta projektem rewaloryzacyjnym, zrealizowanym w ramach programu Ministra Kultury i Dziedzictwa Narodowego „Dziedzictwo Kulturowe”. W 2013 roku zakończono wszystkie prace konserwatorskie przy malowidłach Jana Henryka Rosena. Jako ostatnia została poddana renowacji "Śmierć św. Katarzyny Aleksandryjskiej" wraz z otaczającą ją polichromią. Zrekonstruowano również zniszczony fragment ornamentu nad wejściem północnym oraz ramę okienną nad nim. Prace konserwatorskie zakończono przed uroczystościami 650-lecia katedry ormiańskiej we Lwowie. Zarząd katedry natomiast zorganizował remont i uporządkowanie dziedzińców południowego i północnego.
650-lecie katedry.
Jubileusz 650-lecia katedry ormiańskiej zorganizowały wspólnie Społeczny Komitet Jubileuszu 650-lecia Lwowskiej Katedry Ormiańskiej (powołany w grudniu 2012 roku organizacje ormiańskie w Polsce), Apostolski Kościół Ormiański we Lwowie, konsulat RP we Lwowie, społeczne organizacje Ormian na Ukrainie i władze miejskie Lwowa. Uroczystości jubileuszowe odbyły się w dniach 14–15 września 2013 roku. 14 września w Lwowskiej Narodowej Naukowej Bibliotece Ukrainy im. Wasyla Stefanyka (dawnej siedzibie Ossolineum) odbyła się konferencja popularno-naukowa, poświęcona historii Ormian i dziejom katedry, przygotowana przez stronę polską, a wieczorem w archikatedrze lwowskiej odprawiona została msza w liturgii ormiańskokatolickiej (władze Apostolskiego Kościoła Ormiańskiego na Ukrainie nie wyraziły zgody na odprawienie tej mszy w katedrze ormiańskiej). 15 września w godzinach przedpołudniowych na dziedzińcu południowym katedry ormiańskiej nastąpiło oficjalne przekazanie odrestaurowanej kaplicy zwanej "Golgotą". Restauracji zabytku dokonała grupa polskich i ukraińskich konserwatorów pod kierunkiem Andrzeja Kazberuka z Warszawy. Całość prac sfinansowało Ministerstwo Kultury i Dziedzictwa Narodowego. Wieczorem w katedrze ormiańskiej odprawiona została msza w liturgii św. Grzegorza Oświeciciela. Po przerwie odbył się koncert pieśni jubileuszowych, skomponowanych specjalnie na tę okazję przez warszawskiego kompozytora, Krzysztofa Marię Teodorowicza.
Architektura.
Katedra Ormiańska Wniebowzięcia NMP we Lwowie stanowi jedyny w swoim rodzaju przykład architektury o rysach orientalnych w Europie Środkowej. Wyjątkowość katedry ma związek ze specyficznym fenomenem wielonarodowego charakteru Lwowa, kształtującym przez stulecia charakterystyczne oblicze tego miasta.
Katedra składa się z trzech części:
Część najstarsza (XIV wiek).
Część najstarsza (prezbiterium), pochodząca z XIV wieku, została zbudowana w stylu wschodnioromańskim i rozciąga się od apsydy do ambony. Oparta jest na planie krzyża greckiego o nieco wydłużonych ramionach, wschodnim i zachodnim, wpisanego w prostokąt zbliżony do kwadratu. Ramiona krzyża tworzą obecnie – odpowiednio – prezbiterium z apsydą i część nawy. Z zewnątrz budynek ma okładzinę z kamienia ciosowego. Cztery pokryte wschodnim ornamentem filary dzielą te część katedry na trzy nawy, transept i prezbiterium, zamknięte półkolistą apsydą. Prezbiterium flankują się dwie kaplice, również zamknięte apsydami. Apsydy z zewnątrz pokryte są arkadami wspartymi na cienkich kolumnach. W 1908 roku gzyms i obramienia okien udekorowane zostały ornamentem.
Na dachu wznosi się kopuła wypełniona glinianymi naczyniami (przypuszczalnie dla polepszenia akustyki) i wsparta na wysokim, dwunastobocznym bębnie. Do ściany południowej przylega czteroarkadowy krużganek, w którym znajduje się pierwotny portal wejściowy (dziś zamurowany od wewnątrz). Podobny krużganek po stronie północnej także został zamurowany, a dziś na jego miejscu znajdują się dwie zakrystie. Z zakrystii pierwszej do nawy prowadzi wejście ujęte w późnorenesansowy portal, zbudowany w 1671 roku, z bogatym ornamentem roślinnym i kartuszem.
Część środkowa (XVII wiek).
Część środkowa (zachodnia część nawy głównej) powstała w roku 1630 w wyniku rozbudowy katedry w stylu renesansowym. Po XX-wiecznej modernizacji pokrywa ją drewniany, kasetonowy strop, ozdobiony ornamentem roślinnym.
Część najnowsza (XX wiek).
Do obu najstarszych części katedry na początku XX wieku dobudowano od zachodu wyższą halę na rzucie prostokąta tzw. gawit. Od północy przylega do niej kaplica Przenajświętszego Sakramentu, przebudowana w 1924 roku z dawnego skarbca oraz kruchta, stanowiąca wejście z dziedzińca północnego. W 1908 roku od strony zachodniej dobudowano do gawitu kaplicę kopułową z małą kopułą pokrytą dekoracją mozaikową o motywach orientalnych. W kaplicy zbudowano chór muzyczny z kamienną balustradą, wsparty na konsolach. Do kaplicy z kolei dobudowano kruchtę, z którą łączy się wejście główne od ul. Krakowskiej. Nieukończona brama wejściowa i elewacja kruchty od strony ul. Krakowskiej zostały udekorowane ornamentem z rzędów wystających cegieł.
Wyposażenie wnętrza.
Wyposażenie katedry ormiańskiej stanowią: ołtarz główny, dwa ołtarze boczne, marmurowy tron biskupi i marmurowa ambona.
Ołtarz główny zdobi antepedium z białego marmuru, udekorowane płaskorzeźbioną wicią roślinną na pozłacanym tle. Po obu stronach ołtarza stoją ołtarze boczne, wykonane w 1931 roku według projektu Mieczysława Teodorowicza. Mają one identyczną budowę, składają się z cokołu, tabernakulum i ram, w które oprawione są obrazy. Ozdobą marmurowych antependiów ołtarzy są reliefy (ołtarz południowy) i medaliony (ołtarz północny) z początku lat 30. XX wieku w stylu Art déco, przedstawiające odpowiednio sceny z życia Jezusa i Maryi. Autorką tych dekoracji była lwowska rzeźbiarka Jadwiga Horodyska. W ołtarzach znajdują się dwa cudowne obrazy z XVI-XVII wieku: "Matka Boża Kamieniecka z Dzieciątkiem" (ołtarz północny) i "Św. Grzegorz Oświeciciel".
We wnętrzu katedry i pod jej posadzką zachowało się kilka płyt nagrobnych i epitafiów. Do najbardziej interesujących należy płyta nagrobna patriarchy eczmiadzyńskiego Stefana V Salmasteci, zmarłego we Lwowie w 1551 roku oraz epitafia Anny Augustynowiczowej i arcybiskupa Izaaka Mikołaja Isakowicza. Pod posadzką katedry znajdują się groby kilku arcybiskupów ormiańskich, w tym Mikołaja Torosowicza. Duża nagrobków znajduje się na zewnątrz katedry, na jej ścianach lub na ścianach sąsiednich budynków.
Wystrój wnętrza.
Gzyms wieńczący filary jest ozdobiony kamienną dekoracją stalaktytową, przypominającą arabskie mukarnasy, wywodzącą się ze sztuki islamu, podobnie jak motywy ornamentalne, wykonane w płaskim reliefie, zdobiące archiwoltę łuku tęczowego. Dekoracja rzeźbiarska oraz kamienne płyty z ozdobione tradycyjnymi ormiańskimi krzyżykami wotywnymi, tzw. chaczkarami stanowiły przypuszczalnie pierwotną dekorację świątyni. Chaczkary zostały wykute w kamieniu lub umieszczone na albastrowych tabliczkach. W tej części świątyni zachowało się około 100 chaczkarów, z których najstarsze pochodzą z przełomu XIV/XV wieku. W późniejszym okresie ściany wraz z ich rzeźbiarską ornamentyką zostały pokryte warstwami zaprawy, na której wykonano malowidła ścienne w stylu bizantyńskim. Charakterystycznym elementem architektury wnętrza katedry są arkady o łukach ostrych, perskich i w ośli grzbiet.
Malowidła Jana Henryka Rosena.
Wnętrze katedry pokrywają jest malowidła ścienne Jana Henryka Rosena zrealizowane w latach 1925–1927 oraz 1928-1929. Pokrywają ściany nawy i prezbiterium. Sklepienie apsydy ozdobił ornament imitujący mozaikę. Malowidła zostały ujęte zasadniczo w odrębne sceny ﬁguralne umieszczone polach prostokątnych lub podobnych do prostokąta. Przedstawienia ﬁguralne wypełniają całą powierzchnię ścian w sześciu polach trzyprzęsłowej nawy, oddzielonych od siebie parami pilastrów i przeprutych na osi oknami oraz zachodnią ścianę z łukiem tęczowym, łączącą nawę z nową częścią katedry. W prezbiterium znajdują się trzy kompozycje: "Ustanowienie Najświętszego Sakramentu" (apsyda), "Ukrzyżowanie" (południowa ściana transeptu) i "Hołd pasterzy" (ściana północna). Układ malowideł na ścianach północnej i południowej podzielony został na trzy poziome części: pod oknami, między oknami i nad oknami. Poziom dolny i górny tworzą malowidła wielkowymiarowe, natomiast pomiędzy oknami – te mniejszego formatu. Na południowej ścianie nawy, w przęśle III znajdują się sceny z życia i nauczania św. Jana Chrzciciela, których uzupełnieniem są kompozycje w witrażu; kompozycja pod oknem przedstawia "Ścięcie św. Jana Chrzciciela" (inny tytuł: "Gloryfikacja św. Jana Chrzciciela"). W oknie znajduje się witraż "Sceny z życia św. Jana Chrzciciela". Po obu stronach okna widnieją malowidła "Aniołowie z księgą Ewangelii" i "Aniołowie walczący z rasą padalców", zaś nad oknem "Drwal" i "Tańczące dzieci". W przęśle II są sceny poświęcone Matce Boskiej, jej Niepokalanemu Poczęciu i tajemnicy Wcielenia; pod oknem znajduje się "Zwiastowanie Najświętszej Marii Panny". Witraż w oknie przedstawia "Drzewo Jessego". Okno flankują figury proroków Ezechiela i Jeremiasza (po lewej stronie) oraz Sybilli Libijskiej i Erytrejskiej (po prawej). Nad oknem przedstawiona została "Wizja proroka Eliasza". W oknie przęsła I znajduje się witraż "Misteria greckie ku czci „nieznanego Boga”", natomiast nad oknem malowidło "Ofiara Abrahama". Malowidła w pierwszych dwóch przęsłach po tej stronie nawy zostały wykonane według schematu Biblii Pauperum. Na zachodniej ścianie nawy znajdują się: "Zmysły i równowaga pomiędzy nimi" (po stronie południowej) oraz "Siedem darów Ducha Świętego" (po stronie północnej). Ponad arkadą otwierającą się do nowej części katedry zostały umieszczone cztery wyobrażenia tronów. Na ścianie północnej, w przęśle I, naprzeciw "Ofiary Abrahama" znajduje się "Św. Katarzyna Aleksandryjska niesiona przez aniołów na Górę Synaj". Na ścianie przęsła II, ponownie według schematu Biblii Pauperum, umieszczono wyobrażenia świętych Wspomożycieli: u dołu "Pogrzeb św. Odilona", po obu stronach okna – świętych Jerzego i Krzysztofa, a powyżej – św. Idziego. Witraż w oknie przedstawia "Wydarzenia z dziejów Ormian lwowskich". W przęśle III, w trzech polach obrazowych, umieszczonych ponad wnęką z ﬁgurą Chrystusa „Dobrego Pasterza” i po jej obu stronach widnieją wizerunki kolejnych świętych spośród Czternastu Wspomożycieli: św. Błażeja, św.Dionizego, św. Pantaleona Męczennika, św. Achacego i św. Cyriaka (nad wnęką), św. Małgorzaty i św. Barbary (po lewej stronie), św. Eustachego, św. Wita i św. Erazma (po prawej). Wschodnia ściana nawy, do której przylegają dwa ołtarze, flankujące łuk tęczowy, została ozdobiona motywami dekoracyjnymi, nawiązującymi do ewangeliarzy ormiańskich, a w części górnej - wyobrażeniami cherubinów i serafinów.
Malowidła w prezbiterium.
"Ustanowienie Najświętszego Sakramentu".
W latach 1928–1929 Rosen wykonał w prezbiterium na ścianie centralnej absydy fresk "Ustanowienie Najświętszego Sakramentu". W centrum artysta umieścił postać Chrystusa stojącego za stołem, przykrytym białym obrusem. Po obu jego stronach stoją Apostołowie, zwróceni twarzami w jego stronę, ubrani w powłóczyste, białe szaty. Chrystus trzyma w lewej dłoni kuliste naczynie, a w prawej – hostię. Tło kompozycji stanowią złote arkady wsparte na smukłych kolumnach. Pomiędzy arkadami wiszą wieczne lampy. Przestrzeń pomiędzy nimi jest w kolorze purpurowym. Na sklepieniu apsydy znalazła się dekoracja w formie złotej kratownicy.
W osobach świętych i innych postaciach występujących na malowidłach artysta sportretował wielu swoich przyjaciół i znajomych, miejscowych księży ormiańskich oraz znane lwowskie osobistości. W przypadku apostołów na "Ustanowieniu Najświętszego Sakramentu" są to święci: Tadeusz (Marian Brzezicki), Andrzej (ks. German Gawroński), Piotr (przypuszczalnie ks. Piotr Aładżadżian), Jan (ks. Jan Lechowski albo Tadeusz Wojciechowski), Jakub Mniejszy (Jan Rosen), Bartłomiej (ks. Adam Bogdanowicz albo ks. Sergiusz Egulian), Mateusz (ks. Dionizy Kajetanowicz) oraz Judasz. Za wyobrażenie Chrystusa posłużył przypuszczalnie ks. Jan [o. Michał] Czartoryski).
"Ukrzyżowanie".
Po prawej stronie prezbiterium znajduje się "Ukrzyżowanie" (1928), dużych rozmiarów malowidło, wypełniające część ściany zamykającej południowe ramię transeptu, poniżej okna. Artysta potraktował temat w sposób symboliczny, pozbawiając scenę wszelkich historycznych konotacji, a nawet czyniąc ją programowo ahistoryczną; przedstawione przez niego wydarzenie ma charakter ponadczasowy. W geometrycznym centrum kompozycji widnieje krzyż. Przybity do niego Chrystus przedstawiony został jako Król Wszechświata, triumfujący nad pokonaną śmiercią. Poniżej ukazane zostały postacie świętych i świątobliwych osobistości, współtworzących i kształtujących dzieje chrześcijaństwa, od śmierci Chrystusa na Golgocie i misji św. Piotra aż po współczesnych męczenników. Spośród postaci wyróżnia się grupa Matki Boskiej i św. Jana – „umiłowanego ucznia” – którzy stoją pod krzyżem i którzy tradycyjnie towarzyszą przedstawieniom Ukrzyżowania. I tu, podobnie jak na "Ustanowieniu Najświętszego Sakramentu", artysta sportretował znane osobistości, w tym trzech arcybiskupów lwowskich. Jako Chrystus na krzyżu ukazany został Włodzimierz Dzieduszycki, jako Maria – Anna z Dzieduszyckich Wolańska), św. Jan Ewangelista – Tadeusz Wojciechowski, św. Piotr – Tadeusz Zieliński, św. Łukasz – arcybiskup Bolesław Twardowski, św. Benedykt – arcybiskup Andrzej Szeptycki, św. Grzegorz Oświeciciel – arcybiskup Józef Teodorowicz, św. Tomasz z Akwinu – raz jeszcze arcybiskup Józef Teodorowicz i św. Franciszek z Asyżu – Jacek Malczewski.
"Hołd pasterzy betlejemskich".
Nad wejściem do zakrystii wisi jedyny namalowany na płótnie obraz Rosena "Hołd pasterzy betlejemskich" (1929), znany też jako "Pokłon pasterzy" lub "Boże Narodzenie". Obraz ten ma mniejsze wymiary niż pozostałe malowidła w prezbiterium, ale podobnie jak one jest ujęty symbolicznie, a nie historycznie; wszystkie te trzy obrazy łączy też purpurowe tło. Centrum obrazu tworzy Maryja z Dzieciątkiem oraz stojące po obu jej stronach dwie pary aniołów adorantów. Maryja została ukazana jako młoda kobieta, siedząca w hieratycznej pozie, z dłońmi rozłożonymi w geście orantki, z Dzieciątkiem na kolanach, ukazanym naturalistycznie, jako niemowlę. Po obu stronach Marii z Dzieciątkiem znajdują się dwie grupy pasterzy; dwaj pasterze klęczą u stóp Marii, a pozostali stoją, z twarzami zwróconymi ku środkowi kompozycji. Za nimi, z prawej strony, widoczny jest św. Józef, ukazany jako brodaty starzec w długiej, ciemnoniebieskiej szacie. Umieszczenie "Hołdu pasterzy" oraz "Ukrzyżowania" naprzeciw siebie było zapewne świadomym zamierzeniem, ponieważ od najdawniejszych czasów Narodzenie Chrystusa zestawiano z Jego Zmartwychwstaniem jako początek i koniec Jego ziemskiego życia, a tym samym jako początek i koniec roku kościelnego. Na obrazie do przedstawienia św. Małgorzaty malarz wykorzystał wizerunek Heleny Ottawowej.
Malowidła w nawie głównej.
"Ofiara Abrahama".
Nad oknem przęsła I znajduje się malowidło "Ofiara Abrahama". Scenę Rosen ujął bardzo tradycyjnie, starając się przy tym jak najefektowniej wyzyskać niekorzystną lokalizację przedstawienia. Pośrodku kompozycji, na stosie z polan, umieścił, widoczną tylko w połowie, postać Izaaka z dłońmi skrępowanymi na piersiach. Po prawej stronie znajduje się potężna sylwetka Abrahama, przedstawionego jako siwobrody starzec w czerwonej sukni i rozwianym, ciemnobłękitnym płaszczu. W prawej dłoni Abraham trzyma sztylet, zamierzając zadać śmierć synowi, przed czym powstrzymuje go jasnowłosy anioł w długiej, jasnożółtej tunice. W prawym dolnym rogu kompozycji artysta zaznaczył tradycyjny element ofiary – głowę baranka, który zastąpił Izaaka na stosie ofiarnym; fragment ten, uszkodzony, znany jest jedynie z archiwalnej fotografii.
"Zwiastowanie Najświętszej Marii Panny".
Środkowe przęsło ściany południowej jest poświęcone Matce Boskiej, ze szczególnym uwzględnieniem tajemnicy Jej Niepokalanego Poczęcia. Wielowątkowy program ikonograficzny tej kompozycji został ułożony według schematu Biblii Pauperum. Pole poniżej okna, największe, zajmuje Zwiastowanie – pierwsze wydarzenie na drodze do Wcielenia Chrystusa, będące początkiem boskiego „planu” zbawienia. Konstrukcja obrazu jest wieloplanowa i kulisowa, sprawiająca z powodu wielości nagromadzonych elementów scenograficznych wrażenie quasi-teatralnej. Jej szkielet stanowią dwie, nakładające się na siebie, choć umieszczone na odrębnych planach kolumnady. Kolumnada pierwsza jest zbudowana z czterech smukłych, złotych kolumn, zwieńczonych miniaturowymi pseudojońskimi kapitelami, podpierających prosty architraw. Za nią otwiera się pomieszczenie, w którym znajdują się główni bohaterowie sceny Zwiastowania: Maryja i Archanioł Gabriel. Maryja jest ubrana w skromną, błękitną suknię i przezroczysty welon. Archanioł Gabriel, w bogatych bizantyńskich szatach, pozdrawia ją gestem wzniesionej prawej dłoni oraz słowami wypisanymi na cokole następnej kolumnady, otwierającej się w tle: „Bądź pozdrowiona łaski pełna...”. Tkaniny przy krawędziach malowidła tworzą tło dla Maryi i Archanioła. Wraz z tkaninami wiszącymi nad nimi tworzą one zarazem swoiste kulisy kompozycji kierując wzrok widza w głąb obrazu, ku scenie Niesienia krzyża na tle panoramy Jerozolimy, przedstawionej za następną kolumnadą.
"Gloryfikacja św. Jana Chrzciciela".
Malowidła w III przęśle po stronie południowej są poświęcone św. Janowi Chrzcicielowi, jego naukom oraz jego roli jako poprzednika Chrystusa. Wielkie malowidło poniżej okna, największe rozmiarami, przedstawia scenę ścięcia św. Jana; pola po obu stronach okna oraz ponad nim znalazły się sceny ilustrujące kazania świętego, a w kompozycjach w witrażu – wydarzenia z jego życia. Scena ścięcia św. Jana, z uwagi na swą ikonograficzną wyjątkowość nosiła różne tytuły: „Ścięcie św. Jana Chrzciciela” lub „Noc po ścięciu św. Jana Chrzciciela”, jednak najbardziej adekwatny do jej treści wydaje się tytuł „Gloryfikacja św. Jana Chrzciciela”. Obraz przedstawia sześć unoszących się nad ziemią postaci, ubranych w uroczyste szaty, z płomieniami pod stopami, ukazanych na tle trzech pozłacanych arkad. Nimby wokół głów wskazują, iż są to aniołowie. Anioł stojący w centrum kompozycji podtrzymuje pozbawione głowy ciało św. Jana, z ramionami wzniesionymi ku górze i z trzema jaśniejącymi, koncentrycznymi kręgami w miejscu, gdzie przedtem była jego głowa. Pozostali aniołowie towarzyszą im trzymając swoiste atrybuty świętego: skrwawiony topór, którym ścięto św. Jana i bogato zdobioną latarnię z napisem Joannes (w nawiązaniu do cytatu z Ewangelii św. Jana: „On był świecą gorejącą i świecącą” (J 5, 35). Anioł po prawej stronie trzyma na misie głowę św. Jana, tak jak ją otrzymała Salome. Za aniołem stoi matka św. Jana, św. Elżbieta, ukazana jako stara kobieta ubrana w brunatnobrązową szatę i seledynowy szal, podtrzymywana przez młodego mężczyznę. Pozostali aniołowie stoją w głębi. Po lewej stronie, spoza prześwitu arkady widoczna jest pogrążony w mroku dalszy fragment pomieszczenia, a w nim Herod Antypas przyglądający się wydarzeniu ze swoim doradcą. W górnej części kompozycji, na łukach arkad, znajdują się szkice trzech scen: Zwiastowania Zachariaszowi, Ostatniej Wieczerzy oraz Nawiedzenia Najświętszej Maryi Panny.
Postacie Czternastu Świętych Wspomożycieli na ścianie północnej.
Naprzeciw kompozycji"Gloryfikacja św. Jana Chrzciciela", nad wejściem do kaplicy Najświętszego Sakramentu umieszczono drewnianą, posrebrzaną figurę Chrystusa Dobrego Pasterza dłuta Zofii Rosenówny, siostry Jana Henryka Rosena. Nad framugą znajdują się malowidła przedstawiające postacie Czternastu Świętych Wspomożycieli: św. Błażeja, biskupa ormiańskiego w Sebaście i św.Dionizego, biskupa ateńskiego, św. Pantaleona Męczennika, św. Achacego i św. Cyriaka. Po lewej stronie framugi widnieją postacie świętych męczennic: Małgorzaty i Barbary, po prawej – św. Eustachego, św. Wita, św. Erazma. Stylistyką postacie te nawiązują starochrześcijańskich mozaik. Po prawej stronie okna nad malowidłem "Pogrzeb św. Odilona" (drugie przęsło) jest przedstawiony "Św. Krzysztof z Dzieciątkiem Jezus przechodzący przez rzekę", zaś po lewej – "Św. Jerzy zabijający smoka". Nad oknem umieszczona została wielka kompozycja "Święty Idzi broniący łani przed myśliwymi". Ukazuje ona najbardziej znany ze Złotej legendy epizod z życia pustelnika, który ratuje ściganą przez młodych myśliwych łanię. Artysta w swej niewyszukanej kompozycji nawiązał do tej legendy realistycznie ukazując postacie myśliwych, pustelnika i zwierząt na teatralnie potraktowanym tle. Pusty, nieprzyjazny krajobraz nawiązuje tu do ascetyzmu św. Idziego, natomiast barwne postacie młodych myśliwych, symbolizują świat ziemski, odmienny od tego, w którym żyje święty.
W pierwszym przęśle znajduje się kompozycja "Śmierć św. Katarzyny Aleksandryjskiej". Święta została przedstawiona jako młoda kobieta w prostej, różowej sukni, pokrytej nielicznymi ozdobami, w złotym diademie na głowie i w złotym nimbem wokół niej z wypisanym swoim imieniem. Aniołowie, bliźniaczo podobni do siebie, noszą proste, kremowe tuniki i czerwone płaszcze, a wokół ich głów również widnieją nimby. W kompozycji dominują kolory: białokremowy, różowy i czerwony (symbol męczeńskiej śmierci św. Katarzyny). Tło scenerii tworzy ciemnoszare niebo, pokryte granatowymi obłokami.
"Pogrzeb św. Odilona".
Na tej samej ścianie pod oknem, naprzeciw "Zwiastowania" znajduje się dużych rozmiarów osobliwa kompozycja "Pogrzeb św. Odilona" (962–1049), piątego opata benedyktyńskiego opactwa w Cluny, który ustanowił Dzień Zaduszny; z uwagi na to Rosen na pogrzebie patrona dusz zmarłych wprowadził duchy zmarłych, ukazane niekonwencjonalnie jako zjawy w habitach z kapturami, nakreślone jedynie linią konturową. Postacie biorące udział w scenie konduktu pogrzebowego są naturalnej wielkości. Na marach ułożone jest ciało zmarłego, ubranego w ozdobny ornat i mitrę, z pierścieniem na prawej dłoni. jego bladą twarz otacza złoty nimb. Orszak ukazany został z boku. Na jego czele idzie św. opat w szatach pontyfikalnych i z pastorałem w lewej ręce. Mary niosą trzej zakonnicy. Pierwszy z nich idzie ze spuszczoną głową i z przymkniętymi oczami. Drugi ma głowę skierowaną w prawo i wpatruje się w zjawy trzymające rzeczywiste, zapalone gromnice. Twarz ostatniego z zakonników, podobnie jak i u duchów, jest zasłonięta kapturem, co sugeruje, iż myślami przebywa on być może w królestwie zmarłych. Z tyłu orszak zamykają dwaj klerycy. Tło pochodu tworzy gwiaździste niebo. Tonacja kompozycji jest ciemnofioletowa.
Ikonograficzne przedstawienie pogrzebu św. Odilona jest tematem bardzo rzadkim, a dzieło Rosena jest, zdaniem historyka sztuki, Władysława Kozickiego pierwszym przedstawieniem tego tematu w historii sztuki europejskiej. Z uwagi na niespotykaną ikonografię i poziom artystyczny (dostosowanie treści do formy artystycznej), a także w zestawieniu z innymi malowidłami Rosena, obecnymi w katedrze jest "Pogrzeb św. Odilona" dziełem wyjątkowym, należącym do najbardziej osobistych w dorobku tego artysty.
Uzupełnieniem malowideł w nawie głównej jest ornament wypełniający przestrzenie pomiędzy kompozycjami, będący jednocześnie oprawą obrazów oraz dekoracją pilastrów. Powtarzający się w nim znak krzyża oraz charakterystyczne, geometryczno-zwierzęce wzory stanowią nawiązanie do stylu dekoracyjnego iluminowanych manuskryptów ormiańskich.
Malowidła na ścianie wschodniej.
Cherubini i serafini.
W górnej części wschodniej ściany nawy, tuż poniżej stropu, zostały namalowane po dwie pary uskrzydlonych istot. Są to okolone złotymi skrzydłami twarze w kształcie tarcz, w jednej parze jasne, w drugiej nieco ciemniejsze, symbolizujące przypuszczalnie serafinów i cherubinów. Pomiędzy nimi, w medalionie na osi ściany, znajduje się chrystogram oraz litery A i Ω.
Malowidła na ścianie zachodniej.
Zmysły i Równowaga pomiędzy nimi.
Personifikacje Zmysłów i Równowagi zostały ukazane przeważnie jako postacie o kobiecych rysach twarzy, z których każda trzyma atrybut (czasem nawet dwa) odnoszące się do symbolizowanego przez nią zmysłu. Obecność nimbów wokół ich głów wskazuje, iż są to aniołowie. Pięć postaci umieszczono, jedna nad drugą, w kształt półkola, które wieńczy postać szósta – mężczyzna symbolizujący Równowagę pomiędzy zmysłami. Zaczynając od dołu są to kolejno: Wzrok, określony poprzez antyczne, metalowe lustro, trzymane w prawej ręce, oraz drapieżnego ptaka (przypuszczalnie sokoła) w lewej; Smak, trzymający paterę z owocami; Słuch, grający na instrumencie dętym; Węch, trzymający kwiat w ręku i Dotyk, trzymający w wyciągniętej lewej ręce nastroszonego jeżozwierza. Postać zamykająca kompozycję od góry, symbolizująca Równowagę, trzyma w lewej ręce ołowiany pion na długiej nitce. Wszystkie personifikacje ubrane są w obszerne szaty, przypominające liturgiczne.
Siedem darów Ducha Świętego.
Po przeciwnej stronie arkady znajduje się Siedem darów Ducha Świętego, stanowiących ewidentnie odpowiednik Zmysłów i ukazanych, podobnie jak one, jako personifikacje. Siedem postaci aniołów (o twarzach młodzieńców i dziewcząt), ubranych i scharakteryzowanych podobnie jak te uosabiające Zmysły, rozmieszczono w trzech grupach. Pierwsza trójka wspina się do góry wzdłuż ukośnej linii skierowanej w prawo; ponad nimi, na osi kompozycji, znajduje się tylko jedna postać, a powyżej niej, w równym szeregu zostały przedstawione kolejne trzy figury. Każda z figur nosi szaty w innym kolorze, a sześć personifikacji trzyma również atrybuty. Zaczynając od dołu, postać w szacie żółtej trzyma gałązkę dębu z żołędziem; postać w szacie cynobrowej – gałązkę z owocem cytryny; postać w białej szacie – gałązkę śliwy; samotna postać w szacie błękitnej – jabłko. W rozłożonych dłoniach postaci w różowej szacie widoczny jest kolorowy łuk tęczy. Postać w szacie białej, ledwie widoczna, nie ma żadnego widocznego atrybutu. Postać ostatnia, w szacie seledynowo-zielonej, trzyma w prawej dłoni cyrkiel. Na podstawie trzymanych przedmiotów trudno jednak przypisać konkretne dary poszczególnym personifikacjom.
Trony.
Trony zostały ukazane jako cztery, jednakowo ujęte, uskrzydlone istoty, adorujące gołębicę Ducha Świętego. Od swych odpowiedników na ścianie wschodniej, cherubinów i serafinów, różnią się jedynie tym, że zamiast twarzy mają kręgi, utworzone ze spiralnie zwiniętych płomieni, otoczone złotymi skrzydłami.
Znaki Zodiaku w podłuczu arkady.
W podłuczu zachodniej arkady nawy, na ultramarynowym tle wyobrażającym niebo, znajdują się srebrne, konturowe rysunki oznaczające znaki zodiaku, przedstawione w formie tradycyjnie przypisywanych im figuralnych symboli, nawiązujących do kształtu ich macierzystych gwiazdozbiorów. Od strony południowej, od dołu ku górze, są to kolejno: Baran, Byk, Bliźnięta, Rak, Lew i Panna, natomiast po stronie północnej podłucza, ku dołowi: Waga, Skorpion, Strzelec, Koziorożec, Wodnik i Ryby. Niemal identyczny jak we Lwowie pas zodiaku Rosen namalował wiele lat później w Bazylice Niepokalanego Poczęcia w Waszyngtonie. W opisie zawartym w propozycji programu ikonograficznego uzasadnił obecność zodiaku w tym miejscu wyjaśniając, iż zodiak symbolizuje wszechświat rządzony przez przedstawionego w konsze Pantokratora. Jedyna różnica w stosunku do zodiaku lwowskiego polega na tym, że znaki waszyngtońskie są w kolorze złotym i rozpoczynają się od Strzelca, symbolizującego Adwent.
Mozaika Mehoffera.
Modernistyczna mozaika, zdobiąca kopułę, XIV-wiecznej części katedry, została zaprojektowana przez Józefa Mehoffera w 1907 roku, a zrealizowana (włącznie z kartonami wykonawczymi) w latach 1910–1913. Motyw ikonograficzny stanowi tu "Trójca Święta". Elementem dominującym w kompozycji jest postać Boga Ojca o surowym obliczu, wypełniająca niemal całkowicie centralną część sklepienia kopuły. Z tylu głowy Stwórcy widoczna jest gołębica Ducha Świętego, a po jego prawej i lewej stronie – odpowiednio symbole słońca i księżyca. Na piersi Boga Ojca wspiera się Chrystus, przedstawiony w pozycji na wpół siedzącej, z ramionami uniesionymi ku górze. Jego ciało podtrzymują dwaj klęczący aniołowie. Oryginalna koncepcja "Trójcy", a przede wszystkim jej formalne ujęcie z wyraźnym piętnem epoki, należy do najciekawszych przejawów secesji w sztuce polskiej.
Uzupełnieniem "Trójcy Świętej" są personifikacje czterech cnót, umieszczone w pendentywach. Mehoffer ukazał je jako czarnowłose, ubrane w bordowe szaty kapłanki, w pozie orantek, umieszczone mandorlach na tle ołtarzy oﬁarnych. Takie rozplanowanie kompozycji i wypełniających ją postaci wskazuje, że artysta celowo wybrał typ personifikacji, charakterystyczny dla sztuki wczesnochrześcijańskiej, wykorzystującej z kolei formy przejęte ze sztuki starożytnej.
Pozostałą część kopuły i bęben oraz podłucza wspierających go czterech arkad, wypełnia dekoracja z 1928 roku, złożona z ornamentów geometrycznych z motywem rajskich ptaków, utrzymana w odcieniach błękitu, różu, ochry i matowego złota.
Witraż i pseudomozaika w nowej kopule.
Projektując dekorację wnętrza nowej kopuły zdecydowano się – w związku z ograniczeniami finansowymi arcybiskupa Teodorowicza – na malowidło ścienne imitujące mozaikę, co było rozwiązaniem tańszym, a przy tym dość efektownym. Kopuła nakrywająca jedyne przęsło będące przedłużeniem katedry w kierunku ulicy Krakowskiej jest wsparta na uskokowych trompach; górna część jej czaszy jest ścięta poziomo, tworząc oculus przeszklony secesyjnym witrażem z cherubinami i motywami roślinnymi, zaprojektowanym około 1909 roku przez Karola Zyndrama Maszkowskiego. Z ośmiu kwater oryginalnego przeszklenia zachowało się siedem. Dzięki temu, że kompozycja składa się z pary modułów powtórzonej czterokrotnie w ośmiu polach, udało się podczas konserwacji witraża uzupełnić brakujące fragmenty na podstawie elementów zachowanych w bliźniaczych polach. Niezachowana część centralna kompozycji, której pierwotnego wyglądu nie udało się ustalić, została zaprojektowana od nowa przez konserwatorów. Projekt Maszkowskiego wykonano przypuszczalnie w krakowskim zakładzie witraży Władysława Ekielskiego i Antoniego Tucha, ponieważ ten ostatni był zatrudniony przy dekoracji malarskiej kopuły, w świetliku której znajduje się witraż. Autorstwo pseudomozaiki, zdobiącej pozostałą część czaszy, było przez długi czas przypisywane Józefowi Mehofferowi, jako że Antoni Tuch był raczej rzemieślnikiem, wykonującym zwykle cudze projekty, niż samodzielnym artystą. Od strony technicznej dekoracja w kopule jest malowidłem imitującym mozaikę, zaś od strony ikonograficznej – połączeniem motywów zaczerpniętych z VI-wiecznych mozaik w apsydach kościołów Rawenny: bazyliki św. Witalisa (Chrystus siedzący na globie w otoczeniu aniołów) i bazyliki św. Apolinarego (owieczki na zielonej łące) oraz z mozaik na sklepieniu Mauzoleum Galli Placydii (gwieździste niebo).
Otoczenie katedry.
Dziedziniec południowy.
Na dziedzińcu południowym od strony ulicy Ormiańskiej, znajduje się dawny cmentarz wyłożony płytami grobowymi (XV–XVIII wiek) z częściowo zatartymi napisami ormiańskimi, łacińskimi i polskimi. Na ścianie przyległej kamienicy umieszczono nagrobki znanych lwowian, m.in.: Łazarza Augustynowicza, Rypsymy Augustynowiczowej, doktora Józefa Żulińskiego i pianisty Karola Mikulego. Przy ścianie sąsiadującej z dziedzińcem kamienicy zbudowano kaplicę-grotę Męki Pańskiej z drewnianą, rokokową rzeźbą Chrystusa Ukrzyżowanego. Tło umieszczonych w kaplicy krucyfiksu oraz figur Matki Boskiej Bolesnej i św. Jana stanowią rzeźbione w drewnie kwiaty. Kaplicę od góry zamyka baldachim, a całość wieńczy trójkątny, wysoki daszek zbudowany z tarcic. Nie wiadomo kto i kiedy wyrzeźbił figurę Chrystusa Ukrzyżowanego. Być może pochodzi ona z belki tęczowej starego, ufundowanego jeszcze przez arcybiskupa Mikołaja Torosowicza wyposażenia katedry lub z jednego ze starych lwowskich kościołów katolickich; mogła też być dziełem snycerzy pracujących przy odnawianiu katedry po pożarze z 1748 roku. Na ścianie katedry umieszczono chrzcielnicę z XVIII wieku. Od zewnętrznej, południowej strony wzdłuż najstarszej części świątyni wzniesiono na przełomie XV i XVI wieku arkadowy krużganek, wsparty na niskich kolumnach. Przebudowany po 1908 roku otrzymał w miejsce zwietrzałych nowe słupy i kapitele, oparte na dawnych wzorach.
Dziedziniec wschodni (Zaułek Ormiański).
Dziedziniec wschodni (Zaułek Ormiański lub dziedziniec św. Krzysztofa) leży za bramą dziedzińca południowego i tworzy przejście od ul. Ormiańskiej do ul. Łesi Ukrainki. Wznosi się przy nim kilka budowli zespołu katedralnego. Najbardziej widoczna jest stojąca przy ul. Ormiańskiej wieża-dzwonnica z 1571 roku przebudowana w XIX wieku. Jest to trzykondygnacyjna budowla, zwieńczona hełmem z latarnią i kopułą, otoczonym czterema mniejszymi wieżyczkami. Narożniki drugiej kondygnacji ujęte są w cztery zaokrąglone półbaszty. W dzwonnicy wiszą trzy dzwony, z których dwa pochodzą z lat 1629 i 1723.
W przejściu bramowym przy ul. Ormiańskiej znajduje się renesansowy portal z roku 1571, stanowiący niegdyś wejście do budynku sądu ormiańskiego.
Do dzwonnicy przylega od wschodu piętrowy budynek pałacu arcybiskupów ormiańskich. Przy jego ścianie znajduje się na nim kolumna z figurą św. Krzysztofa z 1726 roku.
Od strony północnej dziedziniec wschodni zamyka piętrowy budynek kapituły ormiańskiej. W jego przyziemiu znajduje się przejście na ul. Łesi Ukrainki. Dziedziniec wschodni łączy się z pozostałymi dziedzińcami za pomocą furt, pochodzących z XVII wieku.
Dziedziniec północny.
Dziedziniec północny leży pomiędzy katedrą a klasztorem benedyktynek ormiańskich. Niegdyś na jego miejscu znajdował się cmentarz, po którym pozostały dwie rzeźby kamienne: Chrystusa ze św. Tomaszem oraz św. Zofii z córkami.
Klasztor benedyktynek ormiańskich.
Początki zgromadzenia benedyktynek ormiańskich sięgają XVI wieku. Około 1630 w okresie sporów z Rzymem zakonnice opuściły swój dom u podnóża Wysokiego Zamku. Po latach powróciły z Kamieńca Podolskiego jako panny zakonu św. Rypsyny. Przyjęły regułę benedyktynek reformy chełmińskiej (1682) i w 1692 roku złożyły śluby zakonne. Osiadły przy katedrze ormiańskiej, gdzie powstał ich klasztor. W XVIII w. kilkakrotnie nawiedzał go pożar. Siostry prowadziły pensję dla dziewcząt. W 1782 ich klasztor odwiedził cesarz Józef II i stwierdził wysoki poziom nauczania. Z tego powodu klasztor benedyktynek ormiańskich nie podzielił losu wielu lwowskich klasztorów i nie został objęty kasatą. W czasie wizyty cesarza w klasztorze żyły 24 zakonnice. W XIX wieku benedyktynki uległy całkowitej polonizacji. Po II wojnie światowej wyjechały ze Lwowa i osiedliły się w Wołowie na Dolnym Śląsku.
Klasztor pobenedyktyński to piętrowy, pozbawiony ozdób budynek z wewnętrznym dziedzińcem o skromnej architekturze. Z katedrą łączy go czteroarkadowy krużganek oraz znajdujące się nad nim kryte przejście. Pod ścianą klasztoru umieszczono kamienną figurę Matki Bożej z XIX wieku.

</doc>
<doc id="176534" url="https://pl.wikipedia.org/wiki?curid=176534" title="Artur Rasizadə">
Artur Rasizadə

Artur Tahir oğlu Rasizadə (ur. 26 lutego 1935 w Gandży) – azerski polityk, premier Azerbejdżanu od 20 lipca 1996 do 4 sierpnia 2003 i ponownie od 4 listopada 2003 do 21 kwietnia 2018.
Premier.
Przez 7 lat sprawował urząd szefa rządu podczas prezydentury Heydəra Əliyeva, zrezygnował ze stanowiska ze względów zdrowotnych. Jego miejsce zajął wówczas syn prezydenta – İlham Əliyev. Ponownie został mianowany na stanowisko premiera po wygranych przez İlhama Əliyeva wyborach prezydenckich.
21 kwietnia 2018 nowym premierem został mianowany Novruz Məmmədov, dotychczasowy doradca prezydenta ds. zagranicznych.

</doc>
<doc id="176536" url="https://pl.wikipedia.org/wiki?curid=176536" title="Pistofon">
Pistofon

Pistonfon – (często zawyczajowo nazywany "Pistofonem"). Nazwa pochodzi od angielskiego słowa tłok - piston. Urządzenie wytwarzające w sposób mechaniczny za pomocą tłoka ton (najczęściej o częstotliwości 250 Hz) o stałym poziomie dźwięku, a dokładniej ciśnienia akustycznego (najczęściej 124dB). Służy do kalibracji mierników poziomu dźwięku SLM. 
Pistofon składa się z wnęki mieszczącej wzorcowany odbiornik dźwiękowy i tłok, który wykonuje drgania sinusoidalne powodując okresowe zagęszczenia i rozrzedzenia powietrza we wnęce; przemieszczenie tłoka mierzy się zwykle za pomocą mikroskopu (wartość ta służy do wyznaczania wartości ciśnienia akustycznego).

</doc>
<doc id="176538" url="https://pl.wikipedia.org/wiki?curid=176538" title="Dzień Nauczyciela">
Dzień Nauczyciela



</doc>
<doc id="176544" url="https://pl.wikipedia.org/wiki?curid=176544" title="Asfalt">
Asfalt

Asfalt – materiał (lepka ciecz lub skała) pochodzenia naturalnego (asfalt naturalny) lub otrzymywany jako jedna z frakcji przerobu ropy naftowej (asfalt ponaftowy), o konsystencji stałej lub półstałej o barwie od ciemnobrązowej do czarnej. Jest on układem koloidalnym o dużej trwałości, składającym się z dwóch faz: rozproszonej (asfalteny) i rozpraszającej (oleje). Jest stosowany do budowy nawierzchni dróg, do produkcji papy oraz jako materiał izolacyjny (lepik asfaltowy). Jest to mieszanina wielkocząsteczkowych węglowodorów łańcuchowych, cyklicznych oraz związków heterocyklicznych. O jakości asfaltu decyduje jego temperatura mięknienia, ciągliwość, stopień penetracji, łamliwość. Należy do tak zwanych bitumów.
Nazewnictwo.
Potocznie asfaltem nazywa się asfaltobeton, czyli mieszankę mineralno-asfaltową używaną do budowy nawierzchni dróg, w której asfalt używany jest jako lepiszcze wiążące kruszywa. Masa ta w polszczyźnie okresu międzywojennego nosiła nazwę "smołowiec". Asfaltu nie należy mylić ze smołą (która jest produktem odgazowania węgla lub drewna, a nie frakcją ropy naftowej).
Definicja określająca asfalt jako lepiszcze naturalne lub otrzymywane z ropy naftowej funkcjonuje w Polsce i Stanach Zjednoczonych. W krajach Europy Zachodniej i w Rosji termin ten oznacza mieszaninę lepiszcza z kruszywem, a samo lepiszcze nazywane jest bitumem.

</doc>
<doc id="176546" url="https://pl.wikipedia.org/wiki?curid=176546" title="Niebieski">
Niebieski



</doc>
<doc id="176554" url="https://pl.wikipedia.org/wiki?curid=176554" title="Icchak Szamir">
Icchak Szamir

, Jicchak Szamir (hebr. יצחק שמיר, właśc. Icchak Jaziernicki, ur. 15 października 1915 w Różanie, zm. 30 czerwca 2012 w Tel Awiwie) – izraelski polityk i wojskowy, premier Izraela w latach 1983–1984 i 1986–1992, wieloletni członek Knesetu, jego przewodniczący w latach 1977–1980, wielokrotny minister. Stał na czele dwudziestego, dwudziestego drugiego, dwudziestego trzeciego oraz dwudziestego czwartego rządu Izraela.
Życiorys.
Młodość.
Urodził się w Różanie, w zaborze rosyjskim (na Białorusi), jako Icchak Jaziernicki, syn Szlomo i Perli (Peniny). W czasach II Rzeczypospolitej był obywatelem polskim. Ukończył szkołę hebrajską w Białymstoku i w 1929 wstąpił do młodzieżowej organizacji Bejtar. W 1935 rozpoczął studia prawnicze w Warszawie.
Brytyjski Mandat w Palestynie.
W 1935 wyemigrował do Palestyny i rozpoczął studia na Uniwersytecie Hebrajskim w Jerozolimie, zmieniając nazwisko na Szamir.
W 1937 wstąpił do żydowskiej podziemnej organizacji wojskowej Irgun Cewai Leumi ("Etzel"). W 1940, kiedy Irgun podzielił się na frakcje, Szamir przystąpił do radykalnej podziemnej organizacji wojskowej Lechi ("Lohamei Herut Israel"), przewodzonej przez Awrahama Sterna. Celem tego ugrupowania było utworzenie szerokiego antybrytyjskiego frontu skierowanego przeciwko okupacji Palestyny.
W 1941 Szamir został aresztowany przez Brytyjczyków i osadzony w więzieniu w Erytrei. W 1947 uciekł z więzienia i przedostał się do francuskiego Dżibuti, gdzie uzyskał francuski azyl polityczny.
W 1948 powrócił do Palestyny i stanął na czele organizacji Lechi (Stern został zabity przez Brytyjczyków w 1942). W tym czasie Lechi była odpowiedzialna za zabójstwo lorda Moyne brytyjskiego ministra stanu ds. Bliskiego Wschodu, próbę zabójstwa Harolda Macmichaela, wysokiego komisarza Brytyjskiego Mandatu Palestyny w 1944, a także za zamordowanie w 1948 hrabiego Folke Bernadotte, przedstawiciela ONZ ds. Bliskiego Wschodu. Bernadotte, pomimo iż w czasie II wojny światowej w ramach akcji „białe autobusy” umożliwił przeżycie tysiącom żydowskich więźniów niemieckich obozów koncentracyjnych, przez Szamira postrzegany był jako antysyjonista i "oczywisty agent brytyjskiego wroga".
Szamir wziął udział w wojnie izraelsko-arabskiej toczącej się w latach 1948–1949.
W Izraelu.
W 1955 został pracownikiem izraelskich tajnych służb wywiadowczych Mosad. Był szefem wywiadu na kraje europejskie. W Mosadzie działał w latach 1955–1965.
W 1969 odszedł ze służby i rozpoczął komercyjną aktywność. Udzielał się na rzecz walki o wolność rosyjskich Żydów.
Kariera polityczna.
W 1970 wstąpił do opozycyjnej Partii Wolności (Herut), przewodzonej przez Menachema Begina i był członkiem jej władz. W 1973 Herut weszła w skład bloku partyjnego Likud, z którego listy Szamir został wybrany do izraelskiego parlamentu – Knesetu. W latach 1977–1980 był przewodniczącym Knesetu.
W 1980 został nominowany na ministra spraw zagranicznych. Inicjował kontakty dyplomatyczne Izraela w wielu afrykańskich krajach. Pomimo tego, iż jako "Likudnik" (członek Likudu), postrzegany był jako zwolennik twardej polityki względem Arabów, w 1977 uczestniczył w spotkaniu z egipskim prezydentem, Anwarem Sadatem, który odwiedził Izrael w zaledwie cztery lata po wojnie Jom Kipur. W latach 1981 i 1982 przewodził negocjacjom pokojowym z Egiptem prowadzonym w celu normalizacji stosunków z tym państwem po zawarciu układu pokojowego. W 1983 negocjował porozumienie z Libanem.
Premier.
10 października 1983 został premierem rządu. Jednak polityka prowadzona przez rząd Szamira nie była w stanie doprowadzić do rozwiązania problemów ekonomicznych, głównie wysokiego poziomu inflacji. Doprowadziło to do wyborów we wrześniu 1984. Wyniki były zaskakujące, ponieważ zarówno Likud, jak i Partia Pracy uzyskały zbliżoną liczbę głosów. Z tego powodu konieczną okazała się Wielka Koalicja złożona z przedstawicieli obydwu ugrupowań, o wydawałoby się nie do pogodzenia, poglądach. Zawarto układ, zgodnie z którym Szimon Peres miał być premierem do jesieni 1986, a Szamir ministrem spraw zagranicznych. Po tym terminie obaj politycy mieli zamienić się stanowiskami. Tak też się stało.
20 października 1986 został ponownie wybrany premierem rządu. Koncentrował się głównie na sprawach ekonomicznych. Uzyskał pomoc Stanów Zjednoczonych i podjął wysiłek reform. W 1990 Partia Pracy opuściła koalicję rządową, pozostawiając Likud w bardzo niepewnym układzie, skazanego na współpracę z pomniejszymi ugrupowaniami.
Rząd Szamira brał udział w 1991 w rozmowach pokojowych w Madrycie, a zorganizował akcję sprowadzenia do Izraela tysięcy etiopskich Żydów (tzw. "operacja Salomon"). Gabinet Szamira postanowił także nie odpowiadać na niesprowokowane użycie przez reżim Saddama Husajna pocisków Scud przeciwko Izraelowi podczas pierwszej wojny w Zatoce Perskiej.
Porażka wyborcza i odejście.
Po wyborach w 1992 przestał być premierem (został nim Icchak Rabin z Partii Pracy), a w marcu 1993 zrezygnował z partyjnego przywództwa. W 1996 zrezygnował z członkostwa w Knesecie. Przez pewien czas był krytykiem Beniamina Netanjahu, jako jego zdaniem niezdecydowanego co do kierunku polityki względem Arabów. Później zniknął z izraelskiego życia publicznego.
W 2004 jego rodzina zażądała utworzenia specjalnego funduszu państwowego na jego hospitalizację. Urzędnicy państwowi orzekli jednak, iż na ten cel powinna starczyć rządowa emerytura wypłacana Szamirowi.
Śmierć.
Szamir zmarł 30 czerwca 2012 w domu opieki w Tel Awiwie, gdzie spędził kilka ostatnich lat. Przyczyną śmierci była choroba Alzheimera, na którą cierpiał od połowy lat 90. Pogrzeb państwowy odbył się 2 lipca 2012 na Górze Herzla w Jerozolimie. Został pochowany obok swojej żony, Szulamit, która zmarła rok wcześniej.
Życie prywatne.
Od 1944 był żonaty z Szulamit (1923–2011), ich syn Ja’ir również pełnił funkcje ministerialne.

</doc>
<doc id="176555" url="https://pl.wikipedia.org/wiki?curid=176555" title="I sobór Watykański">
I sobór Watykański



</doc>
<doc id="176556" url="https://pl.wikipedia.org/wiki?curid=176556" title="Wojna francusko-niemiecka">
Wojna francusko-niemiecka



</doc>
<doc id="176557" url="https://pl.wikipedia.org/wiki?curid=176557" title="Znak wodny">
Znak wodny

Znak wodny (filigran) – charakterystyczny obraz widzialny w świetle przechodzącym, uzyskiwany w trakcie produkcji papieru. Jest widoczny dzięki zróżnicowanej grubości warstwy papieru lub zagęszczeniu włókien. Obecnie stosowany głównie jako zabezpieczenie druku np. w banknotach.
Historia i geneza.
Pierwotnie znaki wodne powstawały w trakcie ręcznego czerpania papieru, dzięki przymocowanym do sita prostym, linearnym wizerunkom wykonanym z cienkiego drutu. Warstwa papieru w tym miejscu była cieńsza i przy spoglądaniu pod światło rysunek był widoczny. Pierwszy znak wodny został użyty w Cremonie (Włochy) w 1271 roku, nieznacznie późniejsze znaki wodne pochodzą z włoskiej czerpalni w Fabriano z 1282 r. W Polsce najdawniejszym znakiem jest podwójny krzyż z papierni w Prądniku Czerwonym (którą uruchomiono w 1493 roku) pod Krakowem z końca XV wieku.
Początkowo znaki wodne stanowiły znak firmowy wytwórcy lub majstra, przedstawiały zwykle uproszczone, niewielkie wizerunki heraldyczne, inicjały, symbole religijne, umieszczane pośrodku jednego półarkusza papieru.
Od XVI w. zaczęły oznaczać także gatunek i format papieru, znaki stawały się bogatsze, większe i umieszczane bywały w kilku miejscach sita. Zaczęto także doceniać rolę znaku wodnego jako jednego z dowodów autentyczności dokumentu. W miarę rozwoju technologii papiernictwa, zaczęto stosować znaki tonowe, tworzące niekiedy skomplikowane przedstawienia plastyczne.
Typy znaków wodnych.
Maszynowa produkcja papieru zmieniła technologię wykonywania znaków wodnych, które zaczęły być tłoczone maszynowo na wstędze wilgotnego papieru przez blaszane ornamenty przymocowane do egutera. Technika pozwala na uzyskanie skomplikowanych wzorów różnego typu:
Znaki wodne maszynowe stosowane są głównie jako zabezpieczenia papierów wartościowych, banknotów, dokumentów, biletów itp.
Wciąż produkowane są także papiery ręcznie czerpane, z reguły ozdobione filigranami, znajdujące zastosowanie w twórczości plastycznej, w drukach bibliofilskich i artystycznych, i luksusowej galanterii papierniczej.
Znaki wodne na papierach czerpanych nie występują na produktach dalekowschodnich produkowanych na tzw. miękkim sicie.
W maszynowej produkcji stosowana bywa także metoda tworzenia znaków wodnych przez naniesienie na powierzchnię gotowego papieru kwasu siarkowego przy pomocy gumowego stempla. Kwas jest szybko spłukiwany, a w miejscu jego działania włókna celulozy, częściowo rozpuszczone, stają się bardziej przezroczyste. Metoda ta bywa także stosowana przez fałszerzy. Kolejną, dość prostą metodą podrabiania znaku wodnego jest dokładne sklejenie dwóch cienkich arkuszy papieru stronami z podrobionym znakiem wodnym (jest ona jednak rzadko stosowana ze względu na łatwość rozpoznawania).
Po raz pierwszy znaku wodnego jako zabezpieczenia banknotu użyto w Szwecji w 1661 r. w postaci napisu "Stokholms Banco Pappier" i "Banco". W Polsce zastosowano go po raz pierwszy na banknotach Księstwa Warszawskiego.
Znak wodny jest również cyfrową techniką ukrywania danych w obrazach (np. informujących o autorze, czy prawach autorskich). Badaniem historii znaków wodnych zajmuje się filigranistyka, jedna z nauk pomocniczych historii.
Kierunek znaku wodnego.
Jest to położenie elementów znaku wodnego, występujące w przypadku papierów z asymetrycznym znakiem wodnym, który może mieć różne kierunki - normalny, obrócony, ukośny w prawo, ukośny w lewo lub to samo położenie, ale w lustrzanym odbiciu (przy drukowaniu na odwrotnej stronie papieru). Patrząc na znak wodny od lewej do prawej, możemy określić również, czy znak wodny jest wschodzący (wstępujący) czy też schodzący (zstępujący) - o ile ma charakter schodkowy lub linii falistych ułożonych ukośnie.
Linki zewnętrzne.
Bazy danych znaków wodnych, głównie z okresu średniowiecza:

</doc>
<doc id="176559" url="https://pl.wikipedia.org/wiki?curid=176559" title="Piorunowiec">
Piorunowiec



</doc>
<doc id="176560" url="https://pl.wikipedia.org/wiki?curid=176560" title="Strzałka piorunowa">
Strzałka piorunowa



</doc>
<doc id="176561" url="https://pl.wikipedia.org/wiki?curid=176561" title="Gwóźdź chirurgiczny">
Gwóźdź chirurgiczny

Gwóźdź chirurgiczny (inaczej drut, pręt, ang. "rod", "nail", "pin") – wykonany ze stali nierdzewnej lub stopu tytanu element służący do leczenia złamań, głównie kości długich, metodą zespolenia śródszpikowego (metoda INS, czyli "Intramedullary Nailing System)", poprzez:
Gwoździe chirurgiczne mają różne kształty i wymiary, dostosowane do długości i średnicy kości.
Przykładami gwoździ chirurgicznych są:

</doc>
<doc id="176562" url="https://pl.wikipedia.org/wiki?curid=176562" title="Binjamin Netanjahu">
Binjamin Netanjahu

Binjamin Netanjahu, również Bibi Netanjahu (, wym. , , ur. 21 października 1949 w Tel Awiwie) – izraelski polityk, od 1988 członek Knesetu, w latach 1993–1999 i ponownie od 2005 przewodniczący Likudu, w latach 1996–1999, 2009–2021 oraz od 2022 premier Izraela.
Stoi na czele 37., a wcześniej na 27., 32., 33., 34. i 35. rządów Izraela. W lipcu 2019 roku został najdłużej sprawującym urząd premierem Izraela.
Życiorys.
Dzieciństwo i młodość.
Urodził się w Tel Awiwie. Był dzieckiem Cilli i Bencijjona Netanjahu. Miał dwóch braci: Joniego (1946–1976) – komandosa i bohatera wojennego oraz Iddo (ur. 1952) – lekarza i autora książek. Początkowo wychowywał się i kształcił w Jerozolimie. W latach 1956–1958, a następnie po 1963 mieszkał z rodziną w Stanach Zjednoczonych, gdzie jego ojciec Bencijjon wykładał jako profesor na wyższych uczelniach. W tym czasie mieszkali na przedmieściach Filadelfii w Pensylwanii. Binjamin Netanjahu ukończył Cheltenham High School. Dorastanie w USA sprawiło, że do dziś mówi po angielsku z mocnym akcentem amerykańskim.
Służba wojskowa.
Po ukończeniu szkoły, w 1967 powrócił do Izraela i wstąpił do wojska. Po przejściu podstawowego szkolenia wojskowego został dostrzeżony przez dowódców i zakwalifikowany do elitarnej jednostki Sajjeret Matkal. Niewiele wiadomo o jego misjach bojowych, które jak większość działań tej jednostki są ściśle tajne. Z ujawnionych informacji wiadomo, że 8 maja 1972 uczestniczył w operacji uwolnienia zakładników z porwanego samolotu linii Sabena na telawiwskim lotnisku. Został wówczas raniony od przyjacielskiego ognia. W 1968 uczestniczył w operacji w Libanie, brał też udział w starciach nad Kanałem Sueskim. Podczas jednej z tajnych operacji prowadzonych na terytorium Syrii otarł się o śmierć z wycieńczenia, został jednak uratowany przez dowódcę jednostki Uzziego Dajana. W 1973 opuścił armię w randze kapitana ("seren").
Studia i biznes.
Po opuszczeniu armii wyjechał do Stanów Zjednoczonych, gdy jednak w październiku 1973 wybuchła wojna Jom Kipur natychmiast powrócił do Izraela, by walczyć na Wzgórzach Golan. Po wojnie wyjechał do Stanów Zjednoczonych i w 1975 uzyskał licencjat architektury oraz w 1977 tytuł magistra administracji biznesu na Massachusetts Institute of Technology. Dodatkowo studiował nauki polityczne na Uniwersytecie Harvarda. W czasie studiów pracował jako doradca w firmie Boston Consulting Group.
W 1976, podczas operacji Entebbe, zginął jego starszy brat Jonatan „Joni” Netanjahu, dowodzący atakiem jednostki komandosów Sajjeret Matkal podczas odbijania pasażerów porwanego francuskiego samolotu w Ugandzie. Po tym tragicznym wydarzeniu, Binjamin Netanjahu w 1977 powrócił na stałe do Izraela i podjął pracę jako dyrektor ds. marketingu w fabryce mebli. Dodatkowo w 1978 założył Jonathan Netanjahu anti-Terror Institute, który prowadził działalność edukacyjną na rzecz walki z terroryzmem. Netanjahu przeprowadził szereg międzynarodowych konferencji na temat terroryzmu.
Kariera dyplomatyczna.
W okresie tym nawiązał pierwsze kontakty z izraelskimi politykami. W latach 1982–1984 był zastępcą ambasadora Izraela w Stanach Zjednoczonych Moszego Arensa, a w latach 1984–1988 ambasadorem Izraela przy ONZ.
Kariera polityczna.
Wybory parlamentarne 1988.
Powrócił do Izraela przed wyborami parlamentarnymi w 1988 i wstąpił do partii politycznej Likud. Z listy tego ugrupowania został wybrany do Knesetu, a w rządzie Icchaka Szamira został mianowany wiceministrem spraw zagranicznych. W okresie tym pojawiła się rywalizacja pomiędzy Binjaminem Netanjahu a ministrem spraw zagranicznych Dawidem Lewim, która miała swoje odbicie w późniejszej karierze politycznej. Podczas Konferencji Pokojowej w Madrycie w 1991 Netanjahu był członkiem delegacji izraelskiej. Po powrocie został wiceministrem w Kancelarii Prezesa Rady Ministrów.
Wybory parlamentarne 1992 i przywództwo w Likudzie.
Po klęsce w wyborach parlamentarnych w 1992 Netanjahu stał się liderem Likudu i po wewnętrznych wyborach w 1993 przejął przywództwo nad partią. Podczas wewnątrzpartyjnej kampanii pogłębiła się przepaść pomiędzy Netanjahu a Lewim.
Jako lider opozycji ostro skrytykował porozumienia z Oslo (1993) i ostrzegł, że zawarte z Palestyńczykami porozumienie przyniesie Izraelowi falę terroru. W następnych miesiącach Netanjahu publicznie i spektakularnie odwiedzał miejsca zamachów terrorystycznych, brał również udział w demonstracjach przeciwko polityce rządu. 4 listopada 1995 premier Icchak Rabin został zamordowany przez prawicowego fanatyka religijnego. Wiele mediów podburzało wówczas przeciwko Netanjahu, a wdowa po zabitym premierze Le’a Rabin nie podała ręki Netanjahu na pogrzebie.
Pierwszy raz na stanowisku premiera.
W wyborach parlamentarnych w 1996 głosy rozłożyły się prawie równo pomiędzy prawicowy Likud a lewicową Izraelską Partię Pracy, a w pierwszych bezpośrednich wyborach premiera zwyciężył Binjamin Netanjahu. 18 czerwca 1996 objął obowiązki premiera. Był najmłodszym w historii Izraela politykiem, który objął urząd premiera.
Jako premier, postawił wiele pytań do porozumienia z Oslo (1993), zauważając, że jednym z głównych punktów zawartego porozumienia było założenie, że negocjacje izraelsko-palestyńskie zmierzające do zakończenia długotrwałego konfliktu powinny przebiegać w kilku etapach. Postawił więc warunek, że aby móc prowadzić dyskusję na takie tematy jak status Jerozolimy, wcześniej musi być zmieniona Palestyńska Karta Narodowa. Zwolennicy Porozumienia z Oslo twierdzili, że podejście wielostopniowe buduje zaufanie wśród Palestyńczyków, a kwestie sporne będą mogły być rozstrzygnięte w późniejszym terminie. Netanjahu uznał jednak, że ustępstwa będą zachętą dla palestyńskich ekstremistów i zaapelował do Palestyńczyków o konkretne dowody dobrej woli w postaci wstrzymania zamachów terrorystycznych. Spowolniło to proces pokojowy oraz wstrzymało przekazywanie Palestyńczykom miasta Hebron, które jako jedyne po Oslo miało być przekazane Autonomii Palestyńskiej. Na początku września 1996 Netanjahu spotkał się z Jasirem Arafatem na przejściu granicznym Erez, nie osiągnięto jednak porozumienia w spornych kwestiach.
W dniu 24 września 1996 Netanjahu i burmistrz Jerozolimy Ehud Olmert zdecydowali o otwarciu dla zwiedzających tunelu pod Zachodnim Murem, którego wyjście znajdowało się w Dzielnicy Muzułmańskiej. Wywołało to poważne arabskie rozruchy w Strefie Gazy i na Zachodnim Brzegu.
Niemal natychmiast po wybuchu zamieszek, rozpoczęła się mediacja pokojowa prezydenta Stanów Zjednoczonych Billa Clintona z udziałem króla Jordanii Husajna I. Mediacja utorowała drogę do podpisania 17 stycznia 1997 porozumienia w sprawie Hebronu. Netanjahu zobowiązał się do wycofania z miasta izraelskich wojsk, z wyjątkiem obszaru zamieszkałego przez żydowskich osadników. Wycofanie wojsk nastąpiło w tym samym miesiącu.
Latem 1997 doszło w Jerozolimie do dwóch samobójczych zamachów terrorystycznych, po których Netanjahu zlecił Mosadowi zabójstwo w Jordanii szefa biura politycznego Hamasu Khaleda Meszala. Operacja izraelskich agentów zakończyła się ich aresztowaniem. W zamian za ich uwolnienie, Izrael przekazał Jordanii antidotum na truciznę, którą wstrzyknięto Meszalowi. Dodatkowo wypuszczono dziesiątki palestyńskich więźniów, z szejkiem Ahmedem Jassinem na czele.
Po długim okresie stagnacji, podczas którego Palestyńczycy domagali się przekazania do Autonomii Palestyńskiej kolejnych miast, w październiku 1998 prezydent Clinton zwołał izraelsko-palestyńską konferencję. 23 października 1998 nastąpiło podpisanie porozumienia Wye River Memorandum. Netanjahu zobowiązał się przekazać Autonomii Palestyńskiej 13% terytorium Zachodniego Brzegu i otworzyć międzynarodowy port lotniczy w Gazie. W zamian Arafat zobowiązał się anulować w Palestyńskiej Karcie Narodowej wszystkie artykuły wzywające do zniszczenia Izraela. W tym celu odbyło się specjalne zebranie Palestyńskiej Rady Narodowej, w którym uczestniczył prezydent Clinton, na którym zmieniono zapisy w Palestyńskiej Karcie Narodowej – jednak nowa wersja Karty nigdy nie została publicznie wydana. Funkcjonujące w palestyńskim społeczeństwie stare wersje Palestyńskiej Karty Narodowej nadal wzywają do zniszczenia Izraela. Netanjahu uznał, że nie jest to pełnym wywiązaniem się Arafata z zobowiązań, tym bardziej że seria samobójczych zamachów terrorystycznych wciąż trwała, a palestyńskie władze nie podejmowały żadnych starań aby powstrzymać terrorystów. Netanjahu powiedział, że zamachy bombowe zwalniają Izrael od obowiązku realizacji porozumień zawartych w Oslo. W ten sposób zrezygnował z przekazywania dalszych terenów Autonomii Palestyńskiej i zawiesił wszystkie rozmowy pokojowe. Netanjahu podkreślał w swojej polityce zasadę „trzech nie”: nie dla wycofania ze Wzgórz Golan, nie ma rozmów w sprawie Jerozolimy, nie ma żadnych wstępnych warunków przed rozmowami pokojowymi.
Rząd Benjamina Netanjahu napotykał na coraz większą opozycję ze strony izraelskiej lewicy, która chciała postępu w negocjacjach pokojowych kosztem nawet dużych ustępstw na rzecz Palestyńczyków. Dodatkowo wybuchła cała seria skandali, w których oskarżano Netanjahu o zdradę małżeńską i korupcję (został później uniewinniony), przez co stracił on przychylność opinii publicznej. Po przegranej wyborach bezpośrednich premiera w 1999, Netanjahu ustąpił 6 lipca 1999 z urzędu premiera i czasowo wycofał się z polityki.
Wycofanie się z polityki i powrót.
Po upadku rządu Ehuda Baraka pod koniec 2000, Binjamin Netanjahu wyraził chęć powrotu do polityki. Mogło wówczas dojść do przedterminowych wyborów, jednak religijna partia polityczna Szas, która obawia się utraty popularności, odmówiła poparcia propozycji rozwiązania XV Knesetu. W rezultacie misję utworzenia nowego rządu powierzono Arielowi Szaronowi. Wybór był zaskakujący, tym bardziej że w tym momencie Szaron był mniej popularny niż Netanjahu.
W trakcie trwania intifady Al-Aksa Netanjahu wzywał rząd Szarona do wprowadzenia Sił Obronnych Izraela do palestyńskich miast i stłumienia siłą palestyńskiego powstania. W marcu 2002 Szaron rozpoczął operację Ochronna Tarcza, natomiast Netanjahu zaczął popierać koncepcję budowy muru bezpieczeństwa, który odseparowałby terytorium Autonomii Palestyńskiej od Izraela. Gdy w 2002 Izraelska Partia Pracy wycofała się z koalicji rządowej, Ariel Szaron mianował Netanjahu ministrem spraw zagranicznych (do 2003).
Pod koniec 2002 Netanjahu wystartował w wewnętrznych wyborach na przywódcę partii Likud, przegrał jednak z Szaronem.
Minister finansów.
Po wyborach parlamentarnych w 2003 Ariel Szaron powołał Netanjahu na funkcję ministra finansów. Netanjahu uznał, że wspieranie gospodarki rynkowej przyniesie wzrost i poprawę sytuacji gospodarczej kraju. W ciągu dwóch i pół roku, w których pełnił funkcję ministra finansów, przeprowadził daleko idące reformy, szczególnie w zakresie podatków i rynku kapitałowego. Prowadził kapitalistyczną politykę wspierania prywatnych inicjatyw gospodarczych, jednocześnie ograniczając wydatki rządowe i prywatyzując przedsiębiorstwa państwowe. Przeprowadził ważną reformę systemu bankowego. Działania Netanjahu zmierzające do liberalizacji izraelskiej gospodarki, były źle spostrzegane przez lewicową opozycję, a także przez kolegów z partii. Netanjahu spotkał się z ostrą krytyką.
Gdy w 2004 Ariel Szaron przedstawił plan jednostronnego wycofania żydowskich osiedli ze Strefy Gazy, Netanjahu zaprotestował, domagając się przeprowadzenia referendum w tej sprawie. Ostatecznie, 7 sierpnia 2005 podał się do dymisji, pokazując w ten sposób swój sprzeciw przeciwko decyzji rządu.
Odchodząc z urzędu ministra finansów, Netanjahu zostawiał gospodarkę Izraela w dużo lepszym stanie niż była w 2002. PKB "per capita" wzrósł od 2002 o 16%, główne indeksy giełdowe wzrosły o 140%, stopa bezrobocia zmalała z 10,5% do 8,9%, wzrost gospodarczy PKB Izraela wyniósł 4,1% i był najwyższy wśród krajów rozwiniętych, a inflacja wynosząca 0,3% była najniższa wśród krajów rozwiniętych (z wyjątkiem Japonii i Singapuru). Podczas gdy w 2002, rok budżetowy zakończył się deficytem 4,5% PKB, to w 2005 wyszedł na zero.
Lider opozycji.
Po wycofaniu się w 2005 Ariela Szarona z roli przywódcy partii politycznej Likud, Binjamin Netanjahu wystartował w wyborach wewnętrznych i 19 grudnia 2005 przejął przywództwo nad partią. Po wyborach parlamentarnych 2006 Likud zajął trzecie miejsce i przeszedł do opozycji.
W XVII Knesecie Netanjahu jako lider opozycji sprzeciwił się II wojnie libańskiej, podkreślając zagrożenie ze strony irańskiego programu budowy broni jądrowej. W ostrych wypowiedziach porównywał Iran do Niemiec hitlerowskich. W 2008 Kneset przegłosował projekt ustawy autorstwa Netanjahu, który zakazuje inwestycji w Izraelu korporacjom utrzymującym kontakty z Iranem.
14 sierpnia 2007 Netanjahu został ponownie wybrany przewodniczącym Likudu.
Drugi raz na stanowisku premiera.
W lutym 2009 po wyborach parlamentarnych prezydent Izraela Szimon Peres powierzył mu misję utworzenia nowego rządu, zakończoną pomyślnie zaprzysiężeniem gabinetu w Knesecie 31 marca 2009.
Od początku drugiej kadencji Netanjahu znajdował się pod silną presją administracji prezydenta Baracka Obamy, który dążył by izraelski rząd zamroził rozbudowę żydowskich osiedli na Zachodnim Brzegu i zgodził się na ustanowienie państwa palestyńskiego. Już w marcu Izrael odwiedziła sekretarz stanu Stanów Zjednoczonych Hillary Clinton. Ostrzegła ona, że rozbudowa żydowskich osiedli i wyburzanie arabskich domów we Wschodniej Jerozolimie są przeszkodą dla procesu pokojowego oraz wyraziła poparcie dla utworzenia państwa palestyńskiego. Dalsze rozmowy były prowadzone ze specjalnym wysłannikiem Stanów Zjednoczonych na Bliski Wschód, George’em Mitchellem. Netanjahu uzależnił poparcie dla państwa palestyńskiego od uznania przez Palestyńczyków Izraela jako państwa żydowskiego.
19 maja 2009 Binjamin Netanjahu spotkał się w Waszyngtonie z prezydentem Barackiem Obamą, oświadczając, że Izrael ma prawo do dalszego rozwijania żydowskich osiedli. W odpowiedzi, 4 czerwca 2009, Obama podczas przemówienia w Kairze potępił żydowskie osadnictwo, zwracając się do świata arabskiego. Po tym przemówieniu Netanjahu zwołał nadzwyczajne posiedzenie rządu. 14 czerwca w swoim przemówieniu na Uniwersytecie Bar-Ilana po raz pierwszy przedstawił zasady, na jakich mogłoby powstać państwo palestyńskie. Jego warunkami były: (1) Palestyna będzie zdemilitaryzowanym państwem, (2) Palestyna uzna Izrael jako państwo żydowskie, (3) Jerozolima pozostanie stolicą Izraela, (4) Palestyńczycy zrezygnują z „prawa powrotu” uchodźców palestyńskich. Netanjahu podkreślił także prawo do „naturalnego wzrostu” osiedli żydowskich istniejących już na Zachodnim Brzegu. Ich ostateczny status zostałby ustalony w trakcie negocjacji izraelsko-palestyńskich. W ramach gestu dobrej woli Siły Obronne Izraela zlikwidowały część punktów kontrolnych na Zachodnim Brzegu, umożliwiając swobodny przepływ ludności. Krok ten miał na celu ożywienie gospodarcze Autonomii Palestyńskiej.
22 września 2009 podczas Zgromadzenia Ogólnego ONZ w Nowym Jorku odbyło się spotkanie pomiędzy Binjaminem Netanjahu a przewodniczącym Autonomii Palestyńskiej Mahmudem Abbasem. Obaj politycy zgodzili się, że proces pokojowy powinien zostać szybko wznowiony. Następnie, pod naciskiem Stanów Zjednoczonych, Netanjahu ogłosił 25 listopada częściowe zamrożenie rozbudowy żydowskich osiedli na Zachodnim Brzegu na okres dziesięciu miesięcy. Strona palestyńska jednak przez długi czas nie zgadzała się na rozpoczęcie bezpośrednich negocjacji pokojowych.
Wybory parlamentarne 2013.
Po wyborach powszechnych w 2013 roku Netanjahu stanął na czele koalicji rządowej, którą zawarły prawicowe ugrupowania: koalicja Likud–Nasz Dom Izrael (Jisra’el Betenu) (31 posłów) z Żydowskim Domem (Ha-Bajit Ha-Jehudi) (12 posłów) i Jest Przyszłość (Jesz Atid) (19 posłów) oraz liberalnym ugrupowaniem Ruch (Ha-Tenu’a) (6 posłów). Razem koalicja dysponowała 68 głosami 120-osobowym Knesecie. Od 2014 – po odwołaniu ze stanowiska Gilada Erdana – Netanjahu pełni funkcję ministra komunikacji.
Pod koniec 2014 w wyniku konfliktu wewnątrz gabinetu Netanjahu zdymisjonował liderów koalicyjnych partii Jest Przyszłość – Ja’ira Lapida oraz Ruchu – Cippi Liwni, co zaowocowało zerwaniem przez nie koalicji i przedterminowymi wyborami, które odbyły się 17 marca 2015.
Wybory parlamentarne 2015.
Po wyborach, ponownie wygranych przez Likud, przez niemal 50 dni formowano koalicję. 14 maja 2015 powołany został nowy koalicyjny rząd, ponownie pod przewodnictwem Netanjahu. W skład koalicji rządowej weszły obok "Likudu" (30 posłów) partie: "Zjednoczony Judaizm Tory" (6 posłów), "Żydowski Dom" (8 posłów) Naftalego Bennetta, "Szas" (7 posłów), któremu prezesuje Arje Deri, oraz nowa partia "Kullanu" (10 posłów) Mosze Kachlona, do niedawna członka Likudu. Koalicja ma niezbędne minimum głosów 61 na 120 w Knesecie.
W nowym rządzie Netanjahu obok funkcji premiera i ministra komunikacji, objął również teki ministrów: spraw zagranicznych, rozwoju regionalnego oraz zdrowia. Jego zastępcami w tych resortach zostali odpowiednio: Cippi Chotoweli, Ajjub Kara (oboje Likud) i Ja’akow Litzman (Zjednoczony Judaizm Tory).
Na wiadomość o zawarciu międzynarodowego porozumienia nuklearnego z Iranem Netanjahu ocenił, że społeczność międzynarodowa popełniła „historyczny błąd”, układając się z władzami w Teheranie i zapowiedział podjęcie działań zmierzających do tego, by nie dopuścić do ratyfikowania porozumienia.
Podczas wizyty Donalda Trumpa w Izraelu w lutym 2017 rozmawiał z nim m.in. o przeniesieniu amerykańskiej ambasady do Jerozolimy. 6 grudnia tego samego roku Trump wprowadził w życie Ustawę o ambasadzie w Jerozolimie, uznał Jerozolimę za stolicę Izraela i nakazał Departamentowi Stanu rozpoczęcie procedury przeniesienia ambasady. Netanjahu został zawczasu poinformowany o decyzji amerykańskiego prezydenta, po jej ogłoszeniu określił ją jako „odważną i sprawiedliwą”.
Wybory parlamentarne 2019.
W przeprowadzonych kilka miesięcy przed konstytucyjnym terminem wyborach w kwietniu 2019 po raz kolejny poprowadził Likud do zwycięstwa. Ugrupowanie zdobyło 1 140 370 głosów (26,46%) co przełożyło się na 35 mandatów w XXI Knesecie. Tyle samo posłów wprowadziła do Knesetu centrowa koalicja Niebiesko-Biali (sojusz partii Moc Izraela Beniego Ganca, Telem Moszegpo Ja’alona i Jest Przyszłość Ja’ira Lapida), ale to prawica zdecydowanie zwyciężyła w tych wyborach. Netanjahu po raz dziesiąty został wybrany posłem. W dniach 15–16 kwietnia 2019 prezydent Re’uwen Riwlin spotkał się reprezentantami partii, które dostały się do XXI Knesetu, celem uzyskania rekomendacji co do obsady stanowiska szefa rządu. Netanjahu rekomendowały na premiera – macierzysty Likud (35), Szas (8), Zjednoczony Judaizm Tory (8), Nasz Dom Izrael (5), Unia Partii Prawicowych (5) oraz My Wszyscy (4). Lider Niebiesko-Białych – Binjamin Ganc został wskazany przez swoje ugrupowanie (35) oraz przez Partię Pracy (6) i Merec (4). Koalicje partii arabskich Hadasz-Ta’al (6) i Ra’am-Balad (4) nie poparły żadnego kandydata. W związku z tym, że prawicowa koalicja dysponuje łącznie 65 mandatami w 120 osobowym Knesecie 17 kwietnia prezydent oficjalnie powierzył Netanjahu misję sformowania nowego rządu.
W wyznaczonym terminie Netanjahu nie udało się sformować rządu, wskutek braku porozumienia z Awigdorem Liebermanem (przewodniczącym partii Nasz Dom Izrael). W związku z tym 29 maja Kneset przegłosował większością 74:25 samorozwiązanie. Nowe wybory parlamentarne zaplanowano na 17 września, a w nich Niebiesko-Biali zdobyli o jeden mandat więcej (33) niż Likud (32). Niebiesko-Biali wraz z partnerami mogli liczyć na 55 mandatów w Knesecie, a Likud na 54, ale 10 deputowanych skupiającej partie arabskie Zjednoczonej Listy ogłosiło, że nie wejdzie w skład rządu, w związku z czym prezydent Reuwen Riwlin powierzył misję utworzenia rządu Netanjahu. 21 października Netanjahu ogłosił, że rezygnuje ze starań o utworzenie nowego rządu, gdyż Beni Ganc odmówił rozmów o utworzeniu rządu jedności narodowej, argumentując, że Netanjahu grożą zarzuty korupcyjne. 21 listopada 2019 postawiono Netanjahu zarzuty korupcyjne. Zarzuca mu się, że zwrócił się do jednej z izraleskich gazet, by przedstawiła go w pozytywnym świetle, w zamian miał zablokować publikacje w konkurencyjnym dzienniku. Drugi zarzut dotyczy przyjmowania kosztownych prezentów, w sumie od 2009 miał otrzymać przedmioty o równowartości 100 tys. dolarów.
1 stycznia 2020 roku zrezygnował ze wszystkich stanowisk ministerialnych w rządzie i zapowiedział powołanie nowych ministrów na stanowiska, które do tej pory piastował.
13 czerwca 2021 po 12 latach rządzenia Netanjahu stracił fotel premiera po wygranym wotum zaufania dla rządu Naftalego Bennetta i Ja’ira Lapida.

</doc>
<doc id="176565" url="https://pl.wikipedia.org/wiki?curid=176565" title="Igła chirurgiczna">
Igła chirurgiczna

Igła chirurgiczna – narzędzie chirurgiczne służące do łączenia tkanek przy pomocy nici chirurgicznych, połączenia takie noszą nazwę szwów.
Zazwyczaj igły chirurgiczne są wygięte w kształt łuku - wycinka okręgu (np. 1/2, 3/8, 1/4, 5/8 okręgu), choć ich kształt może być prosty (taką igłą szyjemy ręcznie), istnieją też igły typu "łyżwa" lub igły typu "J". Różnice występują także w wielkości i przekroju, zależnie od tkanki łączonej za pomocą szwów. 
Łączenie igły z nicią chirurgiczną odbywało się niegdyś poprzez uszko bądź automatyczny zatrzask, w który wkłada się nić (niekiedy spotykamy taką metodę do dziś, choć należy to już do rzadkości).
Igły do szycia skóry są w przekroju trójkątne, niezbyt zagięte i zazwyczaj stosunkowo duże (choć zdarzają się wyjątki). Igły do szycia narządów wewnętrznych mają najczęściej przekrój kolisty i są mniejsze, a także bardziej zagięte, a nawet w kształcie półkola.
Igła atraumatyczna to specjalny rodzaj igły chirurgicznej, bardzo cienki, półkolisty i o przekroju okrągłym. Szew taki wytwarza w tkance kanał szerokości samej igły (szew nawlekany natomiast o szerokości igły i podwójnej szerokości nici). Często nić chirurgiczna jest na stałe wtopiona w końcówkę takiej igły, dla ograniczenia urazów zadawanych podczas szycia. Ten rodzaj igły jest stosowany w chirurgii naczyniowej i plastycznej, gdzie szczególnego znaczenia nabiera jak najmniejsze naruszanie struktury tkanek.
Do szycia chirurgicznego używamy imadła chirurgicznego (zwanego igłotrzymaczem) - najczęściej dwóch typów: Hegara i Mathieu oraz pęsety chirurgicznej (z ząbkami) do przytrzymywania tkanek (np. skóry).
Igły chirurgicznej nie należy mylić z innym instrumentem medycznym, igłą do iniekcji.
Wyróżniamy różne rodzaje igieł (zależnie od kształtu przekroju):

</doc>
<doc id="176566" url="https://pl.wikipedia.org/wiki?curid=176566" title="R-5">
R-5

R-5 – radziecki samolot rozpoznawczy, zaprojektowany przez Nikołaja Polikarpowa w 1928 roku i produkowany seryjnie od 1930 roku.
Historia.
Wiosną 1927 roku radzieckie lotnictwo sformułowało wymagania na nowy samolot rozpoznawczy i lekki bombowy, dla zastąpienia samolotu R-1, o konstrukcji wywodzącej się z I wojny światowej. Prace zostały podjęte w biurze OSS CKB Awiatresta, pod kierunkiem Nikołaja Polikarpowa. Projekt i makieta samolotu zostały zaakceptowane jeszcze w tym roku, a pierwszy prototyp, z niemieckim silnikiem BWM VI, oblatano 25 sierpnia 1928 roku. Od końca tego roku prowadzono jego próby państwowe. Podczas prób prototyp wykazywał dobrą stateczność i sterowność oraz zadowalające osiągi, lecz wskazały one też na konieczność poprawek. Zbudowano następnie trzy dalsze prototypy. W październiku i listopadzie 1929 roku wojsko zamówiło dwie serie próbne po 15 samolotów. Pierwszy z nich wykonano w kwietniu 1930 roku i od maja prowadzono ich próby wojskowe. Początkowo silniki były importowane z Niemiec, a koła z Francji, lecz jeszcze w 1930 roku rozpoczęto produkcję skopiowanego silnika BMW VI w Rybińsku jako M-17. Należy zaznaczyć, że w tym czasie część konstruktorów samolotu z Polikarpowem na czele zostało aresztowanych jako „wrogowie narodu” i dalszymi poprawkami zajmowały się różne nieskoordynowane ośrodki, nie przeprowadzono też planowanej przez Polikarpowa modernizacji samolotu i zmiany konstrukcji na mieszaną.
R-5 był dwupłatem o smukłym kadłubie, w którym mieściły się za płatami dwie kabiny odkryte, jedna za drugą – pilota i obserwatora. Kadłub stanowiła rama drewniana, oklejona sklejką. Skrzydła miały konstrukcję drewnianą, dwudźwigarową i były kryte płótnem. Do jego napędu służył 12-cylindrowy silnik rzędowy "M-17b" o mocy 680 KM (500 kW), który umożliwiał rozwijanie prędkości maksymalnej 230 km/h. Samolot był prosty w pilotażu i wykazywał zalety nad R-1, w tym lepszą widoczność dla załogi. Po wniesieniu drobnych poprawek, w 1930 roku uruchomiono produkcję seryjną tego samolotu w fabryce nr 1 w Moskwie pod oznaczeniem "R-5" (skrót od słowa "Razwiedczik" – "Rozpoznawczy"). Jedynie pięć samolotów zbudowano w zakładzie nr 31 w Taganrogu. Poziom produkcji wzrastał skokowo: w 1930 roku zbudowano 30 samolotów, w 1931 – 336, w 1932 – 884, w 1933 – 1572. W 1932 roku produkowano samoloty w wersjach bombowej, rozpoznawczej i szkolnej, różniące się wyposażeniem. W 1934 roku produkcja osiągnęła szczyt – 1642 samoloty, po czym w ostatnim 1935 roku wyprodukowano jeszcze 500.
W późniejszym czasie samolot ten produkowany w wielu wersjach i odmianach. Do najważniejszych odmian należały:
W 1935 roku zbudowano nową wersję samolotu "R-5" – samolot wielozadaniowy "R-Z" napędzany silnikiem rzędowym M-34RN o mocy 820 KM (603 kW). Samolot miał kabinę zakrytą, nieco krótszy kadłub, a jego uzbrojenie składało się z 1 działka kal. 20 mm, 2 karabinów maszynowych kal. 7,62 mm i 300 kg bomb. Prędkość samolotu R-Z wynosiła 320 km/h, a pułap 8700 m.
Inna wersją samolotu R-5 był pływakowy wodnosamolot rozpoznawczy i bombowy R-5a (MR-5), oblatany 31 grudnia 1931. W latach 1933–35 wyprodukowano ich 111. Wodnosamolot MR-5 rozwijał prędkość maksymalną 225 km/h, pułap samolotu wynosił 5200 m, a zasięg 800 km. Uzbrojenie bombowe było podwieszane na 6 zamkach, maksymalnie o masie 492 kg. 
Samoloty "R-5" budowane były w wielu wersjach. Produkcję samolotów R-5 zakończono w 1937 roku i w tym czasie wyprodukowano ok. 7000 samolotów wszystkich wersji, w tym 1000 samolotów wielozadaniowych "R-Z".
Wersje samolotu R-5 produkowane seryjnie:
Użycie w lotnictwie.
Jeszcze przed rozpoczęciem produkcji seryjnej prototyp samolotu "R-5" latem 1929 roku przeleciał trasę z Moskwy do Sewastopola i z powrotem o długości 2500 km w czasie 11 godzin, co było ówcześnie znacznym osiągnięciem. We wrześniu 1930 roku trzy samoloty z cywilnymi znakami wykonały długi lot demonstracyjny do Turcji, Iranu i Afganistanu.
W prowadzonym od października 1930 do maja 1931 roku w Teheranie międzynarodowym konkursie samolotów rozpoznawczych seryjny już samolot R-5 zajął pierwsze miejsce, pokonując samoloty produkcji francuskiej, brytyjskiej i holenderskiej. W efekcie, w kolejnym roku Iran kupił 10 samolotów R-5, dostarczonych w 1933 roku. W lipcu 1933 roku po raz pierwszy samoloty te zademonstrowano w Europie, dokonując przelotu dwóch R-5 do Warszawy.
Na uzbrojenie lotnictwa radzieckiego samoloty R-5 weszły od czerwca 1930 roku, pozostając po zakończeniu badań wojskowych w 20 Eskadrze w Charkowie. W miarę rozwijania się produkcji wchodziły na wyposażenie dalszych eskadr rozpoznawczych i lekkich bombowych i w styczniu 1932 roku było 281 samolotów w linii. Etat eskadry przewidywał 19 samolotów, od 1932 roku 28, a od kolejnego roku 31 (trzy oddziały po 10 samolotów). Zaletą samolotu było to, że był prosty i tani w konstrukcji. Wymagał jednak dłuższych lotnisk, niż poprzednik R-1. W 1933 roku w jednostkach bojowych było już 732 R-5 i stał się on wkrótce najliczniejszym samolotem bojowym radzieckiego lotnictwa wojskowego. W samej defiladzie w Moskwie 1 maja 1933 wzięło udział 169 R-5. R-5 były w latach trzydziestych i na początku czterdziestych podstawowym samolotem wielozadaniowym radzieckiego lotnictwa wojskowego.
Najgłośniejszą jednak akcją tych samolotów przed II wojną światową była akcja ratunkowa załogi lodołamacza Czeluskina w kwietniu 1934 roku, gdy załogi czterech samolotów "R-5" lądując na prowizorycznym wykonanym na dryfujących krach lądowisku, w czasie 21 lotów wywiozły 80 członków załogi lodołamacza. Piloci za swój wyczyn jako pierwsi otrzymali tytuły Bohaterów Związku Radzieckiego.
Pierwsze loty bojowe samoloty R-5 lotnictwa radzieckiego wykonały podczas walk wewnętrznych z basmaczami w Środkowej Azji we wrześniu 1931 roku oraz kolejnych latach. Następnie w czasie wojny domowej w Chinach w 1933 roku walczyły po stronie sił komunistycznych. W latach 1936–1937 stosowano je w lotnictwie republikańskim w czasie wojny domowej w Hiszpanii. W 1938 roku samoloty te uczestniczyły w walkach w czasie konfliktu granicznego pomiędzy Związkiem Radzieckim a Japonią w rejonie jeziora Chasan. W 1939 brały udział w walkach na pograniczu Mongolii między wojskami japońskimi, a połączonymi siłami radziecko-mongolskimi nad rzeką Chałchyn-Goł. Samoloty te uczestniczyły również w walkach w czasie wojny zimowej. Samoloty R-5 i R-Z zostały także użyte w trakcie agresji na Polskę w 1939 roku.
W momencie agresji Niemiec na ZSRR 22 czerwca 1941 roku w służbie czynnej było kilkaset samolotów R-5 i R-Z. Pozostałe samoloty były używane w szkołach lotniczych lub znajdowały się w rezerwie. W wyniku strat poniesionych po ataku niemieckim, w listopadzie 1941 roku rozpoczęto formowanie nowych 27 pułków lotniczych wyposażonych w samoloty "R-5". Stosowano je przeważnie w charakterze nocnych samolotów bombowych do 1944 roku. W czasie II wojny światowej samoloty tego typu wykonywały również loty z zaopatrzeniem dla partyzantów. Z czasem samoloty te skierowano do szkolenia personelu latającego oraz zaczęto je wykorzystywać jako samoloty transportowe. W wersji transportowej mogły one zabierać 2 pasażerów oraz w zasobnikach pod skrzydłami ok. 1300 kg ładunku.
Samoloty torpedowe R-5T weszły do służby w 1936, używane tylko w dwóch eskadrach w lotnictwie Sił Morskich Dalekiego Wschodu i Floty Czarnomorskiej. Z uwagi na słabe osiągi i niewielki zapas torped, uniemożliwiający szkolenie, ich wycofywanie rozpoczęło się od 1938 roku.
W szkoleniu samoloty "R-5" wykorzystywano jako samolot pośredni pomiędzy samolotami szkolno-treningowymi a samolotami bojowymi. Na tych samolotach szkolili się również polscy piloci wojskowy przygotowywani do lotnictwa bombowego w Wojskowej Szkole Lotniczej w Engels od grudnia 1944 roku do maja 1945 roku.
Oprócz lotnictwa wojskowego, samoloty R-5 weszły na wyposażenie lotnictwa wojsk NKWD, głównie ochrony pogranicza.
Ponadto ok. 1000 samolotów "R-5" przerobiono na samoloty komunikacyjne i pod oznaczeniem "P-2" i "PL-2" używano ich jeszcze pod koniec lat czterdziestych w radzieckich liniach lotniczych Aerofłot.
Opis konstrukcji.
Samolot R-5 był dwumiejscowym samolotem rozpoznawczym i wielozadaniowym, dwupłatem o konstrukcji mieszanej. Podwozie klasyczne – stałe (istniała możliwość zamontowania nart lub pływaków zamiast kół). Napęd: 1 silnik rzędowy, śmigło dwułopatowe, drewniane. Od 1934 roku używany był silnik M-17F o mocy 715 KM.
Uzbrojenie obserwatora początkowo stanowiły karabiny maszynowe Lewis. Od końca 1930 roku zastąpiły je nowe radzieckie podwójnie sprzężone karabiny maszynowe DA-2 na obrotnicy Tur-6. Zapas amunicji stanowił 16 magazynków talerzowych (ok. 1000 sztuk). W 1934 roku zaakceptowano wariant uzbrojenia z pojedynczym karabinem maszynowym SzKAS na obrotnicy Tur-8. Uzbrojenie pilota stanowił stały zsynchronizowany karabin maszynowy PW-1 z zapasem 250 nabojów. Istniały warianty specjalne uzbrojenia podwieszanego – od 1932 roku stosowano instalacje rozlewcze BAP-4 dla bojowych środków trujących i D-100 dla stawiania zasłony dymnej. Od 1934 roku bomby 250 kg można było przenosić także podwieszane z użyciem dwóch belek podskrzydłowych, bez konieczności montowania specjalnych belek pod kadłubem.
Uzbrojenie:
Część samolotów rozpoznawczych została w służbie wyposażona w radiostacje różnych typów (głównie 13SK i 14SK). Samoloty miały celownik bombowy OPB-1 (kopia niemieckiego Goertz).

</doc>
<doc id="176567" url="https://pl.wikipedia.org/wiki?curid=176567" title="Georg Hannig">
Georg Hannig

Georg Hannig (ur. w 1872 w Berlinie, zm. 14 listopada 1934 r. tamże) – współtwórca i pierwszy dyrektor Cmentarza Centralnego w Szczecinie.
Dyplomowany ogrodnik. Zdobył gruntowne doświadczenie zawodowe między innymi w ogrodach Wersalu. Pracował przy projektowaniu, tworzeniu i pielęgnacji parków w całej Europie. Na początku XX wieku zamieszkał w Szczecinie, gdzie wspólnie z Wilhelmem Meyer-Schwartau zajął się rozbudową (1918) i nadaniem ostatecznego kształtu Cmentarza Centralnego, którego był dyrektorem do roku 1928. Następnie przeniósł się do Szwajcarii. Zmarł 14 listopada 1934 roku i został pochowany w Berlinie.

</doc>
<doc id="176568" url="https://pl.wikipedia.org/wiki?curid=176568" title="Półpiętro">
Półpiętro



</doc>
<doc id="176570" url="https://pl.wikipedia.org/wiki?curid=176570" title="Nić chirurgiczna">
Nić chirurgiczna



</doc>
<doc id="176571" url="https://pl.wikipedia.org/wiki?curid=176571" title="Mariano Rajoy">
Mariano Rajoy

Mariano Rajoy Brey (ur. 27 marca 1955 w Santiago de Compostela) – hiszpański polityk, prawnik i samorządowiec, długoletni parlamentarzysta, wicepremier i minister w rządach José Maríi Aznara, w latach 2003–2004 sekretarz generalny, a od 2004 do 2018 przewodniczący Partii Ludowej. Premier Hiszpanii od 21 grudnia 2011 do 2 czerwca 2018.
Życiorys.
Wykształcenie i działalność zawodowa.
Z wykształcenia prawnik, ukończył w 1977 studia na Universidad de Santiago de Compostela. W 1978 uzyskał kwalifikacje urzędnicze. W 1979 był ofiarą wypadku drogowego. Od tego czasu zaczął nosić brodę, aby zakryć powstałe w wyniku tego zdarzenia blizny. Pracował jako prawnik zajmujący się rejestrami nieruchomości, odbył w międzyczasie służbę wojskową.
Działalność polityczna do 2011.
Był związany z konserwatywną partią UNE, współtworzącą w drugiej połowie lat 70. Sojusz Ludowy (AP) Manuela Fragi Iribarne. W 1989 wraz z tym ugrupowaniem brał udział w powołaniu Partii Ludowej (PP). W 1981 uzyskał mandat posła do regionalnego parlamentu Galicji. W administracji wspólnoty autonomicznej w 1982 objął stanowisko dyrektora generalnego do spraw instytucjonalnych. W 1983 został radnym Pontevedry, od tegoż roku do 1986 pełnił funkcję przewodniczącego diputación provincial, organu zarządzającego prowincją Pontevedra. W 1986 został wiceprzewodniczącym rządu Galicji. Utracił jednak to stanowisko w 1987, gdy w regionie doszło do zmiany koalicji rządzącej. Jednocześnie awansował w partyjnej strukturze Sojuszu Ludowego, kierował jego oddziałem na poziomie prowincji.
W 1986 po raz pierwszy został wybrany do Kongresu Deputowanych. Od tego czasu z powodzeniem ubiegał się o reelekcję do niższej izby Kortezów Generalnych w kolejnych wyborach w 1989, 1993, 1996, 2000, 2004, 2008 i 2011. W 1990, gdy José María Aznar stanął na czele Partii Ludowej, Mariano Rajoy został zastępcą sekretarza generalnego tego ugrupowania. Funkcję tę pełnił nieprzerwanie do 2003.
W latach 1996–2003 wchodził w skład pierwszego i drugiego rządu José Maríi Aznara. Od maja 1996 do stycznia 1999 zajmował stanowisko ministra administracji publicznej. Następnie zastąpił Esperanzę Aguirre na czele resortu edukacji i sportu, którym kierował do kwietnia 2000, tj. do końca urzędowania pierwszego gabinetu. W drugim rządzie od kwietnia 2000 do września 2003 sprawował urząd pierwszego wicepremiera. Od kwietnia 2000 do lutego 2001 był jednocześnie ministrem ds. prezydencji odpowiedzialnym za koordynację prac rządu. Ponownie funkcję tę pełnił od lipca 2002 do września 2003, łącząc ją ze stanowiskiem rzecznika prasowego rządu. W międzyczasie, od lutego 2002 do lipca 2002, kierował hiszpańskim ministerstwem spraw wewnętrznych.
W 2003 José María Aznar zadeklarował, że nie będzie ubiegał się o ponowny wybór na premiera w wyborach przewidzianych na 2004. Mariano Rajoy był jednym z faworytów do przejęcia przywództwa w partii, konkurowali z nim Jaime Mayor Oreja i Rodrigo Rato. We wrześniu 2003, po ostatecznym potwierdzeniu rezygnacji przez premiera (pozostającego nadal formalnym przewodniczącym partii), Partia Ludowa wybrała Mariano Rajoya na swojego lidera w kampanii wyborczej. Polityk ustąpił wówczas z funkcji rządowych, obejmując jednocześnie stanowisko sekretarza generalnego swojego ugrupowania. Partia Ludowa przegrała jednak w wyborach w 2004. Za główną przyczynę uznano zamachy terrorystyczne w Madrycie, które miały miejsce na trzy dni przed głosowaniem. Ugrupowanie przeszło wówczas do opozycji wobec gabinetu Hiszpańskiej Socjalistycznej Partii Robotniczej. Mariano Rajoy w październiku tegoż roku wystartował na przewodniczącego Partii Ludowej, uzyskując poparcie na poziomie 98%. Poprowadził swoją formację do kolejnych wyborów w 2008. Ludowcy odnotowali lepszy wynik, jednak ponownie przegrali z PSOE. Lider PP utrzymał jednak przywództwo w partii – na kongresie w czerwcu 2008 poparło go 84% delegatów.
Premier Hiszpanii.
Kryzys finansowy i wiążące się z nim załamanie rynku nieruchomości oraz rosnące bezrobocie przyczyniły do przedterminowych wyborów parlamentarnych w 2011. Partia Ludowa odniosła w nich zwycięstwo, uzyskując najlepszy wynik w historii – 186 mandatów w 350-osobowym Kongresie Deputowanych. 20 grudnia 2011 niższa izba parlamentu powołała Mariano Rajoya na urząd premiera. 21 grudnia 2011 jego gabinet został zaprzysiężony i rozpoczął urzędowanie. Rząd ten funkcjonował przez całą kadencję, w ramach przeciwdziałania kryzysowi gospodarczemu prowadził politykę ograniczania wydatków publicznych. Partia Ludowa traciła poparcie również na skutek afery finansowej, gdy w 2013 ujawniono, że jej były skarbnik Luis Bárcenas prowadził podwójną księgowość i gromadził pieniądze w Szwajcarii. Mariano Rajoy zaprzeczył, by miał wiedzę o tym procederze, odmawiając podania się do dymisji.
Ostatecznie Partia Ludowa wygrała kolejne wybory z grudnia 2015, a Mariano Rajoy uzyskał poselską reelekcję. Jego ugrupowanie utraciło jednak 1/3 miejsc w Kongresie Deputowanych, a w niższej izbie parlamentu pojawiły się nowe ugrupowania – socjalistyczna partia Podemos i liberalna formacja Obywatele. Wybory te zapoczątkowały kryzys rządowy, w trakcie którego gabinet lidera ludowców kontynuował działalność. W styczniu 2016 Mariano Rajoy odmówił przyjęcia od króla misji utworzenia nowego rządu, wskazując na brak możliwości zapewnienia mu większości w parlamencie.
W czerwcu 2016 doszło w rezultacie do przedterminowych wyborów. Partia Ludowa poprawiła swoje notowania i zyskała kilkanaście mandatów, a jej lider po raz dziesiąty z rzędu został wybrany do Kongresu Deputowanych. Mariano Rajoy przyjął tym razem misję powołania nowego gabinetu, doprowadzając do podpisania porozumienia z partią Obywatele i zapewniając sobie poparcie posła Koalicji Kanaryjskiej. Żadne z pozostałych ugrupowań nie zgodziło się jednak wstrzymać od głosu nad wotum zaufania. Uniemożliwiło to uzyskanie przynajmniej zwykłej większości głosów wymaganej w drugim głosowaniu – w obu za powołaniem Mariano Rajoya na premiera opowiedziało się po 170 deputowanych, a przeciw zagłosowało po 180 posłów.
Przeciągający się pat polityczny doprowadził do kryzysu wewnątrz opozycyjnych socjalistów, zakończonego rezygnacją ich lidera Pedra Sáncheza. Tymczasowe władze PSOE opowiedziały się za umożliwieniem Mariano Rajoyowi sformowania nowego rządu. Procedura powołania przywódcy ludowców na premiera została ponowiona. Trzecie głosowanie, w którym wymagana była większość bezwzględna, zakończyło się takim samym wynikiem jak poprzednie. 29 października 2016 w czwartym głosowaniu większość (68) posłów PSOE wstrzymała się od głosu zgodnie z wprowadzoną partyjną dyscypliną. Mariano Rajoy otrzymał 170 głosów za przy 111 głosach przeciw, uzyskując wymaganą zwykłą większość dla zapewnienia sobie wyboru. 3 listopada 2016 ogłosił skład swojego drugiego gabinetu, którego członkowie zostali zaprzysiężeni następnego dnia.
W maju 2018 zapadł wyrok w sprawie "caso Gürtel", w wyniku tego postępowania skazano blisko 30 polityków i związanych z ludowcami biznesmenów, którym zarzucono m.in. fałszerstwa i pranie brudnych pieniędzy. Jednocześnie Partia Ludowa została ukarana za czerpanie korzyści z korupcji. Socjaliści złożyli wówczas wniosek o konstruktywne wotum nieufności, proponując na premiera swojego lidera Pedra Sáncheza. Wniosek ten poparła koalicja ugrupowań lewicowych, komunistycznych i ekologicznych skupionych wokół partii Podemos, a także baskijscy i katalońscy nacjonaliści. Wniosek o wotum nieufności przeszedł 1 czerwca 2018 – stosunkiem 180 do 169 głosów Mariano Rajoy został odwołany z funkcji premiera.
Formalnie zakończył urzędowanie następnego dnia, gdy jego następca został zaprzysiężony. 5 czerwca 2018 ustąpił z funkcji przewodniczącego partii. Ugrupowaniem kierował do 21 lipca 2018, gdy wybrano jego następcę.
Życie prywatne.
Żonaty z Elvirą Fernández Balboa. Ma dwóch synów.

</doc>
<doc id="176572" url="https://pl.wikipedia.org/wiki?curid=176572" title="Pozzuoli">
Pozzuoli

Pozzuoli, dawniej Puteoli – miasto i gmina we Włoszech, w regionie Kampania, prowincja Neapolu. Miasto portowe nad Morzem Tyrreńskim. Według danych na rok 2004 gminę zamieszkuje 78 758 osób, 1831,6 os./km².
Miasto położone jest w centrum Pól Flegrejskich – kaldery superwulkanu, który wznowił swoją aktywność w połowie XX wieku. Pod kalderą znajduje się gigantyczne jezioro płynnej magmy.
Miasto zostało założone około 530 p.n.e. przez greckich uciekinierów z wyspy Samos pod nazwą Δικαιαρχία (Dikajarchia), przemianowane zostało następnie przez Rzymian na Puteoli. Było jednym z ważniejszych miast Italii i najważniejszym portem południa.
Szalony cesarz rzymski Kaligula kazał zatopić w Zatoce Neapolitańskiej, na linii z Puteoli do Baiae, w dwóch szeregach obok siebie, 2 tysiące statków handlowych zabranych właścicielom, a na nich wybudować drogę – tylko po to, by móc się przejechać konno tam i z powrotem po tym najdłuższym na świecie moście (Tyberiusz, cesarski stryjeczny dziadek Kaliguli, miał się ponoć kiedyś wyrazić, że „"Kaligula tak się nadaje na cesarza, jak konie z jego wozu do jazdy po zatoce Baiae"”).
Głównymi atrakcjami turystycznymi miasta są amfiteatr Flawiuszów (wł.
"Anfiteatro Flavio"), ruiny rzymskiego targu – tzw. świątynia Serapisa (wł. "Tempio di Serapide") (Kolendo J., 2001, s.460, 461), a także Solfatara.
W Pozzuoli dzieciństwo spędziła Sophia Loren – znana włoska aktorka, laureatka Oscara.
W mieście znajduje się stacja kolejowa: Pozzuoli, Pozzuoli Solfatara.

</doc>
<doc id="176573" url="https://pl.wikipedia.org/wiki?curid=176573" title="Zamek czterotaktowy">
Zamek czterotaktowy

Zamek czterotaktowy - rodzaj zamka o konstrukcji ślizgowo-obrotowej stosowanego w karabinach powtarzalnych i jednostrzałowych, w którym przy przeładowaniu strzelec musi wykonać cztery ruchy za pomocą manipulatora zamka:
Zamki czterotaktowe są najpopularniejszym systemem wykorzystywanym w budowie karabinów powtarzalnych.

</doc>
<doc id="176574" url="https://pl.wikipedia.org/wiki?curid=176574" title="Spryt (analiza transakcyjna)">
Spryt (analiza transakcyjna)

Spryt to jedna z podstawowych gier omawianych w analizie transakcyjnej.
Teza Na poziomie społecznym są to racjonalnie prowadzone rozmowy, między dwoma lub więcej Dorosłymi, natomiast na poziomie psychologicznym są to transakcje między Dzieckiem, które swoim zachowaniem wywołuje złość u Rodzica, natomiast Rodzic w tej grze stara się być wzorem zachowania, wybaczając Dziecku jego zachowanie, za które przeprasza. Teza w tego typu grze z punktu widzenia agensa brzmi: "Mogę niszczyć wszystko i przez cały czas otrzymywać od ciebie wybaczenie". 
W tej grze wygrywa cały czas Dziecko, jeżeli za swoje zachowanie otrzymuje rozgrzeszenie od Rodzica. Otrzymanie rozgrzeszenia czy wybaczenia jest też psychologiczną wypłatą dla agensa. W czasie tego typu gry agens dokonuje aktów zniszczenia, jednocześnie grzecznie przepraszając za swoje czyny, co powoduje skłonność drugiej strony do wybaczania i także grzecznego zachowania wobec agensa.
Antyteza Jeżeli grający w spryt Rodzic przemieni się w obiektywnego Dorosłego, może wówczas przedstawić swoją propozycję, żeby agens nie przepraszał za swoje zachowanie "Możesz doprowadzić do zniszczenia całego projektu, ale proszę, nie przepraszaj za to".
Cel Uzyskanie rozgrzeszenia.
Role Agresor (agens), Ofiara
Paradygmat transakcyjny
Posunięcia

</doc>
<doc id="176576" url="https://pl.wikipedia.org/wiki?curid=176576" title="Nerd">
Nerd

Nerd – osoba przesadnie fascynująca się naukami ścisłymi, zwłaszcza informatyką, oraz grami komputerowymi. Synonimicznym określeniem nerda jest geek.
Stereotyp nerda parodiowały m.in. filmy z cyklu "Zemsta frajerów" ("Revenge of the Nerds").

</doc>
<doc id="176577" url="https://pl.wikipedia.org/wiki?curid=176577" title="Zamek dwutaktowy">
Zamek dwutaktowy

Zamek dwutaktowy - rodzaj zamka stosowanego w karabinach powtarzalnych i jednostrzałowych, w którym przy przeładowaniu strzelec musi wykonać dwa ruchy za pomocą manipulatora zamka (najczęściej rączką lub dźwignią).
Charakterystyka.
Zamek dwutaktowy w celu przeładowania wymaga od strzelca wykonania jedynie dwóch ruchów manipulatorem zamka, co teoretycznie zwiększa szybkostrzelność broni powtarzalnej względem popularniejszych zamków czterotaktowych, jednak kosztem bardziej skomplikowanej konstrukcji. W przypadku przeładowywania broni rączką zamkową, strzelec wykonuje następujące czynności:
W broni przeładowywanej dźwignią strzelec analogicznie wykonuje ruch do dołu a następnie do góry.
Historia.
Zamki dwutaktowe przeładowywane dźwignią (ang. lever-action), cieszyły się szczególną popularnością w II połowie XIX w. w Stanach Zjednoczonych, i związane były przede wszystkim z konstrukcjami: Christophera Spencera (Spencer Repeating Rifle), Tylera Henry’ego (Henry M1860) i Olivera Winchestera (Winchester M1866 i wiele innych). Zamki dwutaktowe przeładowywane rączką zamkową, spopularyzowane zostały pod koniec XIX w. przez Ferdinanda Mannlichera za sprawą serii jego karabinów przeznaczonych dla armii austro-węgierskiej (M1886, M1888, M1890, M1895). Innymi karabinami wykorzystującymi tego rodzaju zamki były kanadyjski Ross oraz szwajcarski Schmidt-Rubin. 
Zaletą zamków dwutaktowych, było zapewnienie teoretycznie wyższej szybkostrzelności wobec zamków czterotaktowych (wykonanie o połowę mniej czynności przy przeładowaniu). Jednak wadą ich wielu wczesnych wersji była skomplikowana konstrukcja, podatność na zanieczyszczenia i zacięcia oraz konieczność użycia znacznej siły przy przeładowaniu. Cechy te sprawiły, iż poza kilkoma wyjątkami konstrukcje tego typu nie zdobyły szczególnej popularności jako broń wojskowa, ustępując prostszym zamkom czterotaktowym.
Obecnie firma Blaser produkuje karabiny powtarzalne z zamkiem dwutaktowym ryglowanym listwami sprężystymi, oraz firma Heym z zamkiem ryglowanym przez 6 kulek.

</doc>
<doc id="176579" url="https://pl.wikipedia.org/wiki?curid=176579" title="Zgromadzenie Narodowe (Japonia)">
Zgromadzenie Narodowe (Japonia)

 – dwuizbowy parlament, najwyższy organ przedstawicielski i zasadniczy organ władzy ustawodawczej w Japonii.
Jego dwie izby to:
Izba niższa może być rozwiązana przez cesarza „za radą i aprobatą rządu” (art. 7 Konstytucji), wyższa – nie.

</doc>
<doc id="176581" url="https://pl.wikipedia.org/wiki?curid=176581" title="Serapejon">
Serapejon

Serapejon (, ) – świątynia Serapisa. Najważniejsza ze świątyń o tej nazwie znajdowała się w Aleksandrii w Egipcie. W czasie panowania dynastii Ptolemeuszy znajdował się tam ośrodek myśli filozoficznej oraz ogromna biblioteka, skupiająca około 70 tys. rękopisów.
W 391 roku Serapeum zostało zburzone na rozkaz cesarza Teodozjusza w ramach wprowadzania w życie Dekretów teodozjańskich. 
Następujący starożytni historycy chrześcijaństwa: Sozomenos, Rufin z Akwilei i Sokrates Scholastyk opisują, że w reakcji na decyzję cesarską o zburzeniu Serapejonu wyznawcy kultu pogańskiego zaczęli okupować świątynię oraz urządzać w Aleksandrii rzezie chrześcijan.
Neoplatoński filozof Eunapios (347–po 414) ukazywał zburzenie Serapionu jako dokonane przez chrześcijan "bez żadnego godnego pochwały powodu", oskarżając ich o ograbienie świątyni. 

</doc>
<doc id="176584" url="https://pl.wikipedia.org/wiki?curid=176584" title="Magas (król Cyrenajki)">
Magas (król Cyrenajki)

Magas (zm. 250 p.n.e.) – król Cyrenajki (panował w latach 276-250 p.n.e.), syn Bereniki I z pierwszego małżeństwa, pasierb Ptolemeusza I, mąż Apame, ojciec Bereniki II i teść Ptolemeusza III.
Ptolemeusz I powierzył mu rządy w zależnej od Egiptu Cyrenajce około 300 roku p.n.e. . W 276 p.n.e. Magas ogłosił się niezależnym królem Cyrenajki i zawarł skierowany przeciwko Egiptowi sojusz z władcą państwa Seleukidów Antiochem I, . Podjął wtedy wyprawę na Egipt, która z racji buntu libijskiego i braku wsparcia ze strony Seleukidów zajętych wojną z Galatami została przerwana. Ptolemeusz II nie wykorzystał okazji do przejęcia inicjatywy, gdyż sam zmagał się z buntem najemników i w takiej sytuacji zachowano status quo z Magasem jako niezależnym królem Cyrenajki. Taki stan rzeczy przetrwał do około roku 250 p.n.e., kiedy Magas porozumiał się z Ptolemeuszem, wydając swoją córkę Berenikę II za przyszłego następcę tronu egipskiego - Ptolemeusza III Euergetesa. Berenika wnosiła w posagu Cyrenajkę, która przeszła pod panowanie egipskie.

</doc>
<doc id="176585" url="https://pl.wikipedia.org/wiki?curid=176585" title="Alkoholik (analiza transakcyjna)">
Alkoholik (analiza transakcyjna)

Alkoholik to jedna z podstawowych gier omawianych w analizie transakcyjnej.
Teza Na poziomie społecznym są to racjonalnie prowadzone dialogi między dwoma lub więcej Dorosłymi, natomiast na poziomie psychologicznym są to transakcje między Dzieckiem, które poprzez swoje działania, polegające na upijaniu się, prowokuje Rodziców ze swojego otoczenia do reagowania na własne zachowania. Teza w tego typu grze z punktu widzenia agensa brzmi: "Przez swoje picie już tyle zła wyrządziłem, spróbuj mnie powstrzymać". 
W tej grze najczęściej wygrywa agens. Rzeczywiście jest alkoholikiem starającym się wywoływać grę, w którą wikła osoby z jego najbliższego otoczenia. Otrzymuje psychologiczną wypłatę wówczas, gdy będzie mógł sam siebie przed innymi oskarżyć za własne działania, co następuje w fazie trzeźwienia. W grze tej występuje kilka ról poza samym Alkoholikiem. Przede wszystkim jest to Oskarżyciel, którym najczęściej jest osoba z najbliższej rodziny alkoholika, a poza tym: Wybawca, którym jest osoba zainteresowana stanem zdrowia alkoholika, Kozioł ofiarny, czyli osoba ofiarowująca Alkoholikowi pomoc finansową, nie ingerująca w jego kłopoty związane z alkoholizmem oraz Pośrednik, który bezpośrednio sprzedaje alkohol lub "stawia" kolejkę Alkoholikowi.
W niektórych przypadkach role Kozła ofiarnego, Oskarżyciela i Wybawcy może grać ta sama osoba, na przykład żona, pomagająca pijanemu mężowi wracającemu do domu po libacji rozebrać się i kładąca go do łóżka, która następnego dnia robi mu wyrzuty, a następnie - jako Wybawca - prosi go o to, żeby zmienił swoje postępowanie i przestał pić. W skrajnym przypadku może to być gra dwustronna, gdy np. żona staje się też Pośrednikiem częstującym męża alkoholem.
Momentem kulminacyjnym w tej grze jest kac, gdy Alkoholik sam sobie robi wyrzuty z powodu własnego upojenia alkoholowego.
Antyteza W czasie leczenia alkoholika terapeuta i osoby z grupy wsparcia powinny odrzucić role Oskarżyciela i Wybawcy oraz przyjąć wyłącznie pozycję Dorosłego.
Cel Samooskarżenie.
Role Alkoholik, Oskarżyciel, Wybawca, Kozioł ofiarny, Pośrednik
Paradygmat transakcyjny
Posunięcia
Odmiany gry
Gry komplementarne

</doc>
<doc id="176586" url="https://pl.wikipedia.org/wiki?curid=176586" title="Wyciąg (medycyna)">
Wyciąg (medycyna)

Wyciąg – stosowany w ortopedii sposób leczenia, znajdujący zastosowanie w nastawianiu złamań i zwichnięć, korygowaniu zniekształceń i wad postawy (np. skrzywienia kręgosłupa) lub odciążaniu urażonych stawów.
Nazwa używana jest także jako określenie sprzętu służącego do stosowania tej metody leczenia.
Istnieją dwa zasadnicze rodzaje wyciągów, posiadające wiele modyfikacji:
Oba rodzaje wyciągów stosuje się wobec chorego leżącego w łóżku, zazwyczaj przy pomocy specjalnej ramy wyciągowej mocowanej do łóżka. Obciążenie wyciągu stanowią specjalne ciężarki, worki z piaskiem itp. Długotrwałe unieruchomienie, jakie ma miejsce podczas stosowania wyciągu (z wyjątkiem stosowania wyżej wspomnianych aparatów ortopedycznych), jest dla chorego przykre i kłopotliwe, naraża również na dolegliwości takie jak odleżyny. Dlatego chorzy unieruchomieni na wyciągu wymagają szczególnego nadzoru i opieki.
Szczególnym rodzajem wyciągu jest tzw. wyciąg zrównoważony, przygotowany w ten sposób, że ruchy chorego w łóżku są wychwytywane i kompensowane przez mechanizm wyciągowy, co pozwala zachować jednakową siłę wyciągu i jednocześnie umożliwia choremu pewien zakres ruchów.

</doc>
<doc id="176587" url="https://pl.wikipedia.org/wiki?curid=176587" title="Asydejczycy">
Asydejczycy



</doc>
<doc id="176588" url="https://pl.wikipedia.org/wiki?curid=176588" title="LoC">
LoC



</doc>
<doc id="176589" url="https://pl.wikipedia.org/wiki?curid=176589" title="Poczucie kontroli">
Poczucie kontroli



</doc>
<doc id="176590" url="https://pl.wikipedia.org/wiki?curid=176590" title="Polichlorek winylu">
Polichlorek winylu



</doc>
<doc id="176592" url="https://pl.wikipedia.org/wiki?curid=176592" title="Johann Carl Gottfried Loewe">
Johann Carl Gottfried Loewe



</doc>
<doc id="176593" url="https://pl.wikipedia.org/wiki?curid=176593" title="Carl Loewe">
Carl Loewe

Johann Carl Gottfried Loewe (Löwe), najczęściej Karl lub Carl Loewe (ur. 30 listopada 1796 w Löbejün, zm. 20 kwietnia 1869 w Kilonii) – niemiecki kompozytor, dyrygent, śpiewak (baryton) i organista. Przez współczesnych zwany „Schubertem północnych Niemiec”. 
Młodość.
Urodził się w Löbejün koło Halle jako dwunaste dziecko w rodzinie nauczyciela. Pierwsze lekcje muzyki odebrał od ojca. Był członkiem chóru w Köthen (Anhalt), a później w Halle, gdzie uczęszczał do szkoły. Podczas nauki został dostrzeżony przez króla Westfalii, który wspomagał finansowo jego dalszą edukację muzyczną oraz studia teologiczne na Uniwersytecie w Halle.
Dorosłe życie.
W 1820 Loewe przeniósł się do Szczecina, gdzie pracował jako organista w kościele św. Jakuba i dyrektor szkoły muzycznej, którą utworzył w 1824 roku. Brał czynny udział w życiu kulturalnym miasta. Organizował koncerty, na które zapraszał najpopularniejszych kompozytorów pruskich, samemu także koncertując. Doprowadził do wykonania wielu wybitnych dzieł – m.in. "Pasji według św. Mateusza" i "Pasji według św. Jana" Jana Sebastiana Bacha. W 1827 roku poprowadził szczecińskie prawykonanie "IX Symfonii" Ludwiga van Beethovena oraz światowe prawykonanie dzieła Felixa Mendelssohna-Bartholdy'ego – uwertury koncertowej do "Snu nocy letniej" Williama Szekspira. Utwory angielskiego dramaturga sam tłumaczył, podobnie jak dzieła George'a Byrona. 
Pisał muzykę do wierszy poetów romantycznych, dając początek nowemu gatunkowi solowej ballady romantycznej. Skomponował muzykę do utworów Adama Mickiewicza w przekładzie Carla von Blankensee. Opublikowany w 1835 tom tych kompozycji pt. "Die Polnische Balladen" zawierał m.in. ballady:
W jego dorobku znajduje się też muzyczna wersja ballady Johanna Wolfganga Goethego "Król Elfów" (oryg. "Erlkönig"), dorównującą jakością znacznie popularniejszej kompozycji Franza Schuberta. 
Choć współczesnym znany był głównie z ballad, Carl Loewe tworzył też inne formy: oratoria, opery i liczne kompozycje instrumentalne. Tylko jedna opera doczekała się wystawienia: "Die drei Wünsche", dzieło pokazane w 1834 w Berlinie, przeszło jednak bez echa.
Po osiągnięciu znacznej popularności w latach 40. i 50. XIX wieku, jako śpiewak udał się na tournée po Europie. Występował m.in. we Francji, Wielkiej Brytanii, Norwegii i Szwecji. Po powrocie do Niemiec, w 1866 przeniósł się do Kilonii, gdzie zmarł na zawał serca w 1869 roku. Tam też został pochowany.
Pomnik Loewego stał do 1945 roku przed szczecińskim kościołem farnym św. Jakuba, później podniesionym do rangi katedry. Do dziś ocalał tylko neogotycki cokół, na którym stoi obecnie figura Maryi. Do 1945 serce kompozytora znajdowało się w katedrze św. Jakuba w Szczecinie, przy dawnych organach katedralnych. Na początku marca 2012 podczas remontu szczecińskiej katedry odnaleziono urnę, w której prawdopodobnie spoczywa serce Carla Loewego. Dziś o związkach kompozytora ze stolicą Pomorza Zachodniego przypomina m.in. dwujęzyczna tablica pamiątkowa umieszczona w katedrze.
Twórczość.
Ballady.
Do najważniejszych ballad Loewego zaliczyć należy:

</doc>
<doc id="176594" url="https://pl.wikipedia.org/wiki?curid=176594" title="Poczucie umiejscowienia kontroli">
Poczucie umiejscowienia kontroli

Teoria poczucia umiejscowienia kontroli (LoC, od ang. "locus of control") stworzona została w latach 60. XX w. przez Juliana Rottera, jako jedna z teorii społecznego uczenia się. Ma swoje korzenie w teorii warunkowania sprawczego. Rotter zauważył, że ludzie mają odmienne sposoby interpretowania przyczyn zdarzeń, które spotykają ich lub inne osoby.
Przykłady
Teoria umiejscowienia poczucia kontroli dotyczy subiektywnie odczuwanego ulokowania sprawstwa zdarzeń. Rotter twierdzi, że ludzie uczą się w ciągu życia wierzyć, że ich losem kierują oni sami, bądź też że kierują nim czynniki od nich samych niezależne. W związku z tym teoria ta umieszcza ludzi na (jednomodalnym) kontinuum z dwoma biegunami.
Do mierzenia poczucia umiejscowienia kontroli służy kwestionariusz Rottera. Zawiera on między innymi takie sformułowania do wyboru:
Poczucie kontroli może przyjmować charakter antycypacji, oczekiwań sytuacyjnych, nastawienia, specyficznej atrybucji zaistniałych zdarzeń itp. Przekłada się także na konkretne działania i zachowania.
Geneza poczucia umiejscowienia kontroli.
Poczucie umiejscowienia kontroli jest względnie trwałą cechą osobowości, która swoje korzenie ma prawdopodobnie we wczesnych etapach wychowania i w spostrzeganej skuteczności własnych działań. Koreluje dodatnio z rozwojem poznawczym i rozwojem społeczno-emocjonalnym dziecka.
Odkryto pozytywny związek (korelację) między wysiłkiem wkładanym w rozwiązanie zadania, wytrwałością, liczbą sukcesów, zdrowiem i funkcjonowaniem układu odpornościowego i długością życia a poczuciem umiejscowienia kontroli.
Okazuje się, że pewne prawa, które traktowano w psychologii jako ogólne (na przykład prawo nieregularnego wzmacniania) mają odmienną postać u internalistów i eksternalistów.
Różnice w poczuciu umiejscowienia kontroli wpływają na takie przeżycia jak odczuwanie winy lub odczuwanie krzywdy. Porażki będą wywoływać u internalistów poczucie winy, u eksternalistów poczucie krzywdy. W teoriach psychoanalitycznych twierdzi się zaś, że poczucie winy jest znacznie bardziej dojrzałym i mniej toksycznym przeżyciem niż poczucie krzywdy. Poczucie winy „przestawia” osobowość na funkcjonowanie charakterystyczne dla neurotyka, poczucie krzywdy zaś dla psychotyka.
Niektóre badania sugerują, że nieistotne jest to czy badany rzeczywiście kontroluje wzmocnienia, ale raczej jego przekonanie o posiadaniu lub nieposiadaniu kontroli. Pewne dane pokazują także, że poczucie umiejscowienia kontroli jest silnie zależne od bieżących okoliczności. Ludzie zmieniają swoje poczucie ulokowania kontroli w zależności od tego na przykład, jakie zadanie przed nimi stoi i jakie mieli wcześniejsze doświadczenia z tym zadaniem (szerzej zobacz: wyuczona bezradność).
Poczucie kontroli wzmocnień Rottera jest jedną z teorii podnoszącą znaczenie wpływu jednostki na świat. Pokrewne pojęcia to „oczekiwanie własnej skuteczności” Alberta Bandury, wewnątrz- i zewnątrzsterowność (teoria rozwijana przez Waltera Recklessa), pojęcie zależności magicznych w teorii warunkowania sprawczego. Wszystkie te koncepcje łączą przekonanie o zdolności wpływu jednostki na sytuację ze zdrowiem psychicznym.
Pojęcie umiejscowienia kontroli często utożsamiane jest z zewnątrzsterownością i wewnątrzsterownością. Nie są to jednak pojęcia tożsame.

</doc>
<doc id="176597" url="https://pl.wikipedia.org/wiki?curid=176597" title="Wyciąg (farmacja)">
Wyciąg (farmacja)

Wyciąg, ekstrakt – zagęszczony preparat roślinny lub zwierzęcy, otrzymywany poprzez wytrawienie odpowiedniego surowca rozpuszczalnikiem, na przykład wodą bądź etanolem i ich mieszaninami, a następnie odpowiednie zagęszczenie. Jest to rodzaj leku galenowego.
Wyciągi są przetworami o konsystencji płynnej (wyciągi płynne i nalewki), półstałej (wyciągi gęste i oleożywice) i stałej (wyciągi suche).
Wyciągi uzyskiwane za pomocą wody zimnej lub letniej określane są mianem zimnych.

</doc>
<doc id="176598" url="https://pl.wikipedia.org/wiki?curid=176598" title="Andropow">
Andropow

Osoby o tym nazwisku:

</doc>
<doc id="176600" url="https://pl.wikipedia.org/wiki?curid=176600" title="Partia Liberalno-Demokratyczna (Japonia)">
Partia Liberalno-Demokratyczna (Japonia)

 – największa japońska partia polityczna. Pozostająca u władzy od 1955, czyli od swego powstania, do 2009 roku, poza krótkim okresem rządów koalicji partii będących w opozycji do PLD w 1993 roku (tzw. "system 1955 roku"). Nie należy jej mylić z Partią Liberalną (1998), która w listopadzie 2003 r. połączyła się z główną partią opozycyjną: Partią Demokratyczną.
W wyborach parlamentarnych w sierpniu 2009, PLD poniosła dotkliwą porażkę, zdobywając tylko 119 mandatów w Izbie Reprezentantów i tracąc władzę na rzecz Partii Demokratycznej.
Program polityczny.
Partia Liberalno-Demokratyczna nie określa swojej pozycji politycznej, lecz jest powszechnie uważana za partię prawicową. W kwestiach gospodarczych postuluje wolny rynek i liberalizm gospodarczy; opowiada się za opartą na eksporcie gospodarką i ścisłą współpracą z USA w polityce zagranicznej i obronnej. Partia przeprowadziła reformę administracyjną obejmującą m.in.: uproszczenie i usprawnienie biurokracji rządowej, prywatyzację przedsiębiorstw państwowych i reformę podatkową, w ramach przygotowań do spodziewanego obciążenia gospodarki starzeniem się społeczeństwa. W ostatnich latach widoczne jest jednak bardziej protekcjonalne podejście partii do gospodarki, spowodowane naleganiem ważnych, małych przedsiębiorstw i okręgów rolniczych na jakąś formę subwencji.
Partia sprzeciwia się legalizacji związków małżeńskich osób tej samej płci.
Obecne władze.
Przewodniczący:
Zastępca przewodniczącego
Sekretarz generalny
Przewodniczący PLD.
Z wyjątkiem Yōhei Kōno i Sadakazu Tanigakiego, każdy z przewodniczących PLD pełnił funkcję premiera Japonii:
Liczba członków.
W 1990 LDP miało ponad pięć milionów członków, w grudniu 2017 liczba ta wynosiła milion.

</doc>
<doc id="176601" url="https://pl.wikipedia.org/wiki?curid=176601" title="Pomnik Dzieci Głogowskich">
Pomnik Dzieci Głogowskich



</doc>
<doc id="176604" url="https://pl.wikipedia.org/wiki?curid=176604" title="Koherencja (psychologia)">
Koherencja (psychologia)



</doc>
<doc id="176606" url="https://pl.wikipedia.org/wiki?curid=176606" title="Poczucie koherencji">
Poczucie koherencji

Poczucie koherencji (spójności) (ang. The sense of coherence) – konstrukt teoretyczny, wprowadzony przez Aarona Antonovskyego, który oznacza globalną orientację człowieka, wyrażającą stopień, w jakim ma on trwałe, choć dynamiczne poczucie pewności, że:
Pojęcie poczucia koherencji jest stosowane przede wszystkim w psychologii zdrowia, jako nazwa czynnika prewencyjnego dla zachowania zdrowia.
Poczucie koherencji składa się ze zdolności zrozumienia wydarzeń (ang. comprehensibility), poczucia zaradności (ang. manageability) i poczucia sensowności (ang. meaningfulness) podejmowania zaangażowania i kreowania własnego życia.
Wymienione składniki poczucia koherencji, pozostają z sobą w określonych związkach. Zakłada się, że najważniejszym z nich jest poczucie sensowności, gdyż jego siła, wpływa na wzrost lub spadek pozostałych składników. Gdy poczucie sensowności jest silne, również pozostałe elementy mają tendencję do wzrostu. Natomiast, gdy poczucie sensowności jest słabe, wtedy wszystkie składniki mają tendencję spadkową.
Poczucie koherencji diagnozuje się na podstawie testu SoC (Sense of Coherence Scale), czyli kwestionariusza orientacji życiowej. Istnieje wersja dla dorosłych oraz dla młodzieży.

</doc>
<doc id="176608" url="https://pl.wikipedia.org/wiki?curid=176608" title="HBT">
HBT

HBT (ang. "Heterojunction Bipolar Transistor" – "heterozłączowy tranzystor bipolarny") – jest rozszerzeniem tranzystora BJT mogącym obsługiwać sygnały bardzo dużych częstotliwości, rzędu setek GHz. HBT występuje powszechnie w nowoczesnych urządzeniach działających na paśmie radiowym.
Obszary bazy i emitera są wykonane z różnych materiałów półprzewodnikowych (tzw. heterozłącze), tak aby uzyskać większą niż w klasycznym tranzystorze bipolarnym BJT sprawność wstrzykiwania, co oznacza większe wzmocnienie oraz szerokopasmowość. Jego zaletami są też większa dopuszczalna moc i mniejsze szumy typu "1/f".

</doc>
<doc id="176613" url="https://pl.wikipedia.org/wiki?curid=176613" title="Magas (miasto)">
Magas (miasto)

Magas () – miasto w Federacji Rosyjskiej, od grudnia 2000 roku oficjalna stolica republiki Inguszetia. W 2010 roku liczyło ok. 2,5 tys. mieszkańców.
Miasto o nazwie Magas istniało na terenie dzisiejszej Inguszetii już w czasach starożytnych. Założone w II w. n.e., było dawniej głównym ośrodkiem średniowiecznego państwa górskich narodów Kaukazu – Alanii. W XIII wieku miasto zostało zniszczone przez wojska Batu-chana. W 1395 roku dotkliwy cios zadał mu najazd Timura.
W październiku 1994 roku prezydent Inguszetii Rusłan Auszew zadecydował o budowie na miejscu starożytnego miasta nowej stolicy Inguszetii, która zachowałaby dawną nazwę (oznaczającą w języku inguskim miasto słońca). Od 31 października 1998 roku miasto jest siedzibą prezydenta Inguszetii. Od 1999 roku siedziba rządu i parlamentu, od grudnia 2000 roku stolica Inguszetii. Magas, położony zaledwie 4 km od poprzedniej stolicy kraju – Nazrania, znajduje się w dalszym ciągu na etapie budowy. Przewiduje się, że zamieszka w nim około 30 tys. mieszkańców, głównie rodzin członków pracowników administracji państwowej. Magas zaprojektowany jest wyłącznie jako centrum administracyjne, w którym nie przewiduje się lokalizacji jakichkolwiek obiektów przemysłowych.
19 grudnia 2002 roku prezydent Inguszetii Murat Ziazikow wydał dekret, w którym ogłosił 15 kwietnia Dniem miasta Magas.

</doc>
<doc id="176615" url="https://pl.wikipedia.org/wiki?curid=176615" title="Lek galenowy">
Lek galenowy

Lek galenowy – zwyczajowa nazwa leku aptecznego, sporządzonego z surowców roślinnych, zwierzęcych i/lub mineralnych według przepisu zamieszczonego w farmakopei lub receptariuszu (np. "Receptarium polonicum" Głowackiego). Dawniej terminem tym określano wszystkie leki sporządzane w aptece. Obecnie leki galenowe są stosowane głównie jako środki pomocnicze przy wyrobie leków recepturowych.
Nazwa pochodzi od rzymskiego lekarza Galena, który opracował i podał wiele receptur przygotowania takich leków.

</doc>
<doc id="176616" url="https://pl.wikipedia.org/wiki?curid=176616" title="Krasnal">
Krasnal



</doc>
<doc id="176617" url="https://pl.wikipedia.org/wiki?curid=176617" title="Karabiny Mannlicher M1886, M1888, M1890">
Karabiny Mannlicher M1886, M1888, M1890

Karabiny Mannlicher M1886, M1888, M1890 – seria austro-węgierskich karabinów powtarzalnych, zaprojektowanych przez Ferdinanda Mannlichera. Stanowiły one podstawowe uzbrojenie żołnierzy
Armii Austro-Węgier od 1886 do 1896 roku, kiedy to zostały oficjalnie zastąpione przez karabiny Mannlicher M1895. W praktyce pozostały jednak na wyposażeniu, aż do końca I wojny światowej.
Pierwotna wersja karabinu (zasilana 11 mm amunicją czarnoprochową) została opracowana w latach 1885–1886. Wraz ze zmieniającymi się trendami w dziedzinie broni palnej, konstrukcję poddano modernizacji w roku 1888 (przystosowanie do 8 mm amunicji czarnoprochowej) oraz w 1890 (przystosowanie do 8 mm amunicji bezdymnej). Produkcję zakończono w 1896 r. po wyprodukowaniu ponad 1,2 mln egzemplarzy.
W momencie wprowadzenia karabinu do służby w 1886 r., był on bronią wyjątkowo nowoczesną. Zastosowany w nim podzamkowy magazynek pudełkowy z systemem szybkiego ładowania za pomocą ładowników, stanowił przełomową innowację, wyznaczając nową drogę rozwoju karabinów powtarzalnych. Największą wadą karabinu okazał się jednak nadmiernie uproszczony zamek dwutaktowy (niewygodny w obsłudze, podatny na uszkodzenia i zacięcia) uniemożliwiający dalszy rozwój konstrukcji. Z powodu ograniczeń zamka, próby adaptacji karabinu do zmieniających się trendów skazane zostały na porażkę, uwypuklając tylko jego wady w finalnej wersji z 1890 r., dostosowanej do nowoczesnej, ale zbyt silnej dla niego amunicji. Intensywny rozwój broni palnej końca XIX wieku sprawił, że konstrukcja karabinu bardzo szybko stała się przestarzała, ustępując ostatecznie miejsca broni bardziej niezawodnej i ergonomicznej.
Historia.
Wczesne prototypy Mannlichera.
Ferdinand Mannlicher, zanim przejawił talent jako konstruktor broni palnej, pracował jako starszy inżynier kolejnictwa. Po poznaniu Josefa Werndla został przez niego zatrudniony jako konstruktor, w Österreichische Waffenfabriksgesellschaft (Œ.W.G.) w 1877 r. Od tej pory dał się poznać jako uzdolniony wynalazca, opracowując przez kolejne lata ok. 150 prototypów pistoletów, karabinów i karabinów maszynowych.
Początki kariery Mannlichera przypadły na czas, przezbrajania się armii wszelkich państw, z karabinów jednostrzałowych na nowocześniejsze, wyposażone w magazynki karabiny powtarzalne. Dominującą koncepcją ich zasilania były stałe magazynki rurowe, umieszczane pod lufą (wzdłuż niej). Za przykład mogą posłużyć karabiny: amerykańskie Henry (1860) i Winchester (1866-1895), szwajcarskie Vetterli (1867-1881), zmodyfikowany przez Alfreda von Kropatscheka francuski Gras (1878), czy niemiecki Mauser M1871/84 (1884). Charakteryzowały się one zazwyczaj dużą pojemnością (od 5 do nawet 17 naboi), ale ich ładowanie było bardzo czasochłonne (każdy kolejny nabój ładowano pojedynczo), a wraz z opróżnianiem magazynka zmieniało się wyważenie broni (wędrujący środek ciężkości), co znacznie utrudniało strzelcowi celowanie. W związku z tym konstruktorzy poszukiwali nowych lepszych rozwiązań.
Nad ulepszeniem systemu zasilania pracował również Ferdinand Mannlicher, dlatego gdy w 1880 r. cesarska i królewska Techniczna Komisja Wojskowa (niem. "k.u.k. Technisches Militärkomitee" – TMK) ogłosiła konkurs na karabin powtarzalny dla armii austro-węgierskiej, postanowił wziąć w nim udział, prezentując w kolejnych latach, z ramienia Œ.W.G. swoje prototypy. Były to konstrukcje z zamkami czterotaktowymi, różniące się przede wszystkim budową magazynka:
Zaprezentowane prototypy nie wzbudziły jednak zainteresowania TMK i zostały odrzucone. Sytuacja uległa zmianie wraz z kolejnym modelem:
To właśnie zamek dwutaktowy, a nie magazynek zafascynował decydentów. Podczas przeładowania wymagał od strzelca wykonania jedynie dwóch ruchów (w tył i w przód), a więc o połowę mniej niż w zamkach czterotaktowych (obrót, ruch w tył, ruch w przód, obrót). Mimo iż system dwutaktowy nie był nowością, to właśnie Mannlicher jako pierwszy zaadaptował do niego konstrukcję ślizgowo-obrotową, będącą dotychczas domeną zamków czterotaktowych. Umożliwił to obrotowy tłok zaporowy (z umiejscowionymi na nim dwoma symetrycznymi ryglami), który w momencie odciągania trzonu zamka to tyłu, obracał się automatycznie, odryglowując broń. Mimo tego nowatorskiego rozwiązania TMK skrytykowała zamek jako zbyt skomplikowany, jednocześnie obawiając się jego wrażliwości na zanieczyszczenia (ciasne pasowanie elementów). Nakazano jego uproszczenie, przy jednoczesnym zachowaniu systemu dwutaktowego. Mannlicher skwapliwie zastosował się do wytycznych w swoim kolejnym projekcie, jednak powrócił jeszcze do tego rozwiązania sześć lat później (zob. karabinek Mannlicher M1890). Niezadowolenie komisji wywołał również magazynek grawitacyjny, który z racji wrażliwości na zanieczyszczenia zalecono zastąpić bardziej niezawodną konstrukcją.
M1885 – udany prototyp i seria próbna.
Rok później Ferdinand Mannlicher przedstawił komisji, swój kolejny dopracowany pod względem zaleceń prototyp – M1885.
W miejsce zamka ślizgowo-obrotowego (z obrotowym tłokiem zaporowym, ryglowanym za pomocą dwóch symetrycznych rygli) zastosował mocno uproszczony ślizgowy zamek dwutaktowy, z nieruchomym tłokiem zaporowym, ryglowanym pojedynczym niesymetrycznym ryglem wahliwym. Nowy zamek wykazywał wyższą odporność na zanieczyszczenia, był również prosty i tani w produkcji. Osiągnięto to jednak kosztem jego wytrzymałości i płynności działania, co miało się zemścić w przyszłości.
Zmianie uległ również system zasilania karabinu. Mannlicher powrócił do koncepcji podzamkowego magazynka pudełkowego z prototypu M1881, jednak całkowicie go przebudował. Nowy magazynek, analogicznie jak w M1881, był jednorzędowym magazynkiem pudełkowym, wystawał z łoża i umieszczony był pod zamkiem. Umieszczony blisko środka ciężkości i dosyłający naboje w górę, nie zmieniał wyważenia karabinu (jak magazynki rurowe), oraz w przeciwieństwie do magazynka grawitacyjnego nie był tak wrażliwy na zanieczyszczenia. Na tym jednak kończyły się podobieństwa. Proponowany pierwotnie w M1881 magazynek wymienny, mimo swoich ogromnych zalet (szybkie i wygodne ładowanie broni), był jednak rozwiązaniem bardzo problematycznym w skali uzbrojenia dużej armii. W celu osiągnięcia należytej efektywności takiego systemu należało każdego żołnierza wyposażyć w duży zapas ciężkich i drogich magazynków, co nie tylko nadmiernie obciążało żołnierza, ale również wiązało się z ogromnymi kosztami. W prototypie M1885 Mannlicher zastąpił wymienne magazynki systemem opartym na ładownikach. Przy ładowaniu broni nie wymieniano całego magazynka, a jedynie jego wkład – ładownik (prostą i tanią w produkcji, lekką blaszaną ramkę, spinającą naboje po 5 sztuk, którą umieszczano wewnątrz stałego, zintegrowanego z karabinem magazynka). To rewolucyjne rozwiązanie pozwoliło porzucić czasochłonne ładowanie pojedynczymi nabojami, jak w starych magazynkach rurowych; wystarczyło odryglować zamek, umieścić w magazynku ładownik, a następnie po zaryglowaniu, karabin gotowy był już do strzału. Po wystrzeleniu ostatniego naboju, opróżniony ładownik wyrzucano w górę, za pomocą dźwigni na prawej ściance magazynka, i ładowano następny. Równocześnie, prostota ładowników sprawiała, że koszty takiego systemu były skrajnie niższe, niż w wypadku magazynków wymiennych.
M1885 okazał się konstrukcją przełomową, wzbudzając żywe zainteresowanie austro-węgierskich wojskowych, jako następca dotychczas używanych, przestarzałych, jednostrzałowych karabinów Werndl M1867, M1873 i M1877. Karabin używał tego samego naboju, elaborowanego prochem czarnym M1877 11 × 58 mm R, co konstrukcje Werndla, ale zapewniał wysoką szybkostrzelność, dzięki zastosowaniu zamka dwutaktowego oraz opcji szybkiego ładowania nabojami spiętymi po 5 sztuk. Po pozytywnym odbiorze prototypu, TMK zamówiła próbną serię 5500 szt. nowych karabinów, które skierowano do testów w wybranych jednostkach wojskowych. W ich wyniku zalecono dalsze uproszczenie konstrukcji i po szeregu modyfikacji, dopiero udoskonalona wersja karabinu, z roku następnego, trafiła do masowej produkcji.
M1886 – produkcja seryjna.
20 czerwca 1886 r. zmodyfikowany karabin oficjalnie przyjęto do uzbrojenia jako M1886 i niezwłocznie rozpoczęto jego produkcję. Do najważniejszych zmian względem prototypu należały:
Karabin stał się pierwszym ogromnym sukcesem Ferdinanda Mannlichera, jednocześnie plasując jego pracodawcę (Œ.W.G.) na pozycji lidera branży zbrojeniowej. Pierwsze zamówienie armii austro-węgierskiej opiewało na 143 tys. szt. M1886, a wraz z nim pojawiły się również zamówienia zagraniczne, zapowiadając sukces tego najnowocześniejszego w tym momencie karabinu na świecie. Jednak w 1887 r. po wyprodukowaniu 90 – 100 tys. egzemplarzy, armia nagle wycofała swoje zamówienie.
Powodem tej zaskakującej decyzji było pojawienie się w armii francuskiej nowego karabinu – Lebel Mle 1886, który zasilany był małokalibrową amunicją, elaborowaną nowym materiałem miotającym – prochem bezdymnym. Zastosowanie nowego rodzaju prochu zapoczątkowało rewolucję w dziedzinie broni palnej. Do jego najistotniejszych zalet należały: znacznie większa efektywność, dużo mniejsza liczba osadów zanieczyszczających broń, jak i znikoma ilość powstającego przy wystrzale dymu. Pociski wystrzeliwane za pomocą prochu bezdymnego osiągały znacznie większe prędkości, przez co ich zasięg był większy, a tor lotu bardziej płaski, co niesłychanie ułatwiało prowadzenie celnego ognia. Wobec tego amunicja czarnoprochowa z dnia na dzień stała się przestarzała, a TMK uznała, że dalsze użytkowanie karabinu na nabój 11 × 58 mm R jest nieperspektywiczne.
M1888 – zmniejszenie kalibru.
TMK szybko podjęła decyzję o wprowadzeniu nowocześniejszego typu amunicji czarnoprochowej (M1888 8 × 50 mm R) z pociskami o mniejszym kalibrze (8 mm). Było to rozwiązanie tymczasowe, mające poprawić właściwości balistyczne amunicji, do czasu opanowania przez Austriaków technologii wytwarzania prochu bezdymnego (który miał być docelowym ładunkiem miotającym nabojów 8 × 50 mm R). Ponadto lżejsze naboje umożliwiały żołnierzom przenoszenie ich większego zapasu. Jednocześnie rozpisano konkurs, mający wyłonić nowy podstawowy karabin armii austro-węgierskiej, strzelający nową amunicją.
Mannlicher, mając świadomość, że nieuniknione wprowadzenie prochu bezdymnego będzie stanowiło zbyt duże obciążenie dla dotychczasowego zamka, postanowił zawczasu powrócić do wytrzymalszych zamków ślizgowo-obrotowych z ryglowaniem symetrycznym. Do testów przedstawił dwa prototypy wykorzystujące te właśnie zamki, wraz z nowymi nietypowymi magazynkami rotacyjnymi (o kulistym układzie naboi):
Decydenci jednak, kolejny raz zaniepokojeni złożonością nowych konstrukcji, odrzucili je. Wybrali najprostsze i najtańsze rozwiązanie, a mianowicie zmodyfikowane M1886, przystosowane do zasilania nową amunicją. Rozwiązanie to było dogodne przede wszystkim dlatego, iż większość elementów karabinu pozostawała bez zmian, przez co zmodyfikowaną wersję można było łatwo i szybko wdrożyć do produkcji. Umożliwiało to również wykorzystanie już wyprodukowanych 100 tys. M1886, które wystarczyło zmodernizować.
Rok później przekonstruowany M1886 przyjęto do uzbrojenia jako M1888. Użycie nowej amunicji umożliwiło zwiększenie prędkości wylotowej pocisku z 506 na 530 m/s, a lżejszy pocisk o mniejszym kalibrze charakteryzował się lepszymi właściwościami balistycznymi. Do najważniejszych zmian względem poprzednika należały:
Oprócz produkcji nowych karabinów, od 1888 r. rozpoczęto modernizację do nowego standardu starszych M1886, jako M1886/88.
M1890 – amunicja bezdymna.
W 1890 r. została w końcu opracowana austro-węgierska wersja prochu bezdymnego na bazie nitrocelulozy z dodatkiem lignocelulozy, określana również jako proch "pół-bezdymny". Zaczęto elaborować nim dotychczasową 8 mm amunicję, której zmodernizowaną wersję przyjęto pod nazwą M1890. Jego wprowadzenie umożliwiło zwiększenie prędkości wylotowej pocisków z 530 na 590 m/s. W 1892 r. ostatecznie dopracowano nabój, elaborując go ulepszonym, już w pełni bezdymnym prochem nitrocelulozowym. Ostateczna wersja naboju – M1893 8 × 50 mm R, zwiększyła jeszcze prędkość wylotową do ok. 610 m/s. Należy zaznaczyć, że naboje w wersjach M1888, M1890 oraz M1893, mimo drobnych różnic w długości, były jednak w pełni zamienne, a poszczególnych wersji można było używać w tym samym karabinie.
Wraz ze wzrostem prędkości zmieniły się jednak właściwości balistyczne wystrzeliwanych pocisków, konieczne stało się więc dostosowanie celowników. Tak powstała kolejna wersja karabinu – M1890, która od M1888 różniła się tylko zmodyfikowanymi przyrządami celowniczymi. Nowe celowniki skalowane były teraz od 600 do 3000 kroków, co 200 kroków, odpowiednio: skala pierwsza: 600 – 1800 (450 – 1350 m), skala druga: 2000 – 3000 (1500 – 2250 m).
Jako że konstrukcja karabinu nie uległa zmianie, przebudowa starszych M1888 do nowego standardu była zabiegiem czysto kosmetycznym i polegała jedynie na przymocowaniu do ich celowników nakładek z nowymi skalami odległości. Karabiny od podstaw wytwarzane z nowymi celownikami nosiły oznaczenie M1890, natomiast M1888 poddane modyfikacji – M1888/90 (modernizacji podlegały również starsze M1886 i M1886/88 pod oznaczeniem M1886/90).
Karabin M1890 był ostatnią, oficjalną wersją rozwojową karabinu M1886, a zarazem ostatnim karabinem Ferdinanda Mannlichera, w którym zastosował on zamek z ryglem wahliwym.
Następcy.
Mimo dobrego przyjęcia i popularności tej broni, po wprowadzeniu amunicji bezdymnej, zaczęły dawać o sobie znać poważne wady, związane z konstrukcją nadmiernie uproszczonego zamka. Zgodnie z przewidywaniami konstruktora, karabiny nie były w stanie sprostać przeciążeniom, wynikającym z wprowadzenia silniejszej amunicji, do której nie zostały zaprojektowane. Szybko się zużywały, często dochodziło do zacięć i uszkodzeń (zob. Ocena konstrukcji). W związku z tym Ferdinand Mannlicher spróbował kolejny raz przeforsować zamek ślizgowo-obrotowy, proponowany przez niego w latach 1884 i 1887. Wykorzystał on zapotrzebowanie armii na karabinek, czyli skróconą i bardziej poręczną wersję, długiego karabinu piechoty, przeznaczoną między innymi dla kawalerii i obsługi broni ciężkiej. Zamiast po prostu skrócić karabin M1890, zaproponował zupełnie nowy karabinek z przekonstruowanym zamkiem z prototypu M1884. Zmiana sposobu ryglowania, oraz obrotowy tłok zaporowy, wyeliminowały większość wad poprzednika. Mimo że produkowany równolegle z karabinem M1890, i noszący to samo oznaczenie, karabinek M1890 był już nową konstrukcją. Na tyle udaną, że w końcu spotkał się z akceptacją TMK, stanowiąc podstawę do opracowania późniejszej serii karabinów M1895.
Zakończenie produkcji.
Produkcję M1886 zakończono w 1887 r., natomiast M1888 i M1890 w 1896 r. Mimo iż od 1896 r. sukcesywnie zastępowano je nowocześniejszymi M1895, nigdy nie zostały wyparte z wyposażenia armii austro-węgierskiej. Wiele z nich pozostało na uzbrojeniu jednostek pierwszo-liniowych przez całą I wojnę światową, aż do upadku dualistycznej monarchii. Po zakończeniu wojny, znalazły się na wyposażeniu armii państw powstałych w wyniku rozpadu Austro-Węgier (m.in. Wojska Polskiego).
Karabiny Mannlichera, wzbudziły również zainteresowanie zagranicznych armii, stanowiąc produkt eksportowy do takich państw jak np. Bułgaria, Chile czy Chiny. Znaczna liczba wyprodukowanych egzemplarzy sprawiła, że przechodzące z rąk do rąk mannlichery użytkowane były przez wiele państw świata, biorąc udział w licznych konfliktach, aż do II wojny światowej włącznie (zob. Użytkownicy).
Ocena konstrukcji.
Magazynek i ładownik.
Zastosowany w karabinach autorski "system Mannlichera" (obejmujący podzamkowy magazynek pudełkowy, zasilany ładownikami) okazał się sukcesem. Wyznaczył nową drogę rozwoju karabinów powtarzalnych, umożliwiając szybkie i proste ładowanie magazynków. Z powodzeniem wykorzystywano go w karabinach innych konstruktorów, jak np. w niemieckim Gewehr 88, francuskim Berthier Mle 1890 czy włoskim Carcano Mod. 91. Wpływ Mannlichera był na tyle duży, że niektóre z nich do dziś, nazywane są błędnie wespół z nazwiskiem austriackiego konstruktora (np. "Mannlicher-Mauser" czy "Mannlicher-Carcano"), mimo iż on sam nie miał z ich projektowaniem nic wspólnego. Po śmierci Mannlichera, jego pomysł, znalazł jeszcze zastosowanie w latach 30 w węgierskim karabinie powtarzalnym FÉG 35M oraz amerykańskim samopowtarzalnym M1 Garand (będącym podstawowym karabinem armii USA, w czasie II wojny światowej, oraz wojny koreańskiej). Ładowniki wykorzystywał również radziecki karabin przeciwpancerny – PTRS, opracowany w latach 40.
"System Mannlichera", mimo swojej innowacyjności, nie był jednak pozbawiony mankamentów. Magazynki zasilane ładownikami nie posiadały opcji doładowania ich pojedynczymi nabojami. Do ich utrzymania w magazynku konieczny był ładownik, a w przypadku jego braku, karabin stawał się bronią jednostrzałową. Problem ten został wyeliminowany w podobnym, ale powstałym nieco później systemie zasilania z łódek nabojowych (odrzucanych po załadowaniu broni), ponieważ rolę ładownika przejmowały szczęki magazynka, samodzielnie utrzymując naboje. System ten będący rozwinięciem pierwotnej koncepcji ładowników, ostatecznie zmarginalizował i wyparł je z uzbrojenia.
Należy wspomnieć, że pewną wadą austro-węgierskich ładowników była ich niesymetryczność. Mianowicie ze względu na skośny kształt, można było umieścić je w magazynku tylko jedną, z góry określoną stroną. Problem ten nie występował w konstrukcjach naśladowców (np. w armii niemieckiej), gdzie projektowano już ładowniki symetryczne (proste), a zatem uniwersalne.
Zamek.
Zamek karabinu charakteryzował się prostą konstrukcją, umożliwiającą łatwą i tanią produkcję, a wobec późniejszego M1895 wyróżniał się dużo większą odpornością na zanieczyszczenia. Bardzo udanym pomysłem było zastosowanie zawiasowego zaczepu zamkowego, który umożliwiał szybki i prosty demontaż trzonu zamka, bez użycia dodatkowych narzędzi (rozwiązanie to zostało później zaadaptowane w karabinach Mausera).
Na tym jednak kończyły się jego zalety, a cała konstrukcja obarczona była bardzo poważnymi wadami, które zaczęły ujawniać się w trakcie bardzo intensywnego użytkowania, a przede wszystkim po wprowadzeniu prochu bezdymnego:
Konsekwencją zastosowanych rozwiązań była konieczność użycia znacznej siły przy przeładowaniu, co spowalniało i męczyło strzelca, w praktyce niwelując wyższą szybkostrzelność wobec zamków czterotaktowych. Co gorsza, w przypadku zanieczyszczenia lub zużycia mechanizmu, odryglowanie karabinu mogło okazać się skrajnie trudne bądź niemożliwe. Zdarzały się kuriozalne przypadki, kiedy zacięty karabin żołnierz odryglowywał dopiero po kopnięciu w rączkę zamkową (którą z kolei można było łatwo wyłamać, ze względu na niesolidne mocowanie).
Decyzja o zastosowaniu w karabinach M1888/90 i M1890 amunicji bezdymnej okazała się pośpieszna i nieprzemyślana, ponieważ mimo teoretycznych zalet (zwiększenie osiągów), negatywnie wpłynęła na niezawodność broni. Karabin, projektowany od początku jako broń czarnoprochowa, nie był konstrukcyjnie przygotowany do obciążeń wynikających ze stosowania prochu bezdymnego (generującego wyższe ciśnienie i charakteryzującego się wyższą temperaturą spalania niż proch czarny). Dlatego o ile konstrukcja była względnie wytrzymała przy słabszej amunicji czarnoprochowej (M1877, M1886, M1888), to przy stosowaniu amunicji bezdymnej (M1890 i M1893) zamek i lufa ulegały szybkiemu zużyciu, a karabin podatny był na zacięcia i uszkodzenia.
W świetle tych faktów, tym bardziej absurdalna wydawała się próba zaadaptowania do karabinu jeszcze silniejszej amunicji 7,92 × 57 mm Mausera. Konwersji tej (potocznie określanej jako "M1888/24"), podjęto się w Belgii, prawdopodobnie w latach 20–30 XX wieku. Jednak zastosowanie amunicji przekraczającej już maksymalną wytrzymałość konstrukcji, narażało jej integralność i stanowiło poważne zagrożenie dla potencjalnego użytkownika.
Usilnie forsowany przez TMK system dwutaktowy, mimo iż został usprawniony w kolejnych austro-węgierskich karabinach, ostatecznie nie zyskał popularności w broni wojskowej. Poza Kanadą (Ross Mk I) oraz Szwajcarią (Schmidt-Rubin M1889), nie przyjął się nigdzie na większą skalę, okazując się ślepą uliczką w rozwoju broni palnej. Przegrał z systemem czterotaktowym, który jako mniej skomplikowany i bardziej niezawodny jest używany w wojskowych karabinach wyborowych do dziś.
Inne.
Pomimo znacznych rozmiarów i wagi, karabiny te cieszyły się opinią broni bardzo poręcznej. Większa masa (niż następcy – M1895), wbrew pozorom również okazała się atutem, ponieważ znacznie redukowała siłę odrzutu. Ponadto karabin był bardzo celny, ze względu na zastosowanie masywnej lufy, znacznie mniej podatnej na drgania niż jej lżejszy odpowiednik z modelu M1895 (o cieńszych ściankach).
W karabinie nie zastosowano wyrzutnika łusek, jednak jego rolę pełniła wewnętrzna ściana komory zamkowej. Pewną wadą był fakt, że w karabinach nie przewidziano nakładki na lufę, chroniącej dłoń strzelca przed poparzeniami, jednak żołnierze radzili sobie z tym, prowizorycznie obszywając łoże grubym płótnem żaglowym. Karabin był również dość skomplikowany w rozkładaniu.
Wersje karabinu.
W opracowaniu przyjęto pełne oznaczenia wzoru karabinu (M1888, M1888/90 itd.), jednak w zależności od źródła, często można spotkać się z oznaczeniami skrótowymi (M88, M.88, M.88-90 itp.) por. "Bibliografia".
Dane taktyczno-techniczne karabinów.
(wymiary i waga podane w przybliżeniu).
Naboje.
Do austro-węgierskich mannlicherów stosowano 2 rodzaje amunicji (11 × 58 mm R i 8 × 50 mm R) w łącznie 5 głównych wersjach:
11 × 58 mm R.
Poszczególne wersje naboju, można było stosować zamiennie(wymiary i waga podane w przybliżeniu).
M1877. Nabój centralnego zapłonu. Łuska mosiężna z wystającą kryzą. Naboje elaborowane prochem czarnym. Pociski wykonane z ołowiu, bez płaszcza. Nabój stosowany w karabinie M1885 oraz jego poprzedniku – Werndl M1877.
M1886. Nabój centralnego zapłonu. Łuska mosiężna z wystającą kryzą. Naboje elaborowane bardziej skoncentrowanym prochem czarnym niż w wersji poprzedniej, zapewniając lepsze osiągi. Pociski wykonane z ołowiu (twardszy stop niż w M1877), bez płaszcza. Nabój stosowany w karabinie M1886.
8 × 50 mm R.
Poszczególne wersje naboju, można było stosować zamiennie(wymiary i waga podane w przybliżeniu).
M1888. Nabój centralnego zapłonu. Łuska mosiężna z wystającą kryzą. Naboje elaborowane prochem czarnym. Pocisk z ołowianym rdzeniem, pokrytym niklowanym, stalowym płaszczem. Nabój stosowany w karabinie M1888.
M1890. Nabój centralnego zapłonu. Łuska mosiężna z wystającą kryzą. Naboje elaborowane prochem "pół-bezdymnym" (nitroceluloza z dodatkiem lignocelulozy). Łuskę przedłużono o 2 mm w celu lepszego spalania nie do końca dopracowanego prochu. Z tego powodu, w tej wersji nabój często jest określany jako 8 × 52 mm R. Pocisk z ołowianym rdzeniem, pokrytym niklowanym, stalowym płaszczem. Nabój stosowany w karabinach M1888/90 i M1890.
M1893. Nabój centralnego zapłonu. Łuska mosiężna z wystającą kryzą. Naboje elaborowane prochem bezdymnym (nitrocelulozowym), zapewniającym lepsze osiągi. Łuskę z powrotem skrócono o 2 mm do pierwotnego wymiaru. Pocisk z ołowianym rdzeniem, pokrytym niklowanym, stalowym płaszczem. Nabój stosowany w karabinach M1888/90 i M1890, oraz ich następcy – M1895.
Na nabojach 8 × 50 mm R wzorowane były łuski rosyjskich nabojów 7,62 × 54 mm R (zaprojektowanych do karabinu Mosina). Dlatego ze względu na zbliżony kształt łuski, w karabinach M1888 i M1890 możliwe jest użycie współczesnych ślepych naboi 7,62 × 54 mm, co wykorzystywane jest przez grupy rekonstrukcji historycznej w inscenizacjach. Użycie amunicji 7,62 × 54 mm R w wersji bojowej nie jest możliwe.
Bagnety.
Większość austro-węgierskich bagnetów Mannlichera występowała w dwóch wersjach:
Na bagnety nanoszono oznaczenia jednostek wojskowych, do których dana broń została przydzielona, np. 80 R – oznaczające "Infanterieregiment Nr. 80" (80 Pułk Piechoty), oraz nr broni w danym regimencie. Jednak z czasem w trakcie działań wojennych, w wyniku strat, uzupełnień oraz bałaganu praktyka ta zaczęła zanikać. U nasady głowni, umieszczano 2 sygnatury: z jednej strony skrótową nazwę producenta (np. FGGY), a z drugiej dwugłowego orła oznaczającego że broń została przyjęta na wyposażenie armii.
Bagnet M1885.
Długi bagnet nożowy, wyraźnie wzorowany na bagnecie Werndl M1873. Głownia z długim szerokim zbroczem. Jelec z ramieniem zakrzywionym w charakterystyczny hak (zarówno w wersji żołnierskiej, jak i podoficerskiej) na którym wybijano oznaczenia jednostki. U szczytu jelca znajduje się śruba stabilizująca jego pierścień na lufie. Widoczne wypukłe nity w centralnej części jelca mocujące go do głowni. W głowicy umiejscowiony zatrzask ze spiralną sprężyną wewnętrzną. Drewniane okładziny rękojeści przymocowane były dwoma nitami. Pochwa metalowa, lakierowana na czarno. Bagnet mocowano po prawej stronie na karabinie M1885. W tym modelu hak jelca występował zarówno w wersji żołnierskiej jak i podoficerskiej (wyróżnikiem była jedynie atabka).
Bagnet M1886.
Pierwszy nowoczesny, krótki bagnet nożowy w armii austro-węgierskiej. Głownia z szerokim zbroczem. U szczytu jelca znajduje się śruba stabilizująca jego pierścień na lufie. W głowicy umiejscowiony zatrzask ze spiralną sprężyną wewnętrzną. Oznaczenia jednostki wybijano na środkowej części jelca, a później w trakcie I wojny światowej na spodzie głowicy (jak w bagnetach M1895). Drewniane okładziny rękojeści przymocowane były dwoma nitami. Pochwa metalowa, lakierowana na czarno. Bagnet mocowano po lewej stronie na karabinie M1886.
Bagnet M1888.
Bagnet niemal identyczny jak jego poprzednik – M1886. Jedyna różnica polegała na zwężeniu pierścienia jelca o 1 mm (ze względu na zmniejszenie średnicy lufy w karabinach M1888). Pochwa metalowa, początkowo lakierowana na czarno, a pod koniec wojny na kolory maskujące: szary i khaki. Bagnet mocowano po lewej stronie na karabinach M1888 lub M1890. Bagnety M1888 produkowane były również w Cesarstwie Niemieckim na zamówienie Bułgarii.
Bagnet M1890.
Uproszczona wersja bagnetu M1888, pozbawiona śruby stabilizującej na jelcu. Głownia z wąskim bądź szerokim zbroczem. Bagnet mocowano po lewej stronie na karabinach M1888 lub M1890.
Bagnet M1890/95.
Bagnet produkowany z wykorzystaniem elementów bagnetów M1895 (a tym samym konstrukcyjnie do nich zbliżony), przystosowany do montażu na starszych modelach karabinów: M1888 i M1890. Głownia z szerokim zbroczem. Widoczne wypukłe nity w centralnej części jelca mocujące go do głowni. Bagnet różni się od M1895 dłuższą głowicą orasz szerszym o ok. 1,5 mm pierścieniem jelca. Jako że w produkcji wykorzystano głownie bagnetów M1895, po założeniu na karabin, krawędź tnąca zwrócona jest do wewnątrz, a więc w kierunku przeciwnym niż w starszych modelach. Ten wzór bagnetu produkowano wyłącznie w zakładach Fegyver- és Gépgyár (F.G.GY.) w Budapeszcie. Bagnet mocowano po lewej stronie na karabinach M1888 lub M1890.
Bagnety zastępcze ("Ersatzseitengewehr").
Potocznie określane jako "Ersatz". W czasie I wojny światowej, w wyniku coraz trudniejszych do nadrobienia strat w ekwipunku oraz problemów gospodarczych, dążono do jak największego uproszczenia konstrukcji bagnetów. Celem takiego działania było przyśpieszenie i zwiększenie produkcji, jak również skrajne zredukowanie kosztów i potrzebnych materiałów. Efektem było dość kuriozalne wprowadzenie bagnetów, mających najczęściej formę dwóch wyprofilowanych i zagiętych płaskowników, połączonych ze sobą nitami. Konstrukcja pozbawiona była rękojeści, a rolę zatrzasku spełniała połączona z płaskownikiem, sprężynująca blaszka. Mimo fatalnej jakości tej prymitywnej broni, udało się osiągnąć zamierzone cele, włączając do produkcji również małe manufaktury, nie posiadające specjalistycznego sprzętu.
Należy podkreślić ogromną różnorodność bagnetów zastępczych. Oprócz konstrukcji opartych na płaskownikach, w ramach broni zastępczej, wytwarzano również różnego rodzaju: bagnety tulejowe, bagnety z rękojeściami metalowymi, z głowniami noży okopowych M1917, jak również adaptowano bagnety zdobyczne i przestarzałe modele wycofane z uzbrojenia.
Bagnety nieregulaminowe.
Potocznie określane jako: „Prywatne”, „Wyjściowe”, „Paradne”, „Oficerskie”. Bagnety produkowane przez prywatnych przedsiębiorców, w celu sprzedaży na wolnym rynku, nie zamawiane przez wojsko. Jako przeznaczone dla prywatnych nabywców, zazwyczaj posiadały bardziej estetyczne wykonanie – niklowane elementy metalowe, czasem okładziny wykonane z egzotycznego drewna lub polerowanej kości. Były w mniejszym lub większym stopniu wzorowane na oryginalnych bagnetach regulaminowych, z tego względu nie zawsze możliwe było zamocowanie ich na karabinach (przypadki nie stosowania oryginalnych wymiarów, brak zatrzasku bądź jego atrapa). Chętnie kupowane przez żołnierzy, podoficerów i oficerów jako prywatna broń, pamiątka, bądź ozdobny dodatek do munduru w czasie przepustek. Użytkownicy często ozdabiali rękojeści poprzez mocowanie do nich emblematów pułkowych.
Oprócz możliwości zakupu tego typu broni, żołnierze często, indywidualnie modyfikowali w taki sposób broń służbową (niklowanie, zdobienie, wymiana okładzin itp.), co było regulaminowo zabronione. Wykorzystywano w tym celu również bagnety zdobyczne.
Dane taktyczno-techniczne bagnetów.
Wersje "żołnierskie"(wymiary i waga podane w przybliżeniu).

</doc>
<doc id="176618" url="https://pl.wikipedia.org/wiki?curid=176618" title="Odwar">
Odwar

Odwar – łac. "decoctum" – w ziołolecznictwie jest to rodzaj leku ziołowego – jeden z rodzajów wyciągów wodnych, zazwyczaj przygotowywany w domu, bezpośrednio przed spożyciem. Otrzymuje się go w ten sposób, że odmierzoną ilość ziół zalewa się letnią wodą i gotuje przez 5-30 minut (w zależności od konsystencji surowca) pod przykryciem. Nie wolno do tego celu używać garnków aluminiowych. Po przestygnięciu odcedza się uzyskany płyn. Spożywać należy wkrótce po przygotowaniu, jeszcze ciepły i niesłodzony. Nie można go przechowywać dłużej. Ten sposób przygotowywania stosuje się zazwyczaj do otrzymywania lekarstw ziołowych z kłączy, korzeni, kory i ziela, zawierających dużo garbników i zdrewniałych, które trudno puszczają soki i wymagają dłuższego gotowania. Nie należy w ten sposób przygotowywać lekarstwa z ziół zawierających olejki eteryczne. W tym przypadku wykonuje się napar.

</doc>
<doc id="176619" url="https://pl.wikipedia.org/wiki?curid=176619" title="Wyciąg">
Wyciąg



</doc>
<doc id="176625" url="https://pl.wikipedia.org/wiki?curid=176625" title="F-117">
F-117



</doc>
<doc id="176629" url="https://pl.wikipedia.org/wiki?curid=176629" title="Boguchwała (ujednoznacznienie)">
Boguchwała (ujednoznacznienie)



</doc>
<doc id="176634" url="https://pl.wikipedia.org/wiki?curid=176634" title="Słupno">
Słupno

2 miejscowości w Polsce: 
Historyczna nazwa miejscowości w Niemczech:
Inne:

</doc>
<doc id="176635" url="https://pl.wikipedia.org/wiki?curid=176635" title="Guqin">
Guqin

 (chiń. 古琴, pinyin: gǔqín; zwany także 七弦琴 qīxiánqín – „"qin" o siedmiu strunach”) – tradycyjny chiński instrument muzyczny z grupy chordofonów (rodzaj cytry). 
Nie powinien być mylony z guzheng, innym tradycyjnym chińskim instrumentem strunowym. Pierwotnie nazywano go po prostu 琴 (qín), jednak z czasem to słowo nabrało bardzo szerokiego znaczenia i pojawiło się w nazwach wielu różnych instrumentów muzycznych, zaś pierwotny "qin" przemianowano na "guqin" ("gu" znaczy „starodawny, starożytny”).
Budowa.
Guqin ma postać podłużnego drewnianego pudła rezonansowego złożonego z dwóch płyt (każda z innego rodzaju drewna). Płyta górna – rezonansowa – jest wygięta wzdłuż osi; tradycyjnie za najlepsze drewno do jej wykonania uważa się "Wutong Mu". W czasie gry instrument spoczywa przed grającym na stole. Technika gry polega na szarpaniu siedmiu (lub pięciu w najstarszych instrumentach) jedwabnych strun. Po rewolucji kulturalnej jedwabne struny zaczęto zastępować metalowymi. Guqin nie ma progów i pozwala na grę w skali około czterech oktaw.
Historia i tradycja.
Guqin jest najstarszym chińskim instrumentem strunowym i jest silnie zakorzeniony w chińskiej tradycji. Jego najdawniejsze formy istniały już około 3000 lat temu. Pierwsze wzmianki o znanej nam formie instrumentu pochodzą z czasów późnej dynastii Han. Najstarsze zachowane instrumenty "guqin" pochodzą z okresu dynastii Tang. Był on atrybutem elity inteligencji. Umiejętność gry na "qin" była jedną z czterech podstawowych sztuk w chińskim szkolnictwie:
Gra na instrumentach miała w Chinach charakter rytualny, w związku z czym z instrumentem "guqin" wiąże się bogata symbolika. Wymiary instrumentu (3' 6.5" – chińskie stopy i cale) mają jakoby symbolizować 365 dni roku. Górna, wygięta, płyta rezonansowa reprezentuje Niebo, podczas gdy dolna – płaska – jest obrazem Ziemi. Struny oznaczają elementy przyrody: Metal, Drewno, Wodę, Ogień i Ziemię (pierwotna pięciostrunowa wersja). Szóstą strunę dodał król Wen, pierwszy z dynastii Zhou w żałobie po stracie syna Bo Yikao. Struna ta ma brzmieć smutnie. Drugi król z tej dynastii, Wu, dodał siódmą strunę, by zagrzać swoich żołnierzy do walki. Brzmienie tej struny ma być mocne i zdecydowanie. Na górnej płycie znajduje się także 13 elementów wykonanych z masy perłowej lub złotej folii (w szlachetnych, droższych wersjach instrumentu). Są to określone punkty harmoniczne, wskazujące, gdzie należy dociskać strunę (robi się to palcami lewej ręki). Elementy te symbolizują 13 miesięcy kalendarza chińskiego.
Najbardziej znanym wirtuozem guqinu jest Yu Boya, który był uczniem Cheng Liana i żył w Okresie Wiosen i Jesieni. Jednym z najbardziej cenionych muzyków, którzy grali na guqinie w XX wieku był Guan Pinghu (1897–1967). Dziś mniej niż 2000 osób potrafi grać na guqin. Ze względu na istotną rolę tego instrumentu w rozwoju kulturowym ludzkości w roku 2003 UNESCO uznało sztukę guqin za Arcydzieło Ustnego i Niematerialnego Dziedzictwa Ludzkości ("Masterpieces of the Oral and Intangible Heritage of Humanity") a w 2008 roku wpisało na listę niematerialnego dziedzictwa UNESCO. 5 grudnia 2010 roku guqin o nazwie Song-Shi-Jian-Yi, wykonany dla rodziny z dynastii Song w 1120 roku został nabyty na aukcji w Pekinie za rekordową kwotę 137 mln yuanów, co czyni go najdrożej wylicytowanym instrumentem świata.
Sławnym mistrzem gry na guqin był poeta Sima Xiangru.
Utwór "Flowing streams" ("Płynąca woda") skomponowany i wykonany na guqin został umieszczony na złotej płycie, którą w kosmos zaniosły sondy Voyager w 1977 roku.

</doc>
<doc id="176640" url="https://pl.wikipedia.org/wiki?curid=176640" title="Kuweta (fotografia)">
Kuweta (fotografia)

Kuweta – płytkie, prostokątne naczynie chemoodporne (najczęściej plastikowe) służące do wypełniania kąpielą fotograficzną lub wodą płucząca, stosowane do ręcznej obróbki materiałów fotograficznych w postaci arkusza (papiery fotograficzne, błony cięte, płyty).
Płaski kształt naczynia ułatwia umieszczanie w roztworach kolejnych zdjęć i łatwą obserwację postępów wywoływania i utrwalania. Często dno kuwet fotograficznych jest prążkowane aby ułatwić dostęp chemikaliów do całej powierzchni zdjęcia z obu stron. Zwykle rozmiary kuwety są dobrane do rozmiarów wywoływanych zdjęć, co zmniejsza zużycie kosztownych roztworów.
Naczynie znalazło zastosowanie do wielu celów m.in.:

</doc>
<doc id="176641" url="https://pl.wikipedia.org/wiki?curid=176641" title="Levon Helm">
Levon Helm

Levon Helm, właśc. Mark Lavon Helm (ur. 26 maja 1940 w Marvell, stan Arkansas, zm. 19 kwietnia 2012 w Nowym Jorku) – amerykański muzyk rockowy, multiinstrumentalista i wokalista. Najbardziej znany z gry na perkusji w grupie The Band.
Pochodzący z farmerskiej rodziny, był początkowo zainteresowany muzyką country. Jako nastolatek próbował szczęścia jako gitarzysta w szeregu lokalnych zespołów. Później jednak zmienił instrument na perkusję. Po tym jak zobaczył na żywo koncert Elvisa Presleya zmienił zainteresowania i zaczął grać rock and rolla. Przeniósł się do Memphis, rodzinnego miasta Elvisa, by być bliżej centrum tej muzyki. Tam też poznał swego krajana, Ronniego Hawkinsa, który odkrył jego talent i włączył go do swej grupy The Hawks, składającej się w większości z kanadyjskich muzyków. Grupa po odłączeniu się od Hawkinsa zmieniła nazwę na The Band i związała się z Bobem Dylanem, by potem nagrywać własną muzykę. Po rozwiązaniu grupy Helm zaangażowany był w szereg projektów muzycznych, także solowych. Wziął też udział w krótkotrwałym reaktywowaniu The Band.
W 2007 roku muzyk został sklasyfikowany na 25. miejscu listy 50 najlepszych perkusistów rockowych według Stylus Magazine.
Artysta przez 10 lat zmagał się z rakiem gardła. 17 kwietnia 2012 roku żona i córka Helma poinformowały na jego oficjalnej stronie, że jest "w końcowym stadium walki z rakiem" i podziękowały fanom, prosząc o modlitwy. Helm zmarł 19 kwietnia w Memorial Sloan-Kettering Cancer Center w Nowym Jorku.

</doc>
<doc id="176642" url="https://pl.wikipedia.org/wiki?curid=176642" title="Sándor Petöfi">
Sándor Petöfi



</doc>
<doc id="176646" url="https://pl.wikipedia.org/wiki?curid=176646" title="Microsoft Windows XP Media Center 2005">
Microsoft Windows XP Media Center 2005



</doc>
<doc id="176651" url="https://pl.wikipedia.org/wiki?curid=176651" title="Omega (zespół muzyczny)">
Omega (zespół muzyczny)

Omega – węgierska grupa rockowa grająca hard rocka i rocka progresywnego. Za datę założenia zespołu przyjmuje się 23 września 1962, kiedy to w „University Club” Wyższej Szkoły Technicznej w Budapeszcie grupa dała pierwszy koncert. Pomysł powstania zespołu istniał jednak już w 1959 roku i jak mówi legenda, o przydziale instrumentów zadecydowało głosowanie.
Historia.
Pierwszy skład zespołu to László Benkő – instrumenty klawiszowe, János Kóbor – śpiew, gitara, András Kovacsics – gitara, István Varsányi – bas, Péter Lang – saksofon, Tamás Kunsztler – perkusja. Jako solistkę Omega pozyskała Zsuzsę Koncz z dziewczęcej grupy „Gézengúz”
W 1963 r. Zsuzsa Koncz przeszła do grupy Illés, a István Varsányi został powołany do wojska. Również Peter Lang i Tamás Kunsztler opuścili zespół, zastąpili ich: József Laux – perkusja, László Harmath – bas, saksofon oraz Mari Wittek – śpiew. Aby dalej istnieć jako zespół, Omega potrzebowała zezwolenia wydziału kultury. Fakt, że ojciec saksofonisty był jego dyrektorem, ułatwił sprawę.
W 1964 r. László Harmath opuścił zespół, a doszło dwóch nowych muzyków: Tamás Mihály – bas i Tamás Somló – saksofon, śpiew. Pierwszy występ miał miejsce w Eotvos Klub, w którym Omega od tej pory występowała regularnie.
W 1966 r. Mari Wittek opuściła Omegę. Kóbor został głównym wokalistą zespołu. Został też wydany pierwszy SP (singel) „Paint It Black”. W tym samym roku zostały wydane jeszcze trzy następne single. Wszystkie cztery zawierały własne wersje zachodnich przebojów (covery).
W 1967 r. Omega miała trzyminutowy występ w filmie „Ezek a fiatalok” (Ach, ta młodzież) jako zespół towarzyszący Zsuzsy Koncz w piosence „Ez az a ház”. László Benkő wzbogacił brzmienie zespołu o flet i trąbkę i razem z Tamásem Mihalyem zaczął wspomagać partie wokalne. Do zespołu dołączył Gábor Presser (instrumenty klawiszowe, śpiew). Ukazało się kilka węgierskojęzycznych SP z własnymi kompozycjami. Większość to kompozycje Pressera z tekstami Istvána S. Nagya. Na festiwalu piosenek tanecznych Omega towarzyszyła Sarolcie Zalatnay w piosence „Nem várok holnapig”.
W 1968 r. zespół opuścił András Kovacsics, a także Tamás Somló, który w kilka lat później dołączył do Locomotivu GT. Na jednym z koncertów grupy Decca, Omega odkryła dziewiętnastoletniego gitarzystę Györgya Molnára, którego udało się pozyskać do zespołu. Jako autorka tekstów, Anna Adamis zajęła miejsce Istvána S. Nagya. Podczas wspólnego koncertu z zespołami Spencer Davis Group i Traffic w Budapeszcie, Omegę odkrył manager Spencer Davis Group, John Martin i zaprosił na tournée po Anglii. Podczas koncertów w Londynie, gratulowali im m.in. Eric Clapton i George Harrison. Wystąpili również w telewizji BBC. Martin zaaranżował produkcję płyty LP (longplay) dla wytwórni Decca Records, która to nadała zespołowi nazwę „Omega Red Star”. Po trzech dniach pracy nad płytą, Mecky musiał wracać do Budapesztu. Prace nad albumem nie zostały nigdy ukończone, mimo to Decca wydała go jednak pod tytułem „Omega Red Star from Hungary”. W późniejszym czasie, na Węgrzech podjęto prace nad tym albumem, ale tylko niektóre utwory ukazały się na SP. W tym roku miało miejsce także drugie tournée po Anglii i mimo kompletu materiału na następny album, do produkcji nie doszło. Ze względów politycznych Omega została wezwana na Węgry. Po sukcesach w Londynie ukazał się pierwszy węgierski LP, wydany przez Hungaroton, pod tytułem „Trombitás Frédi és a rettenetes emberek”. Jeszcze tego samego roku sprzedano ponad 100 000 sztuk, co dało w efekcie pierwszą złotą płytę. Z piosenką „Kiabaly enekelj” Omega doszła do finału festiwalu piosenki tanecznej.
W 1969 r. fragmenty z ich regularnych koncertów w Omega Klub przedstawiono w telewizyjnej dokumentacji pt. Exazis.
W 1970 r. swoim największym przebojem, utworem „Gyöngyhajú lány” (Dziewczyna o perłowych włosach), Omega zdobyła nagrody: w czerwcu, na festiwalu Barbarella w Palma de Mallorca i w listopadzie na Yamaha – Festival w Tokio, gdzie za drugie miejsce każdy członek zespołu otrzymał motocykl. Przebój został wydany przez JVS na SP.
W kwietniu 1971 Gábor Presser i József Laux opuścili Omegę i założyli zespół Locomotiv GT. Również autorka tekstów Anna Adamis odeszła z zespołu. Na następnym LP Omegi znalazł się utwór „Hutlen bartok” (Niewierni przyjaciele). Na instrumentach klawiszowych grał tylko László Benkő. Z nowym perkusistą z grupy Neoton ustalił się ostateczny skład: János „Mecky” Kóbor – śpiew, Tamás „Misi” Mihály – bas, gitara, śpiew, Ferenc „Ciki” Debreceni – perkusja, György „Elefant” Molnár – gitara, László „Laci” Benkő – instr. klawiszowe, śpiew. Pseudonimem „Elefánt” (słoń) został nazwany Molnár, gdy podczas koncertu przypadkowo przewrócił drogi mikrofon. Hungaraton uważał duet autorski Presser – Adamis za autorów sukcesu, przez co prognozował lepszą przyszłość dla Locomotiv GT, niż dla Omegi. Hungaroton otworzył nową wytwórnię o nazwie „Pepita”, specjalizującą się w „muzyce lekkiej”, aby w ten sposób odróżnić się od klasycznie zorientowanej wytwórni Qualiton. W związku z tym, Omega zaczęła nagrywać dla Pepity. W tym roku Omega zaliczyła występy w Paryżu, Pradze, Wiedniu oraz Helsinkach.
W 1972 r. Omega nagrała album „200 évvel az utolsó háború után” ("200 lat od ostatniej wojny"), lecz cenzura nie dopuściła do jego wydania. Z jednej strony wizja mrocznej przyszłości w utworze tytułowym nie odpowiadała komunistycznej koncepcji. Po drugie, jeden z producentów Hungarotonu poczuł się osobiście dotknięty utworem „Szex Apo”. Zamiast tego ukazał się album „Élő Omega” – nagrany w studio z dodanym aplauzem publiczności, sprawiając tym wrażenie albumu koncertowego, „na żywo”. Tytuł albumu ma podwójne znaczenie, po pierwsze nagranie na żywo, po drugie chęć udowodnienia że Omega żyje mimo odejścia Pressera i Lauxa.
Występy na Węgrzech, w Hiszpanii i Finlandii. Pod koniec roku występy w NRD (Berlin, Görlitz i Lipsk).
W 1973 r. niemiecki producent Peter Hauke doprowadził do podpisania umowy z zachodnioniemiecką wytwórnią „Bacillus” (Bellaphon) na trzy albumy w trzy lata.
Nagrano tam angielskojęzyczne albumy „Omega” w 1973, „200 Years After The Last War” w 1974, „Omega III” w 1974 oraz dodatkowo „The Hall Of Floaters In The Sky” w 1975.
Jednak albumy te nie zawierały nowego materiału muzycznego, były to tylko „covery” ich węgierskich przebojów z płyt -II-, -IV-, -V- oraz -VI-. Muzyka oraz wokale zostały ponownie nagrane w nieco zmienionych aranżacjach, muzykę wzbogacono o dodatkowe instrumenty, co w finale dawało brzmienie „progresywnej kapeli zachodniej” tamtych czasów.
Nowy materiał angielskojęzyczny Omega nagrała dopiero w latach 1976–1979 na płytach „Time Robber”, „Skyrover” i „Gammapolis”.
W latach 70. dzięki angielskojęzycznym LP, niemieckojęzycznym SP oraz oprawie koncertów, Omega stała się najbardziej popularnym zespołem rockowym z „bloku wschodniego”. Występowała w Polsce i Anglii, oraz na żywo w radiu i TV NRD.
W 1974 kolejna trasa koncertowa w Polsce tym razem z zespołem SBB i udany wspólny koncert w Sali Kongresowej w Warszawie (grupa SBB występowała jako „support”).
10 lipca 1975 wystąpiła w Sztokholmie w radiu Tonkraft.
W 1976 r. Bellaphon przedłużył kontrakt z Omegą na kolejne trzy albumy do 1979. Album „Time Robber” nagrano w mieście Offenbach am Main, gdzie muzycy otrzymali lepsze możliwości techniczne, niż w Kolonii. Jest to pierwszy album odpowiadający dokładnie wersji węgierskiej „Időrabló”, która ukazała się jako druga. Prawdopodobnie uzyskał największy sukces komercyjny Omegi w całej historii zespołu. Kontrakt zezwalał na wydanie tych samych trzech płyt na Węgrzech jednak w zmienionych wersjach językowych (wokale wyłącznie węgierskie), ponadto płyty mogły ukazać się tylko jako drugie.
W 1977 r. podczas koncertu na Kisstadionie 19 sierpnia Omega otrzymała złota płytę za „Time Robber”. Występowała w RFN ze Scorpions. Protesty polityków z NRD przeciwko muzykom i ich muzyce spowodowały jednak zakaz publicznego ogłaszania na Węgrzech „zachodnich” sukcesów Omegi.
W 1978 r. Omega wystąpiła w Polsce – Władysławowo (17 lipca). We wrześniu podczas koncertu na Kisstadionie wręczono złote płyty za angielskojęzyczne produkcje. W tym roku był to „Skyrover”. 18 listopada miał miejsce występ w Holandii – Nijmegen.
W 1979 r. koncert z Kisstadionu wydano jako podwójny album „Élő Omega Kisstadion 79". W RFN ukazał się również jako podwójny album „Live at the Kisstadion 79", w tym większość utworów opatrzona jest tekstami angielskimi.
W 1980 ukazuje się kolejna dziesiąta już płyta studyjna Omegi zatytułowana „Omega X – Az Arc” (Twarz), odbywa się również tournée po Węgrzech z Beatrice i Locomotiv GT. Do najważniejszych momentów można zaliczyć „Gyöngyhajú lány” (Dziewczynę o perłowych włosach) – wykonaną razem z Locomotiv GT (koncert zarejestrowany na płycie „Kisstadion 80”). Podczas jednego koncertów (w Fonyód 14.08.1980) dochodzi do bójki pomiędzy siłami porządkowymi i fanem, który próbował ten koncert nagrać. Omega zagroziła przerwaniem występu jeżeli natychmiast nie wróci spokój, groźba poskutkowała, koncert trwał dalej.
Kontrakt z firmą Bellaphon dobiegł końca. Frank Farian (założyciel i producent grupy "Boney M.") pomógł i umożliwił zespołowi podpisanie kontraktu z zachodnią wytwórnią WEA, powstaje tam album „Working” (angielskojęzyczna wersja płyty „Az Arc”) wydany w 1981.
W 1982 r. miało miejsce tournée po NRD – dwa koncerty w ulewnym deszczu przed ok. 35 000 widzów. Na 20-lecie działalności zespołu, Omega dała w listopadzie serię koncertów w Sportcsarnok (hala sportowa) w Budapeszcie, wydane na podwójnym LP „Jubileumi koncert”. Miklós Jancsó nakręcił obraz „Omega Omega Omega” – film zawierał głównie materiały z koncertów jubileuszowych.
W 1983 r. odbyło się tournée europejskie, m.in. koncerty w NRD – występ w Berlinie Wschodnim został im zabroniony. W ramach tak zwanego pojedynku rockowego Węgry – Austria, odbywającego się w Wiedniu 30 sierpnia 1983, Omega zagrała wspólnie z Karthago.
W 1984 r. występ Omegi o godz. 4 w nocy z 31 października na 1 listopada był wspaniałym zakończeniem maratonu rockowego w wiedeńskiej arenie.
Rok 1986 to ostatni koncert w NRD, na 40-lecie FDJ. Jako pierwszy zespół w historii, Omega otrzymała nagrodę im. Ferenca Liszta, dotąd nagroda ta była przyznawana solistom.
W 1987 r. Omega dała dwa koncerty jubileuszowe „25 lat Omegi” na Kisstadionie, za każdym razem przed 15 000 publicznością.
W 1988 wydano wideo „Jubileumi koncert”. Oprócz stałego składu wystąpili Gábor Presser i József Laux.
W 1990 r. planowany był wspólny koncert z Illés na Népstadionie. Ostatecznie IIlés odmówił, a członkowie Omegi dowiedzieli się z radia, że IIlés gra sam.
2 sierpnia 1994 członkowie Omegi uwiecznili odciski dłoni w Rock Cafe, w Budapeszcie. Na koncercie na budapeszteńskim Nepstadionie gościnnie wystąpili Tamás Somló, Gábor Presser, Tamás Szekeres, Rudolf Schenker, Klaus Meine. 70 000 widzów podziwiało występ zespołu w ulewnym deszczu. Koszt przedsięwzięcia, które zespół sam finansował, przewyższył dochód ze sprzedaży biletów, do których dodawano w prezencie singiel „Miss World”. Dopiero sprzedaż płyty CD i kaset wideo doprowadziła do minimalnego zysku. Presser i Szekeres współpracowali również przy nagraniu wydanego w rok później albumu studyjnego „Trans and dance”. 14 października Omega dała koncert na dachu domu towarowego przed 40 000 widownią w Peczu.
19 października 1996 odbyła się wycieczka statkiem po Dunaju do Wyszehradu, organizowana przez Omega Club z Budapesztu. Omega zagrała kameralny koncert.
W 1997 r. niemiecka firma Barbarossa wydała na CD „Das Deutsche Album”, nagrane w latach 70. niemieckojęzyczne utwory Omegi. Po interwencji zespołu, wycofano wydawnictwo z rynku, gdyż produkcja odbyła się bez zgody i wiedzy Omegi. Miała miejsce też uroczystość jubileuszowa 35-lecia istnienia grupy. Wśród gości był m.in. pierwszy gitarzysta András Kovacsics.
W 1999 r. miał miejsce występ TV Zenebutik Plus – program zrobiony przez Juhas w budynku AB–AEGON. Omega utworzyła spółkę akcyjną Omega Rt z kapitałem 20 mln forintów (ok. 80 000$) Koncert na Népstadionie, planowany na maj, ze względu na wojnę w Kosowie, został przełożony na 4 września sponsorzy to Ouaestor, poczta i Opel. W cenie biletu była jedna akcja Omega SA. Koncert przed 80 000 publicznością został wydany na CD oraz wideo. Koncert 99 nagrodzono za najlepszą produkcję muzyczną roku. Zespół rozpoczął działalność własnej telewizji o zasięgu lokalnym w Budapeszcie, o nazwie Omega TV (w międzyczasie BOCS TV, później FIX TV), celem stacji telewizyjnej i spółki jest promocja młodych zespołów oraz zdobycie funduszy na wznowienia płyt węgierskich „dinozaurów” rocka.
"Gyöngyhajú lány".
"Gyöngyhajú lány" ("Dziewczyna o perłowych włosach", Gábor Presser/Anna Adamis) z 1969 jest najpopularniejszym węgierskim utworem rockowym w Polsce według listy Top Wszech Czasów. Wykonywali go m.in. "Zakopower", Janusz Radek, "Kult" oraz Dance Express.
"Gyöngyhajú lány" wykorzystał Frank Schöbel w piosence pt. „Schreib es mir in den Sand” w 1995 zespół Scorpions w przeboju pt. „White dove”, a w 2013 Kanye West w utworze pt. „New slaves”.

</doc>
<doc id="176661" url="https://pl.wikipedia.org/wiki?curid=176661" title="Qin">
Qin



</doc>
<doc id="176662" url="https://pl.wikipedia.org/wiki?curid=176662" title="Jachcice">
Jachcice

Jachcice (niem: "Jachschirz" – 1879, "Jadgschütz" – 1860) – bydgoska jednostka urbanistyczna (osiedle) położona w północno-zachodniej części miasta, nad lewym brzegiem Brdy. Północna granica Jachcic stanowi granicę miasta Bydgoszczy.
Położenie.
Jednostka urbanistyczna Jachcice usytuowana jest w północno-zachodniej części miasta między dzielnicami Piaski i Czyżkówko na zachodzie, Okole na południu oraz Śródmieście, Bocianowo i Rynkowo na wschodzie. Granicę zachodnią stanowi Brda i ul. Smukalska, południową: Brda i linia kolejowa, zaś północną granica miasta. Wschodni kres stanowi dawna granica wojskowego placu ćwiczeń.
Historycznie do obecnej jednostki urbanistycznej należy gmina Jachcice włączona do miasta w 1920 roku (z wyłączeniem północnego fragmentu, który usamodzielnił się pod nazwą jednostki urbanistycznej (Piaski) oraz Ludwikowo włączone do Bydgoszczy przed 1914 roku.
Pod względem fizyczno-geograficznym osiedle leży w obrębie makroregionu Pradolina Toruńsko-Eberswaldzka, mezoregionu Kotlina Toruńska i mikroregionów: Terasa Bydgoska i Miasto Bydgoszcz. Na północnym skraju występuje ok. 35-metrowe zbocze, które jest granicą makroregionów: Pojezierza Południowopomorskiego i Pradoliny Toruńsko-Eberswaldzkiej. Jego kontynuacją w kierunku wschodnim jest Zbocze Fordońskie sięgające Doliny Dolnej Wisły. Teren położony na krańcach północnych należy do mezoregionu Dolina Brdy i mikroregionu Dolina Sandrowa Brdy. W południowo-zachodniej części osiedla pod warstwą piasków dość płytko (do 4 m) zalegają iły trzeciorzędowe.
Charakterystyka.
Na osiedlu dominuje niska zabudowa domów jednorodzinnych. Część terenu zajmuje las oraz łąki nad Brdą. W okolicy w zasadzie nie ma przemysłu ani uciążliwych tras komunikacyjnych. Przez osiedle biegną jedynie drogi powiatowe (ul. Ludwikowo, Unii Lubelskiej, Żeglarska, Saperów). Jachcice połączone jest z centrum miasta poprzez trasę W-Z (ul. Ludwikowo) oraz ul. Unii Lubelskiej wiodącej pod mostami kolejowymi. Południową część Jachcic (Ludwikowo), leżącą w pobliżu dworca Bydgoszcz Główna zajmuje holding PESA, producent pojazdów szynowych oraz elektrociepłownia ECI.
Południowo-zachodnią część Jachcic zajmuje osiedle domków jednorodzinnych, natomiast nad Brdą znajdują się kompleksy działek rekreacyjnych („Lech”, „Nad Brdą”). Wschodnia część Jachcic to obszar dawnego pruskiego poligonu, zwanego strzelnicą. Obecnie jest to teren zalesiony, a miejscami stepowy teren piaszczysty porośnięty samosiejkami sosny, przypominający krajobraz Pustyni Błędowskiej. W północnej części Jachcic występują zbocza o wysokości ok. 10 m oddzielające piaszczystą Terasę Bydgoską od Doliny Miejskiej Brdy, zaś na północnych krańcach – zalesione zbocze o wysokości 35 m. Na obszarze Jachcic występują zatem w uproszczeniu trzy poziomy: wysoki 80 m n.p.m. (północne krańce), średni 55 m n.p.m. (część wschodnia) i niski 45 m n.p.m. (część zachodnia w pobliżu Brdy). Brda oddzielająca Jachcice od Czyżkówka ma charakter rzeki naturalnej, o czystej wodzie (II klasa). Nad brzegami spotyka się „dzikie” plaże.
Perspektywiczny plan rozwoju dzielnicy zakłada pozostawienie istniejących terenów ogrodniczych, dalszą zabudowę domami jednorodzinnymi oraz stworzenie nad Brdą ośrodków rekreacyjnych. Na terenie Jachcic znajduje się Szkoła Podstawowa nr 36 oraz Gimnazjum nr 28, jak również dwa przedszkola: publiczne i niepubliczne.
Do przedsięwzięć ujętych w „Planie Rozwoju Bydgoszczy na lata 2009-2014”, a dotyczących Jachcic należy: rozbudowa trasy W-Z (ul. Ludwikowo).
Nazwa.
Pierwotną nazwą dzielnicy była forma "Zachcice" (od "Zachta" = "Zachariasz"). Jeszcze przed rozbiorami nazwa przybrała obecną formę - istniał w tym miejscu folwark zwany "Jaxice". W pierwszych latach zaborów pruskie władze nie zniemczały jeszcze polskich nazw, jednak około roku 1828 w dokumentach pojawiać zaczyna się niemiecka nazwa "Jagdschütz". Dzisiejsza nazwa Jachcice pojawia się wraz z powrotem Bydgoszczy do macierzy w roku 1920. Okolice ulicy Ludwikowo to rejon dawnego folwarku "Ludwigshof", noszącego wcześniej polską nazwę "Koźlak".
Ludność.
W 1970 roku Jachcice zamieszkiwało 6,5 tys. osób, 20 lat później – 4,8 tys.. W kolejnych latach liczba mieszkańców spadała do 4,3 tys. w 2002 roku i 3,9 tys. w 2010 roku.
Tereny chronione.
Północny skraj jednostki urbanistycznej Jachcice, leżący w obrębie zalesionego zbocza Doliny Sandrowej Brdy należy do Zespołu Parków Krajobrazowych Chełmińskiego i Nadwiślańskiego. Natomiast fragment lasu na północnym wschodzie Jachcic należy do Obszaru Chronionego Krajobrazu Północnego Pasa Rekreacyjnego Miasta Bydgoszczy.
Rekreacja.
Na terenie Jachcic znajdują się około 2 ha terenów zieleni urządzonej i 188 ha zieleni nieurządzonej (43% powierzchni całej jednostki urbanistycznej). Zapleczem rekreacyjnym są lasy otaczające osiedle od północy i wschodu, zielone tereny nadbrzeżne Brdy oraz zieleń krajobrazowa porastająca nieużytki. Jedynym obiektem sportowo-rekreacyjnym na terenie osiedla w 2011 roku był plac zabaw przy ul. Średniej 98.
Rozwój terenów zieleni zawarty w planach urbanistycznych Bydgoszczy zmierza do powołania parku dzielnicowego dla Jachcic w północnej części osiedla mieszkaniowego przy ulicy Saperów, uwzględniającego urządzenia sportowe przeznaczone dla różnych grup wiekowych. Duży potencjał rekreacyjny na Czyżkówku prezentuje nabrzeże Brdy, docelowo przeznaczone pod bulwar nadrzeczny.
Historia.
Prehistoria.
Począwszy od lat 60. XX w. na wyższych terasach doliny Brdy w rejonie Jachcic odkrywano kompleks stanowisk archeologicznych z różnych epok. Są to przede wszystkim obozowiska z paleolitu schyłkowego należące do kultury świderskiej oraz mezolityczne związane z kulturą chojnicko-pieńkowską i komornicką. Na Jachcicach odkryto także osady ludności kultury pucharów lejkowatych, amfor kulistych, kultury łużyckiej i z wczesnego średniowiecza.
Nowożytność.
Jachcice po raz pierwszy pojawiły się w źródłach pisanych w 1346 roku w opisie patrymonium miejskiego Bydgoszczy. We wczesnym średniowieczu zbudowano tu tzw. Wały Kujawskie, których chronologia i funkcje nie zostały dotychczas dostatecznie wyjaśnione. W 1494 roku Mikołaj i Bartłomiej z Nieciszewa nadali połowę wsi Jachcice karmelitom bydgoskim. W 1565 roku areał pól obejmował 2 łany, odnotowano również młyn i karczmę. W XVIII wieku istniał tu folwark, oddany w dziedziczną dzierżawę. Według danych statystycznych, za czasów pruskich w 1818 roku folwark i wieś Jachcice liczyły 29 domów zamieszkanych przez 163 osoby. Spis miejscowości rejencji bydgoskiej z 1833 r. podaje, że na Jachcicach mieszkało 207 osób (139 ewangelików, 68 katolików) w 38 domach. Według opisu Jana Nepomucena Bobrowicza z 1846 roku wieś należała do rządowej domeny bydgoskiej. Według kolejnego spisu z 1860 r. miejscowość liczyła 260 mieszkańców (186 ewangelików, 74 katolików) w 35 domach. Dzieci ewangelickie uczęszczały do szkoły w Smukale, a dzieci katolickie do szkoły w Bocianowie. Miejscowość należała do parafii katolickiej i ewangelickiej w Bydgoszczy.
Słownik geograficzny Królestwa Polskiego dla roku 1884 podaje, że we wsi (niemiecka nazwa w XIX wieku: „Jagdschütz”) mieszkało 420 osób (339 ewangelików, 81 katolików) w 40 domostwach. Około jedna trzecia mieszkańców była analfabetami. Przy miejscowości znajdowało się nadleśnictwo. Z kolei w 1910 roku było tu 132 budynków i 1104 mieszkańców, w tym 128 posługiwało się językiem polskim, a 946 – niemieckim. Księgi gruntowe nie podają, kto gospodarzył na Jachcicach przed zaborami.
Od 1847 roku, w związku z wykupem ziemi pod linię Pruskiej Kolei Wschodniej, Jachcice stały się obiektem spekulacji – właściciele folwarku sprzedawali grunty, dzieląc je na mniejsze działki. W 1874 roku folwark nabyła mieszkanka Bydgoszczy, wdowa Katarzyna Tur, a sześć lat później, w drodze licytacji, właścicielką Jachcic stała się chojniczanka, również wdowa Jadwiga Ulatowska. Ona też zmniejszyła obszar folwarku o prawie 97 ha, sprzedając je pruskim władzom wojskowym, które na terenie tym urządziły plac ćwiczeń ze strzelnicą. Resztę folwarku nabył w 1884 roku Herman Witte, który ostatecznie rozparcelował pozostałą ziemie – w ten sposób przestał istnieć folwark Jachcice. Z tamtych czasów pozostały resztki młyna wodnego i folwarcznej cegielni.
W 1879 roku po wielu latach starań zbudowano na Jachcicach szkołę (dzisiejszy budynek przy ul. Saperów 207). Realizacja przez dzieci obowiązku szkolnego napotykała we wcześniejszym okresie na wielkie trudności z powodu znacznego oddalenia Jachcic od szkół w Bydgoszczy.
Za czasów zaboru Jachcice pozostawały w cieniu miasta i rozwijały się stosunkowo wolno, a większość ich mieszkańców pracowała na kolei. Dawni ojcowie miasta nie byli tą dzielnicą zainteresowani i nawet księgi adresowe Bydgoszczy z okresu zaborów nie wspominają o Jachcicach, mimo że wymieniają mieszkańców innych przedmieść, nienależących wówczas administracyjnie do Bydgoszczy. Przyczyną tego stanu rzeczy było prawdopodobnie oddzielenie Jachcic od miasta linią kolei żelaznej i dworcem kolejowym, podczas gdy przed 1851 r. istniało naturalne połączenie z miastem w przedłużeniu ul. Dworcowej. Wybudowane wówczas nad torami kładki przy ul. Zygmunta Augusta (w osi ulicy Rycerskiej), z uwagi na okrężność drogi, niewiele przyczyniły się do rozwoju Jachcic. W czasach PRL wiadukt nad torami został zamknięty dla ruchu kołowego (pozostała tylko kładka dla pieszych, rozebrana w 2010 roku), a przekształcenie dawnej ścieżki holowniczej nad Brdą pod mostami kolejowymi w drogę kołową łączącą Jachcice z resztą miasta niewiele w tej sytuacji zmieniło. Dopiero po ukończeniu trasy W-Z Jachcice zyskały szybkie i bezpośrednie połączenie drogowe z resztą miasta; niestety, planowanego już w latach 70. XX wieku przyspieszonego połączenia autobusowego Jachcice – Czyżkówko – Śródmieście nie uruchomiono do dziś.
W 1920 roku gmina Jachcice o powierzchni 552,24 ha włączona została do Bydgoszczy. Poza granicami zostało natomiast nadleśnictwo Jachcice. W 1929 roku wybudowano tu elektrownię miejską, co przyczyniło się do rozwoju dzielnicy, jednakże jej pełny rozwój nastąpił dopiero po II wojnie światowej, kiedy to na miejscu dawnego placu ćwiczeń wojskowych powstało osiedle domów jednorodzinnych. Zostało zbudowane dzięki społecznemu zaangażowaniu i pracy przyszłych jego mieszkańców (przede wszystkim pracowników ówczesnych Zakładów Naprawczych Taboru Kolejowego - dzisiaj Pojazdy Szynowe PESA Bydgoszcz), a zwłaszcza Zofii Ciupa, Tadeusza Jasińskiego, Włodzimierza Brzezińskiego i Eugeniusza Kikosickiego. Za swoje zasługi na rzecz budowy osiedla Jachcice otrzymali w 2011 roku Medale Prezydenta Miasta Bydgoszczy.
W okresie międzywojennym, w latach 1934-1936 przy ul. Żeglarskiej wybudowano od podstaw szkołę według projektu architekta inż. Orlicza. Do wybuchu II wojny światowej nazywała się siedmioklasową publiczną szkołą powszechną im. Marii Curie-Skłodowskiej.
W 1958 roku na terenie dzielnicy powołano do istnienia rzymskokatolicką Parafię Niepokalanego Poczęcia Najświętszej Maryi Panny, której pierwszym proboszczem został ks. Wacław Maciocha. O własnej parafii myślano jeszcze przed II wojną światową; planowano wówczas, że kościół stanie u zbiegu ulic Ludwikowo i Kąpielowej, jednakże budowa kościoła św. Antoniego na sąsiednim Czyżkówku sprawiła, że budowa kościoła na Jachcicach nie doszła ostatecznie do skutku. Obecny budynek kościoła powstał w 7 tygodni: budowę rozpoczęto 8 kwietnia 1958 roku, a poświęcenie kaplicy miało miejsce już 26 maja tego samego roku. W 2008 roku została rozpoczęta budowa nowego kościoła, w związku z czym w maju 2014 roku nastąpiło wyburzenie starej świątyni, a sprawowanie kultu przeniesiono czasowo do domu parafialnego. W listopadzie 2014 roku biskup bydgoski poświęcił kamień węgielny budowanej świątyni.
Intensywniejsza zabudowa mieszkaniowa osiedla datuje się od 1961 roku, kiedy bydgoska Miejska Rada Narodowa wyznaczyła na tym terenie działki budowlane pod budownictwo indywidualne, finansowane ze środków własnych ludności. W ślad za tym nie szły jednak przedsięwzięcia dotyczące uzbrojenia terenów i budownictwa usługowego, jako że główny front robót dotyczył osiedli budownictwa wielorodzinnego realizowanych na górnym i dolnym tarasie miasta, a następnie w dzielnicy Fordon. Zrealizowane w tym okresie budownictwo jednorodzinne zostało skoncentrowane przy ul. Saperów, gdzie w sposób zorganizowany zostały zrealizowane osiedla domków dla pracowników PKP.
15 września 2017 oddano do użytku bibliotekę osiedlową przy ul. Czołgistów 8, powstałą kosztem 800 tys. zł.
W październiku 2019 rozpoczęto budowę kładki dla pieszych między Czyżkówkiem a Jachcicami, łączącej ul. Świekatowską i Jednostronną, o długości ok. 67 m i szerokości ponad 8 m (droga rowerowa o szerokości 2,75 m oraz chodnik o szerokości 2 m), wykorzystującej planowaną konstrukcję nośną umożliwiającą przeprowadzenie nad Brdą ciepłociągu.
Poligon.
Plac ćwiczeń na Jachcicach (niem. "Jagdschütz") powstał w końcu XIX wieku dla pruskich jednostek artyleryjskich skoszarowanych w Bydgoszczy, m.in. 2. Pomorskiego Pułku Artylerii Polowej nr 17 i Środkowopomorskiego Pułku Artylerii Polowej nr 53. Używany był także przez inne jednostki wojskowe. Zajmował wylesiony w tym celu, piaszczysty, płaski obszar położony na wschód od ul. Saperów i sięgał aż do skarpy północnej. Wschodnią jego granicą była obecna granica Jachcic z Rynkowem. Plac ćwiczeń użytkowany był w dwudziestoleciu międzywojennym i w czasie II wojny światowej. Po wojnie większość terenu przekazano Lasom Państwowym. Od 1995 r. władze Bydgoszczy podejmowały prace planistyczne, zmierzające do przeznaczenia terenu o pow. 250 ha na cele nieleśne, docelowo w celu usytuowania tamże nowych osiedli mieszkaniowych. Obecnie istnieje ogrodzona strzelnica wojskowa w południowo-wschodniej części obszaru (na terenie Rynkowa), natomiast dawny plac ćwiczeń objęła sukcesja roślinności.
Kąpielisko na Brdzie.
W 1967 r. na Jachcicach władze Bydgoszczy urządziły kąpielisko z plażą dla ok. 2 tys. osób. Mogło ono powstać na Brdzie, ponieważ woda nawet w okresie największego zanieczyszczania ściekami w latach 70. i 80. była tu stosunkowo czysta (strefa ujęcia wody, obecnie klasa II). Lokalizację kąpieliska w latach 70. uznawano za tymczasową, bez perspektyw rozbudowy, gdyż powyżej planowano podpiętrzenie Brdy w zbiorniku zaporowym. W tym czasie znajdowały się tu pomosty, szatnia z rozbieralnią, ubikacje oraz budynek funkcyjny.
Nazwy ulic.
Nazwy ulic Jachcic związane są z:
Komunikacja miejska.
Przez osiedle biegną następujące linie komunikacyjne:
Linie autobusowe dzienne:
Linia autobusowa nocna: 
Zmiana trasy linii 54 w dniu 24.11.2012 r. wywołała liczne protesty mieszkańców Jachcic. Wcześniej linia kursowała z Piasków do dworca autobusowego.

</doc>
<doc id="176663" url="https://pl.wikipedia.org/wiki?curid=176663" title="BZG">
BZG



</doc>
<doc id="176664" url="https://pl.wikipedia.org/wiki?curid=176664" title="EPBY">
EPBY



</doc>
<doc id="176666" url="https://pl.wikipedia.org/wiki?curid=176666" title="Play (czasopismo)">
Play (czasopismo)

Play – czasopismo komputerowe zajmujące się grami komputerowymi, ukazujące się od 2000 do 2012 roku. Z początku poświęcone było rynkowi gier na komputery osobiste i konsole, z czego w 2002 roku zrezygnowano porzucając tematykę konsoli. 
Pismo zawierało informacje o niewydanych grach w dziale „Rzut okiem” i recenzje w dziale „Testy”. W dziale „Intro” pojawiały się komentarze dotyczące wydarzeń branżowych i publikowano wywiady z twórcami. W dziale „Raport” redakcja przyglądała się aktualnym trendom w świecie gier. Rozbudowany dział „Retro” to miejsce, w którym pojawiał się przegląd najciekawszych reedycji gier dostępnych w sklepach i teksty okolicznościowe. Do pisma dołączana była płyta DVD z pełnymi wersjami gier. Zespół redakcyjny tworzyli: Michał J. Adamczak (redaktor), Rafał Belke, Paweł Chmielowiec, Artur Falkowski, Karol Kalinowski, Marcin Kosman, Bartłomiej Kossakowski (red. naczelny), Jakub Kowalski, Adam Kozłowski, Rafał Kurpiewski, Anita Lerke (grafik), Dariusz Michalski, Krzysztof Ogrodnik, Wojciech Setlak (sekretarz redakcji), Barnaba Siegel, Marta Stanisławczyk (grafik), Michał Śledziński, Tadeusz Zieliński.
ZKDP podawał średnią sprzedaż egzemplarzową wynoszącą 31 236. Czytelnictwo wedle Polskich Badań Czytelnictwa oscylowało na poziomie 1,40% populacji.
Nakład.
Rozpowszechnianie płatne (kolor zielony), średni nakład jednorazowy (kolor zielony + niebieski).

</doc>
<doc id="176669" url="https://pl.wikipedia.org/wiki?curid=176669" title="Karabin Mannlicher M1895">
Karabin Mannlicher M1895

Mannlicher M1895 – austro-węgierski karabin powtarzalny skonstruowany przez Ferdinanda Mannlichera. W czasie I wojny światowej przepisowy karabin Armii Austro-Węgier.
Historia.
Ferdinand Mannlicher pierwszy karabin skonstruował w 1880 r., ale jego pierwsze konstrukcje nie wzbudziły większego zainteresowania. Pomimo początkowych niepowodzeń konstruktor nie poddawał się i w następnych latach powstawały jego kolejne karabiny (M1881, M1882, M1884) różniące się głównie konstrukcją magazynka. Przełomem okazał się przyjęty do uzbrojenia karabin M1886. W kolejnych latach powstawały kolejne wersje tego karabinu: M1888 i M1890 (kalibru 8 × 50 mm R). Wszystkie były wyposażone w zamki dwutaktowe ryglowane ryglem wahliwym. Taka konstrukcja zamka powodowała, że był on poddawany znacznym obciążeniom, co skutkowało częstymi uszkodzeniami. Dlatego jednocześnie z wprowadzeniem do uzbrojenia karabinu M1890 rozpoczęto produkcję karabinka M1890 wyposażonego w nowy zamek. W odróżnieniu od starej konstrukcji rygle były umieszczone w przedniej części zamka, a ryglowanie odbywało się przez obrót zamka. Nowa konstrukcja okazała się na tyle udana, że w 1895 r. do uzbrojenia wprowadzono nowy karabin, karabinek i sztucer M1895. Broń ta, wyposażona była w zamek i magazynek niemal identyczny jak w karabinku M1890. Oprócz tego dodano w nich drewnianą nakładkę lufy zabezpieczającą dłoń strzelca przed poparzeniem.
Karabiny M1895 stanowiły przepisowe uzbrojenie żołnierzy austro-węgierskich w czasie I wojny światowej. Po jej zakończeniu znalazły się na uzbrojeniu państw powstałych po rozpadzie Austro-Węgier. Karabin M1895 był także w okresie międzywojennym używany jako Mannlicher wz. 1895 przez Wojsko Polskie.
Wersje.
Wersje z okresu międzywojennego:
Opis konstrukcji.
Karabin M1895 był indywidualną bronią powtarzalną. Zamek dwutaktowy. Ryglowanie przez obrót tłoka zaporowego (dwa rygle). Obrót tłoka zaporowego wymuszały wycięte na nim bruzdy współpracujące z występami znajdującymi się wewnątrz trzonu zamkowego. Zasilanie ze stałego magazynka pudełkowego ładowanego niesymetrycznymi ładownikami pięcionabojowymi. Przyrządy celownicze składały się z trójkątnej muszki i celownika ramkowego (przy nastawie 300 używano stałej szczerbiny umieszczonej na dolnej krawędzi ramki, przy nastawach 600–2400 szczerbiny umieszczonej na suwaku, przy nastawie 2600 stałej szczerbiny na szczycie ramki). Broń była wyposażona w bagnet nożowy M1895 mocowany pod lufą przy pomocy rękojeści. Lufa z nakładką drewnianą.

</doc>
<doc id="176671" url="https://pl.wikipedia.org/wiki?curid=176671" title="Przerzutnik typu D">
Przerzutnik typu D

Przerzutnik typu D (od lub ) – jeden z podstawowych rodzajów przerzutników synchronicznych, nazywany układem opóźniającym. Przerzutnik ten przepisuje stan wejścia informacyjnego D na wyjście Q. Przepisanie informacji następuje tylko przy odpowiednim stanie wejścia zegarowego. Z przerzutników typu D można zbudować najprostszy rejestr.
Typy synchronizacji przerzutnika typu D.
Najczęściej stosowana jest synchronizacja zboczem zegara, czyli przejściem z jednego stanu logicznego do drugiego. Zbocze może być narastające (przejście z 0 na 1) lub opadające. 
Innym rodzajem synchronizacji jest Latch (zatrzask, synchronizacja poziomem), który działa w ten sposób, że w czasie trwania na wejściu zegarowym jedynki logicznej (lub zera, przy synchronizacji poziomem niskim), wyjście Q powtarza stany podawane na wejście D. 
W momencie zmiany stanu zegara następuje "zatrzaśnięcie" przerzutnika i od tej chwili informacja na wyjściu Q, aż do następnego taktu zegarowego, pozostaje niezmienna. 
Typowym zastosowaniem przerzutnika typu Latch jest zapamiętanie chwilowego stanu szyny danych w celu zobrazowania go na wyświetlaczu. Przerzutniki wyzwalane zboczem są bardziej odporne na zakłócenia ze względu na to, że zakłócenia od strony wejść informacyjnych mają wpływ na pracę przerzutnika jedynie w krótkim przedziale czasu (dla układów TTL serii 7400 rzędu kilkudziesięciu nanosekund).
Oprócz synchronicznego wejścia typu D przerzutnik posiada często również asynchroniczne wejścia typu S (od ) i R (od ). Służą one do ustawiania (S) i zerowania przerzutnika (R). Wejścia asynchroniczne mają większy priorytet od wejścia synchronicznego i działają również wtedy, gdy na wejście zegarowe nie jest podawany odpowiedni stan.
Przerzutnik D można stworzyć z przerzutnika typu JK. Na wejście J podaje się sygnał w postaci prostej, a na K w postaci zanegowanej.
Na bazie przerzutnika D można zbudować asynchroniczny przerzutnik typu T. W tym celu wystarczy połączyć wyjście Q z wejściem D. Wejście CLK traktujemy wtedy jako wejście informacyjne T.

</doc>
<doc id="176675" url="https://pl.wikipedia.org/wiki?curid=176675" title="Witten">
Witten

Witten – miasto w zachodniej części Niemiec, w kraju związkowym Nadrenia Północna-Westfalia, w rejencji Arnsberg, w powiecie Ennepe-Ruhr, w Zagłębiu Ruhry. Liczy 98 233 mieszkańców (2010). Prawa miejskie otrzymało w 1825 roku.
Dzielnice.
Witten podzielony jest na osiem dzielnic. Dzielnice te podzielone są na mniejsze jednostki statystyczne, która każda z nich ma własną nazwę i dwucyfrowy numer.
Polityka.
Rada miejska.
Rada gminy Witten składa się z 64 posłów. Radni należą do następujących partii:
Rozwój demograficzny.
¹ rezultat spisu ludności
Liczba mieszkańców spadła w roku 2007 do 99 976. Jeszcze tylko 250 mieszkańców umożliwiłoby Witten używanie nazwy „duże miasto” ("Großstadt"). W pierwszych pięciu miesiącach 2007 r. zmarło w mieście 139 osób więcej niż przyszło na świat. Jeśli zmniejszy się liczba mieszkańców o dalsze 250 będzie to miało wpływ na dotacje, z których korzystać może urząd miasta.
Współpraca.
Miejscowości partnerskie:

</doc>
<doc id="176676" url="https://pl.wikipedia.org/wiki?curid=176676" title="Świętopełk II Michał Kijowski">
Świętopełk II Michał Kijowski



</doc>
<doc id="176677" url="https://pl.wikipedia.org/wiki?curid=176677" title="Szopienice">
Szopienice

Szopienice (niem. "Schoppinitz", do poł. XIX wieku "Schopinitz") – historyczna część Katowic, położona we wschodniej części miasta, nad Rawą, około 8 km na wschód od centrum, na terenie jednostki pomocniczej Szopienice-Burowiec. W latach 1947–1959 samodzielne miasto.
Historia Szopienic sięga XIV wieku, gdy była po raz pierwszy wzmiankowana jako wieś lenna mysłowickiego. Do I połowy XIX wieku pozostawała osadą rolniczą, po czym w 1834 roku spółka Georg von Giesches Erben oddała do użytku hutę cynku „Wilhelmina” (później Huta Metali Nieżelaznych „Szopienice”). W tym okresie powstały również pierwsze kopalnie węgla kamiennego. W 1846 roku do Szopienic dotarła kolej. W 1930 roku połączono dwie wsie: Roździeń i Szopienice w jedną gminę, a w latach 1947–1959 Szopienice były osobnym miastem, po czym zostały włączone do Katowic jako ich dzielnica. Po likwidacji przemysłu ciężkiego w latach 90. XX wieku rozwijają się inne gałęzie gospodarki, a same Szopienice pozostają ośrodkiem mieszkaniowo-usługowym. W 2007 roku Szopienice liczyły około 10,1 tysięcy mieszkańców.
Geografia.
Szopienice pod względem administracyjnym położone są w województwie śląskim i stanowią część jednostki pomocniczej Katowic – Szopienice-Burowiec, zlokalizowanej w północno-wschodniej części miasta, w odległości około 8 km od centrum. Szopienice graniczą od zachodu z Roździeniem i Borkami, od północy z Sosnowcem, od wschodu (za Stawiskami i Drugimi Szopienicami) z Mysłowicami (i Janowem Miejskim oraz Szabelnią), natomiast od południa (za Wilhelminą) z Janowem.
Według podziału fizycznogeograficznego Jerzego Kondrackiego Szopienice znajdują się w mezoregionie Wyżyna Katowicka (341.13), natomiast pod względem historycznym znajdują się we wschodniej części Górnego Śląska.
Pod względem budowy geologicznej Szopienice położone są w zapadlisku górnośląskim, które wypełnia utwory pochodzące z karbonu (głównie zlepieńce, piaskowce i łupki ilaste zawierające pokłady węgla kamiennego). W Szopienicach utwory karbonu są prawie w całości przykryte przez warstwy pochodzące z czwartorzędu (plejstocenu i holocenu). Obszar Szopienic zbudowany jest na piaskach i żwirach glacjalnych i fluwioglacjalnych, natomiast rejon ul. Lwowskiej z eluwiów piaszczystych i pylastych glin zwałowych. Utwory te powstały pod wpływem trwających w plejstocenie zlodowaceń. Utwory holoceńskie w postaci osadów rzecznych wypełniają dolinę Rawy.
Najwyższy punkt Szopienic wznosi się powyżej 270 m n.p.m. Obszar ten znajduje się w jednostce morfologicznej Wyżyna Siemianowicka. Centralna część osady położona jest w Obniżeniu Rawy, natomiast wschodnia część (Drugie Szopienice) oraz rejon zespołu przyrodniczo-krajobrazowego „Szopienice-Borki” położony jest w Kotlinie Mysłowickiej. Tam też, przy granicy z Sosnowcem, znajduje się najniżej położony punkt, wynoszący około 250 m n.p.m. Gleby Szopienic posiadają IV klasę bonitacyjną.
Klimat Szopienic nie wyróżnia się zbytnio od klimatu dla całych Katowic, a jedynie jest modyfikowany przez lokalne czynniki (topoklimat). Występuje tu klimat umiarkowany przejściowy z przewagą prądów oceanicznych nad kontynentalnymi. Dominują wiatry zachodnie (około 60% udziału), a w mniejszym stopniu wschodnie i południowe. Średnia roczna temperatura w wieloleciu 1961–2005 dla stacji w Muchowcu wynosi 8,1 °C. Średnie roczne usłonecznienie w wieloleciu 1966–2005 wynosiło 1474 godziny. Średnia roczna suma opadów dla wielolecia 1951–2005 wynosiła 713,8 mm.
Przez Szopienice z zachodu na wschód przepływa Rawa, która jest położona w dorzeczu Wisły. W zlewni Rawy położona jest większa część Szopienic, natomiast rejon stawów przy granicy z Sosnowcem jest w strefie bezodpływowej zlewni Brynicy. Tam też znajduje się kompleks stawów Szopienice-Borki, z czego stawy Morawa, Hubertus III, II i IV to jednocześnie cztery największe stawy w całych Katowicach. Obszar ten obejmuje zespół przyrodniczo-krajobrazowy „Szopienice-Borki” (stanowi one ostoję dla roślin i zwierząt wodnych, a także ważek), lecz znaczna część obszaru Szopienic jest silnie przekształcona przez człowieka, zwłaszcza w rejonie dawnej Huty Metali Nieżelaznych „Szopienice”, gdzie występuje przeważnie roślinność ruderalna. W Szopienicach występuje szereg parków i obszarów urządzonych, w tym Park Antona Uthemanna, natomiast w sąsiedztwie z Roździeniem Park Olimpijczyków i Skwer Janusza Sidły.
Nazwa.
Zanim w wyniku procesów urbanizacyjnych miejscowość stała się obecną dzielnicą Katowic, była osobną wsią i notowana była w języku polskim oraz niemieckim. Pierwotnie Szopienice były wymienione w 1360 roku jako "Szopieńce". W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Schopieniec" oraz niemiecką "Schopinitz". Według słownika geograficznego Królestwa Polskiego z 1892 roku używana była również nazwa "Szopieniec", a na początku XVI wieku "Szopiniec".
Historia.
Początki.
Szopienice były wzmiankowane w 1360 roku jako wieś w lennie mysłowickim, będąca własnością Ottona z Pilicy, potwierdzoną dokumentem księcia raciborskiego Mikołaja II. Ten sam dokument potwierdza także własność sąsiedniej wsi Roździeń. Szopienice zostały najechane i zniszczone w 1430 roku w czasie wojen husyckich. Do połowy XVI wieku wieś pozostała niezamieszkana. W 1546 uruchomiono w sąsiednim Roździeniu jeden z pierwszych w okolicy warsztatów kuźniczych żelaza. Stąd też pochodził Walenty Roździeński – śląski hutnik i pisarz, autor wierszowanego poematu "", wydanego w Krakowie w 1612 roku.
W latach 70. XVI wieku osadnicy ponownie osadzili się w Szopienicach – osiadają wówczas we wsi Mateusz, Stobraw i Marcin. W tym samym czasie działały tu ruchy reformacyjne. Wówczas Szopienice z Roździeniem były własnością mysłowickiej rodziny Salamonów, spokrewnionej z arcybiskupem krakowskim i niedopuszczającej do szerzenia się haseł reformacyjnych na terenie swych posiadłości. Na skutek konfliktu z Katarzyną Salamon z kuźni musiał w 1595 roku odejść Walenty Roździeński. Szopienice w XVI i XVIII wieku było małą osada rolniczą. Ponadto prowadzono tu hodowlę zwierząt i wyrąb lasów. Szopienice, założone na prawie niemieckim, posiadała własny samorząd gminny dzięki posiadaniu wolnego sołectwa. Było ono do 1614 roku, gdy Szopienice zostało wykupione przez spadkobierców Katarzyny Salomonowej. W 1656 roku Szopienice wraz z sąsiednim Roździeniem stają się własnością Mieroszewskich, którzy są w ich posiadaniu przez następne dwieście lat.
W 1784 roku Szopienice liczyły 79 osób. W 1819 roku mieszkało tu 158, a w 1830 roku 196 osób. W Szopienicach istniał folwark Antoniów o powierzchni powyżej 2 tysięcy morgów. W XIX wieku folwark specjalizował się w hodowli zwierząt – krów i koni.
Rozwój przemysłu i okres do I wojny światowej.
Rozwój przemysłu w Szopienicach rozpoczął się w I połowie XIX wieku. Wówczas to w 1834 roku spółka Georg von Giesches Erben uruchomiła hutę cynku „Wilhelmina” (później Huta Metali Nieżelaznych „Szopienice”). Wraz z nią, przy granicy z Janowem, powstała kolonia robotnicza Wilhelmina oraz kolonie domów robotniczych, w tym znajdująca się po zachodniej części ul. Lwowskiej kolonia Helgoland. W późniejszym czasie powstają pierwsze kopalnie węgla kamiennego – „Edwin”, „Teichmannshoffnung” i „Abendroth”. W 1836 roku wybudowano pierwszą utwardzoną drogę, przebiegająca z Katowic do Mysłowic przez kolonię Wilhelmina (obecnie ul. Krakowska).
W 1857 roku w sąsiednim Roździeniu rozpoczęła działalność 4-klasowa szkoła ewangelicka (po rozszerzeniu liczby klas do 7 przeniesiona do gmachu dzisiejszej Szkoły Podstawowej nr 55). W latach 1860–1865 przy dzisiejszej ulicy Morawa wzniesiono kolonię robotniczą – familoki dla pracowników hut koncernu Georg von Giesches Erben (kolonia Morawa). Wraz z rozwojem przemysłu szybko wzrasta liczba ludności – w 1855 roku w Szopienicach mieszkało 1006 osób, w 1861 roku było ich 1868, a w 1890 roku, wraz z ludnością kolonii Wilhelmina, Szopienice liczyły 6177 mieszkańców.
W 1868 roku otwarto stację Szopienice Północne na linii Kolei Prawego Brzegu Odry łączącej Wrocław z Dziedzicami (ob. Czechowice-Dziedzice) przez Olesno, Tarnowskie Góry, Bytom, Siemianowice. Pszczynę. Dwa lata później zostaje także przystanek kolejowy Szopienice Południowe na wcześniej już otwartej linii Katowice – Mysłowice / Sosnowiec. W 1900 roku do Szopienic doprowadzono linię tramwajową łączącą Królewską Hutę przez Hajduki (obecnie Chorzów Batory), Katowice i Zawodzie do Mysłowic
Dnia 1 lipca 1871 roku erygowano rzymskokatolicką parafię roździeńską (od 1920 roku szopienicką). Dnia 15 października 1884 roku odbyła się uroczystość poświęcenia kamienia węgielnego pod budowę kościoła św. Jadwigi Śląskiej. Jej budowę ukończono w 1887 roku, natomiast kościół konsekrowano 1 maja 1902 roku. W 1888 roku założono cmentarz ewangelicki, a 13 marca 1899 roku w sąsiednim Roździeniu rozpoczęła się budowa ewangelickiego kościoła Zbawiciela. 25 kwietnia 1899 odbyła się uroczystość poświęcenia kamienia węgielnego, a 6 marca 1901 roku poświęcono kościół. W przełomie XIX i XX wieku dochodzi do integracji dwóch sąsiednich osad – Szopienic i Roździenia. Pomiędzy nimi rozwija się wspólne centrum w rejonie ulic: Lwowskiej, Bednorza i Kantorówny, gdzie prócz kościołów powstaje również szkoła i centrum handlowe.
W 1904 roku powstała organizacja Towarzystwo dla Kobiet (późniejsze Towarzystwo Polek). W tym samym roku wybudowano nowy, neogotycki budynek szkoły żeńskiej (obecnie gmach VI Liceum Ogólnokształcącego). W 1905 roku gmina Szopienice liczyła 8862 osoby, a w 1910 roku było ich 10339. Same zaś Szopienice zamieszkiwało wówczas 9729 osób, a czego mieszkańców polskojęzycznych było 8026, a posługujących się językiem polskim i niemieckim 242 osoby.
Dnia 1 stycznia 1912 roku Georg von Giesches Erben uruchomiono pierwszą halę huty cynku „Uthemann”. W 1918 roku reaktywowano oddział Towarzystwa Gimnastycznego "Sokół", kierowanego przez H. Jarczyka i Stanisława Fojcika. Ponadto powstały: komórka Polskiej Organizacji Wojskowej Górnego Śląska, Towarzystwo Śpiewu "Wyspiański" i bank Kupiecko-Przemysłowy.
Powstania śląskie i plebiscyt.
Powstańcy z Szopienic brali czynny udział w powstaniach śląskich, a jednocześnie osada ta miała ważne znaczenie ze względu na jej lokalizację przy granicy państwowej, a wraz z tym możliwość kontaktu z odrodzonym państwem polskim na mostach drogowych i kolejowych na Brynicy. W czasie I powstania śląskiego w 1919 roku powstańcy pod dowództwem Piotra Łyszczaka rozbroili w Szopienicach żołnierzy niemieckich i opanowali gminę bez większego oporu. W II powstaniu śląskim, w dniu 18 sierpnia 1920 roku powstańcy pod dowództwem Jana Emila Stanka rozbroili niemiecki oddział Sipo. W trakcie plebiscytu 70% mieszkańców gminy zagłosowało za przyłączeniem Szopienic do Polski. W 1921 roku w Szopienicach przy ul. Lwowskiej 2 (obecnie VI Liceum Ogólnokształcące im. J. Długosza) znajdowała się siedziba Wojciecha Korfantego i Naczelnej Komendy Wojsk Powstańczych III powstania śląskiego. Sami zaś powstańcy szopieniccy brali udział w walkach o Kędzierzyn i pod Górą Św. Anny. Wojsko polskie wkroczyło na teren Szopienic 20 czerwca 1922 roku. W trakcie uroczystości na moście na Brynicy brali udział generałowie: Stanisław Szeptycki i Kazimierz Horoszkiewicz, a także dyktator III powstania śląskiego – Wojciech Korfanty.
Lata międzywojenne i II wojna światowa.
W latach międzywojennych zaszły w Szopienicach przemiany administracyjne. W 1924 roku zlikwidowano obszary dworskie, włączając jeden z nich do Szopienic. 1 grudnia 1930 roku połączono Szopienice i Roździeń w jedną gminę Roździeń-Szopienice, natomiast 14 stycznia 1934 roku zmieniono nazwę gminy Roździeń-Szopienice na Szopienice. W tym czasie powstał ratusz oraz okoliczne budynki w rejonie ul. Wiosny Ludów. W czasie kryzysu gospodarczego dochodziło do częstych protestów, w tym pracowników huty „Uthemann” i fabryki sygnałów „Ropag”, którymi przewodzili miejscowi komuniści.
W 1939 roku ustawą Sejmu Śląskiego z dnia 10 lipca 1939 roku, Szopienice uzyskały z dniem 1 stycznia 1940 roku ustrój miejski, lecz z powodu okupacji niemieckiej ustawę wykonano dopiero 1 stycznia 1947 roku. We wrześniu 1939 roku Szopienice zostały zajęte przez wojska niemieckie, a sama zaś osada była miejscem terroru hitlerowskiego. Miejscem kaźni był komisariat policji przy ul. Lwowskiej 15. Szopienice zostały zajęte przez oddziały Frontu Ukraińskiego Armii Czerwonej w dniu 27 stycznia 1945 roku.
Lata powojenne.
Od 1 grudnia 1945 roku do 31 grudnia 1946 roku Szopienice były siedzibą wiejskiej gminy Szopienice. 1 kwietnia 1951 roku zniesiono gminę miejską i utworzono powiat miejski Szopienice do którego włączono zniesione gminy Dąbrówka Mała i Janów, a także należące jak dotąd do Mysłowic Szopienice Miejskie, natomiast 31 grudnia 1959 roku przyłączono Szopienice do Katowic.
W latach 70. XX wieku działała w Szopienicach Jolanta Wadowska-Król – lekarka pediatra, która przez osiem lat ratowała dzieci mieszkające w Szopienicach przed ołowicą. Ponadto dział tu również Edmund Gryglewicz – lekarz hutniczy, który m.in. zajmował się medycyną pracy w Hucie Metali Nieżelaznych „Szopienice” i był ordynatorem Szpitalu Miejskiego nr 7 przy ul. Korczaka. 1 maja 1984 roku powstała Izba Tradycji Hutniczych Huty Metali Nieżelaznych „Szopienice”, natomiast w 2004 roku powstało stowarzyszenie, mające na celu utworzenie Muzeum Hutnictwa Cynku.
W czerwcu 1992 roku w Szopienicach odbyły się uroczystości związane z przyłączeniem Górnego Śląska do Macierzy, w której uczestniczyli m.in. arcybiskup Damian Zimoń oraz wojewoda katowicki Wojciech Czech. Odsłonięto wówczas Pomnik Powstańca Śląskiego na placu Powstańców Śląskich.
Gospodarka.
Szopienice do połowy XIX wieku było wsią rolniczą. Wówczas to osada zaczęła przekształcać się w ośrodek przemysłowy. W II połowie XIX wieku funkcjonowała huta szkła „Sonnenfeld”, która istniała na terenie huty cynku „Wilhelmina (Huta Metali Nieżelaznych „Szopienice”), założonej przez spółkę Georg von Giesches Erben. W latach 1906–1908 w rejonie obecnej ul. Woźniaka powstaje kompleks nowoczesnych zakładów cynkowych wraz z hutą, prażalnią, fabryką wyrobów ogniotrwałych i kwasu solnego. Projektantami zabudowań byli Emil i Georg Zillmanowie.
Powstają również kopalnie węgla kamiennego – „Edwin” (funkcjonowała do 1841 roku), „Teichmannshoffnung” (od 1868 roku) i „Abendroth” (od 1872 roku). W 1886 roku w Szopienicach powstała pierwsza na terenach Górnego Śląska spółdzielnia – Konsum Śląski Roździeń-Szopienice. W centralnej części Szopienic znajdowała się wówczas ich centrala, magazyny, wytwórnia wody sodowej i inne zakłady przemysłu spożywczego. Do 1924 roku w Szopienicach funkcjonował również folwark Antoniów. W 1861 roku posiadał on m.in. 443 morgi ziemi ornej oraz 1596 mórg lasów. W latach międzywojennych powstały w Szopienicach nowe zakłady przemysłowe, w tym Górnośląska Fabryka Octu Winnego czy Fabryka Chemiczna P. Strahl. Po II wojnie światowej huta cynku i ołowiu została przekształcona na hutę miedzi i mosiądzu, natomiast na bazie zakładów tłuszczowych „Alboril” („Strahl”) powstały Śląskie Zakłady Przemysłu Tłuszczowego (obecnie Unilever).
Od lat 90. XX wieku gospodarka Szopienic przechodzi restrukturyzację. Od 2008 roku Huta Metali Nieżelaznych „Szopienice” jest w likwidacji. Obszary przemysłowe przekształciły się zaś w centra magazynowe dla licznych hurtowni. Według stanu z września 2020 roku, na terenie Szopienic z większych zakładów działają tu m.in.:
Transport.
Układ drogowy Szopienic jest nieregularny. Główną drogą o zasięgu ponadlokalnym przebiegającą przez Szopienice jest ul. Bagienna (). Biegnie ona w południowej części Szopienic, w rejonie Wilhelminy, w kierunku wschód-zachód. Zapewnia ona połączenie dzielnicy w kierunku zachodnim z Chorzowem i Bytomiem, a w kierunku wschodnim z Mysłowicami, Jaworznem, Chrzanowem i Krakowem. Przy skrzyżowaniu z ul. Krakowską i Bagienną tworzy duży węzeł drogowy z bezkolizyjnymi zjazdami.
W ruchu wewnątrzmiejskim podstawowe znaczenia mają drogi zbiorcze. Spośród nich, przez Szopienice biegną następujące ulice:
Na granicy Szopienic i Roździenia znajduje się centralny punkt, w którym krzyżują się najważniejsze wewnętrzne drogi (Obrońców Westerplatte, Wiosny Ludów, Lwowska i Bednorza) obydwu części Katowic – jest nim plac Powstańców Śląskich. Ponadto stanowi on lokalny ośrodek usługowo-handlowy Szopienic i Roździenia. Na placu znajduje się m.in. stacja rowerów miejskich City by bike.
Pierwszą linę kolejową do Szopienic oddano do użytku 3 października 1846 roku (obecnie fragment ) w ramach budowy linii kolejowej łączącej Wrocław Mysłowicami przez spółkę Kolej Górnośląska. Ta sama spółka wybudowała łącznik do Sosnowca, uruchomiony dla regularnego ruchu pociągów 24 sierpnia 1859 roku (obecnie fragment ). Znajdowała się tu otwarta w 1870 roku stacja Szopienice Południowe (obecnie przystanek osobowy Katowice Szopienice Południowe). Szopienice zyskało jeszcze jedno połączenie w ramach oddzielnej linii, wybudowanej przez Kolej Prawego Brzegu Odry. Łączyła ona Tarnowskie Góry z Pszczyną. Oddano ją do użytku 15 listopada 1868 roku, a w Szopienicach wybudowano na niej osobną stację (obecnie Katowice Szopienice Północne).
Obecnie dla ruchu pasażerskiego wykorzystywany jest przystanek osobowy Katowice Szopienice Południowe. Wg stanu ze stycznia 2021 roku Kursują tu pociągi Kolei Śląskich w kierunku Częstochowy, Gliwic, Kluczborka, Oświęcimia, Tychów i Krakowa. Polregio również organizuje połączenia w kierunku Krakowa oraz do Kielc, Sędziszowa, Buska-Zdroju i Rzeszowa.
Tramwaje w Szopienicach kursują od 1900 roku w ramach budowy trasy z Królewskiej Huty przez Hajduki (Chorzów Batory), Katowice, Szopienice i Mysłowice. Koncesję na wybudowanie linii uzyskała spółka Górnośląskie Tramwaje Parowe, która 31 października tego samego roku oddała linię do użytku. Wg stanu ze stycznia 2021 roku, organizacją publicznego transportu zbiorowego w Szopienicach zajmuje się Zarząd Transportu Metropolitalnego. Kursują tu autobusy i tramwaje. W Szopienicach i Roździeniu (bez kolonii Wilhelmina) znajduje się 14 przystanków, z czego z przystanku Szopienice Kościół odjeżdża 9 linii autobusowych (w tym jedna nocna), a także 4 linie tramwajowe. Autobusy zapewniają połączenia Szopienic z większością dzielnic w Katowicach, a także z sąsiednimi miastami: Mysłowicami, Chorzowem, Siemianowicami Śląskimi i Mikołowem. Tramwaje łączą Szopienice z Mysłowicami, Sosnowcem, a także Chorzowem przez dzielnice Katowic: Zawodzie, Śródmieście i Załęże.
Architektura i urbanistyka.
Obszar Szopienic i sąsiedniego Roździenia został zabudowany w dużej mierze w przełomie XIX i XX wieku, z czego część powstałych wówczas budynków jest wpisana do rejestru zabytków. Zabudowa ta po stronie Szopienic koncentruje się w rejonie pl. Powstańców Śląskich, wzdłuż ul. Wiosny Ludów (zachodni odcinek oraz w Drugich Szopienicach na wysokości ul. Chemicznej), Kantorówny, przy skrzyżowaniu ul. Wiosny Ludów i Przelotowej, a także we wschodniej części ul. Morawa. W latach międzywojennym powstało stosunkowo niewiele obiektów. Jednym z nich jest zabytkowy budynek dawnego ratusza gminy Szopienice, ukończony w 1928 roku. W latach PRL-u nowa zabudowa powstała w środkowej części ul. Wiosny Ludów oraz w rejonie ul. Zamenhofa, i Ciesielskiej. Pochodzi ona głównie z lat 50. i 60. XX wieku. Nowsza zabudowa została zlokalizowana przy na brzegu stawu Morawa – powstało tam Osiedle Morawa, składające się z budynków wybudowanych głównie w połowie lat 70. XX wieku. W tamtym czasie też rozwijała się również strefa przemysłowa w rejonie ul. Woźniaka i Krakowskiej. Po 1989 roku w Szopienicach powstawały jedynie pojedyncze obiekty, w tym hale na terenie fabryki Unilever i hala sklepu Selgros.
Zabytki i obiekty historyczne.
W Szopienicach i Roździeniu znajdują się następujące zabytkowe i historyczne obiekty:
Oświata.
Pierwsza szkoła powszechna powstała w sąsiednim Roździeniu, lecz ze względu na jej przeludnienie zdecydowano się na budowę nowej szkoły w Szopienicach. Pierwszy budynek szkoły ukończono w 1899 roku. Znajduje się on przy ul. Wiosny Ludów 22. Obecnie jest to Szkoła Podstawowa nr 42, która jest częścią Zespołu Szkolno-Przedszkolnego nr 12. Ze względu na niebezpieczeństwo w użytkowaniu starej szkoły w Roździeniu w kwietniu 1903 roku budynek wyburzono. Nowy budynek szkoły, posiadający m.in. 12 sal lekcyjnych, zaczęto wznosić wiosną 1904 roku. Naukę w nowym budynku rozpoczęły dziewczęta na początku roku szkolnego 1905/06. Była to wówczas Szkoła Powszechna Dla Dziewcząt nr IV. Obecnie w budynku, zlokalizowanym przy ul. Lwowskiej 2 mieści się VI Liceum Ogólnokształcące im. Jana Długosza.
Następny gmach szkoły, znajdujący się przy obecnej ul. Morawa 86, oddano do użytku w 1910 roku. Obecnie mieści się w nim Szkoła Podstawowa nr 44 im. Marii Curie-Skłodowskiej. Łącznie w 1914 roku w Szopienicach znajdowały się trzy szkoły powszechne, w których uczyło 23 nauczycieli, a jeszcze przed I wojną światową otwarto Wyższą Szkołę dla Dziewcząt. Szkoła ta od 1920 roku była żeńskim liceum. Po II wojnie światowej w Szopienicach i Roździeniu rozwinęło się szkolnictwo średnie i zawodowe. Powstaje wówczas VI Liceum Ogólnokształcące, Technikum Tłuszczowe i Technikum Hutnicze.
Kultura, sport i rekreacja.
Pierwsze organizacje kulturalne, wspólne dla mieszkańców Roździenia i Szopienic, powstawały w II połowie XIX wieku. W latach 1882–1889 funkcjonowało Katolickie Kasyno, które wystawiało sztuki teatralne. W 1898 roku w sąsiednim Roździeniu powstało gniazdo Sokoła. W 1910 roku rozpoczął działalność Chór Mieszany im. Stanisława Wyspiańskiego.
W Szopienicach urodziło się wielu wybitnych przedstawicieli świata kultury. Wśród nich był Kazimierz Kutz – reżyser i twórca wielu filmów o tematyce górnośląskiej, zrealizowanych m.in. na terenie Szopienic. Wydał on również powieść "Piąta strona świata", którego akcja dzieje się w Szopienicach. W Szopienicach urodził się Paweł Wróbel, który był jednym z malarzy nieprofesjonalistów, a także jego brat – Leopold Wróbel. Byli oni związani z Grupą Janowską. Artystą urodzonym w Szopienicach był również Zygmunt Magner – profesor warszawskiej Akademii Sztuk Pięknych.
Innych cenieni artyści i ludzie kultury urodzeni bądź związani z Szopienicami to m.in. Hilary Krzysztofiak – polski malarz, grafik i scenograf teatralny, Henryk Bereska – urodzony w Roździeniu tłumacz literatury polskiej na język niemiecki i literat, Sławomir Brzoska – artysta plastyk, podróżnik, Anna Kańtoch – pisarka, Halina Lerman – polska malarka, Józef Ryszka – poeta, Michał Smolorz – producent telewizyjny, felietonista i Andrzej Szewczyk – artysta plastyk.
Od 1994 roku w Szopienicach funkcjonowała fundacja Pro-Eko Szopienice, która została powołana z inicjatywy Szopienickiego Komitetu Obywatelskiego. Od 1995 do 2017 roku wydawała ona miesięcznik Roździeń. Organizowała ona też liczne wydarzenia kulturalne, w tym Dni Szopienic, wystawy fotograficzne czy wydanie pocztówek z widokami Szopienic i Roździenia. Fundacja została zlikwidowana w 2019 roku. Od 2016 roku w Szopienicach działa Fundacja z Pasją, która prowadzi warsztaty teatralne i wydaje od 2018 roku nowe czasopismo – „Miesięcznik Roździeński”
Na terenie sąsiedniego Roździenia działa Hutniczy Klub Sportowy „Szopienice”, z siedzibą przy ul. 11 Listopada 11. Jest to jeden z najbardziej zasłużonych klubów Katowic, który jest spadkobiercą kilku przedwojennych szopienickich klubów sportowych, które zostały połączone w 1937 roku. Klub reaktywowano po II wojnie światowej. Prowadził liczne sekcje sportowe, z czego kontynuowane jest jedynie sekcja podnoszenia ciężarów. Z klubem związani są tacy sportowcy, jak Czesław Białas, Marek Seweryn i Leszek Skorupa. Z HKS Szopienice w 2005 roku powstał Uczniowski Klub Sportowy „Szopienice”, a w 2008 roku oddano do użytku nową halę sportową.
Z Szopienic pochodzi też kilka utytułowanych sportowców, a także działaczy sportowych, w tym m.in.: Danuta Berezowska-Prociów (lekkoatletka, specjalistka skoku wzwyż), Janusz Sidło (lekkoatleta i oszczepnik), Edward Szymkowiak (piłkarz, bramkarz reprezentacji Polski), Andrzej Gowarzewski (dziennikarz sportowy, znawca i historyk piłki nożnej) czy Eryk Wyra (polski działacz sportowy).
Przy ul. 11 Listopada 16 znajduje się Ośrodek Sportowy „Szopienice” administrowany przez MOSiR Katowice. Wyposażony on jest w halę sportową wraz z siłownią i sauną, dwa boiska sportowe oraz dwa korty tenisowe.
Religia.
Pierwotnie mieszkańcy Szopienic przynależeli do parafii w Mysłowicach. Pierwszy, drewniany budynek kościoła wybudowano w 1868 roku na granicy Roździenia i Szopienic. Rzymskokatolicką parafię roździeńską erygowano 1 lipca 1871 roku (od 1920 roku była to parafia szopienicka). Neogotycki budynek kościoła św. Jadwigi powstał w latach 1885–1887. Jego konsekracja odbyła się 1 maja 1902 roku. Kościół znajduje się przy pl. Powstańców Śląskich. Parafia szopienicka, znajdująca się w dekanacie Katowice-Bogucice archidiecezji katowickiej, liczyła w 2014 roku około 13200 wiernych. Do parafii przynależy cmentarz katolicki przy ul. Brynicy. Przy tej samej ulicy, pod numerem 14, znajduje się klasztor Zgromadzenie Sióstr Miłosierdzia św. Karola Boromeusza, które prowadzą Ośrodek Wychowawczy.
Z Szopienic pochodzi Piotr Libera – biskup płocki, był sekretarz generalny Konferencji Episkopatu Polski.
Teren Szopienic podlega zlokalizowanej w sąsiednim Roździeniu parafii Zbawiciela Kościoła Ewangelicko-Augsburskiego w RP. Parafia należy do diecezji katowickiej. Posiada ona swoją siedzibę przy ul. ks. bpa Herberta Bednorza 20. Parafia powstała w 1885 roku jako filiał Roździeń Parafii Ewangelicko-Augsburskiej w Mysłowicach. Pierwotnie nabożeństwa odbywały się w wynajmowanych salach. W 1899 roku rozpoczęto budowę kościoła ewangelickiego, którego poświęcenie nastąpiło 6 marca 1901 roku
Kościół Zielonoświątkowy Serce Metropolii (ul. H. Bednorza 2a-6 bud. H)

</doc>
<doc id="176683" url="https://pl.wikipedia.org/wiki?curid=176683" title="Coquimbo">
Coquimbo

Coquimbo – miasto w północnym Chile w regionie Coquimbo, port nad zatoką Coquimbo (Ocean Spokojny). Stolica prowincji Elqui. Miasto jest położone w dolinie 10 km na południe od miasta La Serena, z którym tworzy konurbację La Serena-Coquimbo (Gran La Serena), którą zamieszkuje 412 586 mieszkańców. Samo miasto Coquimbo ma powierzchnię 1 429,3 km² i jest zamieszkiwane przez 202 287 mieszkańców.
Historia.
Naturalny port znajdujący się w zatoce Coquimbo został w 1550 r. zajęty przez hiszpańskiego konkwistadora Pedro de Valdivia. Znajdujące się w okolicy złoża złota i miedzi wpłynęły na wzrost znaczenia portu w Coquimbo i doprowadziły około roku 1840 do osiedlenia się w tym miejscu wielu Europejczyków, zwłaszcza Anglików. W 1867 r. Coquimbo otrzymało prawa miejskie.
Gospodarka.
W mieście rozwinął się przemysł spożywczy, skórzany oraz cementowy.
Sport.
W mieście działa klub piłkarski Coquimbo Unido, który gra w II lidze chilijskiej (Primera División B). Zespół rozgrywa swoje mecze na Estadio Municipal Francisco Sánchez Rumoroso o pojemności 17,5 tys. widzów.
Miasta partnerskie.
Jednym z miast partnerskim tego miasta jest Elbląg leżący w Polsce, w województwie warmińsko-mazurskim.
Lista miast partnerskich Coquimbo:

</doc>
<doc id="176685" url="https://pl.wikipedia.org/wiki?curid=176685" title="JavaServer Pages">
JavaServer Pages

JSP (ang. "JavaServlet Pages") – technologia umożliwiająca tworzenie dynamicznych dokumentów WWW w formatach HTML, XHTML, DHTML oraz XML z wykorzystaniem języka Java, wplecionego w kod HTML danej strony. W tym aspekcie, jest to rozwiązanie podobne do PHP.
Strona JSP w procesie translacji jest zamieniana na serwlet (z reguły mała aplikacja napisana w Javie uruchamiana po stronie serwera w kontenerze serwletów). Każde wywołanie strony JSP z poziomu klienta (przeglądarki) wykonywane jest przez skompilowany serwlet.
Jeśli użyta zostanie prekompilacja (kompilacja wstępna) to już podczas uruchamiania aplikacji wszystkie strony JSP zostaną przetłumaczone na serwlety.
Elementy strony JSP.
Strony JSP składają się z następujących elementów:
Przykładowa strona JSP.
 &lt;%@ page language="java" contentType="text/html; charset=ISO-8859-2" 
 pageEncoding="ISO-8859-2"%&gt;
 &lt;!DOCTYPE html PUBLIC "-//W3C//DTD HTML 4.01 Transitional//EN" 
 "http://www.w3.org/TR/html4/loose.dtd"&gt;
 &lt;%! int k=5; %&gt;
 &lt;html&gt;
 &lt;head&gt;
 &lt;meta http-equiv="Content-Type" content="text/html; charset=ISO-8859-2"/&gt;
 &lt;title&gt;Przykładowa strona JSP&lt;/title&gt;
 &lt;/head&gt;
 &lt;body&gt;
 Aktualny czas: &lt;%=java.util.Calendar.getInstance().getTime()%&gt;
 for (int i=0; i&lt;k; ++i) {
 Liczba: &lt;%=i%&gt; &lt;br /&gt;
 } 
 &lt;/body&gt;
 &lt;/html&gt;
Pozostałe linie zawierają czysty kod HTML.
Kolejny przykład.
Powyższa pętla (linia 13-19). zapisana prościej przy wykorzystaniu biblioteki "core" ze zbioru JSTL i języka wyrażeń EL (ang. Expression Language).
 &lt;c:forEach var="i" begin="0" end="4" step="1"&gt;
 Liczba: ${i} 
 &lt;/c:forEach&gt; 

</doc>
<doc id="176686" url="https://pl.wikipedia.org/wiki?curid=176686" title="Wsiesław Połocki">
Wsiesław Połocki



</doc>
<doc id="176687" url="https://pl.wikipedia.org/wiki?curid=176687" title="Bremerhaven">
Bremerhaven

Bremerhaven – miasto ("Stadtgemeinde") w Niemczech, w kraju związkowym Brema, którego jest eksklawą. Leży u ujścia Wezery do Morza Północnego. Największe miasto w Niemczech leżące nad Morzem Północnym.
Wielki port handlowy Brema-Bremerhaven zajmujący czwarte miejsce pod względem wielkości przeładunku w Europie, port pasażerski i rybacki; awanport Bremy. Miasto jest ośrodkiem przemysłu stoczniowego, rybnego, maszynowego, precyzyjnego oraz elektronicznego. Ważny ośrodek naukowy (Morski Instytut Naukowy "Alfred-Wegener-Institut") i kulturalny.
Podział administracyjny.
Bremerhaven dzieli się na dwa okręgi administracyjne ("Stadtbezirk"): Nord i Süd. Okręgi te podzielone są na dziewięć dzielnic ("Stadtteil"), które dzielą się z kolei na 24 dzielnice ("Ortsteil").
Dzielnice w okręgu administracyjnym Nord: 
Dzielnice w okręgu administracyjnym Süd: 
Historia.
Obecne Bremerhaven obejmuje kilka wcześniejszych miast. Pierwotne miasto zostało założone jako port Bremy w 1827. 
W 1845 założono pobliskie konkurencyjne miasto Geestemünde, należące do Królestwa Hanoweru, które w 1927 wraz z miejscowościami Lehe i Wulsdorf utworzyło miasto Wesermünde, należące do Prus. 
1 listopada 1939 Bremerhaven zostało częścią Wesermünde, wychodząc spod jurysdykcji kraju związkowego Bremy. Jednakże w 1947 miasto (wówczas Wesermünde) w całości zmieniło nazwę na Bremerhaven, wchodząc w skład landu Bremy.
Transport.
Transport drogowy.
Miasto posiada połączenie drogowe poprzez autostradę A27 z Cuxhaven i Bremą.
Transport kolejowy.
Miasto posiada połączenia kolejowe z Cuxhaven, Bremą i Hamburgiem.
Stacje kolejowe: Bremerhaven-Speckenbüttel, Bremerhaven-Lehe, Bremerhaven-Wulsdorf, Bremerhaven Hauptbahnhof.
Transport wodny.
Bremerhaven posiada połączenie wodne promem "Weserfähre" do miasta Nordenham, które leży po drugiej stronie Wezery.
Współpraca.
Miejscowości partnerskie:

</doc>
<doc id="176688" url="https://pl.wikipedia.org/wiki?curid=176688" title="Real Sociedad">
Real Sociedad

Real Sociedad de Fútbol (wym. []) – hiszpański klub piłkarski z siedzibą w mieście San Sebastián, założony 7 września 1909 roku. Obecnie występuje w rozgrywkach Primera División. Stadionem zespołu jest Anoeta, która mieści 32 tysiące widzów. Klub dwukrotnie był mistrzem Hiszpanii, w sezonach 1980/1981 i 1981/1982. W sezonie 2002/2003 Real Sociedad po raz ostatni zdobył wicemistrzostwo kraju. Drużyna rozgrywa też Derby Kraju Basków z Athletic Bilbao, była też jednym z założycieli Primera División w 1929 roku. Najdłuższy okres, w którym ekipa ta grała niezmiennie w najwyższej klasie rozgrywkowej to 40 sezonów, od 1967 do 2007 roku.
Klub posiada też sekcje: piłki nożnej kobiet, lekkoatletyki, hokeja na trawie i peloty.
Nazwa i barwy.
Klub w czasach hiszpańskiej republiki nazywany był "Donostią Football Club", natomiast obecna nazwa oznacza "Królewskie Towarzystwo Piłki Nożnej". Przydomkami, jakimi posługują się lokalni kibice, są Erreala oraz txuri-urdin ("biało-niebiescy" z powodu klubowych barw). Klubowe barwy pochodzą od flagi San Sebastian: niebieskiego prostokąta na białym tle.
Historia.
Wczesne lata.
Piłka nożna w San Sebastián zagościła na początku XX wieku dzięki uczniom i pracownikom powracającym z Wielkiej Brytanii. W 1904 założyli oni "San Sebastian Recreation Club", rok później wystąpili w Pucharze Króla. W maju 1905 "San Sebastian Football Club" został utworzony jako osobna sekcja klubu. W 1909 drużyna ponownie zgłosiła się do Pucharu Króla, ale problemy z rejestracją zmusiły ją do wystąpienia pod nazwą "Club Ciclista de San Sebastian". Ekipa to pokonała wtedy Club Español de Madrid 3:1 w finale tych rozgrywek. Właściwy "Sociedad de Futbol" utworzony 7 września 1909 roku. W 1910 hiszpańskie kluby grały w dwóch rywalizujących ze sobą ligach, Sociedad de Futbol rywalizowało w "Copa UECF" jako "Vasconia de San Sebastian". W tym samym roku Król Alfons XIII, który używał San Sebastián jako swoją letnią rezydencję, dał klubowi swój honorowy patronat, dlatego też zespół przyjął nazwę "Real Sociedad de Fútbol". Zespół był jednym z założycieli Primera División w 1928 i w inauguracyjnym sezonie zajęła czwarte miejsce z najlepszym strzelcem w ówczesnym sezonie – Francisco "Paco" Bienzobasem. Nazwa zespołu wraz z nadejściem Drugiej Republiki Hiszpańskiej została w 1931 zmieniona na "Donostia Club de Futbol", a do obecnej nazwy powrócono po Hiszpańskiej wojnie domowej w 1939.
Zespół w latach 40. był typową ekipą balansującą między pierwszą a drugą ligą. Spadał wtedy z najwyższej klasy rozgrywkowej, a potem powracał do niej aż siedem razy. W tamtych czasach bramkarzem klubu był rzeźbiarz Eduardo Chillida, który swoją piłkarską karierę zakończył przez kontuzję.
Sukcesy w latach 80..
Zespół został wicemistrzem kraju w sezonie 1979/80, osiągając 52 punkty, zaledwie jeden mniej niż Real Madryt i mając 13 punktów przewagi nad trzecim w tabeli Sportingiem Gijón. Real Sociedad po raz pierwszy mistrzem Hiszpanii został w sezonie 1980/81, wyprzedzając Real Madryt dzięki lepszemu bilansowi bramek (oba kluby zdobyły po 45 punktów). To dało awans drużyny do Pucharu Europy (1981/1982), w którym to Sociedad odpadło w pierwszej rundzie, przegrywając z CSKA Sofia (1:0 w Bułgarii i 0:0 w Hiszpanii.
Klub pod wodzą Alberto Ormaetxea obronił mistrzostwo w następnym sezonie, zdobywając 47 punktów i wyprzedzając drugą w tabeli FC Barcelonę o dwa oczka. Najskuteczniejszym zawodnikiem tamtego sezonu w Sociedad był Jesús María Satrústegui, który strzelił 16 goli. W kolejnym sezonie Hiszpan zdobył 13 goli, jednak jego rodak i klubowy kolega Pedro Uralde strzelił w tamtym sezonie jedną bramkę więcej. W Pucharze Europy (1982/1983) zespół dotarł do półfinału, pokonując po drodze Víkingur, Celtic F.C. i Sporting CP, odpadając dopiero z przyszłym triumfatorem tych rozgrywek – Hamburgerem SV (3:2 w dwumeczu). Real Sociedad Superpuchar Hiszpanii zdobył na początku sezonu 1982/1983. Mimo że Baskowie w pierwszym meczu przegrali 1:0, zdołali pokonać Real Madryt w dwumeczu 4:1.
11 marca 1987 roku Real Sociedad ustanowił rekord w liczbie goli w ćwierćfinale Pucharu Króla przeciwko Realowi Mallorca wynikiem 10:1. W półfinale tego samego turnieju pokonali Athletic Bilbao w dwumeczu 1:0, a w finale 27 czerwca 1987 zwyciężyli z Atlético Madryt 4:2 w rzutach karnych (w regulaminowym czasie gry padł wynik 2:2). Mecz odbył się na La Romaredzie w Saragossie. W kolejnym sezonie tych rozgrywek Sociedad po raz kolejny pokonał Atlético, tym razem w ćwierćfinale. Następnie pokonali Real Madryt w dwumeczu 5:0, jednak w finale gracze z Kraju Basków ulegli FC Barcelonie 1:0. Ten mecz z kolei odbył się na Estadio Santiago Bernabéu 30 marca 1988 roku. W sezonie 1987/1988 Real Sociedad został z 51 punktami wicemistrzem kraju, tracąc 11 punktów do pierwszego w tabeli Realu Madryt i mając 3 punkty przewagi nad Atlético Madryt.
Przez wiele lat Real Sociedad, podobnie jak ich największy rywal Athletic Bilbao, zatrudniał tylko baskijskich graczy. Sociedad przełamało tę politykę dopiero w 1989 roku, kupując reprezentanta Irlandii Johna Aldridga z Liverpoolu. Aldridge strzelił 16 goli w swoim pierwszym sezonie, co uczyniło go najlepszym strzelcem Sociedad i czwartym najskuteczniejszym graczem ligi w tamtym sezonie. Jego drużyna zajęła wówczas piąte miejsce w ligowej tabeli. W 1990 Sociedad zatrudniła innego brytyjskiego napastnika Daliana Atkinsona z Sheffield Wednesday, który był także pierwszym czarnoskórym zawodnikiem klubu w historii. Strzelił on 12 goli w swoim pierwszym sezonie przy 17 bramkach Aldridga. Był to ostatni sezon dla drugiego z tych graczy, który odszedł do Tranmere Rovers, natomiast Atkinson przeszedł do Aston Villi.
W sezonie 1997/1998 Real Sociedad osiągnął najlepszy wynik od czasów wicemistrzostwa w 1988 roku. Drużyna zajęła trzecie miejsce w lidze, zdobywając 63 punkty, tracąc 11 punktów do mistrzowskiej Barcelony, dwa do drugiego Bilbao i mając lepszy bilans bramkowy niż Real Madryt. Jugosłowiański napastnik Darko Kovačević zdobył w tamtym sezonie 17 goli, dzięki temu zajął czwarte miejsce w klasyfikacji strzelców. Dzięki lokacie uzyskanej w tamtym sezonie Sociedad zakwalifikowało się do Pucharu UEFA (1998/1999), w którym to pokonało Spartę Praga i Dinamo Moskwa, jednak w trzeciej rundzie nie dało rady Atlético Madryt.
XXI wiek.
Po tym, jak Sociedad trzy razy z rzędu kończyło sezon na trzynastym miejscu w tabeli, w sezonie 2002/2003 drużyna zajęła drugie miejsce w tabeli. Zespół zdobył 76 punktów, tracąc dwa oczka do Realu Madryt i mając dwa punkty przewagi nad trzecim Deportivo La Coruña. Trenerem zespołu w tamtym czasie był Raynald Denoueix, natomiast za atak odpowiadali Turek Nihat Kahveci z reprezentantem Serbii Darko Kovačević. Zawodnicy ci byli kolejny trzecim i czwartym najlepszymi strzelcami w lidze, z 23 i 20 bramkami. Drużyna składała się też z holenderskiego bramkarza Sandera Westervelda i Xabiego Alonso – urodzonego w San Sebastian pomocnika. Alonso wygrał nagrodę tygodnika Don Balón dla najlepszego hiszpańskiego piłkarza, w tym samym plebiscycie najlepszym zagranicznym piłkarzem grającym w Primera Divsión został Nihat, a trenerem roku Denoueix.
Sociedad po wygranej z Realem Madryt 4:2 na Estadio Anoeta do przedostatniej kolejki zachowywało pierwsze miejsce w tabeli, jednak wtedy przegrało 3:2 z Celtą Vigo, kiedy to Real Madryt pokonał Atlético Madryt 4:0. Te wyniki oznaczały, że to drużyna z Madrytu objęła fotel lidera na kolejkę przed końcem sezonu, w której to Sociedad pokonało Atlético 3:0, a Real Madryt wygrał z Athletic Bilbao. Zespół awansował bezpośrednio do Ligi Mistrzów UEFA (2003/2004), strzelając w sezonie 71 goli i schodząc pokonanym z boiska zaledwie 6 razy.
Real Sociedad trafił do grupy D razem z Juventusem, Galatasaray SK i Olympiakosem Pireus. Zespół wygrał dwa mecze, trzy razy zremisował i raz przegrał z Juventusem, co dało tej drużynie drugie miejsce i awans do 1/8 finału, w której to dwukrotnie przegrała z Olympique Lyon. Następny sezon w wykonaniu Basków był znacznie gorszy. Sociedad zajęło dopiero 15. miejsce w tabeli, zdobywając 46 punktów – zaledwie pięć więcej niż spadkowicz – Real Valladolid.
Real Sociedad z ligi spadł po sezonie 2006/2007, zajmując 19. miejsce. 9 lipca 2007 roku były reprezentant Walii i trener m.in. Fulham Chris Coleman został nowym trenerem Sociedad. Walijczyka polecił John Toshack, w przeszłości trener drużyny z San Sebastian. Coleman zrezygnował ze swojej posady 16 stycznia 2008 roku.
13 lipca 2010 roku Real Sociedad powrócił do Primera División. Po emocjonującej końcówce sezonu, drużyna prowadzona wówczas przez Martína Lasarte zdobyła 74 punkty i zdołała wyprzedzić drugiego Hérculesa Alicante, trzecie Levante UD i czwarty Real Betis o zaledwie trzy punkty.
20 grudnia 2012 na mecz z Sevillą każdy zawodnik Realu Sociedad wyszedł z koszulką, na której zamiast reklamy sponsora pojawiło się imiona i nazwiska wybranych losowo fanów zespołu. Sociedad nazwało tę akcję "Nosimy Cię na naszych koszulkach". Akcja nie miała przynieść dochodów, a zachęcić potencjalnych kibiców do kibicowania zespołowi.
W tym samym sezonie Real Sociedad zajął czwarte miejsce w tabeli, zapewniając je sobie w ostatniej ligowej kolejce po pokonaniu Deportivo La Coruña i przegranej Valencii z Sevillą. Dzięki temu Baskowie po 10 latach ponownie wywalczyli możliwość gry w Lidze Mistrzów, a pokonując w fazie play-off drużynę Olympique Lyon 4-0 w dwumeczu awansowali do fazy grupowej tych rozgrywek.
Stadion.
Real Sociedad swoje mecze od 1993 roku rozgrywa na Estadio de Anoeta w San Sebastian i może pomieścić 32 076 widzów. Wcześniej zespół swoje mecze przez 80 lat rozgrywał na Estadio de Atocha, który z kolei mógł pomieścić 17 000 widzów. Przed 1913 roku Sociedad mecze rozgrywało na Estadio Ondarreta.
Obecny skład.
"Stan na 17 listopada 2022"

</doc>
<doc id="176689" url="https://pl.wikipedia.org/wiki?curid=176689" title="Światosław II">
Światosław II

Światosław II Mikołaj Jarosławicz czernihowski (ur. 1027, zm. 27 grudnia 1076) – książę włodzimierski od ok. 1040 do 1054, książę czernihowski od 1054, wielki książę Rusi Kijowskiej od 1073 do śmierci.
Życiorys.
Był czwartym synem Jarosława I Mądrego, a trzecim pochodzącym z małżeństwa z Ingegardą. Jeszcze za życia swojego ojca został przezeń ulokowany jako władca we Włodzimierzu. Po śmierci Jarosława Mądrego otrzymał we władanie księstwo czernihowskie; wówczas miasto Włodzimierz przejął jego młodszy brat Igor. Jego starszy brat Iziasław otrzymał wówczas tron w Kijowie, a Wsiewołod księstwo Perejesławskie; Światosław podporządkował się woli ojca i uznał panowanie Iziasława w Rusi Kijowskiej. Z kolei Iziasław kluczowe decyzje polityczne podejmował w porozumieniu ze Światosławem i Wsiewołodem. W przeciągu siedmiu lat od śmierci Jarosława Mądrego trzej bracia wspólnymi siłami przejęli w całości bądź częściowo tereny należące z mocy testamentu ojca do pozostałych braci: Włodzimierza, Igora i Wiaczesława.
W 1060 Światosław, wspólnie ze swoimi braćmi, Iziasławem Kijowskim i Wsiewołodem Perejesławskim, odniósł zwycięstwo nad plemieniem Turków. Rok później bracia ponieśli pierwszą klęskę w starciu z plemieniem Połowców.
W latach 60. Światosław toczył wojny ze swoim krewnym, Rościsławem, o Tmutarakań; Światosław próbował osadzić w tym mieście swojego syna, Gleba, jako władcę. W 1067 jego córka, Wyszesława, została żoną księcia Polski, Bolesława Szczodrego. W drugiej połowie lat 60. wziął udział wraz z braćmi w wojnie przeciwko Wsiesławowi, księciu Połockiemu, który wcześniej zdobył Nowogród i stworzył tym samym niebezpieczną przeciwwagę dla hegemonii "triumwiratu" Jarosławiczów na Rusi. Bracia wspólnymi siłami pokonali Wsiesława nad rzeką Niemigą, a następnie uwięzili go w Kijowie. W 1068 wraz z braćmi poniósł klęskę w starciu z siłami plemienia Połowców-Kumanów nad rzeką Ałtą; Światosław zdołał wówczas umknąć do Czernihowa. Później, w listopadzie 1068, Światosław pokonał Połowców w bitwie pod Snowśkiem, biorąc ich wodza do niewoli. Zwycięstwo to ograniczyło ataki Połowców na Ruś na okres około 20 lat.
W międzyczasie doszło do dwukrotnej zmiany władzy w Kijowie: najpierw (wrzesień 1068) w wyniku rozruchów w stolicy uwolniono i osadzono na tronie Wsiesława, a Iziasław salwował się ucieczką do Polski; rok później (maj 1069) w wyniku interwencji księcia Polski Bolesława Iziasław został przywrócony do władzy. Światosław zachował neutralność podczas pierwszego przewrotu, zaś podczas interwencji polskiej wraz z bratem Wsiewołodem przyjął rolę mediatora, porozumiewając się z Iziasławem i doprowadzając do względnie pokojowego (kilkadziesiąt ofiar) zajęcia Kijowa przez Polaków. Zgodnie z przekazem kronik, mieszkańcy Kijowa sami zwrócili się do Światosława i Wsiewołoda o pomoc w obliczu najazdu Bolesława, co stanowi dowód ich wysokiej wówczas reputacji na Rusi Kijowskiej.
Początkowo był żonaty z siostrą biskupa Trewiru. Po jej śmierci, około 1069 Światosław porozumiał się z Henrykiem IV, królem niemieckim, i uzyskał odeń zgodę na poślubienie kuzynki królewskiej, Ody, margrabianki von Dithmarschen. W maju 1072 wziął udział w zjeździe w Wyszogrodzie, gdzie doszło do uroczystego przeniesienia relikwii świętych Borysa i Gleba. Najpewniej wówczas doszło do uchwalenia tzw. "Prawdy Jarosławowiczów", nowej, poprawionej wersji lokalnego kodeksu praw; Światosław był jednym z jej autorów.
W marcu 1073 Światosław, mając Wsiewołoda za sojusznika, zmusił Iziasława do porzucenia tronu wielkoksiążęcego w Kijowie i następnie sam zajął jego miejsce. Władztwo Światosława, poza Kijowem i Czernihowem, sięgało wówczas również Połocka, Smoleńska, Włodzimierza i Turowa. Prędko rozdysponował ziemie wedle swojego uznania: Połock oddał Wsiesławowi, we Włodzimierzu ustanowił rządy swojego syna Olega, Turów i Smoleńsk przekazał Wsiewołodowi; prawdopodobnie zwakował również księstwo czernihowskie, zachowując jedynie władzę w najważniejszej dzielnicy: Rusi Kijowskiej. 
Iziasław udał się szukać wsparcia na dworze księcia Polski Bolesława. Jednak wiosną 1074 Światosław zawarł z Bolesławem pokój, co zabezpieczyło jego panowanie na Rusi Kijowskiej. W 1075 na dwór Światosława przybyło poselstwo od Henryka IV, u którego Iziasław starał się wówczas o pomoc w odzyskaniu władzy. Światosław zdołał przekonać wysłanników króla niemieckiego do nieingerowania w wewnętrzne sprawy Kijowa. 
W 1076 udzielił Polsce pomocy militarnej w wojnie z Czechami. Zmarł po czterech latach rządów, 27 grudnia 1076, i został pochowany w Czernihowie. Po jego śmierci władzę na Rusi Kijowskiej przejął na krótki czas Wsiewołod.
Światosław pozostawił pięciu synów: najprawdopodobniej czterech z pierwszą żoną, jednego z drugą; Najbardziej prawdopodobna wersja starszeństwa jego synów jest następująca: Gleb, Roman, Dawid, Oleg, Jarosław; z nich Oleg jest protoplastą ks.Czernihowskich, zaś Jarosław książąt Rjazańskich i Muromskich. Ubogie zapiski kronikarskie nie pozwalają odpowiedzieć na pytanie o ilość bądź imiona jego córek; jedyną znaną z imienia jest Wyszesława. 
Światosław dał się poznać jako fundator i budowniczy: prawdopodobnie za jego panowania dokończono budowę Katedry Świętego Zbawiciela w Czernihowie. Ufundował także klasztor św. Symeona w Kijowie. Propagował kulturę chrześcijańską na terenach, którymi zarządzał; jego osobę wiąże się z redakcją dwóch XI-wiecznych "izborników", (z 1073 i 1076 roku) tj. bogato zdobionych kompilacji fragmentów z Biblii i pism Ojców Kościoła.

</doc>
<doc id="176690" url="https://pl.wikipedia.org/wiki?curid=176690" title="Slagelse">
Slagelse

Slagelse – miasto w Danii, w zachodniej części wyspy Zelandia, w regionie Zelandia.
Ważny średniowieczny ośrodek handlowy, prawa miejskie od 1288 roku. Przemysł spożywczy (jeden z głównych ośrodków w kraju), przemysł chemiczny, ośrodek handlowy, węzeł drogowy.
Miasto partnerskie Stargardu oraz Aberdare.

</doc>
<doc id="176691" url="https://pl.wikipedia.org/wiki?curid=176691" title="Fürstenwalde/Spree">
Fürstenwalde/Spree

Fürstenwalde/Spree () (powszechnie stosowna jest również forma skrócona Fürstenwalde, pol. hist. "Przybór") – miasto we wschodnich Niemczech w kraju związkowym Brandenburgia, w powiecie Oder-Spree, port nad Sprewą i kanałem Odra-Sprewa. W latach 1385–1598 było stolicą biskupstwa lubuskiego. Największe miasto powiatu Oder-Spree.
Geografia.
Fürstenwalde/Spree leży na terenie pradoliny warszawsko-berlińskiej, nad rzeką Sprewą, około 35 kilometrów na zachód od granicy z Polską w Słubicach i Frankfurcie nad Odrą oraz 50 kilometrów na wschód od Berlina.
Historia.
Średniowiecze – wpływy polskie, czeskie i brandenburskie.
Obszar Przyboru został utracony wraz z ziemią lubuską przez rozbitą dzielnicowo Polskę w 1249 roku. Pierwsza wzmianka o mieście pochodzi z roku 1272, było lokowane w miejscu średniowiecznego grodu przez rzekę Sprewę. Dzięki strategicznej lokalizacji stało się szybko jednym z najbogatszych miast ówczesnej Marchii Brandenburskiej. Na mocy traktatu z roku 1373 miasto zostaje sprzedane przez Wittelsbachów cesarzowi Karolowi IV. W latach 1373–1415 znajdowało się we władaniu Korony Czeskiej pod panowaniem Luksemburgów. W roku 1385 tu przeniósł siedzibę biskupstwa lubuskiego oraz kapituły katedralnej ostatni polski biskup lubuski Jan Kietlicz. W 1392 Jan Kietlicz został przeniesiony na diecezję miśnieńską i odtąd do 1424 roku tron biskupi był obsadzany duchownymi czeskimi, choć diecezja do 1424 wciąż podlegała metropolii gnieźnieńskiej. W roku 1446 miasto i katedra zostały spalone przez husytów.
Nowożytność i czasy napoleońskie.
Wraz z postępami reformacji w 1557 katedra została przejęta przez luteran.
W latach 1613, 1625 i 1656 Fürstenwalde było również miastem uniwersyteckim, dzięki przeniesionego tutaj z pobliskiego Frankfurtu nad Odrą Uniwersytetu Viadrina. Od 1701 miasto stanowi część Królestwa Prus.
Przez szereg dziesięcioleci było również miastem garnizonowym dla wojsk cesarza Napoleona i ułanów cesarskich. 
W granicach Niemiec.
W 1871 miasto stało się częścią zjednoczonych Niemiec.
W okresie II wojny światowej w mieście znajdowała się fabryka amunicji zatrudniająca ponad 12 tys. robotników przymusowych i jeńców wojennych. Mieściła się tu również filia podobozu koncentracyjnego w Buchenwaldzie. Na krótko przed końcem II wojny światowej Fürstenwalde zostało zamienione przez nazistów w twierdzę, co w konsekwencji ciężkich sowieckich bombardowań zrównało je z ziemią. W roku 1945 NKWD utworzyło w mieście obóz specjalny w którym przetrzymywano ponad 10 tys. więźniów, w większości młodych ludzi, z których większość szybko zmarła.
Po II wojnie światowej miasto wraz z położoną na zachód od Odry częścią ziemi lubuskiej znalazło się w radzieckiej strefie okupacyjnej Niemiec, z której w 1949 utworzono NRD, wschodnia część ziemi lubuskiej natomiast po 696 latach powróciła w granice Polski. 
Fürstenwalde został miastem powiatowym w okręgu Frankfurt nad Odrą. W latach 50. i 60. miasto odbudowano, utworzone zostały nowe dzielnice mieszkaniowe a miasto stało się znaczącym ośrodkiem przemysłowym. Do roku 1994 w Fürstenwalde stacjonowały także oddziały Zachodniej Grupy Wojsk ZSRR (funkcjonowało tu składowisko czołgów z bazą paliw). W późnych latach 80. wyburzono fragmenty starego miasta i zastąpiono je częściowo budynkami z wielkiej płyty.
W 1990 miasto zostało częścią Republiki Federalnej Niemiec. W wyniku reformy administracyjnej Fürstenwalde od 1993 należy do powiatu Oder-Spree. Jest obecnie największym miastem w regionie.
Gospodarka.
Fürstenwalde jest obecnie głównym centrum usługowym i przemysłowym w regionie: przemysł oponiarski, metalowy i budowlany oraz ogrodnictwo są najważniejsze.
Najbardziej znane przedsiębiorstwo znajdujące się w mieście jest zakład oponiarski Pneumant (dzisiaj część amerykańskiego koncernu Goodyear). Znajdują się tutaj ponadto zakłady produkujące farby, zakłady metalowe oraz firmy przemysłu energetycznego specjalizujące się w produkcji elastycznych, samoprzylepnych baterii słonecznych. Gospodarka usługowa jest dobrze rozwinięta, swoje siedziby mają w mieście firmy z branży energetyki oraz deweloperstwa mieszkaniowego.
Transport.
Niedaleko miasta przebiega autostrada A12, łącząca Berlin z Poznaniem i Warszawą.
W mieście znajduje się stacja kolejowa Fürstenwalde (Spree), przystanek regionalnych połączeń pomiędzy Berlinem a Frankfurtem nad Odrą.

</doc>
<doc id="176692" url="https://pl.wikipedia.org/wiki?curid=176692" title="Cuxhaven">
Cuxhaven

Cuxhaven (dolnoniem. "Cuxhoben") – uzdrowiskowe miasto powiatowe w północnej części Niemiec, w kraju związkowym Dolna Saksonia, siedziba powiatu Cuxhaven. Leży przy ujściu Łaby do Zatoki Helgolandzkiej (Morze Północne), liczy 51 249 mieszkańców (2008). Najbardziej na północ położona gmina kraju związkowego.
Prawa miejskie z 1907 roku. Uważa się je za awanport Hamburga. Między 1872 a 1937 Cuxhaven był częścią Hamburga. Obecnie utrzymuje się głównie z turystyki. W sezonie letnim Cuxhaven odwiedza około 3 milionów turystów.
W mieście rozwinął się przemysł rybny, stoczniowy oraz maszynowy.
Współpraca.
Miejscowości partnerskie:

</doc>
<doc id="176694" url="https://pl.wikipedia.org/wiki?curid=176694" title="Organki">
Organki



</doc>
<doc id="176697" url="https://pl.wikipedia.org/wiki?curid=176697" title="Inwersja obsadzeń">
Inwersja obsadzeń

Inwersja obsadzeń w mechanice statystycznej – stan układu, w którym liczba cząstek o energii wyższej jest większa niż cząsteczek o energii niższej. Inwersja obsadzeń jest wykorzystana w działaniu lasera.
Rozkład Boltzmanna.
Jeżeli układ statystyczny (atomów) składa się z wielu prostych układów, z których każdy może przyjmować jeden z dwóch stanów
Liczba atomów w stanie podstawowym jest określona przez formula_4 a w stanie wzbudzonym przez formula_5 Różnica energii między poziomami determinuje pochłonięcie lub emisję fotonu o częstości formula_6 określonej wzorem
gdzie formula_8 to stała Plancka.
Układ ten, zgodnie z rozkładem Boltzmanna, w temperaturze formula_9 będzie miał rozkład obsadzeń
gdzie:
Wnioski z rozkładu Boltzmanna:
W pewnych warunkach możliwe jest doprowadzenie do stanu, w którym więcej atomów znajduje się w wyższym stanie wzbudzenia. Układ taki nie jest trwały i dąży do rozkładu zgodnego z rozkładem Boltzmanna. Stan taki nazywamy inwersją obsadzeń.
Stan inwersji obsadzeń jest warunkiem pracy lasera.
Wzór Boltzmanna (rozkład kanoniczny).
Układ klasyczny mogący wymieniać energię z otoczeniem utrzymywany w temperaturze formula_9 opisany jest wzorem Boltzmanna, tj. rozkładem kanonicznym:
gdzie:
formula_21 kiedy energia jest skwantowana, wtedy zamiast całki należy zastosować sumowanie po wszystkich jej możliwych wartościach. Jest to suma statystyczna zwana również funkcją rozdziału.

</doc>
<doc id="176698" url="https://pl.wikipedia.org/wiki?curid=176698" title="Dublin (hrabstwo)">
Dublin (hrabstwo)

Dublin (irl. "Contae Átha Cliath") – historyczne i tradycyjne hrabstwo Irlandii, obejmujące stolicę Irlandii – Dublin oraz administracyjne hrabstwa: Dún Laoghaire-Rathdown, Fingal i Dublin Południowy.
Wprowadzenie.
Hrabstwo Dublin mieści się na wschodnim wybrzeżu Irlandii w prowincji Leinster. Obszar ten niegdyś miał status hrabstwa, aż do rozwiązania w roku 1994, kiedy to tamtejszy samorząd stwierdził w uchwale, że hrabstwo zostanie zlikwidowane i zastąpione przez Dún Laoghaire-Rathdown, Fingal i Dublin Południowy. W tamtym czasie, m.in. ze względu na raport Rady Europy, który wyróżnił Irlandię jako najbardziej scentralizowany kraj w Unii Europejskiej, zdecydowano, że 
Wiele organizacji, agencji i klubów sportowych nadal działa na bazie "hrabstwa Dublin". Nowe hrabstwa pojawiły się na wszystkich irlandzkich mapach od roku 2006. Obszar ten jest nazywany w administracji Dublin Region, jest to termin oficjalnie używany przez cztery dublińskie rady: "Dublin City Council", "South Dublin County Council", "Dún Laoghaire-Rathdown County Council" i "Fingal County Council". Istnieje również rzadziej używana forma Greater Dublin Area, która określa region Dublin i hrabstwa Kildare, Meath i Wicklow. Region Dublin zamieszkuje 27,75% wszystkich mieszkańców Irlandii.
Rząd lokalny.
Dublin City Council (Rada Miejska Dublina) istniała od wieków, początkowo jako "Dublin Corporation". W 1994 na miejsce Dublin County Council (Rady Hrabstwa) wprowadzono nowe hrabstwa administracyjne:

</doc>
<doc id="176700" url="https://pl.wikipedia.org/wiki?curid=176700" title="Mothman">
Mothman

Mothman (ang. "człowiek-ćma", rzadziej "Birdman", "człowiek-ptak", w polskiej literaturze również człowiek-mól) – zagadkowe stworzenie, które według zeznań licznych świadków rzekomo pojawiało się w Wirginii Zachodniej, w szczególności w Point Pleasant i okolicach rzeki Ohio jesienią 1966 i na początku 1967 (John Keel podaje, że ponad 100 osób utrzymuje, iż widziało stworzenie w tym czasie). Nazwa dotyczy też podobnych istot widzianych w innych miejscach.
Według osób utrzymujących, że spotkały rzekome stworzenie, "Mothman" miał od 1,8 m do 2,5 m wzrostu, błoniaste skrzydła, czarną, brązową lub szarą skórę i ogromne czerwone, świecące oczy opisywane jako podobne do reflektorów rowerowych. Jego rzekomym wizytom miały towarzyszyć dźwięki przypominające pisk myszy, krzyk kobiety lub zgrzyt płyty muzycznej obracanej w przyspieszonym tempie. Według świadków "Mothman" nie machał skrzydłami ani podczas lotu (z ogromną prędkością), ani wznosząc się w powietrze. Rzekomym spotkaniom miały czasem towarzyszyć zakłócenia sygnału telewizyjnego lub radiowego.
"Mothman" jest przedmiotem badań kryptozoologii i ufologii. Przez naukę uznawany jest za jeden z elementów folkloru amerykańskiego lub legendę miejską.
Relacje.
Najwcześniejsze doniesienia.
W pierwszej połowie XX wieku duży, ciemnoczerwony ptak o rozpiętości skrzydeł ok. 3,5 metra miał być widziany kilkakrotnie w okolicach rzek Ohio i Kanawha w Wirginii Zachodniej. Te rzekome obserwacje często wiąże się ze sprawą "Mothmana".
Najwcześniejsze spotkanie z "Mothmanem" miało miejsce w 1961. Pewna kobieta, jadąc ze swoim ojcem drogą nr 2 w pobliżu rzeki Ohio, dostrzegła sylwetkę człowieka wchodzącego na drogę. Gdy zwolniła, postać – zgodnie z jej późniejszą relacją – rozwinęła niewidoczne wcześniej skrzydła i odleciała. Kobieta długo nie wspominała nikomu o tym zdarzeniu, twierdząc, że i tak nikt nie uwierzyłby w jej opowieść. W 1965 "Mothman" miał ukazać się też dziecku, również w pobliżu Ohio River (chłopiec opisał stworzenie jako anioła) oraz w lecie 1966 żonie lekarza, mieszkającej w tej samej okolicy, która zeznała, że dostrzegła „ogromnego motyla”.
Jesień 1966.
Loren Coleman w jednej ze swoich książek poświęconych m.in. "Mothmanowi" podaje, że 1 września 1966 kilka osób widziało obiekt o ludzkich kształtach unoszący się nad Missisipi, a 1 listopada członek amerykańskiej Gwardii Narodowej miał dostrzec humanoidalną postać na drzewie.
Pierwsze zeznanie o spotkaniu z "Mothmanem", które trafiło do prasy, pochodzi od grupy pięciu grabarzy, którzy 12 października 1966 opisali brązowego człowieka ze skrzydłami. Istota miała siedzieć na niedalekim drzewie, a następnie wznieść się w powietrze i przelecieć nad głowami przestraszonych mężczyzn.
Inne dziwne wydarzenie miało miejsce miesiąc później – 15 listopada 1966. Około godziny 22:30 Newell Partridge z Salem (145 km od Point Pleasant) oglądał telewizję, gdy telewizor zgasł, po czym zaczął wyświetlać wzór przypominający rybie ości i wydawać buczący dźwięk (jak stwierdził Partridge – przypominający odgłosy wydawane przez generator). Pies Partridge'a, trzyletni owczarek niemiecki Bandit, ujadał pod domem, więc mężczyzna wziął latarkę i wyszedł sprawdzić, co niepokoi zwierzę. Skierował światło latarki w stronę stodoły, gdzie najwyraźniej kierował się pies, i dostrzegł parę czerwonych oczu, przypominających reflektory rowerowe. Mężczyzna mówił później: Próbował podejść z psem do stodoły, ale sparaliżował go „hipnotyczny, paranormalny strach”. Bandit, pies doświadczony udziałem w wielu polowaniach, pobiegł w kierunku zagadkowego zjawiska i już nie wrócił. Partridge miał tylko usłyszeć pisk zwierzęcia. Resztę nocy mężczyzna spędził w łóżku ze strzelbą w dłoni, a rano znalazł tylko ślady łap psa w okolicy stodoły. Odczytując je, Partridge doszedł do wniosku, że Bandit po dobiegnięciu do budynku zaczął kręcić się w kółko, jakby gonił własny ogon. Zgodnie z relacją mężczyzny było to o tyle dziwne, że pies nigdy wcześniej tego nie robił. Ślady pozostawione przez niego w błotnistym podłożu wskazywały, że przebiegł on z domu w kierunku stodoły, wykonał kilka „kółek” i znikł w zagadkowy sposób. Zwierzę już się nie odnalazło.
Tego samego wieczora dwa młode małżeństwa (Roger i Linda Scarberry oraz Steve i Maria Malette) podróżowały samochodem późnym wieczorem, kiedy – zgodnie z ich relacją – zauważyli oni dziwną sylwetkę w pobliżu opuszczonej fabryki trotylu, około 7 mil na północ od Point Pleasant. Świadkowie mieli dostrzec dwa czerwone światła przypominające oczy, świecące w ciemnościach, jakie panowały wokół starego generatora znajdującego się niedaleko bramy fabryki. Zatrzymali samochód i ze zdziwieniem przekonali się, że obserwują duże zwierzę. Roger Scarberry opisał je jako istotę Dodał także, że stworzenie przypominało człowieka, ale nie miało ramion, jak również głowy. Chodziło niezgrabnie, podobnie jak pingwin. Roger Scarberry stwierdził także, że jego wielkie, czerwone oczy działały na niego hipnotycznie. Mężczyzna nie mógł oderwać od nich wzroku. Przerażeni świadkowie pospiesznie odjechali, poruszając się drogą nr 62. W ostatniej chwili zauważyli, że postać ruszyła w stronę drzwi fabryki. Po jakimś czasie dostrzegli istotę na pagórku przy drodze. Zeznali, że „ptak” rozłożył skrzydła (których rozpiętość ocenili na 10 stóp) i bez wysiłku wzbił się w powietrze i leciał za ich samochodem, nie poruszając skrzydłami. Zgodnie z relacją istota rozwinęła niesamowitą prędkość w tej swoistej pogoni za autem, które poruszało się z prędkością co najmniej 160 km/h. Jadąc minęli na drodze ciało wielkiego psa, ale gdy później wrócili w to miejsce, zwłok już tam nie było (szczegół ten wiązano później z przypadkiem zaginięcia psa Partridge'a, które miało miejsce około 90 minut wcześniej). Stworzenie wciąż podążało za samochodem, wydając przy tym dziwne dźwięki, przypominające pisk „wielkiej myszy”. Odleciało, gdy auto wjechało do Point Pleasant. Przerażone małżeństwa zawiadomiły zastępcę lokalnego szeryfa, Millarda Halsteada, który potraktował te zeznania poważnie. Jak później mówił, nie miał powodów, aby postąpić inaczej: Podczas oględzin okolic fabryki TNT policjant usłyszał w swoim radio dźwięk podobny do płyty obracanej w przyspieszonym tempie, jak również dostrzegł coś, co później opisał jako „cienie krążące” po zakładach. Kilka dni później oba małżeństwa wraz z Halsteadem wróciły w to miejsce w dzień. Loren Coleman podaje, że ujrzeli wówczas coś latającego we wnętrzu bojlera znajdującego się na terenie fabryki. Byli jednak zbyt przerażeni, aby sprawdzić, co to było.
Relacje z tych wydarzeń bardzo szybko zostały spopularyzowane przez prasę. Dziennikarze nazwali rzekome tajemnicze stworzenie "Mothman", wzorując się najprawdopodobniej na jednym z wrogów komiksowego superbohatera, Batmana (serial telewizyjny z tą postacią w roli głównej był bardzo popularny w tym czasie), "Killer Moth" ("Zabójcza Ćma"). 16 października grupa uzbrojonych mieszkańców Point Pleasant przeszukała tereny fabryki trotylu, poszukując śladów zagadkowego stworzenia. Wyprawa nie zakończyła się sukcesem, ale potwierdzono tylko, że wspomniany obszar jest opuszczony i zniszczony w takim stopniu, iż mógłby być bezpiecznym schronieniem nawet dla dużej istoty.
Tego samego wieczora Raymond Wamsley i Marcella Bennett oraz ich córka Teena składali wizytę przyjaciołom, państwu Ralphowi i Virginii Thomas, mieszkającym w bungalowie znajdującym się niedaleko magazynu wchodzącego w skład kompleksu fabrycznego. Wamsley i Bennett nie zastali swoich przyjaciół, zostali poinformowani przez ich dzieci, że gospodarze są w kościele. Goście opuścili dom, wsiadając do zaparkowanego nieopodal samochodu, gdy – zgodnie z ich słowami – obok pojazdu pojawiła się dziwna postać. Bennett opowiadała później, iż wyglądało na to, że istota leżała na ziemi, a gdy ludzie podeszli do auta, powoli się podniosła. Rzekomy "Mothman" był duży, szarego koloru, wyposażony w wielkie, świecące na czerwono oczy. Kobieta opisywała go następująco: Bennett była tak przerażona tym widokiem, że upuściła swoją córeczkę na ziemię. Szybko jednak przyszła do siebie, podniosła dziecko i wraz ze swoim partnerem zaczęła uciekać w kierunku domu. Wamsley zadzwonił na policję, podczas gdy reszta miała słyszeć, jak tajemnicza istota chodziła po werandzie, zaglądając do środka przez okna. Gdy przyjechali policjanci, stworzenia już nie było.
Następne relacje z rzekomych obserwacji "Mothmana" miały miejsce w kolejnych dniach listopada. Były one bardzo podobne do tych opisanych powyżej. 18 listopada dwaj strażacy zamieszkali w Point Pleasant, Paul Yoder i Benjamin Enochs, dostrzegli dziwne stworzenie. Opisali je jako „wielkie” zwierzę, ale byli zgodni co do tego, że „z pewnością był to ptak”. 24 listopada cztery osoby miały obserwować istotę unoszącą się w powietrzu nad fabryką trotylu.
Jak podaje Coleman, dziesiątki obserwacji dziwnej istoty miały miejsce w przeciągu następnych kilku tygodni. Na przykład pewnego poranka Roy Grose mieszkająca w Cheshire została obudzona przez ujadającego psa i miała ujrzeć wielokolorowy obiekt unoszący się nad czubkami drzew stojących na łące znajdującej się niedaleko jej domu. Tego samego dnia pewien nastolatek prowadzący samochód na drodze nr 7, nieopodal mieszkania Grose, napotkał ogromnego „ptaka”, który unosząc się w powietrzu „zanurkował” i gonił auto chłopaka przez ponad milę.
Opublikowanie w lokalnej i stanowej prasie relacji ze spotkań z "Mothmanem" sprawiło, że kolejne osoby przyznawały się do podobnych doświadczeń. Na przykład Kenneth Duncan twierdził, że 12 listopada widział coś podobnego do brązowego człowieka szybującego ponad drzewami w Clendenin (Wirginia Zachodnia). Duncan uczestniczył wówczas w kopaniu grobu dla zmarłego teścia. Istota odleciała, zanim zauważyło ją czterech innych mężczyzn pomagających Duncanowi. 20 listopada natomiast pewna para doniosła policjantowi z Charleston, że widzieli oni dużego ptaka niedaleko Ferry Branch. Zgodnie z ich relacją rozpiętość skrzydeł zwierzęcia była większa niż szerokość ich samochodu. Stworzenie miało przelecieć nad autem, usiąść na drzewie i odlecieć. Tego samego dnia grupa nastolatków miała zobaczyć nad Campbells Creek „człowieka-ptaka”. W tym samym czasie ptak "wysoki na cztery stopy z czerwonymi półksiężycami pod oczami" miał być obserwowany przez Howarda Millera. Jak twierdził, istota wylądowała na garażu dla autobusów w Dixie (hrabstwo Nicholas). Podobne stworzenie miała obserwować Brenda Jones niedaleko Campbell's Creek. Jak opowiadała – "Mothman" uciekł przed nią do lasu. Rankiem 25 listopada Thomas Ury z Clarksburga miał zauważyć postać o wysokości sześciu stóp, ze skrzydłami 10-stopowej rozpiętości. Mężczyzna jechał drogą 62, gdy – jak twierdzi – nagle ujrzał istotę stojącą na polu niedaleko drogi. Ury później opisywał to spotkanie w następujący sposób: 
26 listopada Ruth Foster zamieszkała w Charleston w Wirginii Zachodniej miała ujrzeć "Mothmana" stojącego na trawniku przed jej domem. Rzekoma istota znikła, gdy kobieta zawołała swojego szwagra, aby również i on zobaczył to stworzenie. Była to jedyna relacja z obserwacji "Mothmana", w której wspomniano o jego twarzy. Foster twierdziła, że stworzenie miało "małą, śmieszną twarz", ale nie zauważyła dzioba.
"Mothman" miał pojawić się jeszcze niedaleko Mason w Wirginii Zachodniej, gdzie 27 listopada rzekomo ścigał młodą kobietę. Podobne wydarzenie miało rzekomo miejsce tego samego dnia w New Haven. Dziwna latająca istota goniła tam samochód prowadzony przez Connie Jo Carpenter. John Keel podaje, że kobieta po natknięciu się na istotę przez dwa tygodnie cierpiała na zapalenie spojówek, które spowodował najwyraźniej widok czerwonych, świecących oczu "Mothmana". Doniesienia o spotkaniu z tą istotą pochodzi także z tego samego dnia, ale z St. Albans, gdzie miała widzieć go dwójka dzieci – Sheila Cain i jej młodsza siostra. Zgodnie z przedstawionym przez nie opisem stwór miał ok. 2,1 metra wysokości i wielkie, czerwone oczy. Dziewczynki miały przerażone zacząć uciekać przed "Mothmanem", który wzbił się w powietrze i gonił je przez jakiś czas. 28 października natomiast Richard West z Charleston zaobserwował rzekomo postać przypominającą mu Batmana, siedzącą na dachu domu. Zgodnie z jego relacją stworzenie miało ok. 1,8 metra wysokości i skrzydła o rozpiętości niemal 2,5 metra. West twierdzi także, że istota miała duże czerwone oczy.
Późniejsze relacje.
"Mothman" pojawiał się rzekomo także w późniejszym czasie, choć rzadziej i – najczęściej – w mniej spektakularny sposób. 11 grudnia niedaleko Wilson Straight coś wielkiego miało przelecieć nad samochodem Katluyn Beaver. Kolejna obserwacja miała mieć miejsce 11 stycznia 1967, jak również kilkakrotnie później w tym samym roku.
Z 11 stycznia 1967 pochodzi natomiast relacja Mabel McDaniel (matki Lindy Scarberry), która utrzymywała, że o godzinie 5 rano widziała duże, uskrzydlone stworzenie unoszące się nad drogą nr 62: McDaniel zauważyła także, że istota wydawała się nie mieć ani głowy, ani szyi.
Katastrofa mostu Silver Bridge.
Relacje ze spotkań z "Mothmanem" jako pierwszy zapisywał amerykański ufolog i dziennikarz John Keel. Efektem jego pracy jest książka "Mothman Prophecies" ("Przepowiednie człowieka-ćmy"). Podczas wielu rozmów i wywiadów, jakie przeprowadził Keel podczas zbierania materiałów, stwierdził, iż obserwacje rzekomego "Mothmana" były tylko jednym z wielu dziwnych zjawisk, jakie miały miejsce w Point Pleasant i okolicach w ciągu 13 miesięcy na przełomie 1966 i 1967. Dziennikarz pisał o wielu relacjach z dostrzeżenia UFO, aktywności poltergeistów, wizytach ludzi w czerni i zagadkowych okaleczeniach zwierząt domowych. W 1967 Keel zaczął otrzymywać telefony od osób, które poznał w trakcie zbierania materiałów do książki. Twierdzili oni, że są w kontakcie z kosmitami, którzy przekazywali im przepowiednie dotyczące przyszłych wydarzeń. Pośród nich były wiadomości o zamachu na papieża i Roberta Kennedy’ego, a także o katastrofie mostu Silver Bridge w Point Pleasant. Mary Hyre, znajoma Keela, korespondentka gazety "Messenger" z Athens w Ohio przebywająca w Point Pleasant, opowiadała mu o swoim śnie, w którym zobaczyła ludzi tonących w rzece. O podobnych koszmarach nocnych doniosło mu kilka innych osób.
15 grudnia 1967 w Point Pleasant doszło do zawalenia się mostu Silver Bridge. Na miejscu zginęło 46 osób, a ciał dwojga nigdy nie odnaleziono. Kilka obserwacji "Mothmana" miało nastąpić tuż przed samą katastrofą. Analiza przeprowadzona przez amerykański Departament Transportu wykazała, że obluzowała się i wypadła jedna ze śrub mocująca ważny element konstrukcyjny mostu.
Wyjaśnienia.
Teorie próbujące wyjaśnić doniesienia o obserwacjach "Mothmana" można podzielić na kilka grup. Część z nich mówi o całkowicie zwyczajnej naturze tego zjawiska. Zgodnie z nimi za zagadkową istotę miały być brane np. znane nauce duże ptaki. Inne wyjaśnienia, tworzone przez kryptozoologów, wskazują na możliwość ujawnienia się nieznanego dotąd gatunku zwierzęcia. Zwolennicy istnienia UFO wiążą natomiast obserwacje "Mothmana" z niezidentyfikowanymi obiektami latającymi, widywanymi rzekomo w okolicach Point Pleasant.
Ptaki.
Jednym z „kandydatów” do wyjaśnienia zagadki "Mothmana" jest żuraw kanadyjski. Gatunek ten charakteryzuje się czerwonymi plamami na głowie, które w pewnych okolicznościach mogłyby zostać wzięte za wielkie, czerwone oczy. Dorosłe osobniki tego gatunku mogą osiągać rozmiary zbliżone do przypisywanych "Mothmanowi". Teoria o żurawiu kanadyjskim jako wyjaśnieniu fenomenu „człowieka-ćmy” przedstawił Robert Smith z wydziału biologicznego Uniwersytetu Wirginii Zachodniej. Jego propozycja została jednak podważona przez zoologów z Uniwersytetu Ohio, którzy wskazali na fakt, że obecność tego gatunku w Wirginii Zachodniej jest mało prawdopodobna, jako że preferuje on tereny położone bardziej na północ. Ponadto zarówno Roger Scarberry, jak i Mary Mallette, którym pokazano zdjęcia ptaka, zaprzeczyli, jakoby widzieli to zwierzę i uznali je za "Mothmana". Scarberry powiedział nawet ironicznie: 
Wymieniana jest również sowa płomykówka, ze względu na „małpi” kształt przedniej części głowy, pozornie dużych, błyszczących oczu, nocny tryb życia, nadzwyczaj cichy lot i tendencję do zamieszkiwania opuszczonych budynków (takich jak fabryka TNT). Teoria ta nie wyjaśnia jednak powtarzającego się w opisach motywu błoniastych (nieopierzonych) skrzydeł, tajemniczych dźwięków, niezwykłej prędkości i sylwetki "Mothmana".
Inni ptasi „kandydaci”, których obserwacje mogły stać się początkiem opowieści o "Mothmanie", to sowa śnieżna lub sępnik urubu różowogłowy. Egzemplarz sowy śnieżnej ("Bubo scandiacus") został zastrzelony przez rolnika o nazwisku Asa Henry w Gallipolis Ferry w Wirginii Zachodniej w grudniu 1966. Ptak ten zazwyczaj ma tułów długości ok. 60 cm, a rozpiętość skrzydeł średnio 1,6 m. Najczęściej zwierzęta tego gatunku zalatują nie dalej na południe jak do Michigan, ale pojedyncze osobniki odnajdywano nawet w Luizjanie, choć zazwyczaj w kiepskim stanie.
Kryptozoolog Mark A. Hall przedstawił teorię, iż "Mothman" może być dotąd nieznanym, wielkim gatunkiem sowy. Hall nazwał go „Bighoot”, na wzór innej kryptydy, Bigfoot: "Big" (ang. "duży") + "hoot" (w języku angielskim słowo używane w celu naśladowania pohukiwania sowy). Zdaniem Halla podobne zwierzęta były obserwowane w całych wschodnich Stanach Zjednoczonych, w tym w Ohio i Wirginii Zachodniej. Na potwierdzenie swojej teorii podaje także, że ogromne sowy, nazywane „wielkimi głowami” lub „latającymi głowami”, pojawiają się w legendach Indian zamieszkujących dawniej oba stany (plemiona Irokezów, Tuscarora i Huronów).
Urubu różowogłowy ("Cathartes aura") z kolei, duży padlinożerny ptak, jest pospolity w letnie miesiące w Ohio i Wirginii Zachodniej. Zwierzęta te o długości ok. 60 cm i rozpiętości skrzydeł niemal 1,8 m mają wyraźnie czerwonawą, łysą głowę.
John Keel i "Mothman Prophecies".
Jako pierwszy sprawę "Mothmana" badał John Keel, który swoje rozmowy z rzekomymi świadkami zebrał w książce "Mothman Prophecies". Uważa on, że "Mothman" to stworzenie hierarchicznie wyższe niż człowiek, posiadające „szósty zmysł”. Miały potwierdzać to okoliczności, w jakich pojawiał się „człowiek-ćma” – przed zawaleniem się mostu Silver Bridge. Keel w swojej książce znajduje zależności między "Mothmanem", zdolnością prekognicji a innymi zjawiskami widzianymi w Point Pleasant i okolicach.
Przybysz z innego wymiaru.
Część teorii uznających "Mothmana" za realną istotę zakłada jej pozaziemskie pochodzenie. Według tych propozycji zarówno „człowiek-ćma”, jak i inne zagadkowe stworzenia, takie jak np. chupacabra, pochodzą z innego wymiaru. Zgodnie z tym wyjaśnieniem "Mothman" miał „wypaść” przez międzywymiarowe „okno” i znaleźć się w Point Pleasant. Według twórców tej teorii wyjaśniałoby to, dlaczego pojawił się tak nagle i zniknął w tak gwałtowny sposób.
Ludzka psychika.
Kolejne fale doniesień o rzekomych spotkaniach z różnymi „stworami” tłumaczone są często jako ataki zbiorowej histerii (mogącej powodować m.in. chwilowe załamanie prawidłowego postrzegania rzeczywistości), omamy wzrokowe lub przypadki pareidolii. Carl Sagan w swojej książce tłumaczącej większość relacji o spotkaniach z UFO i inne rzekomo niewyjaśnione wydarzenia procesami zachodzącymi w ludzkich głowach pisał: 
Inne możliwe wytłumaczenie rzekomych obserwacji "Mothmana", odnoszące się do ludzkiej psychiki, posługuje się pojęciem pareidolii. Zasadza się ona na naturalnym dążeniu człowieka do odnajdywania znajomych sygnałów w bodźcach całkowicie losowych. Na tej podstawie można zakładać, że osoby, które przybywały w okolicy rzekomo zamieszkanej przez "Mothmana", pragnąc ujrzeć nieznane stworzenie, w taki sposób interpretowały widok całkowicie naturalnego zjawiska lub zwierzęcia.
Inne.
Inne wyjaśnienia określają "Mothmana" jako istotę z kosmosu, zmutowane zwierzę lub człowieka, ducha albo demona. Do szczególnie ciekawych należy skojarzenie spotkań "Mothmana", katastrofy mostu Silver Bridge i kilku innych tragicznych wydarzeń w Wirginii Zachodniej z indiańską klątwą rzuconą na te okolice dwa stulecia wcześniej. Wódz Cornstalk (Kolba Kukurydzy) rzekomo wezwał skrzydlatego demona zwiastującego katastrofy.

</doc>
<doc id="176702" url="https://pl.wikipedia.org/wiki?curid=176702" title="Parathormon">
Parathormon

Parathormon, PTH (od ang. "parathyroid hormone") – hormon polipeptydowy składający się z 84 aminokwasów, który odpowiada za regulację hormonalną gospodarki wapniowo-fosforanowej w organizmie. Masa cząsteczkowa parathormonu wynosi 9,4 kDa.
Wytwarzany jest w przytarczycach z produkowanego konstytutywnie preproparathormonu, będącego peptydem 115-aminokwasowym. Degradacja i uwalnianie PTH uwarunkowane jest stężeniem jonów wapnia w surowicy krwi, którego obniżenie powoduje zwiększony wyrzut PTH. Czynnikiem warunkującym wrażliwość przytarczyc na wahania stężenia wolnego wapnia jest aktywna postać witaminy D – 1,25(OH)2D3.
Narządami docelowymi dla PTH są kości i nerki. W kościach pod wpływem PTH zwiększa się uwalnianie wapnia. Receptory dla PTH znajdują się na powierzchni osteoblastów, które pobudzają osteoklastogenezę. Powstałe osteoklasty niszczą kość, co powoduje uwolnienie jonów wapnia do krwi. W przypadku niedoboru aktywnej formy witaminy D, występuje oporność kości na jego działanie. W nerkach natomiast zwiększa wchłanianie zwrotne jonów wapnia, hamując zwrotną resorpcję fosforanów, zwiększa też wytwarzanie aktywnej postaci witaminy D – kalcytriolu. Mechanizm działania polega tutaj na aktywacji 1-α-hydroksylazy, która przeprowadza hydroksylację kalcyfediolu do kalcytriolu. Witamina D z kolei powoduje zwiększone wchłanianie wapnia w jelitach.
W wyniku niedoczynności przytarczyc następuje zmniejszona synteza i wydzielanie PTH, co wywołuje hipokalcemię. Hipokalcemia może także nastąpić na skutek zaburzeń w transdukcji sygnału do wnętrza komórki (niedoczynność przytarczyc rzekoma). Mogą się wtedy pojawić objawy tężyczki.
Nadczynność przytarczyc może być typu pierwotnego i wtórnego (np. mocznica). Skutkuje większym wydzielaniem PTH. Wzrasta poziom wapnia we krwi, kosztem wapnia zgromadzonego w kościach. Może to wywołać groźne zaburzenia funkcji mózgu (pod postacią wymiotów, zaburzeń rytmu serca i innych) oraz kości (osteoporoza). Skutki te znosi kalcytonina, stosowana w hiperkalcemii na tle nadmiernego wydzielania PTH, oraz cynakalcet – lek kalcymimetyczny, obniżający stężenie parathormonu we krwi i stosowany u pacjentów poddawanych dializom.

</doc>
<doc id="176703" url="https://pl.wikipedia.org/wiki?curid=176703" title="BGN">
BGN



</doc>
<doc id="176704" url="https://pl.wikipedia.org/wiki?curid=176704" title="HRK">
HRK



</doc>
<doc id="176705" url="https://pl.wikipedia.org/wiki?curid=176705" title="Blohm &amp; Voss">
Blohm &amp; Voss



</doc>
<doc id="176706" url="https://pl.wikipedia.org/wiki?curid=176706" title="CYP">
CYP



</doc>
<doc id="176707" url="https://pl.wikipedia.org/wiki?curid=176707" title="Henschel &amp; Sohn Werke">
Henschel &amp; Sohn Werke



</doc>
<doc id="176709" url="https://pl.wikipedia.org/wiki?curid=176709" title="Lira turecka">
Lira turecka

Lira turecka – jednostka monetarna Turcji i uznawanego jedynie przez Turcję Cypru Północnego.
Od 1 stycznia 2005 do 31 grudnia 2008 była zastąpiona przez nową lirę. Kod ISO 4217 waluty Turcji to „TRY”, kod numeryczny 949 2 (przed 1.01.2005 używany był kod „TRL”).

</doc>
<doc id="176710" url="https://pl.wikipedia.org/wiki?curid=176710" title="Inwazja na Normandię">
Inwazja na Normandię



</doc>
<doc id="176711" url="https://pl.wikipedia.org/wiki?curid=176711" title="II Rzesza Niemiecka">
II Rzesza Niemiecka



</doc>
<doc id="176712" url="https://pl.wikipedia.org/wiki?curid=176712" title="Bitwa kurska">
Bitwa kurska



</doc>
<doc id="176714" url="https://pl.wikipedia.org/wiki?curid=176714" title="Henschel Hs 129">
Henschel Hs 129

Henschel Hs 129, potocznie "Fliegender Büchsenöffner" (pol. latający otwieracz do konserw) – niemiecki samolot szturmowy z okresu II wojny światowej, wykorzystywany bojowo przez Luftwaffe oraz lotnictwo Rumunii i Węgier. Mimo dobrego opancerzenia i uzbrojenia, samolot ten ze względu na słabe silniki i ograniczone pole widzenia pilota słabo sprawdzał się jako maszyna szturmowa, którą był z założenia.
Historia powstania i rozwoju konstrukcji.
Dowództwo niemieckie długo nie dostrzegało potrzeby wykorzystania samolotów wsparcia wojsk lądowych, określanych później jako szturmowe. Skuteczne, choć poniekąd improwizowane, zastosowanie samolotów Heinkel He 51 i Henschel Hs 123 w czasie hiszpańskiej wojny domowej, przekonało jednak decydentów o potrzebie budowy samolotów wyspecjalizowanych w takich działaniach. Założenia konstrukcyjne nowej maszyny były następujące: dwusilnikowy, jednomiejscowy, niewielki samolot z silnie opancerzonymi silnikami i kokpitem (m.in. 75 mm grubości szyba pancerna wiatrochronu). Przewidywano użycie mniej deficytowych silników małej mocy. Z czterech firm lotniczych zaproszonych do przedstawienia oferty, odpowiedziały trzy: Blohm &amp; Voss przedstawił projekt samolotu o układzie asymetrycznym (zbliżonym do późniejszego Bv 141), Focke-Wulf dwumiejscową wersję samolotu rozpoznawczego Focke-Wulf Fw 189, zaś Henschel – Hs 129 (wstępnie oznaczony jako P.76), tradycyjny, wolnonośny dolnopłat o konstrukcji całkowicie metalowej. W przedniej części kadłuba miała znajdować się opancerzona kabina tworząca jakby wannę, co wpływało na nietypowy kształt przekroju poprzecznego kadłuba, zbliżony do trójkąta w celu ochrony przed rykoszetami pocisków. Wadą była ciasnota panująca w kabinie, z tego powodu część wskaźników instrumentów pokładowych przeniesiono na osłony silników, zaś celownik umieszczono przed wiatrochronem. Napęd Hs 129 miały stanowić dwa dwunastocylindrowe silniki rzędowe, chłodzone powietrzem typu "Argus As 410", które od wersji Hs 129 B-1 zastąpiono francuskimi silnikami gwiazdowymi francuskiej produkcji Gnome-Rhône-14M-4/5 o mocz startowej 700 KM każdy.
Prototypy.
Do dalszego rozwoju przewidziano konstrukcje Henschela i Focke-Wulfa, niemniej jednak tej drugiej nadano niższy priorytet – miała służyć do prac nad unifikacją elementów wyposażenia samolotu rozpoznawczego i szturmowego. Pełnowymiarowa makieta Hs 129 została ukończona w maju 1938, budowę pierwszego z trzech zamówionych prototypów w październiku tegoż roku, testy zaś rozpoczęto w kwietniu 1939. Następnie pierwszy prototyp oznaczony jako Hs 129 V1 przekazano do Erprobungs-Stelle w Rechlin, gdzie zaczął odbywać próby od 28 maja 1939. Kolejne V2 testowano od 30 listopada 1939, V3 17 grudnia tego samego roku. Okazało się, że silniki są za słabe, masa samolotu zbyt duża, tak, że nie można było osiągnąć zakładanego pułapu i prędkości. Samolot był trudny w pilotażu, zwłaszcza w locie nurkowym, piloci doświadczalni narzekali również na bardzo słabą widoczność z kabiny. 5 stycznia 1940 egzemplarz V2 uległ katastrofie, a na V3 stwierdzono wady uniemożliwiające dalsze loty. Wobec powyższego do 30 lipca 1940 w próbach uczestniczył tylko płatowiec V1, potem dołączył do niego V4 - pierwszy samolot tzw. serii przedprodukcyjnej. Od początku 1941 roku wyremontowany V3 posłużył do zabudowy francuskich silników gwiazdowych Gnome-Rhône. Tak przebudowany płatowiec odbył pierwszy lot 19 marca 1941 stając się protoplastą wersji Hs 129B.
Produkcja.
Mimo że samolot w 1941 uzyskał priorytet w produkcji sprzętu lotniczego, to jednak dostawy jak na realia niemieckie w czasie II wojny światowej, były niewielkie. Łącznie w latach 1941-1944 z taśm montażowych fabryk Henschela w Berlin-Schönefeld oraz Berlin-Johannisthal zeszło 865 samolotów Henschel Hs 129 wszystkich wersji (bez wersji A-0).
Zastosowanie bojowe.
Pierwsza eskadra szturmowa (I./SchG 1) – wyposażona początkowo w samoloty Henschel Hs 123 i Me 109, powstała w styczniu 1942, w kwietniu została przezbrojona w Hs 129 B-0 i B-1, miesiąc później przeniesiona na front wschodni, gdzie wspierała działania na Krymie (zajęcie Sewastopola), później zaś brała udział w walkach w okolicach Charkowa. Ta i tworzone kolejne eskadry szturmowe odznaczały się dużą skutecznością w walce z rosyjską bronią pancerną.
We wrześniu 1942 na lotnisku w Dęblinie formowano jednostkę 4./SchG 1, która po przeszkoleniu wysłana została do Afryki Północnej. W połowie listopada do Libii dotarły 4 samoloty eskadry, trzy zaginęły po drodze. Na miejscu okazało się, że samoloty nie są przystosowane do warunków pustynnych – piasek zatykał filtry powietrza. Dwa samoloty zostały utracone z powodu awarii silników, ostatni zdatny do lotu został zdobyty na lotnisku w Trypolisie pod koniec stycznia 1943 przez wojska brytyjskie. Personel lotniczy został ewakuowany do Włoch. Kolejną jednostką wyposażoną w Hs 129, która walczyła w Afryce, była 8./SchG 2. Po uzupełnieniach w lutym 1943 liczyła 16 samolotów. Wiele samolotów było niesprawnych z powodu awarii silników, niemniej jednak okazała się skuteczna w walce z alianckimi czołgami. W maju eskadra została przeniesiona na Sardynię, zaś na początku lipca 1943 na front wschodni.
Nowa niemiecka taktyka, zakładająca skupienie wszystkich jednostek szturmowych, sprawdziła się podczas bitwy kurskiej. Eskadry uzbrojone w Hs 129 zadały duże straty Rosjanom – podczas 2400 lotów bojowych zniszczyły ok. 200 czołgów. W 1944 samoloty operowały głównie nad Polską i Prusami Wschodnimi, pozostając w użyciu aż do kapitulacji III Rzeszy (ostatnie działania: marzec 1945 w okolicach Wrocławia, później nad Saksonią i Czechami, pod sam koniec wojny przerwane z powodu braku paliwa).
W niewielkim zakresie samoloty Hs 129 użyte zostały również na froncie zachodnim, atakując alianckie oddziały pancerne po inwazji na Normandię. Wskutek przewagi powietrznej przeciwnika i braku własnych myśliwców do osłony wykonały jednak niewiele lotów bojowych.
Oprócz Luftwaffe ich użytkownikiem było lotnictwo węgierskie i rumuńskie. Królewskie Lotnictwo Węgierskie planowało przezbroić w te maszyny jednostki używające dotychczas samolotów Junkers Ju 87. W tym celu sprowadzono 4 Hs 129B-1 i B-2. Po serii treningów, podczas których rozbito jedną z maszyn, zwrócono je właścicielom. Ze względu na zbombardowanie zakładów lotniczych w Berlinie Niemcy nie byli w stanie dostarczyć samolotów i przezbrojenie nie doszło do skutku.
Wiosną 1943 utworzono 8. Grupę Szturmową ("Grupul Asalt") lotnictwa rumuńskiego, wyposażoną w samoloty IAR-81 i Hs 129B-2. Od sierpnia 1943 piloci rozpoczęli wykonywanie lotów bojowych nad Ukrainą, brała udział w walkach w rejonie Zaporoża i Czerniowców. Po przewrocie i przystąpieniu do wojny przeciwko III Rzeszy, prawie 40 rumuńskich Hs 129 B-2 wykonywało ataki na zgrupowanie niemiecko-węgierskie; w 1944 i 1945 walczyły na terenie Węgier i Czech. Ostatnie zadanie bojowe Grupa wykonała 11 maja 1945, samoloty pozostały w użyciu do 1949.
Kilka samolotów Hs 129 zdobyli Rosjanie, dwa Brytyjczycy w czasie kampanii tunezyjskiej, w tym jeden zdatny do lotu. Pod koniec wojny kilka dalszych maszyn wpadło w ręce aliantów – jeden z nich trafił do USA (egzemplarz widoczny na zdjęciu – oznaczony jako FE-4600).
Charakterystyka techniczna.
Samolot Henschel Hs 129 był jednomiejscowym, dwusilnikowym wolnonośnym dolnopłatem o konstrukcji metalowej.
Budowa płatowca.
Kadłub samolotu o przekroju zbliżonym do trójkątnego o konstrukcji półskorupowej składał się z 3 części: sekcja przednia mieściła opancerzoną kabinę pilota oraz uzbrojenie, środkowa częściowo opancerzona była połączona z centropłatem oraz gondolami silników, mieścił się tutaj samouszczelniający się zbiornik paliwa napełniany 280 litrami benzyny (dwa pozostałe po 250 l w skrzydłach), zbiorniki oleju, powietrza oraz instalacji hydraulicznej, akumulator; tylna część mieściła radiostację, apteczkę, luk bagażowy oraz stałe kółko ogonowe. Skrzydła o konstrukcji całkowicie metalowej, półskorupowej, podobnie jak usterzenie z zabudowanymi gondolami silników oraz zasobnikami amunicji strzeleckiej i instalacjami olejowymi, paliwowymi, gaśniczymi oraz chowania podwozia. Całość konstrukcji kadłuba, skrzydeł, usterzenia kryta blachą duralową. Klapy kryte płótnem, sterowane hydraulicznie. Stery posiadały trymery z napędem elektrycznym, klapy, flettnery nastawiane ręcznie na ziemi.
Napęd.
Silniki: Hs 129 A – dwa silniki rzędowe "Argus As-410A-0" o mocy 316 kW, Hs129 B – dwa czternastocylindrowe silniki gwiazdowe (w układzie podwójnej gwiazdy) "Gnôme-Rhone 14M", chłodzone powietrzem; moc nominalna 485 kW, startowa 470 kW, maksymalna 537 kW. Silnik prawy posiadał śmigło prawoobrotowe, lewy - lewoobrotowe, trójłopatowe nastawne firmy Ratier. Dolna osłona silnika opancerzona. Po wewnętrznej stronie gondol silnikowych znajdowały się wskaźniki pracy silników widoczne z kabiny pilota. Jako paliwo używana była benzyna lotnicza B2 o liczbie oktanowej 87.
Instalacje.
Podwozie w układzie klasycznym, koła podwozia głównego wciągane po starcie, chowane hydraulicznie częściowo w gondolach silników. Instalacja hydrauliczna służyła również do sterowania klapami. Instalacja pneumatyczna używana była do przeładowania uzbrojenia pokładowego. Instalacja elektryczna prądu stałego o napięciu 24 V zasilała oświetlenie pozycyjne, kabinę pilota oraz radiostację krótkofalową FuG 16 (później FuG 17) oraz urządzenie swój-obcy FuG 25a. Część samolotów późnych serii produkcyjnych otrzymało również radiopółkompas.
Uzbrojenie.
Uzbrojenie – 2 km MG 17 kal. 7,92 mm, zapas amunicji po 500 szt. (w części 13 mm MG 131), 2 działka MG 151/20 kal. 20 mm, zapas amunicji po 125 szt.; zasobniki amunicyjne w skrzydłach. W wersji Hs 129B-3, uzbrojonej w armatę przeciwpancerną 75 mm zdemontowano uzbrojenie z kadłuba dając miejsce bębnowi na 12 sztuk amunicji do armaty. Możliwe inne podwieszane (m.in. działka 30 i 37 mm). Także uzbrojenie bombowe na zaczepach – 4 pod kadłubem i po jednym na skrzydłach w zależności od Rüstsatz.
Ocena.
Jedyny produkowany przez Niemców w czasie II wojny światowej samolot szturmowy wywiązał się doskonale ze swej roli. Największe sukcesy osiągnął przy niszczeniu radzieckiej broni pancernej. Jednak jego niewielka produkcja spowodowała, że nie wpłynął w sposób znaczący na przebieg działań na froncie wschodnim, choć przyczynił się do dużych strat w sprzęcie pancernym. W opiniach przytaczanych przez niemieckich pilotów posiadał dość uciążliwe wady, którymi były ciasnota kabiny oraz trudny pilotaż wymagający od lotnika gruntownego wyszkolenia.

</doc>
<doc id="176715" url="https://pl.wikipedia.org/wiki?curid=176715" title="2006 w informatyce">
2006 w informatyce



</doc>
<doc id="176716" url="https://pl.wikipedia.org/wiki?curid=176716" title="DKK">
DKK



</doc>
<doc id="176717" url="https://pl.wikipedia.org/wiki?curid=176717" title="EEK">
EEK



</doc>
<doc id="176718" url="https://pl.wikipedia.org/wiki?curid=176718" title="Avia S-199">
Avia S-199

Avia S-199 – czechosłowacki samolot myśliwski z drugiej połowy lat 40. XX w. Przy jego budowie wykorzystano plany konstrukcyjne i części do samolotów Luftwaffe pozostałe po zakończeniu II wojny światowej. Samolot okazał się nieudaną konstrukcją, trudną w pilotażu, o czym świadczy przydomek, jaki nadali mu czechosłowaccy piloci – "Mezek" (muł), i o niewielkiej wartości bojowej. W walce został użyty przez Izraelskie Siły Powietrzne w czasie wojny o niepodległość w 1948 roku.
Historia konstrukcji.
Po wojnie zakłady Avia kontynuowały produkcję Messerschmittów Bf 109G pod oznaczeniem Avia S-99, wkrótce jednak wyczerpał się zapas silników Daimler-Benz DB 605. Zamiast nich postanowiono zastosować zespół napędowy bombowca Heinkel He 111 – silnik Junkers Jumo 211 wraz z trójłopatowym śmigłem. "Hybryda" otrzymała oznaczenie Avia S-199. Połączenie okazało się niezbyt szczęśliwe – zastępczy silnik był zbyt ciężki i mniej wydajny. Duży moment obrotowy śmigła sprawiał, że sterowanie było bardzo utrudnione; w połączeniu z wąskim rozstawem kół podwozia głównego Messerschmitta czyniło to start i lądowanie bardzo ryzykownym. Później ujawniła się kolejna wada – nieprawidłowa praca synchronizatora karabinu maszynowego mogła powodować odstrzelenie własnego śmigła.
Zastosowanie.
Od 1947 do 1949 wyprodukowano 550 Avii S-199, wliczając w to wersje szkolne CS-199 (uzbrojona) i C-210 (pozbawiona uzbrojenia). Samolot pozostawał w służbie czechosłowackiej do 1957.
Avia S-199 stała się również pierwszym samolotem myśliwskim Izraelskich Sił Powietrznych. Mimo embarga na dostawy broni agenci izraelscy zdołali zamówić 25 samolotów. Pierwsze egzemplarze dotarły 20 maja 1948, sześć dni po ogłoszeniu niepodległości przez Izrael. Po raz pierwszy wzięły udział w walce 29 maja, atakując egipskie pozycje w rejonie mostu Ad Halom koło Tel Awiwu. Wady konstrukcji i kłopoty z obsługą sprawiały, że przeciętnie tylko 5 maszyn jednocześnie było zdolne do lotu. Wycofano je ze służby w październiku 1948. Jeden egzemplarz Avii S-199 eksponowany jest w muzeum Izraelskich Sił Powietrznych w Chacerim, dwa egzemplarze (S-199 i CS-199) zachowane zostały w Muzeum Lotnictwa Kbely w Pradze.

</doc>
<doc id="176720" url="https://pl.wikipedia.org/wiki?curid=176720" title="Stara Rzesza">
Stara Rzesza



</doc>
<doc id="176721" url="https://pl.wikipedia.org/wiki?curid=176721" title="FRF">
FRF



</doc>
<doc id="176722" url="https://pl.wikipedia.org/wiki?curid=176722" title="Noc kulturalna">
Noc kulturalna

Noc kulturalna – cykliczna impreza kulturalna organizowana raz do roku w Częstochowie. Pierwsza edycja odbyła się w nocy z 23 na 24 października 2004. W kolejnych latach termin imprezy przeniesiono na czerwiec.
W czasie jej trwania, za jednorazową opłatą, można uczestniczyć w przygotowanych na tę noc spektaklach teatralnych, koncertach muzyki poważnej i rozrywkowej (najwięcej bluesowych i jazzowych), wystawach, projekcjach filmów i imprezach młodzieżowych w klubach z centrum miasta. Noc kulturalna odbywa się zarówno w plenerze, jak i w budynkach poszczególnych instytucji takich jak: (Filharmonia Częstochowska im. Bronisława Hubermana, Ośrodek Kultury Filmowej, Teatr im. Adama Mickiewicza) oraz w prywatnych lokalach, głównie pubach i dyskotekach.

</doc>
<doc id="176723" url="https://pl.wikipedia.org/wiki?curid=176723" title="Druga Rzesza">
Druga Rzesza



</doc>
<doc id="176727" url="https://pl.wikipedia.org/wiki?curid=176727" title="Gulden holenderski">
Gulden holenderski

Gulden holenderski (używano także nazwy floren) – jednostka walutowa Holandii od XVII wieku do 2002 roku. Dzielił się na 100 centów. Zastąpiony przez euro.
Wygląd.
Na awersach monet znajdował się wyidealizowany lewy profil monarchini Beatrycze, panującej w latach 1980-2013, oraz słowa "BEATRIX KONINGIN DER NEDERLANDEN" (Beatrix królowa Niderlandów). Motyw ten dokładnie skopiowano na holenderskich monetach euro. Zaprzestano kopiowania go od 2014 r., kiedy królem został Wilhelm Aleksander.

</doc>
<doc id="176729" url="https://pl.wikipedia.org/wiki?curid=176729" title="31 Baza Lotnicza">
31 Baza Lotnicza

31 Baza Lotnicza – wojskowa baza lotnicza zlokalizowana w południowo-wschodniej części Poznania, włączona w struktury NATO. W 2001 roku została zmodernizowana, tak by móc obsługiwać samoloty F-16 Fighting Falcon, w które wyposażona były stacjonujące w bazie 3 Eskadra Lotnictwa Taktycznego "Poznań" i 6 Eskadra Lotnictwa Taktycznego. Przeprowadzona kontrola NIK, pomimo wykazania pewnych nieprawidłowości, oceniła działania MON w tej sprawie pozytywnie
Historia.
Początki lotniska sięgają II wojny światowej. W 1941 niemieckie władze zlokalizowały na Krzesinach fabrykę Focke-Wulfa, przy której znajdowało się lotnisko. Zakłady w 1944 stały się celem nalotów amerykańskiego lotnictwa bombowego. Następnie, w 1945, lotnisko przejęła Armia Czerwona, a w 1954 przekazano lotnisko LWP.
W dniu 4 września 1954 stacjonująca na Krzesinach jedna z eskadr 11 Pułku Lotnictwa Myśliwskiego została przekształcona w 62 Pułk Szkolno-Treningowy Lotnictwa Myśliwskiego wchodzący w skład 3 Korpusu Obrony Powietrznej. W 1957 został on przeformowany w bojowy 62 Pułk Lotnictwa Myśliwskiego, któremu w 1958 nadano imię Powstańców Wielkopolskich 1918/1919. W 16 stycznia 1994 ponownie zmieniono nazwę, tym razem na 3 Pułk Lotnictwa Myśliwskiego "Poznań" składający się z dwóch eskadr. W 1999 skład 1 Eskadry powiększono o część personelu i sprzętu rozformowanej 17 Eskadry Lotniczej z Ławicy. Baza w obecnym kształcie powstała 31 grudnia 2000 w wyniku przekształcenia 3 Pułku Lotnictwa Myśliwskiego w 31 Bazę Lotniczą i 3 Eskadrę Lotnictwa Taktycznego "Poznań".
31 Baza Lotnicza otrzymała w 2003 roku Znak Honorowy Sił Zbrojnych Rzeczypospolitej Polskiej za zabezpieczenie międzynarodowych manewrów pk. "NATO Air Meet 2003"
W 2006 roku do Poznania przebazowano 6 Eskadrę Lotnictwa Taktycznego (stacjonującą do tej pory w Powidzu). Z dniem 1 kwietnia 2008, 31. Baza Lotnicza wraz z 3. i 6. Eskadrą Lotnictwa Taktycznego przekształcone zostały w 31. Bazę Lotnictwa Taktycznego.
15 sierpnia 2006 załoga Boeinga 737 należącego do Sky Airlines, wykonując lot SHY335 z Antalyi do Portu lotniczego Poznań-Ławica, pomyliła lotniska i wylądowała o 19:50 na lotnisku wojskowym na Krzesinach koło Poznania.
27 sierpnia 2016 na terenie bazy odsłonięto pierwszy w Polsce pomnik generała Andrzeja Błasika, ofiary katastrofy smoleńskiej. Prezydent Andrzej Duda odsłonił także tablicę pamiątkową poświęconą pamięci Marii i Lecha Kaczyńskich oraz generała broni pilota Stanisława Targosza, który od 2005 do 2007 był dowódcą Sił Powietrznych i zmarł po ciężkiej chorobie w sierpniu 2013. W uroczystościach wziął też udział minister Antoni Macierewicz.

</doc>
<doc id="176730" url="https://pl.wikipedia.org/wiki?curid=176730" title="NLG">
NLG



</doc>
<doc id="176731" url="https://pl.wikipedia.org/wiki?curid=176731" title="LTL">
LTL



</doc>
<doc id="176734" url="https://pl.wikipedia.org/wiki?curid=176734" title="LVL">
LVL



</doc>
<doc id="176735" url="https://pl.wikipedia.org/wiki?curid=176735" title="Deutsches Kaiserreich">
Deutsches Kaiserreich



</doc>
<doc id="176736" url="https://pl.wikipedia.org/wiki?curid=176736" title="Andreas Isaksson">
Andreas Isaksson

Jan Andreas Isaksson (wym. []; ur. 3 października 1981 w Trelleborgu) – szwedzki piłkarz występujący na pozycji bramkarza.
Kariera klubowa.
Karierę rozpoczął w szwedzkim Trelleborgs FF. W 1999 roku jako perspektywiczny zawodnik został kupiony przez włoski Juventus F.C. W klubie z Turynu pierwszym bramkarzem był Edwin van der Sar. Młody Isaksson nie wygrał z nim rywalizacji i nie wystąpił w żadnym oficjalnym meczu Juventusu. W 2001 roku powrócił do Szwecji. Z myślą o grze w pierwszym zespole podpisał kontrakt z Djurgårdens IF. W barwach tego zdobył dwukrotnie mistrzostwo kraju (2002, 2003), krajowy puchar (2003) oraz był przez cztery lata z rzędu wybierany najlepszym bramkarzem ligi (2002-2005).
W lipcu 2004 roku podpisał kontakt z francuskim Stade Rennais, gdzie zwrócił uwagę ekspertów. Po udanym występie na Mistrzostwach Świata w 2006 roku został kupiony przez angielski klub Manchester City za 2 miliony funtów. Miał tam zastąpić jako pierwszego bramkarza Davida Jamesa. Isaksson doznał kontuzji kolana i kostki, a w międzyczasie do składu wskoczył Nicky Weaver. Szwedzki bramkarz w barwach Manchesteru City debiutował 6 grudnia 2006 roku w czasie derbowego meczu z Manchesterem United, gdzie zastąpił kontuzjowanego Weavera.
W 2008 roku odszedł do PSV Eindhoven za 2,8 miliona euro. W lipcu 2012 roku podpisał trzyletni kontrakt z Kasımpaşą. Latem 2016 wrócił do Djurgårdens.
Kariera reprezentacyjna.
W reprezentacji Szwecji debiutował 27 marca 2002 w meczu przeciwko Szwajcarii (1:1). Był uczestnikiem Mistrzostw Świata 2002 (tylko jako rezerwowy), Euro 2004 (Isaksson rozegrał wszystkie 4 mecze, a Szwedzi odpadli w ćwierćfinale), Mistrzostw Świata 2006 (Szwedzi odpadli w 1/8 finału, a Isaksson rozegrał wszystkie 4 mecze) oraz Mistrzostw Europy 2008 (Isaksson rozegrał wszystkie 3 mecze, a Szwedzi nie wyszli z grupy). Wziął udział na Euro 2012, gdzie jego drużyna nie wyszła z grupy zajmując 3. miejsce za Anglią i Francją.

</doc>
<doc id="176737" url="https://pl.wikipedia.org/wiki?curid=176737" title="MKD">
MKD



</doc>
<doc id="176738" url="https://pl.wikipedia.org/wiki?curid=176738" title="Wojna prusko-francuska">
Wojna prusko-francuska



</doc>
<doc id="176739" url="https://pl.wikipedia.org/wiki?curid=176739" title="MTL">
MTL



</doc>
<doc id="176740" url="https://pl.wikipedia.org/wiki?curid=176740" title="Deutscher Bund">
Deutscher Bund



</doc>
<doc id="176741" url="https://pl.wikipedia.org/wiki?curid=176741" title="MDL">
MDL



</doc>
<doc id="176742" url="https://pl.wikipedia.org/wiki?curid=176742" title="Slovan Bratysława (piłka nożna)">
Slovan Bratysława (piłka nożna)

Športový Klub Slovan Bratysława () – słowacki wielosekcyjny klub sportowy, z siedzibą w Bratysławie.
Historia.
3 maja 1919 roku powstał protoplasta Slovana – I. Československý športový klub Bratislava. W 1939 roku, gdy Słowacja odłączyła się od Czech, zawarła sojusz z Niemcami i wprowadziła ustrój faszystowski, powołano do życia związek piłkarski z siedzibą w Żylinie i zorganizowano klubowe mistrzostwa kraju. W latach 1940–1945 klub czterokrotnie zdobył mistrzostwo kraju. W grudniu 1939 roku rozpoczęto budowę Tehelnégo pola, który ukończony został w niecały rok.
Po II wojnie światowej i powrocie Słowacji do wspólnej państwowości z Czechami klub znowu zmienił nazwę, tym razem na Sokol NV Bratislava. W 1949 roku zdobył mistrzostwo Czechosłowacji. Kolejne tytuły zdobywał w latach 1950, 1951 i 1955.
W 1961 roku po fuzji Sokola TJ Dimitrov, pojawia się po raz pierwszy nazwa Slovan, choć obecna nazwa klubu została ustanowiona dopiero w 1990 roku. W 1968 roku, kiedy trenerem został Michal Vičan, klub zdobył Puchar Czechosłowacji, zespół awansował wówczas również do Pucharu Zdobywców Pucharów. Wygrał dwa pierwsze mecze, następnie pokonał w ćwierćfinale AC Torino i w półfinale szkocki AFC Dunfermline. 21 maja 1969 w Bazylei, Slovan odniósł swój największy sukces w historii. Zwyciężył on w finale Pucharu Zdobywców Pucharów FC Barcelonę 3:2 – po bramkach Cvetlera, Hrivnaka i Jana Capkovicia; dla Barcy trafiali Zaldua i Carlos Rexach. Następnie, po piętnastoletniej przerwie, w 1970 roku Slovan ponownie zdobył mistrzostwo Czechosłowacji. Po Vičanie trenerem został Jozef Vengloš, który zdobył z klubem kolejne tytuły mistrzowskie – w latach 1974 i 1975.
Po siedemnastoletniej przerwie, w 1992 roku, Slovan zdobył ósme i ostatnie mistrzostwo Czechosłowacji. Po ponownym uzyskaniu suwerenności przez Słowację w 1993 roku, ruszyła słowacka Superliga. Pierwszy tytuł w 1994 roku zdobył Slovan. Powtórzył ten sukces jeszcze w latach 1995 i 1996. Ostatni triumf Slovana w lidze słowackiej to mistrzostwo zdobyte w 1999 roku. W sezonie 2003/2004 zespół spadł do II ligi słowackiej. W sezonie 2006/2007 klub powrócił do Superligi. W 2009, 2011, 2013, 2014, 2019, i w 2020 roku klub ponownie zajmował pierwsze miejsce w najwyższej słowackiej klasie rozgrywkowej.

</doc>
<doc id="176743" url="https://pl.wikipedia.org/wiki?curid=176743" title="DEM">
DEM



</doc>
<doc id="176744" url="https://pl.wikipedia.org/wiki?curid=176744" title="NOK">
NOK



</doc>
<doc id="176745" url="https://pl.wikipedia.org/wiki?curid=176745" title="Henrik Larsson">
Henrik Larsson

Henrik Edward Larsson (wym. ; ur. 20 września 1971 w Helsingborgu) – szwedzki piłkarz kabowerdyjskiego pochodzenia występujący na pozycji napastnika, reprezentant Szwecji w latach 1993–2009, brązowy medalista mistrzostw świata, trener piłkarski. Kawaler Orderu Imperium Brytyjskiego (MBE).
Kariera klubowa.
Hogaborgs BK oraz Helsingborgs IF.
Larsson rozpoczął profesjonalną karierę piłkarza w klubie Hogaborgs BK w wieku 17 lat. Szybko jednak przeniósł się do Helsingborga. Już po pierwszym sezonie było wiadome, że Larsson nie zostanie długo w Szwecji. Jego 50 bramek w 56 występach w lidze spowodowało, że posypały się oferty z Europy. Pomimo uzgodnienia kontraktu ze szwajcarskim Grasshoppers Zurych, Larsson wybrał ofertę ostatniej chwili z Feyenoordu.
Feyenoord.
Transfer do Feyenoordu w 1993 roku kosztował Holendrów 295 000 funtów. Dzięki bramkom i swej niecodziennej fryzurze (dredy) szybko zdobył sympatię fanów. Po czterech sezonach w Rotterdamie i dwóch Pucharach Holandii piłkarz zdecydował się na podjęcie nowego wyzwania. Jak się miało okazać była to życiowa decyzja i zwrotny moment jego kariery.
Celtic FC.
Celtic podpisała kontrakt z Larssonem w lipcu 1997 za sumę odstępnego 650 tys. funtów. Jego debiut w nowym klubie nie był imponujący. W meczu przeciwko Hibernianowi tracił piłkę jak amator. Mecz zakończył się porażką "Celtów" 2:1. Pierwszy mecz w europejskich pucharach również przyniósł Larssonowi rozczarowanie: strzelił bramkę samobójczą, jednakże jego zespół wygrał 6:2. Po niezbyt imponującym początku sezonu Larsson złapał meczowy rytm i zakończył sezon z 16 bramkami na koncie. Jego bramki pozwoliły na zdobycie Mistrzostwa Szkocji.
Jego karierę zastopowało złamanie nogi w meczu Pucharu UEFA przeciwko Olympique’owi Lyon. Larsson szybko powracał do zdrowia po kontuzji, ale szybko złapał następną kontuzję. Bez kondycji i ogrania Szwed pojechał na turniej Mistrzostw Europy w 2000 roku. Zdobył bramkę w meczu przeciwko Włochom, ale jego słaba dyspozycja odbiła się na drużynie i Szwecja nie zdołała awansować do dalszych gier.
Po przyjściu do klubu trenera Martina O’Neilla odmieniło się oblicze drużyny. Larsson zdobył aż 52 bramki we wszystkich rozgrywkach, a drużyna sięgnęła po mistrzostwo.
Fani Celticu zawsze będą pamiętać o Larssonie ze względu na jego wspaniałą skuteczność. W 315 występach zdobył 242 bramki. W 2001 roku zdobył nagrodę Złotego Buta dla najlepszego strzelca Europy za strzelenie 35 bramek w sezonie.
FC Barcelona.
Larsson na zasadzie wolnego transferu przeszedł z Celtic FC do FC Barcelona w 2004 roku. Debiut w nowym zespole odbył się 29 lipca 2004. W pierwszym sezonie w Barcelonie nie występował zbyt często z powodu poważnej kontuzji, jednak zdobył kilka bramek które przyczyniły się do zdobycia tytułu Mistrza Hiszpanii przez Barcelonę. W 2006 r. z drużyną z Katalonii zdobył Mistrzostwo Hiszpanii, Superpuchar Hiszpanii i Ligę Mistrzów. Latem 2006 roku postanowił ze względów rodzinnych powrócić do Helsingborga.
Helsingborgs IF.
W połowie sezonu 2006 powrócił do Helsingborgs IF. W latach 2006–2009 rozegrał dla tego klubu 84 spotkania w Allsvenskan, w których zdobył 38 bramek. W 2006 roku wywalczył Puchar Szwecji, po pokonaniu w meczu finałowym 2:0 Gefle IF.
Manchester United.
1 stycznia 2007 stał się na zasadzie wypożyczenia zawodnikiem Manchesteru United, prowadzonego przez Alexa Fergusona. Otrzymał koszulkę z numerem 17. W swoim debiucie w barwach Manchesteru zdobył bramkę w 54. minucie meczu przeciwko Aston Villa FC w ramach FA Cup (2:1). Łącznie podczas dwuipółmiesięcznego pobytu w klubie rozegrał 7 ligowych spotkań i strzelił 1 gola. 12 marca powrócił do Helsingborgs IF, by wziąć udział w okresie przygotowawczym do sezonu 2007. Pomimo nierozegrania przez niego wymaganej liczby 10 spotkań, dzięki decyzji władz ligi oficjalnie figuruje jako zdobywca tytułu mistrza Anglii za sezon 2006/07.
Kariera reprezentacyjna.
W reprezentacji Szwecji zadebiutował 13 października 1993 w meczu przeciwko Finlandii. Drużyna "Trzech Koron" wygrała to spotkanie 3:2.
Jego decyzja o zrezygnowaniu z gry w reprezentacji (podjęta w 2002 roku) nie została w ojczyźnie dobrze przyjęta. Larsson był kilkakrotnie namawiany do powrotu do reprezentacji, ale nie zmieniał zdania. Dopiero przed finałami Mistrzostw Europy w 2004 roku w Portugalii zdecydował się na ponowne zagranie w żółtej koszulce reprezentacji Szwecji.
W kampanii służącej namówieniu piłkarza do powrotu do gry w narodowym zespole brali udział m.in. Prezydent UEFA Lennart Johansson oraz premier rządu Szwecji. Jego powrót był naprawdę imponujący. W czterech meczach strzelił trzy gole. To pozwoliło Szwedom na awans do ćwierćfinałów. W ćwierćfinale "Trzy Korony" uległy Holandii dopiero po serii rzutów karnych.
Larsson wystąpił już w ponad stu meczach w zespole narodowym, zdobywając ponad 30 bramek, często grając w linii pomocy lub na skrzydle. Strzelał gole na dwóch turniejach Mistrzostw Świata (1994 i 2002) oraz na dwóch turniejach Mistrzostw Europy (2000 i 2004). Na Mistrzostwach Świata w 1994 roku zdobył z zespołem trzecie miejsce, pokonując w meczu o trzecie miejsce Bułgarów.
Ku zaskoczeniu wszystkich, selekcjoner reprezentacji Szwecji Lars Lagerbäck powołał Larssona na trzecie Mistrzostwa Europy w karierze piłkarza. Larsson znalazł się w 23-osobowej kadrze na turniej w 2008 roku w Austrii i Szwajcarii.
Kariera trenerska.
Od grudnia 2009 do 2012 roku był trenerem szwedzkiego klubu Landskrona BoIS. Była to jego pierwsza posada w roli trenera. W sierpniu 2020 roku objął posadę asystenta trenera klubu FC Barcelona.
Życie prywatne.
Larsson jest synem pochodzącego z wyspy Boa Vista kobowerdyjczyka Francisco Rochy i Szwedki Evy Larsson. Jego matka pracowała w fabryce, a ojciec był marynarzem. Rozstali się oni w 1983 roku, uzgadniając przy tym, że Henrik przyjmie nazwisko matki. On sam jest żonaty i ma dwoje dzieci: syna Jordana (ur. 1997) i córkę Janelle (ur. 2002).

</doc>
<doc id="176748" url="https://pl.wikipedia.org/wiki?curid=176748" title="János Kóbor">
János Kóbor

János Kóbor, pseud. Mecky (ur. 17 maja 1943 w Budapeszcie, zm. 6 grudnia 2021 tamże) – węgierski wokalista, członek zespołu Omega, laureat nagród Kossutha i Ferenca Liszta.
Życiorys.
Urodził się w Budapeszcie. Jego rodzice byli ekonomistami. Początkowo chciał zostać sportowcem i osiągał dobre wyniki w biegu przez płotki, jednak z powodu kontuzji zmuszony był zrezygnować z kariery sportowej. Ojciec i wujek matki pracowali w budownictwie, więc zdecydował się na naukę w tym kierunku.
Pierwszy swój zespół stworzył jako uczeń József Attila Gimnázium wraz z kolegami z klasy. Instrumenty wybrali przez losowanie. Kóbor dostał gitarę rytmiczną, basistą został István Varsányi, a perkusistą József Laux, jako jedyny, który instrumentu nie losował. Później Laux przeszedł do Benkó Dixieland Bandu, a Kóbor i Varsányi stworzyli zespół "Ciklon" z m.in. gitarzystą solowym Andrásem Kovacsicsem. W repertuarze mieli instrumentalne wersje zachodnich utworów.
Ponieważ nie udało im się znaleźć stałego miejsca do koncertowania, w 1962 wraz Kovacsicsem i Varsányim wyszukali grupę "Próféta" i zdecydowali, że będą do niej pojedynczo przechodzić. Plan ten udało im się urzeczywistnić, po czym już jesienią grupa przekształciła się w Omegę. W 1964 dołączył do nich były kolega z klasy, József Laux.
W pierwszych latach nadal grali zachodnie przeboje. Wtedy jeszcze wraz z Kóborem śpiewał László Benkő, a przy kilku okazjach Zsuzsa Koncz. Następnie dołączyli Tamás Somló i Mária Wittek. W drugiej połowie lat 60. XX wieku większość własnych przebojów Omegi śpiewał już Kóbor, a od 1971 był solowym wykonawcą nowych utworów. W albumach 6 do 13 oraz w 16 we wszystkich chórkach słychać jego głos, oprócz albumów 7 do 9 z kobiecym wokalem w kilku utworach. Śpiewa również na angielskich albumach, oprócz "Omega Red Star from Hungary" z 1968, na którego nagranie nie mógł wyjechać do Anglii oraz "Transcendent", w którym tylko wokalizował z Holendrem Edwinem Baloghem. Z grania na gitarze zrezygnował po namowach Gábora Pressera w 1970. W latach 70. XX wieku jego głównym zadaniem przy pisaniu utworów była odpowiedzialność za linię melodyczną i tekst, a jego nazwisko jest wymieniane jako kompozytora i autora tekstu. Kilka tekstów napisał samodzielnie: "Hűtlen barátok", "Régvárt kedvesem", "Helló, Elefánt!" (nie trafił na płytę), "Addig élj", "Ne legyen / Never feel shame". Utworów, do których napisał muzykę, przez długi czas było niewiele "(Félbeszakadt koncert, Levél – Posta restante)". W albumie "Égi jel" z 2006 można usłyszeć większość jego kompozycji: cztery samodzielne (w tym utwór tytułowy), dwie skomponowane wraz z Tamásem Mihályem i jedną z Tamásem Szekeresem.
Jego kariera piosenkarska związana jest niemalże całkowicie z Omegą, choć jednocześnie w studiu Omegi brał udział w nagraniach wielu płyt jako producent, reżyser czy inżynier dźwięku. Jedynym zaangażowaniem przy innych projektach była współpraca z grupą Scorpions na koncertach w Budapeszcie i Koszycach w 2009, czym zrewanżował się Klausowi Meinemu i Rudolfowi Schenkerowi za ich gościnny występ na budapeszteńskim Népstadionie. W 2010 przygotował album "Omega Rhapsody", o którym mówiono jako o solowym, ale w większości były to materiały związane z Omegą. W 2011 album przedstawiono na koncercie. W 2012 ukazała się węgierska wersja podwójnego albumu "Omega Szimfónia &amp; Rapszódia", po którym wydano "Omega Oratórium", prezentowany później na żywo na koncertach w kościołach. W 2014 roku spełniło się stare marzenie Kóbora – mógł dać koncert z okazji 25–lecia zmiany systemu na Placu Bohaterów w Budapeszcie. Na koncercie wystąpił też zespół Scorpions. Kóbor zaśpiewał razem z Klausem Meinem "Wind of Change".
Życie prywatne.
Z pierwszą żoną miał syna Dániela (ur. w 1976). W 2008 w miejscowości Balatonaliga ożenił się powtórnie z młodszą o 23 lata Zsuką Deme, która w 2007 urodziła córkę Lénę. Na Uniwersytecie Techniczno-Ekonomicznym w Budapeszcie uzyskał dyplom inżyniera budownictwa, jednak nigdy nie pracował w zawodzie. Wcześniej uprawiał lekkoatletykę, ale z powodu kontuzji zrezygnował z kariery sportowej. Jego hobby to żeglarstwo, które zwykle uprawiał w Balatonaliga, ale nie jako zawodnik, ponieważ (jak mówił) „nie lubi podążać wytyczonymi szlakami”.
Dyskografia.
Poniżej znajduje się lista płyt, na których temat więcej można się dowiedzieć z artykułu o zespole Omega. Uczestniczył w nagraniach każdego wydawnictwa zespołu, oprócz płyty Omega Red Star from Hungary, na której nagrania nie mógł wyjechać, choć na okładce widnieje jego zdjęcie i nazwisko.
Współpraca.
László Benkő – "Omega-mix" (1991) (Kóbor János, współpraca: gitara, programy rytmiczne i orkiestrowe)

</doc>
<doc id="176750" url="https://pl.wikipedia.org/wiki?curid=176750" title="Media Center Edition">
Media Center Edition



</doc>
<doc id="176751" url="https://pl.wikipedia.org/wiki?curid=176751" title="Franciszek Lilpop">
Franciszek Lilpop

Franciszek Lilpop (ur. 30 października 1870 w Warszawie, zm. 20 października 1937 tamże) – polski architekt.
Życiorys.
Do szkoły średniej, którą ukończył w 1886 roku, uczęszczał w Rydze; w tymże roku wstąpił na wydział architektury tamtejszej Politechniki oraz przyjęty został do polskiej korporacji akademickiej Welecja. Po ukończeniu w 1894 r. studiów, w 1895 r. rozpoczął pracę zawodową w Warszawie u architekta Józefa Dziekońskiego; niedługo później założył własną pracownię. W 1899 stanowisko głównego projektanta objął architekt Karol Jankowski, z którym w 1903 r. zawiązali spółkę pod nazwą „Biuro Architektoniczne Franciszek Lilpop i Karol Jankowski”.
Wśród licznych opracowań i realizacji firmy szereg stanowi osiągnięcia wybitne w architekturze polskiej. Za czołowe dzieło modernizmu w Polsce uznany został, zaprojektowany w ich pracowni, gmach o szkielecie żelbetowym – Dom Towarowy Braci Jabłkowskich w Warszawie. Z późniejszych prac w Warszawie do najbardziej znanych prac należą:
Inne prace:
Według projektów tego biura wybudowano dwory, niekiedy o charakterze pałacowym, w Rakiszkach, Stryjowie, Bondarówce, Falencicach, Zaborowie i Nowinach.
Projekty Fr. Lilpopa i K. Jankowskiego uzyskiwały również nagrody na konkursach:
oraz wyróżnienia za:
Za granicą wyróżnienie uzyskał projekt gmachu „The Chicago Tribune” w Chicago.
Najwcześniejsze prace, sprzed lat 1905-1907 reprezentowały różne kierunki architektoniczne – historyzm, secesję i tzw. „styl zakopiański”. Poważna część projektów i realizacji sprzed r. 1914 wykazywała tendencje wczesnomodernistyczne.
Czynny w pracy społecznej, Franciszek Lilpop był współzałożycielem Koła Architektów w Warszawie, a później Delegacji Architektów Polskich przy Stowarzyszeniu Techników. Uczestniczył w pracach Koła Architektów jako sędzia konkursowy, w latach zaś 1914-18 – w pracach studialnych nad przyszłą zabudową kraju. Sprawował różne funkcje w zarządzie. W Polsce niepodległej był inspiratorem tendencji konsolidacyjnych w środowisku architektów. Był prezesem komitetu organizacyjnego, a później wykonawczego I Zjazdu Architektów Polskich w 1919 roku. Pracował przy założeniu SARP. W 1925 r. należał do założycieli pisma „Architektura i Budownictwo”, w którym – jak i w „Przeglądzie Technicznym”, zamieszczał artykuły i wzmianki.
Po 1918 roku zajmował stanowiska samorządowe i w administracji państwowej. Zorganizował Referat Budowlany przy Radzie Miejskiej, przechodząc z czasem na stanowisko jej dyrektora technicznego.
W grudniu w uznaniu jego zasług dla miasta nadano fundacji nagród Rady Miejskiej m. st. Warszawy imię Franciszka Lilpopa.
W administracji państwowej kierował Referatem Gmachów i Terenów Państwowych w Ministerstwie Rolnictwa i Dóbr Państwowych. W ostatnich latach życia był inspektorem technicznym Departamentu Budownictwa Ministerstwa Spraw Wojskowych. Od 1924 roku wykładał budownictwo przemysłowe na wydziale architektury Politechniki Warszawskiej.
Rodzina.
Urodził się w zamożnej rodzinie warszawskich luteranów jako syn Edwarda i Marii Karoliny z Wernerów. Jego bliskimi kuzynami byli Norblinowie, Strassburgerowie, Simmlerowie i inne zamożne rodziny warszawskiej burżuazji.
Poślubił bratanicę Henryka Wieniawskiego, katoliczkę, Halinę Zenobię Wieniawską (1876–1925), z którą miał kilkoro dzieci (wszystkie wyznania rzymskokatolickiego):
Krótko przed śmiercią, chcąc być pochowany obok żony w jej grobie rodzinnym na Powązkach, Franciszek Lilpop przeszedł na katolicyzm. Jednak na skutek nacisku władz, został pochowany nie przy żonie, ale na Cmentarzu Wojskowym (kwatera A20-8-21). Po II Wojnie Światowej jego córki znalazły się na emigracji.

</doc>
<doc id="176752" url="https://pl.wikipedia.org/wiki?curid=176752" title="György Molnár">
György Molnár

György Molnár "Elefant" (ur. 12 września 1949 w Budapeszcie) - gitarzysta węgierskiego zespołu Omega. Najpierw chodził do szkoły artystycznej, potem kontynuował naukę w technikum Kalmana Kandó. Był jednym z założycieli grupy Decca, skąd przeszedł do Omegi w 1968 roku. Wydał jedną płytę solową "Megszkadt kapcsolat" - "Przerwane połączenie". Ma jedną córkę Zitę.
Przypisy.
 

</doc>
<doc id="176753" url="https://pl.wikipedia.org/wiki?curid=176753" title="Ferenc Debreczeni">
Ferenc Debreczeni

Ferenc Debreczeni "Ciki" (ur. 24 marca 1948 w Gyöngyös) – perkusista węgierskiego zespołu Omega. Przez osiem lat uczył się w szkole muzycznej grać na klarnecie. Potem uczęszczał do szkoły technicznej im. Kálmána Kandó. W tym czasie zaczął się uczyć grać na perkusji, trochę pod wpływem starszego brata Csaby, który grał w Bergendy. Najpierw grał w grupie Devils, potem w Neotonie, skąd w 1971 roku przeszedł do Omegi. Wspomaga muzycznie Szekeres Project firmowany przez Tamása Szekeresa. Ciki ma dwoje dzieci: syna Arona i córkę Fanni.

</doc>
<doc id="176754" url="https://pl.wikipedia.org/wiki?curid=176754" title="Tamás Mihály">
Tamás Mihály

Tamás Mihály, pseud. Misi (ur. 24 września 1947 w Budapeszcie, zm. 21 listopada 2020) – węgierski muzyk, gitarzysta basowy zespołu Omega.
Ukończył konserwatorium im. Béli Bartóka, gdzie grał na wiolonczeli. Zanim 1 lutego 1967 został członkiem Omegi grał w Scampolo i Non Stop. Wydał też płytę solową z „wariacjami” syntezatorowymi na tematy muzyczne Liszta i Wagnera.
Miał troje dzieci: Andrasa, Erikę i Orsolyę.

</doc>
<doc id="176755" url="https://pl.wikipedia.org/wiki?curid=176755" title="László Benkő">
László Benkő

László Benkő (ur. 12 czerwca 1943 w Szombathely, zm. 18 listopada 2020 w Budapeszcie) – węgierski multiinstrumentalista, kompozytor, założyciel i wokalista zespołu Omega.
Ukończył studia na wydziale komunikacji Politechniki Budapeszteńskiej. Grywał w zespołach Universitas i Benkó Dixieland Band. W Omedze początkowo grał też na piszczałkach i perkusjonaliach. Wydał kilka płyt solowych, komponował muzykę filmową i teatralną.
Miał dwoje dzieci: Balázsa i Dóry.

</doc>
<doc id="176757" url="https://pl.wikipedia.org/wiki?curid=176757" title="Zsolt Gömöry">
Zsolt Gömöry

Zsolt Gömöri (ur. 9 lipca 1962 w Budapeszcie), klawiszowiec zespołu Omega.
Przez wiele lat uczył się grać na pianinie. Od 1985 roku był członkiem i kompozytorem w grupie Edda Művek. Pisał też muzykę do filmów i piosenki dla dzieci, komponował muzykę taneczną. Ma jedną córkę, Dorę.
 

</doc>
<doc id="176758" url="https://pl.wikipedia.org/wiki?curid=176758" title="Tamás Szekeres">
Tamás Szekeres

 
Tamás Szekeres - gitarzysta zespołu Omega. Urodził się 12 marca 1964 roku w Budapeszcie. Ukończył szkołę muzyczną im. Ferenca Liszta, gdzie studiował pod kierunkiem Laszló Szendrei-Karpera. Od 1981 roku grał w kilku zespołach rockowych, ale także występował z repertuarem klasycznym. Wydał kilka płyt solowych. Ma jednego syna, Zsolta.

</doc>
<doc id="176760" url="https://pl.wikipedia.org/wiki?curid=176760" title="Ildikó Keresztes">
Ildikó Keresztes

Ildikó Keresztes (ur. 8 sierpnia 1964 w Târgu Mureș w Siedmiogrodzie, Rumunia) – węgierska wokalistka i aktorka.
Przed rozpoczęciem kariery śpiewaczej studiowała w akademii wychowania fizycznego. Od 1988 roku występuje w rock-operach i musicalach. Od dziesięciu lat pracuje w Sporon w teatrze im. Petofiego i w Budapeszcie w Teatrze Ruttkai. Jej głos „uwieczniony” jest na ponad trzydziestu płytach, śpiewała w zespole Omega, Ungar, oraz w Kormoranie i Rózsaszin Bombazók. Wydała także dwa albumy solowe.

</doc>
<doc id="176762" url="https://pl.wikipedia.org/wiki?curid=176762" title="Mitchell Jay Feigenbaum">
Mitchell Jay Feigenbaum

Mitchell Jay Feigenbaum (ur. 19 grudnia 1944 w Filadelfii, zm. 30 czerwca 2019 w Nowym Jorku) – amerykański fizyk i matematyk, największą popularność zawdzięcza matematyce i badaniu teorii chaosu – odkrycie nowej stałej matematycznej, później nazwanej jego nazwiskiem.
Życiorys.
Dzieciństwo i dorastanie.
Syn polsko-ukraińskich żydowskich emigrantów. Pomimo faktu, że zdawanie egzaminów przychodziło mu z łatwością, nie mógł odnaleźć się w szkołach Tilden High School w Brooklynie ani City College w Nowym Jorku. W końcu rozpoczął studia w Massachusetts Institute of Technology w 1964 roku. Chociaż rozpoczynał je na kierunku inżynierii elektrycznej, to zmienił kierunek na fizykę, po czym w 1970 obronił doktorat na tym kierunku na temat „thesis on dispersion relations”.
Praca.
Po krótkim pobycie na uniwersytecie w Cornell i na Politechnice i Uniwersytecie Stanowym Wirginiiw Instytucie Politechniki w Wirginii, zaoferowano mu długoterminowy kontrakt w Los Alamos w badaniu turbulencji. Chociaż Feigenbaum oraz grupa naukowców, w której pracował nie była w stanie rozwikłać niesamowicie trudnej teorii turbulencji w cieczach, to jego odkrycia zaprowadziły go do studiowania chaotycznej kartografii.
Od 1986 był profesorem Toyoty na Uniwersytecie Rockefellera.
Osiągnięcia.
W 1975 Feigenbaum, wykorzystując komputer HP-65, odkrył, że współczynnik różnicy pomiędzy kolejnymi przybliżeniami wartości przy których pojawia się bifurkacja, oscyluje około stałej liczby 4,6692. Pokazał także, że takie samo zachowanie i ta sama stała pojawia się w szerokiej klasie matematycznych funkcji mających silny związek z chaosem. Stała Feigenbauma pozwoliła matematykom na pierwszy olbrzymi krok do odkrywania pozornie trudnych „losowych” zachowań systemów chaotycznych.
Ten „współczynnik konwergencji” jest dziś znany pod nazwą stała Feigenbauma.
Nagrody i wyróżnienia.
W 1983 otrzymał nagrodę MacArthur Fellowship. W 1986 został uhonorowany Nagrodą Wolfa w fizyce.

</doc>
<doc id="176763" url="https://pl.wikipedia.org/wiki?curid=176763" title="György Demeter">
György Demeter

György Demeter (ur. 7 lipca 1959 w Budapeszcie) – węgierski śpiewak, muzyk, aktor.
Uczęszczał do muzycznej szkoły podstawowej im. Janosa Hunyadiego (1965-1973), osiem lat uczył się grać na trąbce, cztery lata na pianinie. Był członkiem zespołu dętego w gimnazjum im. Świętego Stefana.
Grał również role teatralne w spektaklach: "The Rocky Horror Show" jako Eddie na scenie Piccolo Theatre, "Rent", "Jesus Christ Superstar", "West Side Story", "Płacz dla miłości" ("Kiálts a szeretetért"), "Tacy byliśmy" i "Podróże" ("Utazás").
Później grał z zespołami, m.in. Skorpió, Bergendy, XL Sisters i Bulldózer. Jest także założycielem grupy Not for Sale. Poza Omegą towarzyszy lub towarzyszył na koncertach i w nagraniach studyjnych z takimi wykonawcami jak Ferenc Demjén, Locomotiv GT, Tamás Somló, Zsuzsa Koncz i Első Emelet. Występuje także w musicalach.

</doc>
<doc id="176766" url="https://pl.wikipedia.org/wiki?curid=176766" title="Zsolt Greczy">
Zsolt Greczy

Zsolt Grèczy – rzecznik prasowy zespołu Omega. Urodził się 10 października 1964 roku w Budapeszcie. Ukończył studia na Uniwersytecie im. Loránda Eötvösa w Budapeszcie, gdzie studiował filologię węgierską. Robi programy kulturalne dla telewizji węgierskiej i rozgłośni radiowych. Jest także redaktorem w Magyar Hirlap. Jest współautorem kilku książek o muzyce węgierskiej. Zsolt ma dwóch synów: Martona i Balazsa.

</doc>
<doc id="176768" url="https://pl.wikipedia.org/wiki?curid=176768" title="Gütersloh">
Gütersloh

Gütersloh – miasto powiatowe w zachodniej części Niemiec, w kraju związkowym Nadrenia Północna-Westfalia, w rejencji Detmold, siedziba powiatu Gütersloh. Leży na południowy zachód od miasta Bielefeld. Prawa miejskie otrzymało w 1825 roku.
W 2013 roku miejscowość liczyła 95 359 mieszkańców. Dla porównania, w 2012 było ich 94 973, a w 1970 około 75900.
W mieście rozwinął się przemysł włókienniczy, maszynowy, elektrotechniczny, spożywczy, poligraficzny oraz metalowy. Znajduje się tu węzeł kolejowy (stacja Gütersloh Hauptbahnhof).
W Gütersloh siedzibę ma międzynarodowy koncern mediowy Bertelsmann oraz producent sprzętu AGD, firma Miele.

</doc>
<doc id="176771" url="https://pl.wikipedia.org/wiki?curid=176771" title="Kėdainiai">
Kėdainiai



</doc>
<doc id="176772" url="https://pl.wikipedia.org/wiki?curid=176772" title="Kedainiai">
Kedainiai



</doc>
<doc id="176775" url="https://pl.wikipedia.org/wiki?curid=176775" title="Jönköping">
Jönköping

Jönköping – miasto w południowej Szwecji, ośrodek administracyjny regionu Jönköping, port nad południowym krańcem jeziora Wetter.
Prawa miejskie posiada od 1284. Ludność – 84 423 mieszkańców (2005).
Największym dworcem kolejowym jest Jönköpings centralstation.
W mieście siedzibę ma klub hokejowy, HV71.
W mieście rozwinął się przemysł metalowy, maszynowy, włókienniczy oraz papierniczy.

</doc>
<doc id="176777" url="https://pl.wikipedia.org/wiki?curid=176777" title="Cava de Tirreni">
Cava de Tirreni



</doc>
<doc id="176778" url="https://pl.wikipedia.org/wiki?curid=176778" title="Eberswalde">
Eberswalde

Eberswalde (1970–1993 "Eberswalde-Finow") – miasto we wschodniej części Niemiec, w kraju związkowym Brandenburgia, siedziba powiatu Barnim. Leży nad kanałami Odra-Hawela oraz Finow, około 45 kilometrów na północny wschód od centrum Berlina i 20 kilometrów na zachód od granicy z Polską. Powstało z połączenia miast Eberswalde i Finow.
Historia.
Miasto zostało założone w 1254 roku. W latach 1373–1415 wraz z Marchią Brandenburską znajdowało się pod panowaniem Korony Czeskiej. W 1499 ucierpiało z powodu pożaru. W trakcie wojny trzydziestoletniej w 1628 w mieście stacjonował czeski wódz Albrecht von Wallenstein.
Od 1701 część Królestwa Prus, a od 1871 Cesarstwa Niemieckiego. Od 1911 roku leżało w rejencji poczdamskiej w prowincji Brandenburgia. W 1913 w Eberswalde dokonano niezwykle cennego odkrycia archeologicznego wykopując „skarb z Eberswalde” – naczynia, biżuterię i inne przedmioty pochodzące z epoki brązu.
W latach 1949–1990 część NRD, w okręgu Frankfurt. 22 marca 1970 Eberswalde połączono z miejscowością Finow, po czym nazwę miasta zmieniono na "Eberswalde-Finow". 1 lipca 1993 przywrócono nazwę Eberswalde, jednakże Finow pozostał częścią miasta. Na cmentarzu w Finow znajduje się grób przymusowych robotników z Polski, Włoch i ZSRR.
Dzielnice miasta.
Miasto Eberswalde składa się z następujących dzielnic: Brandenburgisches Viertel, Eberswalde 1, Eberswalde 2, Finow, Sommerfelde, Spechthausen, Tornow
Transport.
W mieście znajduje się stacja kolejowa Eberswalde Hauptbahnhof oraz funkcjonuje jeden z trzech systemów trolejbusowych w Niemczech.
Współpraca.
Miejscowości partnerskie:

</doc>
<doc id="176779" url="https://pl.wikipedia.org/wiki?curid=176779" title="Birsztany">
Birsztany

Birsztany (lit. "Birštonas") – miasto na Litwie, nad Niemnem, na południe od Kowna. Znane od XIV w., od 1966 miasto. Ok. 3 tys. mieszkańców (2005).
Położone na prawym brzegu Niemna, w miejscu gdzie rzeka tworzy malownicze meandry. Miasto otaczają sosnowe lasy. Są miejscem kuracji i wypoczynku. Są tu sanatoria. Wody mineralne zawierają m.in. potas i magnez.
Historia.
W średniowieczu była tu warownia i miejsce polowań Wielkich Książąt Litewskich. W XIV w. otrzymały prawa miejskie. Kurortem zostały w XIX w., kiedy wybudowano ujęcie wody mineralnej i odkryto pokłady borowiny. Po I wojnie światowej znalazły się w granicach Litwy i awansowały do rangi kurortu litewskiego, ale po II wojnie światowej wysunęły się przed nie Druskieniki.

</doc>
<doc id="176780" url="https://pl.wikipedia.org/wiki?curid=176780" title="Malacky">
Malacky

Malacky (, ) – miasto powiatowe na Słowacji, w kraju bratysławskim, na północ od Bratysławy, położone w centrum południowej części Niziny Zahorskiej. 17 357 mieszkańców (31 grudnia 2016). Miasto zajmuje powierzchnię 27,17 km². Centrum miasta znajduje się na wysokości 159 m n.p.m. Pierwsza wzmianka o miejscowości pochodzi z 1231 roku. W mieście rozwinął się przemysł maszynowy, skórzany oraz spirytusowy.
Topografia.
Położone w Europie Środkowej. Na zachód od miasta przepływa rzeka Morawa, na wschód rozciągają się Małe Karpaty.
Części miejscowości.
Mestečko, Riadok, Na Aleji, Dolný Koniec, Domky, Padzelek, Juh, Naftárska štvrť, Mravenisko, Vinohrádok, Táborisko. Riadok dzieli się jeszcze na Písniky, Džbankáreň, Rakáreň. Mestečko obejmuje całe centrum od głównego skrzyżowania aż po dolny kościół oraz od ulicy 1 Mája aż po Hviezdoslavov.

</doc>
<doc id="176782" url="https://pl.wikipedia.org/wiki?curid=176782" title="Soleczniki">
Soleczniki

Soleczniki (lit. "Šalčininkai") – miasto na Litwie, 45 km na południe od Wilna, nad Solczą. Leży przy granicy z Białorusią. Ludność: 6,7 tys. mieszkańców (2005). Centrum gminy rejonowej Soleczniki.
Znane jest już od XIII wieku. Prawa miejskie otrzymało 1956. Soleczniki to jedno z większych skupisk Polaków na Litwie.
Dane administracyjne.
Siedziba władz rejonu Soleczniki, miasto w odległości 45 km od Wilna przy szosie Wilno – Lida o powierzchni 2,98 km². Soleczniki leżą na Równinie Lidzkiej, nad rzeką Solczą (dopływ Mereczanki). Miasto Soleczniki zamieszkują 6772 osoby, z których 72% stanowią Polacy, 13% Litwini, 7% Rosjanie, 4% Białorusini, 1% Ukraińcy, 3% przedstawiciele innych narodowości.
We wsi Tartak znajdował się przystanek kolejowy Soleczniki, położony na linii Wilno – Lida.
Miasto partnerskie: Nowego Miasta Lubawskiego, Lublińca, Łowicza, Płońska i Żnina, Tarnowa Podgórnego, Połańca, Kaźmierza, Chocza, Luzina, Świdnika, Barczewa, Wschowy, Szczytna i Kadzidła.
Historia miasta.
Soleczniki w przeszłości były nazywane Solecznikami Wielkimi w odróżnieniu od niedaleko położonych Solecznik Małych. Początki Solecznik sięgają XIII wieku (w źródłach krzyżackich zanotowano Salsniken lub Saletzniken). W kronice Piotra z Dusburga (?–1326) zostały wymienione w 1311 roku, kiedy to ""wielki komtur Henryk z 150 rycerstwem wojskiem potężnym i 2 tys. piechoty zdobył osadę zwaną Salseninken i zniszczył ją ogniem i zrabował". Jego wojsko zdobyło wielkie łupy, a 700 jeńców wzięło do niewoli. Napady krzyżackie oraz inflanckiej gałęzi zakonu krzyżackiego powtarzały się w latach 1378, 1382 i 1394.
W 1431 roku Aleksander Montold (Montowt), herbu Topór był (wojewodą) starostą solecznickim. Od XIV w. miejscowość należała do Hlebowiczów. Około 1410 roku zbudowano pierwszy kościół katolicki.
Po unii horodelskiej pojawili się w Krakowie studenci z Litwy, m.in. z Solecznik. W lecie 1493 roku w dokumentach tej sławnej akademii wymieniany jest bakałarz Stanisław de Zolocznyky (z Solecznik). W historii znany jest Mikołaj Dzierzkowicz z Solecznik (ok. 1427–1467), kustosz krakowski, prepozyt wileński, sekretarz króla Kazimierza Jagiellończyka (1451), od 1453 roku biskup wileński. Od 1531 r. Soleczniki należały do Jerzego Radziwiłła (1480–1541), kasztelana wileńskiego, hetmana wielkiego litewskiego.
W 1523 roku Jan i Anna Hlebowiczowie zapisali swoje dobra na rzecz tutejszej parafii, podobnie uczynił w 1622 roku Iwan (Jan) Alfons Lacki, podkomorzy wileński. Za Hlebowiczów w Solecznikach istniała kaplica protestancka oraz żydowski dom modlitwy. Były tutaj też huta szkła, młyn i liczne gorzelnie. W 1655 roku wojska moskiewskie zdobyły i zniszczyły Soleczniki. Podczas wojny 1812 r. wojska napoleońskie zniszczyły miasteczko, potem przyszła zaraza.
W początkach XIX w. trakt do Wilna często przemierzał Adam Mickiewicz. W XIX wieku istniała tu poczta konna i listowa (dziś budynek banku przy ulicy Wileńskiej). Podróż z Solecznik do Wilna zajmowała 6 godzin. Stacja pocztowa znajdowała się również w Jaszunach. Od 1818 roku proboszczem w Solecznikach był ksiądz Paweł Hrynaszkiewicz, siostrzeniec ks. Józefa Mickiewicza (u niego przebywał, ucząc się Wilnie, Adam Mickiewicz). Ksiądz Paweł był starszy od Adama, studiował na Uniwersytecie Wileńskim, później był prefektem przy kościele uniwersyteckim. Poetę musiały z nim łączyć szczególne związki duchowe, czego świadectwem był nieoczekiwany wyjazd z Wilna do Solecznik w wigilię świąt Bożego Narodzenia 1818 roku. "U księdza Pawła Hrynaszkiewicza w Solecznikach Adam był także latem 1821 r."" – pisze A. A. Bajor. Tu miał się też dowiedzieć, że Maryla po zamążpójściu za hrabiego Puttkamera, zamieszkała w Bolciennikach, które leżą "o milę stąd".
W 1823 r. Soleczniki nabyli hr. Karol Ferdynand Wagner h. Lew (ur. 18 stycznia 1786), syn Marcina, prezydenta sądów apelacyjnych w Wilnie, królewskiego aptekarza i dowódcy oddziałów kosynierów w insurekcji kościuszkowskiej i jego żona Anna z Feldmanów h. Drewica. Za majątek ten Wagnerowie zapłacili 35 tys. rubli. Hr. Karol Ferdynand Wagner kształcił się w gimnazjum, a potem na uniwersytecie w Wilnie, gdzie ukończył filozofię. W 1812 roku został mianowany adiutantem-majorem w 1819 roku został prezydentem kolegium ewangelickiego.
Karol F. Wagner osiedlając się w Solecznikach, zbudował w nich kaplicę i wystawił przy niej pomnik z kamienia, poświęcony pamięci brata Michała, oficera wojsk Wielkiego Księstwa Litewskiego, który poległ w boju pod Widzami w okręgu brasławskim w maju 1812 r. Właściciel Solecznik prowadził ożywioną działalność polityczną. W latach 1826–1829 był więziony w Pietropawłowsku, było to spowodowane wydarzeniami 1825–1826 roku. Po 1831 roku był zesłany na dwa lata do Woroneża. Umierając, 25 grudnia 1863 r., uniknął zesłania na Sybir. Był członkiem lóż masońskich, organizował prace cesarskiego Towarzystwa Lekarskiego
Jeszcze przed nabyciem majątku wielkosolecznickego Karol Wagner kupił od Druckich-Sokolińskich ich rodowe gniazdo Sokleńszczyznę z dworem i starym parkiem potem zostały od Radziwiłłów kupione Gudełki. Dopiero wtedy przeniósł się do Solecznik. Po śmierci Karola Ferdynanda Wagnera majątkiem solecznickim zaczął zarządzać jego syn Olgierd (ur. 22 marca 1819, zm. 23 marca 1891), wykształcony w Heidelbergu, ożeniony z Hannetą Jankowską. Brał udział w wydziale wykonawczym powstania, kilkakrotnie aresztowany, ostatecznie zwolniony z braku dowodów. Wagnerowie mieli pięcioro dzieci: syna Witolda i cztery córki (Annę zam. Święcicką, Marię zam. Dmochowską, Wandę zam. Jeleńską i Zofię zam. Houwaltową).
W czasie powstania styczniowego mieszkańcy Solecznik i okolic brali czynny udział, walcząc w szeregach m.in. oddziału Ludwika Narbutta.
Po zniesieniu pańszczyzny w 1861 r. Soleczniki rozwijały się w szybkim tempie, lecz nie było tu żadnej szkoły. Mieszkańcy narodowości żydowskiej swoje dzieci uczyli przy domach modlitwy, a natomiast bogaci mieszczanie najmowali prywatnych nauczycieli. Niektóre dzieci w szkolnym wieku jeździły uczyć się do Małych Solecznik, a większość w ogóle nie pobierała nauki.
W 1866 roku na terenie parafii solecznickiej było 20 folwarków, 4 okolice, 15 zaścianków i 33 wsie. W 1866 roku w miasteczku było 31 domów, 459 mieszkańców, w tym 316 katolików, 134 żydów i 9 prawosławnych, działały huta szkła, papiernia, młyn, gorzelnia i poczta.
Olgierd Wagner dorównywał swoją aktywnością swemu ojcu Karolowi. Gdy stał się pełnoprawnym właścicielem majątku, imperium rosyjskie przystąpiło do likwidacji pańszczyzny. W pierwszej fazie reformy Wagnerom zabrakło rąk do pracy i pieniędzy. W tej sytuacji Olgierd zaczął gospodarować według nowych metod: zatroszczył się o najemnych robotników, budując dla nich domy i wydzielając im działki ogrodowe i pastwiska. Przystąpił do organizowania przemysłu rolno spożywczego (np. w 1870 r. uruchomił gorzelnię). Po spłaceniu czterech zamężnych córek Olgierd, wspólnie z pomagającym mu synem Witoldem Marcinem (1844–1906) – rozpoczął budowę pałacu. Budowa została zakończona w 1880 r. Urządzanie wnętrz pałacowych i otoczenia trwało do wybuchu I wojny światowej. Witold Wagner żonaty z Heleną Ziemacką ukończył studia we Wrocławiu. Po skończeniu studiów zajął się gospodarstwem stawiając Soleczniki i Sokoleńsczyznę na bardzo wysokim poziomie. Dbał też o pracowników, posyłając niektórych do zakładów rolniczych i ogrodniczych na swój koszt. Założył też w swoich dobrach trzy szkoły.
W 1914 roku solecznickie dobra podzielone zostały pomiędzy dwóch synów Witolda Wagnera. Witoldowi jun. przypadły Gudełki i dom w Wilnie, a Karol otrzymał Soleczniki, Sokoleńsczyznę i Raczków z należącymi doń folwarkami. W okresie międzywojennym, gdy dziedzicem Solecznik był Karol Wagner (1880–1956), jego pałac należał do najlepiej utrzymanych siedzib ziemiańskich na Wileńszczyźnie. Hrabia Karol szczycił się osiągnięciami swojego gospodarstwa. Było ono zwiedzane przez liczne wycieczki krajowe i zagraniczne. Karol Wagner (ur. Soleczniki Wielkie 26 maja 1880, zm. w Glasgow 28 grudnia 1956) był dwukrotnie żonaty: najpierw z Elżbietą Potocką (1930) córką Tomasza z Zypl, a później z Haliną Siedlecką.
W 1882 roku zbudowana została kolej żelazna łącząca Wilno z Lidą.
Na początku XX w. mieszkańcy dzisiejszego rejonu solecznickiego rozmawiali po polsku i nabożeństwa były odprawiane wyłącznie w języku polskim. W 1913 r. w miasteczku rozpoczęła działalność pierwsza szkoła.
Na początku 1919 roku Soleczniki zostały zajęte przez bolszewików. 17 kwietnia 1919 roku o godzinie 21:00 1. Brygada Jazdy Wojska Polskiego pod dowództwem mjr. Władysława Beliny-Prażmowskiego zajęła Wielkie Soleczniki bez walki. Dokonano tego w trakcie ofensywy przeciwko bolszewikom, której celem było odbicie z ich rąk Wilna. Miejscowa polska ludność przyjęła kawalerzystów entuzjastycznie.
Po odzyskaniu niepodległości przez Polskę Soleczniki znalazły się w jej granicach, w 1929 roku mieszkało tu 587 osób.
Za czasów Wagnerów majątek solecznicki słynął ze wzorowego i nowocześnie prowadzonego gospodarstwa rolnego. Odbywały się tu liczne pokazy, prezentacje i wystawy. Ten fakt zdecydował, iż nie został poddany parcelacji w myśl ustawy o reformie rolnej z grudnia 1925 roku. Przed 1940 rokiem majątek Wagnerów w Solecznikach liczył 2 tys. hektarów. Oto co napisał w swoich reportażach pt. "Kraj lat dziecinnych" z lat 1936-37 o majątku solecznickim Melchior Wańkowicz:
II wojna światowa.
W 1939 roku w Solecznikach zamieszkiwało 4844 osób. Ostatnim administratorem majątku był Józef Szafiroński.
Po wybuchu II wojny światowej Wagnerowie wyjechali do Anglii. 
W październiku 1939 r. Soleczniki zostały odłączone od państwa polskiego i wcielone do sowieckiej Białorusi, a następnie przekazane Litwie.
W Solecznikach stacjonowały oddziały sowieckie – w październiku 1939 r. w majątku kwaterowało dowództwo sowieckiego 15 korpusu pancernego.
W okresie okupacji niemieckiej w Solecznikach stacjonowała załoga niemiecka. Proboszczem parafii solecznickiej był ks. Antoni Udalski, zamordowany przez Niemców w 1943 r. (razem z ks. Zygmuntem Miłkowskim, proboszczem Wiszniewa).
Wcześniej ks. Udalski był proboszczem w Wołożynie, jednak w związku z trudnościami wyjechał z Wołożyna i objął parafię Soleczniki. Tu jednak litewska "Sauguma" aresztowała go i umieściła w więzieniu na Łukiszkach w Wilnie. Stąd wywieziony do Wołożyna i tu został rozstrzelany. Wiele faktów wskazuje na to, że przyczyną jego śmierci była pomoc jaką niósł w ratowaniu Żydów.
W 1942 roku w Solecznikach mieszkały 733 osoby, a w majątku 266. Według spisu z 27 maja 1942 roku Polacy stanowili 77,8% mieszkańców solecznickiej gminy. Soleczniki poniosły duże straty w czasie II wojny światowej, zmniejszyła się liczba mieszkańców.
Okres powojenny.
Prawa miejskie uzyskały Soleczniki w 1956 roku. Zwrotnym momentem w historii miasta był rok 1972, kiedy to z Ejszyszek do Solecznik przeniesiono ośrodek rejonu. Wiązało się to z rozbudową miasta, zarówno osiedli mieszkaniowych jak i infrastruktury. Powstały nowe obiekty: szkoły, bursy, żłobek, przedszkole, dom kultury, apteka, zajezdnia samochodowa, restauracja, gmach samorządu, przebudowano kino.
Kościół parafialny pw. św. Piotra, położony dziś jest poza centrum miasta, przy drodze do dawnego folwarku Sokoleńszczyzna. Historia kościoła katolickiego pod wezwaniem Świętego Piotra Apostoła rozpoczyna się w Solecznikach, po chrzcie Litwy w 1387 roku, kiedy powstała tu parafia (na podstawie aktu Władysława Jagiełły i Skirgiełły), włączona do dekanatu raduńskiego. Za czasów Hlebowiczów, solecznicki kościół został obdarowany. Ten najwcześniejszy kościół solecznicki usytuowany był w centrum miasta, na miejscu obecnego przystanku autobusowego, i został zniszczony w czasie II wojny światowej. W Solecznikach istniały: kaplica protestancka oraz żydowski dom modlitwy. Od 1996 r. w mieście działa parafia prawosławna pw. św. Tichona, posiadająca własną kaplicę.
Cmentarz Solecznik.
Na miejscowym cmentarzu pochowani zostali nie tylko byli właściciele majątku – Wagnerowie, ale też wiele zasłużonych dla Solecznik osobistości. Na stojącym obok kościoła grobowym kamiennym obelisku widnieje napis: ""Ku pamięci Michała Wagnera, oficera wojsk Wielkiego Księstwa Litewskiego. Poległ on na polu pod Widzami, okręgu Brasł" (Brasławskim – przyp. aut.) "w maju 1812 roku w wieku 25 lat. Poświęca kochający brat.""
Na solecznickim cmentarzu 2 listopada 1821 roku, będąc w gościnie u zaprzyjaźnionego księdza, Adam Mickiewicz obserwował obrzęd Dziadów, który później przedstawił w słynnym dramacie. W roku 1998 w miejscowym kościele została odsłonięta tablica upamiętniająca ten fakt, a w 2004 roku położono głaz z pamiątkową tablicą.
W 1986 roku na miejscu kaplicy, opodal cmentarza rozpoczęto budowę niewielkiego kościoła murowanego. Dawniej w tym miejscu stała kaplica Wagnerów i w niej byli chowani członkowie tej rodziny. W 1990 roku wzniesiono dzwonnicę.
W parafii pracował ks. Paweł Bekisz (1898–1984)11. W latach dziewięćdziesiątych XX w. proboszczem był ks. Józef Narkun, później ks. prałat Jan Kasiukiewicz, następnie ks. Witold Zuzo.
W skład parafii wchodzi kościół i trzy kaplice (kościół w Solecznikach, kaplica w solecznickim szpitalu, w domu starców w Czużekompiach oraz w Okolicy (Sangiełowszczyzna). W parafii funkcjonują: ruch Światło-Życie, ruch Rodzin Nazaretańskich i kółka różańcowe. Moderatorem jest ks. Zdzisław Bochniak. Działają chóry: dziecięcy, młodzieżowy i dorosłych. Młodzieżowy chór "Nadzieja" brał udział w niejednej imprezie nie tylko na Litwie, ale i w Polsce.
Pamięć miasta.
Od 21 grudnia 1998 roku centrum miasta zdobi pomnik Adama Mickiewicza, wzniesiony z okazji 200. rocznicy urodzin poety. Autorem projektu pomnika jest Bronius Vyšniauskas. Na pomniku zamieszczono słynny cytat "Miej serce i patrzaj w serce", po polsku i litewsku oraz autograf poety.
19 listopada 1999 r. w Solecznikach odsłonięto także pomnik przywódcy powstania 1863 roku na Litwie i Białorusi, Konstantego Kalinowskiego (1838–1864). Na kamiennym postumencie ustawiono odlaną z brązu postać schylonego w zadumie powstańca, zaś u jego stóp leży złamana kosa – podstawowy oręż powstańców. Na pomniku imię Konstantego Kalinowskiego, bohatera trzech narodów zostało wypisane w trzech językach – po polsku, litewsku i białorusku – pismem łacińskim. Stracony w Wilnie w 1864 roku Konstanty Kalinowski walczył z zaborcą rosyjskim o wolność nie tylko Białorusinów. Autorem projektu był Walerian Januszkiewicz, a inicjatorem uczczenia pamięci Białoruskie Centrum Kultury w Solecznikach.
Najlepiej prezentującym się zabytkiem rejonu jest pałacyk Wagnerów w Solecznikach, w którym dzisiaj mieści się Szkoła Sztuk Pięknych im. Stanisława Moniuszki, założona w 1974 roku. W źródłach dworek w Solecznikach wspominany jest od XIV wieku. Pałacyk wybudowano w 1880 r. w stylu neorenesansu i neoklasycyzmu, autorem projektu pałacu był architekt niemiecki Herzschold. Pałac został połączony ze starszym XVIII-wiecznym dworem, który pełnił rolę oficyny. Pałac to piętrowa budowla wzniesiona na planie prostokąta. W środkowej części dłuższych ścian występuje ryzalit, nieco podwyższony w stosunku do całej bryły, zwieńczony trójkątnym frontonem. Obok ryzalitu niski portyk o czterech kolumnach podpierających otoczony balustradą balkon. Do prawej elewacji szczytowej przylega większy 10-kolumnowy portyk, nad którym znajduje się obszerny taras. Oficyna, czyli dawny XVIII-wieczny dwór, jest połączona z pałacem krytym korytarzem. Na tylnej ścianie znajduje się ganek. Pałac ma skromną dekorację zewnętrzną: listwowe obramowania okien i prostokątne płyciny. Pod pałacem znajdują się sklepione piwnice. We wnętrzu pałacu zachowały się stiukowe ornamenty i kartusze oraz piece i kominki. Łącznie z oficyna pałac miał 46 pomieszczeń. W czasie II wojny światowej zostały zrabowane i zniszczone cenne zbiory rodziny Wagnerów: biblioteka, liczne dzieła sztuki. Po wojnie w pałacu mieściły się szpital i szkoła muzyczna. Godna uwagi jest tzw. "złota sala". Przed pałacem znajduje się fontanna. Obecnie pałac jest restaurowany, co pozwala wierzyć, że będzie służyć jeszcze niejednemu pokoleniu solczan. Obok pałacu znajduje się park, założony przez Henriettę Wagnerową. Do parku prowadziły trzy aleje, dwie z nich obsadzone drzewami przez Karola Wagnera zaraz po kupieniu Solecznik.
Na obrzeżach miasta, przy trasie na Wilno, wznosi się murowana kaplica z końca XVIII wieku autorstwa polskiego architekta Wawrzyńca Gucewicza.
Solecznicka biblioteka publiczna założona w została w 1951 r. W 2002 r. biblioteka posiadała 26 filii w terenie. Księgozbiór to, książki w zdecydowanej większości w języku rosyjskim. Od 1956 roku biblioteka mieści się w Rejonowym Domu Kultury.
W zasobach biblioteki rejonowej i jej 11 filii zgromadzono ponad 317 tys. książek i czasopism: (33% w języku litewskim, 15% w języku polskim, 50% języku rosyjskim). W samej bibliotece rejonowej jest 73 tys. książek. Biblioteka pełni rolę centrum informacyjnego i życia społecznego. W centrum w Solecznikach, działa teatrzyk lalkowy, można skorzystać z usług internetu. W Solecznikach znajduje się również Białoruskie Centrum Kulturalne.
Symbole Solecznik.
Soleczniki mają flagę i herb autorstwa plastyka Arvydasa Každailisa. Autor jest również twórcą powojennego herbu Wilna, powiatu wileńskiego, Ejszyszek itd. W składającym się z dwóch pól godle Solecznik w górnej części na granatowym tle zostały umieszczone klucze św. Piotra (złoty i srebrny), symbolizujące katolicką wiarę mieszkańców miasta. Klucze apostolskie w herbach miejskich często występują również jako symbol wolności. W większej, dolnej części herbu, na czerwonym tle jako symbol jedności i braterstwa mieszkańców wielonarodowościowego miasta zostały przedstawione trzy orzechy.
Edukacja w Solecznikach.
Gimnazjum im. Jana. Śniadeckiego.
Polskie Gimnazjum im. Jana Śniadeckiego w Solecznikach (dawniej Polska Szkoła Średnia im. J. Śniadeckiego) swoją historię wywodzi z prywatnej szkoły parafialnej, według źródeł archiwalnych założonej w 1862 r. W 1936 r. władze Wielkich Solecznik przeznaczyły teren o powierzchni 1 ha na budowę nowej szkoły, którą otwarto w październiku 1939 r. Nauczanie odbywało się w języku polskim. W 1950 r. była to szkoła siedmioletnia, później średnia. Uczniowie pobierali naukę w języku polskim, a jednocześnie uczyli się języka litewskiego i rosyjskiego.
6 marca 1971 r. szkoła otrzymała nowy budynek, nieźle jak na ówczesne czasy wyposażony. W owym czasie nauczanie odbywało się w języku polskim, litewskim i rosyjskim. Od 1983 r. w Solecznikach funkcjonują dwie szkoły, a do września 1997 r. – trzy, więc szkoła nr 1 została polską szkołą. W 1998 r. nadano jej imię Jana Śniadeckiego.
Od 2009 r. szkołą kieruje Irena Wolska. Na stanowisku dyrektorów tej zasłużonej szkoły pracowali: J. Kuraczik (1934–1936), Bronisław Filipowicz (1936–1939), Maria Wojniusz (1939–1940), Kławdija Dmitrijewa (1945), Paweł Czepik (1945–1948), Nikołaj Blucow (1948–1950), Zigmas Papieczkis (1950–1951), Iraida Kuczina (1951–1952), Wiktor Żełobiński (1952–1954), Irena Bacojewa (1954–1956), Wiktor Paszkow (1956–1973), Arkadij Ancuto (1973–1979), Galina Sudnickaja (1979–1984), Danuta Jankowska (1984–1987), Stefan Dudojć (1987-2009)
W 2001 roku w szkole im. J. Śniadeckiego było 870 uczniów w wieku od 6 do 18 lat.
Grono pedagogiczne liczyło 76 nauczycieli, spośród których 27 jest absolwentami tej szkoły. Szkoła odnosi sukcesy w konkursie "Najlepsza szkoła – najlepszy nauczyciel". Istnieją tu sekcje sportowe, kółko komputerowe, astronomiczne, tańca towarzyskiego, pieśni religijnej "Cantare", teatralne "Azyl", teatrzyk kukiełkowy i inne. Uczniowie występują w szkolnym zespole pieśni i tańca "Solczanka" (kierownik Elwira Uczkuronis). Z inicjatywy młodzieży są wydawane gazetki: "Ekspres spod ławki szkolnej" i "Wesoły ul". Działała także drużyna harcerska 7 SDH "Step". Ponad 60% absolwentów dostaje się na wyższe uczelnie w kraju i poza jego granicami.
Ponad 5 lat szkoła uczestniczy w międzynarodowym konkursie "Kangur Matematyczny". W 2000 r. 67 uczniów nagrodzono dyplomami honorowymi.
W 2003 roku obok budynku szkoły zestawiono na powrót wiejską chatę rozebraną we wsi Maciucie koło Dziewieniszek. Stanowi ona początek zamierzonej zagrody etnograficznej. W 2005 roku szkoła przeszła certyfikację i otrzymała status Gimnazjum.
Towarzystwo Gimnastyczne "Sokół".
W Solecznikach istnieje Towarzystwo Gimnastyczne "Sokół", które w 2003 r. obchodziło 10-lecie odrodzenia działalności. Towarzystwo ma własny sztandar i zachowuje tradycje, dzięki czemu krzewi polskość w rejonie, w czym duża zasługa prezesa TG "Sokół" Michała Sienkiewicza. Inicjatorzy odrodzenia na Litwie TG "Sokół", podobnie jak i jego założyciele w dalekim 1905 roku, napotkali opór ze strony władzy. Kierujący rejonem solecznickim po rozwiązaniu Rady rejonowej urzędnicy nie wyrazili zgody na rejestrację "Sokoła", motywując swą decyzję nacjonalistycznym charakterem organizacji. Wówczas zarejestrowano Towarzystwa przy Klubie Sportowym Polaków na Litwie "Polonia". 22 listopada 1995 roku, TG "Sokół" zostało zarejestrowane jako samodzielna organizacja. Dziś są tu sekcje ringo i siatkówki.

</doc>
<doc id="176785" url="https://pl.wikipedia.org/wiki?curid=176785" title="Efekt gitarowy">
Efekt gitarowy

Efekt gitarowy – urządzenie elektroniczne przetwarzające i modyfikujące dźwięk, stosowane przeważnie do gitary elektrycznej, jak również nazwa efektu działania takiego urządzenia.
Możliwych jest kilka sposobów zmiany sygnału, wykorzystywanych w "efektach gitarowych":
Urządzenia nazywane efektami gitarowymi stosowane są głównie do gitar elektrycznych i mają zwykle kształt prostopadłościanu (stąd potoczna ich nazwa – "kostka") z pokrętłami regulacyjnymi i pedałem.
Pedalboard.
Pedalboard to skrzynia, w której gitarzyści przechowują efekty gitarowe. Zazwyczaj jest on skonstruowany w ten sposób, aby przed rozpoczęciem koncertu nie trzeba było wyciągać z niego efektów – wystarczy zdjąć górną pokrywę.

</doc>
<doc id="176786" url="https://pl.wikipedia.org/wiki?curid=176786" title="Tuła">
Tuła

Tuła () – miasto w europejskiej części Rosji, nad Upą, w podmoskiewskim zagłębiu węglowym, około 475 tys. mieszkańców (2020).
Historia.
Miasto wzmiankowane pierwszy raz w 1146. Początkowo znajdowało się w Księstwie Riazańskim. W 1503 zostało włączone do Wielkiego Księstwa Moskiewskiego. W latach 1507–1520 wzniesiono kreml w celu obrony przed Tatarami krymskimi. W XVI i XVII wieku było ośrodkiem hutnictwa. 
W 1712 z rozkazu Piotra I Wielkiego wybudowano w Tule pierwszą w Rosji fabrykę broni. W 1775 zostało stolicą guberni. W XIX wieku było ośrodkiem jubilerstwa, handlu wyrobami srebrnymi oraz produkcji samowarów. W latach 1918–1920, podczas wojny domowej w Rosji, znajdowała się tam baza zbrojeniowa Armii Czerwonej. Od 1937 jest stolicą obwodu. W czasie II wojny światowej od października do grudnia 1941 trwała obrona Tuły przed wojskami niemieckimi. 7 grudnia 1976 Tuła otrzymała tytuł miasta-bohatera (Город-герой).
Symbolem miasta są także tradycyjne pierniki tulskie.
Przemysł.
Tuła jest dużym ośrodkiem przemysłu metalurgicznego, zbrojeniowego, obróbki maszyn, elektrotechnicznego i spożywczego. Udział najważniejszych gałęzi przemysłu wynosi: budowa maszyn i obróbka metali – 57,5%, produkcja uzbrojenia – 19%, przemysł spożywczy – 18%.
Do największych przedsiębiorstw zalicza się:
Nauka i oświata.
W Tule mieści się Tulski Państwowy Uniwersytet Pedagogiczny im. L.N. Tołstoja. Jednym z doktorów honoris causa jest polski naukowiec, dr hab. Andrzej M. Michalski z Uniwersytetu Kazimierza Wielkiego w Bydgoszczy.
W latach 1944–1960 w Tule mieściła się Tulska Suworowska Szkoła Wojskowa.

</doc>
<doc id="176788" url="https://pl.wikipedia.org/wiki?curid=176788" title="Service Pack">
Service Pack

Service Pack (w skrócie SP) – dostarczony przez producenta pakiet zawierający nowe funkcje lub zbiorczą aktualizację bezpieczeństwa dla oprogramowania, udostępniony najczęściej w postaci pojedynczego, łatwego do zainstalowania pliku. Pojęcie Service Pack jest używane przede wszystkim w odniesieniu do produktów firm Microsoft i Autodesk. Kolejne pakiety Service Pack (jak również same aplikacje zaktualizowane za ich pomocą) są oznaczane pełną nazwą lub skrótem SP i kolejnymi cyframi, np. "Microsoft Windows XP Service Pack 2", "Autodesk AutoCAD 2007 ".
Najnowsze pakiety Service Pack firmy Microsoft.
Systemy operacyjne.
Service Pack 3 dla Windows XP.
Microsoft Windows XP Service Pack 3 został wydany dnia 6 maja 2008 roku. Najważniejsze zmiany to nowy Microsoft Management Console w wersji 3.0, nowy sposób aktywacji systemu, nowe sterowniki, oraz zwiększenie wydajności systemu. Service Pack 3 był ostatnim zbiorem poprawek dla tego systemu.
Service Pack 2 dla Windows Server 2003.
Dodatek Service Pack 2 dla systemu Windows 2003 wydany został 14 marca 2007.
Service Pack 2 dla Windows Server 2003 to przede wszystkim większa wygoda w zarządzaniu serwerem oraz wbudowane wcześniej opublikowane aktualizacje i poprawki. Między innymi ulepszono wydajność sieci poprzez Scalable Networking Pack, zarządzanie protokołem IPsec, narzędzia Domain Controller Diagnostics (DCDIAG) i MS Configuration (MSCONFIG). Wprowadzono możliwość zarządzania protokołem WPA2 dla sieci bezprzewodowych. SP2 zawiera także konsolę MMC3.0. (Analogicznie jak w Service Pack 3 do Windows XP).
Service Pack 4 dla Windows 2000.
Service Pack 4 dla Microsoft Windows 2000 został wydany 29 czerwca 2005 r. Jest to ostatni Service Pack dla tego systemu, ponieważ zakończono już podstawowy okres wsparcia technicznego. Do Service Pack 4 dostępne jest uaktualnienie Update Rollup 1.
Wymagania systemowe: 
Service Pack 2 dla Windows Vista.
Ostateczna wersja Service Pack 2 dla systemu Windows Vista została wydana 25 maja 2009. Wersja w języku polskim ukazała się 30 czerwca 2009. Wydając Service Pack 2, Microsoft zastosował podejście, w którym poprawki dostępne są najpierw dla subskrybentów serwisu TechNet a kilka dni później - dla wszystkich pozostałych.
Service Pack 1 dla Windows 7.
Service Pack 1 dla Windows 7 poprawia zabezpieczenia systemu, dodaje nowe funkcje i poprawia wydajność systemu. Ci, którzy go nie mają, nie będą otrzymywać aktualizacji jak i poprawek.
Service Pack 1 dla Windows 7 został wydany 22 lutego 2011 r. Jest to jedyny Service Pack dla tego systemu.

</doc>
<doc id="176789" url="https://pl.wikipedia.org/wiki?curid=176789" title="Apostrof">
Apostrof

Apostrof (gr. "apóstrophos") – znak pisarski w kształcie przecinka, umieszczany we frakcji górnej:
 ’ . W ortografii polskiej służy do oznaczenia, że litera (najczęściej samogłoska) występująca przed nim jest niewymawiana. Np. w przypadku nazwiska "Morse" [mɔːs] ostatnia litera "e" nie jest wymawiana; w celu jego odmiany należy użyć apostrofu: "alfabet Morse’a". Służy też często jako oznaczenie zwarcia krtaniowego w transkrypcji różnych języków (np. arabskiego). Ponadto jest stosowany jako znak zamykający cudzysłów definicyjny lub zagnieżdżony.
W normatywnej ortografii języka polskiego apostrofu nie używa się przy odmianie skrótowców – przykładowo, pisownia "DJ’a" jest niezgodna z normą pisowni; w poprawnym zapisie używa się łącznika: "DJ-a".
Znaki apostrofu poprawne typograficznie.
Poprawny z punktu widzenia typografii apostrof to  ’  (Unikod: U+2019). We współczesnych krojach pisma jego kształt jest generalnie identyczny ze znakiem przecinka, natomiast w niektórych krojach historycznych może być lekko ściśnięty w pionie. Za pomocą klawiatury można wpisać poprawny typograficznie apostrof pod Windows przez kombinację klawiszy +, pod systemem operacyjnym Mac OS X przy polskim układzie klawiatury +. Niektóre aplikacje pozwalają na wpisanie cudzysłowu, wprowadzając cyfry dziesiętne Unikodu np. +, inne – z użyciem kodu szesnastkowego przez wpisanie , a następnie naciśnięcie jednocześnie +, gdy kursor wciąż stoi bezpośrednio za wpisaną liczbą.
Znak zastępczy  '  to prosta, pionowa kreseczka we frakcji górnej, kodowana jako U+0027. Znak ten jest bezpośrednio dostępny z klawiatury zgodnej z PC – klawisz wspólny z cudzysłowem prostym  " .
Znaki zastępcze apostrofu niepoprawne typograficznie.
Akcent silny, ostry, akut:  ´  (U+00B4) jest często używanym znakiem zastępczym, ponieważ w wielu krojach czcionek znaki te są bardzo zbliżone.
Również inne znaki z racji podobieństwa stwarzają niebezpieczeństwo pomyłki:

</doc>
<doc id="176791" url="https://pl.wikipedia.org/wiki?curid=176791" title="Rajd długodystansowy">
Rajd długodystansowy



</doc>
<doc id="176794" url="https://pl.wikipedia.org/wiki?curid=176794" title="Ratusz Starego Miasta w Gdańsku">
Ratusz Starego Miasta w Gdańsku

Ratusz Starego Miasta (niem. Altstädtisches Rathaus) – zabytkowy ratusz z końca XVI wieku w Gdańsku na Starym Mieście, usytuowany pomiędzy Wielkim Młynem a pokarmelickim kościołem św. Józefa. Jeden z najcenniejszych gdańskich zabytków.
Historia.
Pierwszy ratusz na Starym Mieście, gotycki wznieśli Krzyżacy w 1382 roku. W miejscu obecnego budynku znajdowały się wcześniej dwa ratusze o konstrukcji szachulcowej. W drugiej połowie XVI wieku obiekt groził już zawaleniem, dlatego przystąpiono do wznoszenia nowego.
Obecny ratusz został wzniesiony w latach 1587-1589 (prace wykończeniowe zakończono w 1595 roku) w stylu niderlandzkiego manieryzmu (chociaż uderza pewna powściągliwość w wyrazie): kontrast ceglanych elewacji z kutymi w kamieniu detalami architektonicznymi, duże okna o gęstej kratownicy wewnętrznych podziałów, kontrast surowej, kubicznej bryły budynku ze strzelistymi wieżyczkami na narożach, które niejako zapowiadają wysoki i bogato członowany hełm wieży głównej. Autorem ratusza jest Antoni van Obberghen, za twórcę kamiennego portalu wejścia głównego uznaje się Willema van der Meera. Gmach powstał na planie nieregularnego kwadratu o bokach 24 m i 22 m, z dwukondygnacyjnymi piwnicami.
Wzniesiony dla władz Starego Miasta, raczej dla zaspokojenia ambicji lokalnych i potrzeb reprezentacyjnych niż dla rzeczywistych treści ustrojowych, przez wiele wieków był miejscem skupiającym ówczesne życie polityczne, gospodarcze, a także naukowe i towarzyskie tej części miasta. Ze Starym Miastem i ratuszem związany był sławny gdański browarnik oraz astronom Jan Heweliusz, który mieszkał nieopodal ratusza (→Obserwatorium Astronomiczne Jana Heweliusza) i pełnił funkcję ławnika oraz pierwszego rajcy. W piwnicach ratusza składował wyprodukowane przez siebie piwo. W latach 1806-1807 i 1813-1910 budynek był w posiadaniu pruskich i niemieckich władz sądowych, od 1910 roku ponownie w rękach władz miejskich.
W XIX wieku miały miejsce liczne przebudowy, zmianie uległ m.in. układ wnętrz oraz rozmieszczenie otworów okiennych i drzwiowych. Zostały otynkowane dotychczas ceglane elewacje. W 1881 roku elewacje ponownie otrzymały lico z cegły. Starą, zniszczoną cegłę zastąpiono nową, maszynową.
Wnętrza ratusza uległy ponownie gruntownej przebudowie w latach 1911-1914 w stylu neorenesansowym, ratując przed zagładą wiele detali z kamienic patrycjuszowskich, jak np. renesansowa trójarkadowa ściana kamienna z wielkiej sieni Domu Schumannów (Koncertów) (ul. Długa 45 – naprzeciwko Ratusza Głównomiejskiego), kompletne wnętrze z roku 1642 z plafonem, kominkiem, posadzką i boazeriami oraz inne detale z domów przy Podwalu Staromiejskim 69/70 i ul. Długiej 39 i 45. Renesansowy portal kamienny w sieni ratusza pochodzi z domu przy ul. Długiej 28, zaś piękne kręcone schody z Sieni Gdańskiej. Po remoncie gmach miał służyć jako miejski Pałac Ślubów, jednak realizacji tego zamierzenia przeszkodził wybuch I wojny światowej. Po 1915 roku był siedzibą urzędów miejskich (m.in. policji budowlanej i biur wydziału budownictwa), Senatu Wolnego Miasta Gdańska i konserwatora zabytków.
Ratusz Starego Miasta jest jedną z niewielu zabytkowych budowli gdańskich, które w niewielkim tylko stopniu ucierpiały podczas grabieży i zburzenia centrum miasta przez wojska radzieckie w 1945 roku. Dzięki temu ocalały cenne obrazy artystów gdańskich z połowy XVII wieku – cykl alegoryczny Hermana Hana i "Sybilla" Adolfa Boya. Bryła gmachu zachowała niezmieniony kształt. Od 1953 roku ratusz jest siedzibą instytucji kultury, obecnie Nadbałtyckiego Centrum Kultury. W latach 2008-2016 ratusz został poddany gruntownym pracom konserwatorsko-remontowym.
Przed ratuszem jest umieszczony pomnik Jana Heweliusza. Znajdujący się obok ratusza most na zabytkowym Kanale Raduni to historyczny Most Chlebowy, zbudowany około 1350 roku.
Architektura.
Dwukondygnacyjne piwnice przykryto sklepieniami kolebkowymi o przekroju eliptycznym. Ich górną kondygnację, która służyła jako piwiarnia i winiarnia, oświetlało 8 okienek. Dolna kondygnacja mieściła magazyn. W umieszczonym osiowo przyziemiu mieściła się waga miejska, sklepiona kuchnia i wozownia, mieszkania służbowe oraz apartament gościnny. Największym pomieszczeniem I piętra była reprezentacyjna Wielka Sala, określana w XVIII wieku także jako atrium. Z niej można było wejść do Dużej (Letniej) i Małej (Zimowej) Izby Rady oraz dwóch tak samo nazywanych Izb Ławy. W niskiej kondygnacji umieszczono archiwum, w którym przechowywano ratuszowe akta. W Dużej Izbie Ławy z biegiem czasu ulokowano kancelarię Ławy.
Więźba dachowa pochodzi z XVI wieku. Gmach został przykryty dwoma dachami czterospadowymi, których równoległe kalenice ozdobiono na krawędziach iglicami. Na kaletnicy od strony ul. Korzennej został umieszczony efektowny, strzelisty hełm. Twórcą kamieniarki był Nikolaus Jacobssen. Wejście główne zdobi reprezentacyjny portal. Proste, nieotynkowane ściany zwieńczono attyką, którą zdobi arkadowy fryz na elewacjach frontowej i południowej. Elewacje te otrzymały pierwotnie staranniejsze wykończenie, ponieważ nie były zasłonięte innymi budynkami. Dawniej wnętrza attyki zdobiły malowane postacie. Fasada główna została wzbogacona dwoma narożnymi wieżyczkami oraz kamiennymi płaskorzeźbami zdobiącymi fryzy obu kondygnacji, wśród nich m.in. herb Gdańska, herb Prus Królewskich i herb Polski, maszkarony oraz kartusz z rokiem rozpoczęcia budowy ratusza. Pomieszczenia przykryto drewnianymi stropami belkowymi.

</doc>
<doc id="176804" url="https://pl.wikipedia.org/wiki?curid=176804" title="Park Ji-sung">
Park Ji-sung

Park Ji-sung (박지성 [pakt͈ɕisʰʌŋ], ur. 25 lutego 1981 w Seulu) – południowokoreański piłkarz, który występował na pozycji pomocnika lub ofensywnego pomocnika.
Kariera klubowa.
Park pochodzi ze stolicy swojego kraju – Seulu. Swoją zawodową karierę piłkarską rozpoczął w 1999 roku w Myungji University. Przez jeden sezon tam spędzony nie wystąpił jednak w żadnym spotkaniu, więc przeniósł się do japońskiego Kyoto Purple Sanga. W pierwszym sezonie tam spędzonym zagrał tylko w 13 spotkaniach i strzelił 1 bramkę, jednak w następnym stał się podstawowym piłkarzem swojego klubu. W roku 2001 wraz ze swoim zespołem wygrał drugą dywizję J-League i został wybrany najlepszym graczem sezonu. Znalazł się także w najlepszej jedenastce. Rok później wygrał Puchar Cesarza, został jego najlepszym graczem i znów znalazł się w najlepszej jedenastce ligi.
W roku 2003 Park wraz ze swoim rodakiem, Lee Young-pyo przeszli do holenderskiego PSV Eindhoven. Jednak w pierwszym sezonie Park nie grał zbyt często natomiast Lee wychodził w podstawowym składzie. Rok później Park zaczął grać w pierwszym składzie, ponieważ Arjen Robben został kupiony przez Chelsea F.C. 4 maja 2005 Ji-sung strzelił bramkę w półfinałowym meczu Ligi Mistrzów z włoskim A.C. Milanem. PSV wygrało u siebie 3-1 jednak na wyjeździe przegrało 2-0 i AC Milan awansował do finału rozgrywek.
22 czerwca 2005 Park przeszedł za kwotę 4 mln funtów do angielskiego Manchesteru United. W ekipie "Czerwonych Diabłów" zadebiutował 9 sierpnia w meczu z DVSC Debreczyn. Swoją pierwszą bramkę zdobył 20 grudnia w wygranym 3-1 meczu z Birmingham City w ćwierćfinale Carling Cup. W sezonie 2005/06 był jednym z podstawowych piłkarzy swojego klubu. Od następnego sezonu zaczął jednak rzadziej występować. W tym czasie wraz z Manchesterem dwa razy został Mistrzem Anglii, jeden raz wicemistrzem, wygrał Puchar Ligi Angielskiej i Tarczę Wspólnoty. Park jednak nie wystąpił w wygranym w rzutach karnych 6-5 finałowym spotkaniu Ligi Mistrzów w sezonie 2007/08. W grudniu 2008 roku wraz ze swoją drużyną sięgnął po Klubowe Mistrzostwo Świata, zaś w marcu 2009 roku zdobył Puchar Ligi. Wystąpił także w przegranym przez United 0:2 finale Ligi Mistrzów 2008/2009 z Barceloną.
7 lipca 2012 podpisał trzyletni kontrakt z Queens Park Rangers F.C., które zapłaciło za Koreańczyka 2 miliony funtów.
W letnim okienku transferowym 2013 roku, po spadku QPR do Championship, Park Ji-Sung został wypożyczony do klubu PSV Eindhoven.
14 maja 2014 roku ogłosił zakończenie kariery z powodu kontuzji kolana.
Statystyki kariery.
"Stan na 26 grudnia 2011."
Kariera reprezentacyjna.
Park w roku 2000 wraz z kadrą U-23 wystąpił na Igrzyskach Olimpijskich, które odbywały się w Sydney. W kadrze A Park zadebiutował w tym samym roku. Swojego pierwszego gola w kadrze strzelił 7 czerwca w wygranym 2-1 towarzyskim spotkaniu z Macedonią. W tym samym roku Guus Hiddink powołał go na Puchar Konfederacji. Na tym turnieju Korea Południowa nie zdołała wyjść ze swojej grupy zajmując w niej 3. miejsce a sam Park zagrał we wszystkich 3 spotkaniach swojej ekipy. Rok później znalazł się w 23-osobowym składzie na Mistrzostwa Świata w Piłce Nożnej 2002, odbywające się w Korei Południowej i Japonii. Na tej imprezie reprezentacja Korei Południowej zajęła 4. miejsce, a Ji-sung zagrał we wszystkich spotkaniach i strzelił 1 bramkę (w wygranym 1-0 meczu z Portugalią). 4 lata później Dick Advocaat powołał go na następny mundial. Reprezentacja Korei Południowej nie zdołała wyjść ze swojej grupy. Park zagrał we wszystkich spotkaniach i strzelił jednego gola (w zremisowanym 1-1 meczu z Francją). W 2010 roku na mundialu w RPA zdobył gola w wygranym 2-0 meczu z Grecją. W 2011 roku po odpadnięciu w półfinale Pucharu Azji, ogłosił koniec reprezentacyjnej kariery.

</doc>
<doc id="176806" url="https://pl.wikipedia.org/wiki?curid=176806" title="Woltyżerka">
Woltyżerka

Woltyżerka – dyscyplina jeździecka, obecnie jako jedna z 7 dyscyplin wspierana jest przez Międzynarodową Federację Jeździecką (FEI). W dyscyplinie tej zawodnik lub grupa zawodników wykonuje zróżnicowane ćwiczenia gimnastyczne i akrobatyczne na galopującym, kłusującym lub stępującym koniu, prowadzonym na lonży. 
Współczesna woltyżerka nie jest jednak wyłącznie odrębną dyscypliną; podobnie jak w czasach dawniejszych, stanowi często element przygotowań w uprawianiu innych dyscyplin jeździeckich: jako element nauki jazdy konnej początkujących oraz jako część treningu dla zaawansowanych.
Historia dyscypliny.
Początki popisów akrobatycznych i tanecznych wykonywanych na przemieszczającym się koniu sięgają starożytności. Przez wieki uprawiane były także dla zapewnienia sprawności poruszania się na koniu podczas walki. Obecna nazwa wywodzi się z czasów renesansu i pochodzi od francuskiego słowa ""la Voltige" ("voltiger"") (akrobacja; podlatywać). W epoce renesansu woltyżerka stanowiła część musztry jeździeckiej oraz była ćwiczeniem zwinności uprawianym przez szlachtę i rycerstwo. 
W latach 20. XX wieku do uprawiania woltyżerki, będącej domeną szkoleniowców wojskowych, dopuszczono dzieci i młodzież, dzięki czemu stała się ona sportem umożliwiającym kontakt z koniem od najmłodszych lat. W roku 1920 dyscyplina woltyżerki pojawiła się jednorazowo na Igrzyskach Olimpijskich w Antwerpii. 
Współczesna woltyżerka ma swoje korzenie w Niemczech, gdzie w czasach powojennych zaczęto traktować ją jako przygotowanie młodzieży do uprawiania sportów konnych. Organizacja FEI uznała woltyżerkę za dyscyplinę oficjalną w roku 1983. W tym samym roku rozegrano w Niemczech pierwsze drużynowe zawody woltyżerki, a w roku 1986 – pierwsze indywidualne. Pierwsze Mistrzostwa Europy odbyły się w roku 1984 w Austrii. Woltyżerka pojawiła się także na Igrzyskach Olimpijskich w Los Angeles (1984) i w Atlancie (1996), lecz jedynie jako konkurencja pokazowa.
Konkursy woltyżerki.
Konkursy woltyżerki rozgrywane są indywidualnie, zespołowo (4-8 zawodników) lub w parach i polegają na wykonywaniu ćwiczeń na koniu w idealnej równowadze i harmonii z jego ruchem. "Lonżujący" lonżuje konia po okręgu o średnicy min. 15 m. Ćwiczenia wykonywane są w galopie lub w stępie, w zależności od poziomu zaawansowania zawodników i często wraz z podkładem muzycznym. Zawodnicy indywidualni mogą korzystać z tego samego konia. W trakcie zawodów rozgrywa się: 
Rząd konia do woltyżerki składa się z: ogłowia wędzidłowego, dwóch wypinaczy, pasa woltyżerskiego z podkładką i przystułami, lonży i bata do lonżowania. Stosuje się także derki ochronne. Dopuszcza się użycie bandaży i ochraniaczy nóg końskich.
Woltyżerka w Polsce.
Dyscyplina woltyżerki pojawiła się w Polsce w latach 80. XX wieku, chociaż podobnie jak w innych krajach, treningi woltyżerskie obecne były wcześniej, na przykład w sekcji sportowej Stada Ogierów w Sierakowie. Pierwszymi uprawiającymi ją jako odrębną dyscyplinę były zawodniczki sekcji akrobatyki sportowej działającej przy Stadninie Koni w Jaroszówce. Trenerka sekcji, Hanna Kaczyńska, we współpracy z trenerem i zawodnikiem ujeżdżenia Andrzejem Sałackim, pomysłodawcą wprowadzenia tej dyscypliny w sekcji, w niespełna pół roku przygotowali zawodniczki do startu w Mistrzostwach Świata w Szwajcarii (1986). Drużyna sekcji woltyżerki z Jaroszówki w kolejnych latach odnosiła sukcesy, m.in.: dwa brązowe medala Mistrzostw Świata w Ebreichsdorf (Austria, 1988 r.), w Heilbronn (Niemcy, 1992 r.) i brązowy medal Mistrzostw Europy w Hadze (Holandia, 1993 r.). Sukcesy te spowodowały zainteresowanie dyscypliną w kraju i utworzenie kolejnych sekcji woltyżerki w Ochabach, Łącku i Józefinie. Prowadzona przez Jana Ratajczaka sekcja z Klubu Jeździeckiego "Aromer" w Józefinie w roku 2003 zdobyła brązowy medal Mistrzostw Europy we Francji (w Saumur). Polska była też gospodarzem Mistrzostw Europy w Woltyżerce w roku 1989 w Drzonkowie i w roku 2001 w Poznaniu.
Figury w woltyżerce.
Wśród figur w woltyżerce wyróżniamy między innymi:

</doc>
<doc id="176808" url="https://pl.wikipedia.org/wiki?curid=176808" title="Prace bosmańskie">
Prace bosmańskie

Prace bosmańskie (inaczej "roboty bosmańskie") to wszystkie prace związane z reperacją żagli na jachcie lub żaglowcu, naprawą okuć, drobnymi naprawami pokładu i całego takielunku.

</doc>
<doc id="176810" url="https://pl.wikipedia.org/wiki?curid=176810" title="2007 w informatyce">
2007 w informatyce



</doc>
<doc id="176812" url="https://pl.wikipedia.org/wiki?curid=176812" title="Anastacia">
Anastacia

Anastacia, właśc. Anastacia Lyn Newkirk (ur. 17 września 1968 w Chicago) – amerykańska piosenkarka, autorka tekstów, producentka muzyczna i była tancerka.
Znana ze swojego potężnego głosu mezzosopranowego i niskiego wzrostu (157 cm), została nazwana "małą damą z wielkim głosem". Jej znakiem rozpoznawczym są także okulary przeciwsłoneczne. Mimo że artystka skorygowała wadę wzroku, to nadal często je nosi.
Według danych z 2018, sprzedała trzydzieści milionów egzemplarzy swoich płyt
Życiorys.
Wczesne lata.
Urodziła się 17 września 1968 w Chicago w stanie Illinois, jest córką piosenkarza Roberta Newkirka i aktorki Diane Hurley, która występowała w teatrze na Broadwayu. Ma starszą siostrę Shawn i młodszego brata Briana. Ich ojciec opuścił rodzinę, gdy Anastacia miała trzy lata.
Jako nastolatka przeprowadziła się do Nowego Jorku, gdzie podjęła naukę w Professional Children's School na Manhattanie.
Początkowo z show biznesem związała się jako tancerka. Występowała m.in. w teledyskach zespołu Salt-n-Pepa w 1988 roku.
Życie prywatne.
Od 13. roku życia choruje na chorobę Leśniowskiego-Crohna.
W styczniu 2003 w wieku 34 lat został u niej zdiagnozowany rak piersi. Choroba została wyleczona dzięki zabiegowi operacyjnemu wraz z uzupełniającą radioterapią. 27 lutego 2013 Anastacia poinformowała o nawrocie choroby i odwołała zaplanowaną trasę koncertową. Jesienią tego samego roku poddała się zabiegowi obustronnej mastektomii i późniejszej rekonstrukcji piersi. Także w wieku 39 lat u piosenkarki rozpoznano częstoskurcz nadkomorowy.
21 kwietnia 2007 wyszła za mąż za swojego ochroniarza Wayne'a Newtona. Została też przybraną matką dwójki jego dzieci z poprzedniego związku. W kwietniu 2010 po trzech latach małżeństwa, oboje wnieśli o rozwód.
Dyskografia.
Albumy studyjne

</doc>
<doc id="176815" url="https://pl.wikipedia.org/wiki?curid=176815" title="Refowanie">
Refowanie

Refowanie – zmniejszanie powierzchni ożaglowania stosowane podczas żeglugi w trudnych warunkach wiatrowych w celu zmniejszenia siły aerodynamicznej wytwarzanej na żaglach, obniżenia środka ożaglowania, zmniejszenia przechyłu, a także wywołania nawietrzności lub zawietrzności.
Stosuje się różne rozwiązania służące do refowania (refpatenty) np.: 
Nierefowanie żagli przy silnych wiatrach jest nazywane forsowaniem żaglami.
Linki zewnętrzne.
podsumowanie dyskusji o refowaniu na stronie grupy pl.rec.zeglarstwo

</doc>
<doc id="176819" url="https://pl.wikipedia.org/wiki?curid=176819" title="Kwas sorbowy">
Kwas sorbowy

Kwas sorbowy, kwas sorbinowy (E200) – organiczny związek chemiczny z grupy nienasyconych kwasów karboksylowych. Po raz pierwszy został otrzymany poprzez ekstrakcję z owoców jarzębiny ("Sorbus aucuparia"), skąd pochodzi jego nazwa. Dziś na skalę przemysłową uzyskuje się go syntetycznie.
Dopuszczalne dzienne spożycie wynosi 25 mg/kg masy ciała.
Właściwości.
Kwas sorbowy i jego sole hamują rozwój pleśni i drożdży w pH 3–6, natomiast wykazują ograniczone działanie w stosunku do bakterii, szczególnie bakterii kwasu mlekowego, co sprawia, że kwas sorbowy jest bardzo użyteczny przy produkcji serów. Właściwości konserwujące wzrastają w obecności soli kuchennej, cukru, kwasu propionowego, nizyny i fosforanów. Mechanizm działania polega na hamowaniu aktywności enzymów, głównie dehydrogenaz, ale także katalazy, peroksydazy i niektórych enzymów zawierających grupy −SH. Kwas sorbowy jest skuteczny tylko w niskim pH, w stanie niezdysocjowanym. Jest on bardziej efektywny w działaniu od kwasu benzoesowego i propionowego.
W organizmie ulega β-oksydacji. W badaniach na szczurach stwierdzono, że kwas ten, podawany z dietą, powodował powiększenie masy wątroby, bez zmian histopatologicznych.
Zastosowanie.
Stosowany jako konserwant (lemoniada, sok cytrynowy, wino, cydr) oraz środek utrzymujący wilgotność (sery, serniki, mrożona pizza, owocowe nadzienia do ciast, syropy czekoladowe, a także sałatki owocowe, wyroby cukiernicze, pieczywo, skorupiaki). Poza przemysłem spożywczym dodaje się go do kosmetyków, płynów do płukania jamy ustnej, past do zębów oraz różnych maści (na przykład dentystycznej).
Zagrożenia.
Uważa się, że jest nieszkodliwy dla zdrowia, choć dość często powoduje reakcje alergiczne (kontaktowe zapalenie skóry, rumień oraz inne podrażnienia skóry, a także astmę), jednak najczęściej dotyczą one kontaktu bezpośredniego ze skórą, natomiast rzadziej po przyjęciu doustnie, prawdopodobnie ze względu na szybki rozkład metaboliczny w organizmie człowieka.

</doc>
<doc id="176820" url="https://pl.wikipedia.org/wiki?curid=176820" title="Top (żeglarstwo)">
Top (żeglarstwo)



</doc>
<doc id="176822" url="https://pl.wikipedia.org/wiki?curid=176822" title="Bernardyn">
Bernardyn



</doc>
<doc id="176825" url="https://pl.wikipedia.org/wiki?curid=176825" title="Okucie (żeglarstwo)">
Okucie (żeglarstwo)

Okucia – metalowe elementy na jachcie lub żaglowcu, które służą do mocowania olinowania (np. want lub sztagów).

</doc>
<doc id="176827" url="https://pl.wikipedia.org/wiki?curid=176827" title="Skoki przez przeszkody">
Skoki przez przeszkody

Skoki przez przeszkody – olimpijska konkurencja jeździectwa, jedna z siedmiu wspieranych przez Międzynarodową Federację Jeździecką (FEI). W tej konkurencji, koń i jeździec pokonują przeszkody ustawione na torze zwanym parkurem z jak najmniejszą liczbą błędów.
Historia dyscypliny.
Skoki przez przeszkody wywodzą się z XVIII wiecznej tradycji polowań na lisy i współzawodnictwa pomiędzy ich uczestnikami. Pierwsze oficjalne zawody w skokach odbyły się w 1864 roku w Dublinie. Od 1900 roku (olimpiada w Paryżu), czyli już od drugiej olimpiady nowożytnej, jest to dyscyplina olimpijska. Pierwszy konkurs skoków w Polsce rozegrano w 1880 roku w Warszawie. Na początku XX wieku zaczęto stosować rodzaj dosiadu, umożliwiający koniowi skakanie w warunkach zbliżonych do naturalnych. Rewolucyjną w tamtych czasach pozycję skokową wprowadził kapitan Federico Caprilli.
Konkursy – zasady ogólne.
Celem zawodów jest sprawdzenie umiejętności, dokładności i wytrenowania konia skaczącego pod jeźdźcem.
Konkurencja polega na tym, że na parkurze ustawia się kilka lub kilkanaście przeszkód, które jeździec wraz ze swym koniem musi pokonać w określonej kolejności oraz normie czasu, z jak najmniejszą liczbą zrzutek i przypadków nieposłuszeństwa konia tak zwanego wyłamania lecz w konkursie skoków w zawodach WKKW kończy się to dyskwalifikacją. Za każdy błąd para koń i jeździec otrzymuje punkty karne. Zwycięża ten, kto zgromadził jak najmniejszą liczbę punktów karnych, a w przypadku wyrównanego wyniku, ten kto pokona tor w krótszym czasie. Istnieje wiele rodzajów konkursów: w niektórych zwycięzcy wyłaniani są w dogrywkach; są też konkursy pozwalające na zbieranie punktów bonifikacyjnych oraz takie, w których priorytetowy jest czas przejazdu. Kobiety współzawodniczą z mężczyznami.
Istnieje wiele rodzajów przeszkód, a te najczęściej spotykane to: stacjonata, okser, triplebarre, mur, oraz rów z wodą. W zależności od klasy i rodzaju konkursu, na parkurze ustawionych jest od 7 do 13 przeszkód – pojedynczych lub wchodzących w skład kombinacji, czyli tzw. szeregów. Przeszkody są ponumerowane zgodnie z kolejnością pokonywania; wyjątek stanowią niektóre konkursy specjalne. Dodatkowo, linia startu i mety, przeszkody oraz przejazdy obowiązkowe oznaczane są chorągiewkami białymi i czerwonymi. Zawodnik musi pokonać te części toru pomiędzy chorągiewkami, mijając czerwone po swojej prawej, a białe po lewej stronie.
Punktacja.
Najczęściej podstawą w ocenianiu zawodników jest najmniejsza liczba błędów oraz czas pokonywania parkuru. Do błędów zalicza się (w konkursach do wysokości 125 cm czyli do klasy N1 włącznie):
W konkursach od 130 cm włącznie (klasa C i powyżej oraz międzynarodowe zawody FEI) dopuszczalne jest tylko jedno nieposłuszeństwo konia; drugie powoduje eliminację z konkursu.
Eliminacja różni się od dyskwalifikacji podstawami do jej stosowania oraz tym, że dotyczy tylko jednego konkursu i niemożności jego kontynuowania. Dyskwalifikacja może natomiast dotyczyć całych zawodów i wszystkich rozgrywanych w ich ramach konkursów.
Klasy konkursów.
W Polsce obowiązują następujące klasy konkursów określone między innymi maksymalną wysokością przeszkód:
Co najmniej 50% przeszkód musi mieć wymiar odpowiadający klasie konkursu. Pozostałe przeszkody mogą być o 5 cm wyższe lub niższe.
W niektórych konkursach (potęgi skoku, 6 barier) przeszkody mogą mieć nawet ponad 2 metry wysokości.
Czasem, na zawodach towarzyskich (najniższej rangi) są spotykane również klasy Mini LL, które muszą być niższe niż 90 centymetrów. Stadnina organizująca je sama wybiera wysokość przeszkód.
Zawody.
Najważniejszą imprezą sportową w skokach przez przeszkody jest letnia olimpiada (rozgrywana od 1900 roku), mistrzostwa świata (rozgrywane od 1957 roku), Puchar Świata, a także mistrzostwa kontynentów i regionów.
Puchar Narodów.
Reprezentacje narodowe każdego roku walczą w seriach konkursów o Puchar Narodów. Zawody te są rozgrywane podczas Międzynarodowych Oficjalnych Zawodów Konnych (CSIO). W konkursie z każdej drużyny narodowej startuje po czterech jeźdźców, a w końcowej klasyfikacji odrzuca się najsłabszy wynik. Drużyny złożone z kilku par koń – jeździec biorą także udział w sztafetach.
Konkursy skoków.
Konkursy w skokach przez przeszkody rozgrywane są na różnych zasadach, a podczas jednych zawodów organizuje się często kilka lub kilkanaście konkursów. Różnorodność torów przeszkód i stopnia trudności stanowią o atrakcyjności zawodów z perspektywy widzów oraz o zainteresowaniu zawodników. Techniczne i prawne warunki uczestnictwa w konkursach są jednakowe dla wszystkich uczestników.
W zawodach obowiązuje limit startów dla konia, który wynosi 2 starty dziennie (w zawodach trwających 3 dni i więcej, od 3 dnia włącznie – tylko 1 start). Start konia w 2 nawrocie konkursu dwunawrotowego jest wykorzystaniem limitu.
Istnieje wiele rodzajów konkursów w skokach przez przeszkody, organizowanych na różnych zasadach. Należą do nich m.in.:
Konkurs zwykły.
Konkurs zwykły – zawodnicy z jednakową liczbą punktów karnych klasyfikowani są według czasu przejazdu – wygrywa zawodnik który uzyskał najkrótszy czas przejazdu.
Konkurs na dokładność/styl.
Konkurs dokładności ma założoną normę czasu, ale o miejscu w klasyfikacji decyduje nie czas, a liczba punktów karnych zgromadzonych podczas przejazdu. Jeźdźcy, którzy zdobyli tę samą liczbę punktów karnych zajmują miejsca "ex aequo". Aby wyłonić zwycięzcę, przeprowadza się rozgrywkę na zasadzie konkursu zwykłego. Lub losowanie miejsc.
Konkurs na czas (SZWAICAR).
Konkurs na szybkość to konkurs sędziowany według tabeli punktacji C. Polega ona na tym, że popełnione błędy są przeliczane na karne sekundy i dodawane do czasu przejazdu, a nieposłuszeństwa konia (pierwsze lub drugie) skutkują jedynie odpowiednio dłuższym czasem przejazdu. Konkursem takim jest np. "konkurs myśliwski", w którym dodatkowo jeździec sam wybiera trasę przejazdu.
Konkurs dwunawrotowy.
Konkurs składa się z dwóch nawrotów, które zawodnik musi pokonać dosiadając tego samego konia. Tory przeszkód mogą być identyczne lub różnić się w poszczególnych nawrotach. W zależności od ustaleń danych zawodów, w drugim nawrocie uczestniczą wszyscy zawodnicy, którzy ukończyli nawrót pierwszy, lub też ich część (nie mniej niż 25% i wszyscy, którzy ukończyli pierwszy nawrót bezbłędnie). Zwycięzców wyłania się zgodnie z punktami karnymi i czasem uzyskanym w rozgrywce.
Konkurs dwufazowy.
Konkurs ten jest rozgrywany w dwóch fazach, następujących bezpośrednio po sobie. Linia mety pierwszej fazy (7 do 9 przeszkód) jest jednocześnie linią startu drugiej fazy (4 do 6 przeszkód). Po zakończeniu pierwszej fazy, przejazd kontynuują w drugiej fazie jedynie ci zawodnicy, którzy pokonali pierwszą bezbłędnie i w normie czasu. Każda z faz może być organizowana na zasadach różnych konkursów (np. dokładności i zwykłego lub dokładności i prędkości).
Konkurs potęgi skoków (DRABINKA).
Konkurs potęgi skoków polega na pokonywaniu coraz wyższych przeszkód, sięgających nawet ponad dwa metry (minimum 140 cm). Rekord należy do Chilijczyka Alberta Larraguibela na koniu Huaso w 1949 roku i wynosi 247 cm.
Sztafeta (DOUBLE).
W sztafetach współzawodniczą zespoły złożone z 2 albo 3 zawodników, którzy razem wjeżdżają na parkur. Zawodnicy kolejno rozpoczynają przejazdy, a czas przejazdu wszystkich jest liczony wspólnie. Eliminacja jednego członka powoduje eliminację całego zespołu. Istnieje kilka wersji tego konkursu.
Konkursy z Jokerem.
Konkursy z Jokerem zawierają przeszkodę dużo trudniejszą, ale wyżej punktowaną. Może to być np. przeszkoda z jednej strony zawieszony wyżej niż z drugiej (dopuszczalna różnica to 10 cm).
Konkurs o wzrastającym stopniu trudności.
Konkurs odbywa się na 6, 8 lub 10 przeszkodach. Za każdą kolejną poprawnie pokonaną przeszkodę otrzymuje się wzrastającą liczbę punktów (za przeszkodę nr 1: 1pkt, nr 2: 2 pkt itd.). Suma powinna wynosić odpowiednio (w zależności od liczby przeszkód): 21, 36 lub 55 punktów. Nie przyznaje się punktów za strąconą przeszkodę. Narastająca trudność przeszkód wynika nie tylko z wysokości i szerokości, lecz także z ich umieszczenia na torze. Ostatnią przeszkodę jeździec może wybrać pomiędzy ostatnią typowo punktowaną przeszkodą lub "Jokerem", który jest dwukrotnie wyżej punktowany np. typowo punktowana przeszkoda ma 8 to Joker będzie miał 16 itd. Jednakże w przypadku strącenia jokera, jego wartość jest odejmowana od wyniku. Konkurs ten może być rozgrywany na zasadach konkursu zwykłego, na dokładności z rozgrywką lub zwykłego z rozgrywką dla zawodników o tym samym wyniku punktowym.
Konkurs z wyborem przeszkód.
W konkursie tym, każda przeszkoda jest oznaczona tabliczką, wskazującą ile punktów bonifikacyjnych daje jej pokonanie (od 10 do 120 punktów). Punktacja zależy od trudności przeszkody, a każda z przeszkód musi mieć taką budowę, która umożliwia przeskoczenie jej z obydwu stron. Jeździec pokonuje przeszkody w dowolnej kolejności (każdą może dwukrotnie). Przeszkoda "Joker" jako jedyna jest nagradzana 200 punktami. Wygrywa ten, kto w określonym czasie uzbiera najwięcej punktów.
Zrzutka powoduje, że punkty nie są przyznawane, a przeszkoda nie jest odbudowywana i nie jest możliwe zdobycie punktów za jej ponowne pokonanie. Zrzutka "Jokera" powoduje utratę 200 punktów. Upadek powoduje zakończenie przebiegu, ale zebrane punkty nie przepadają. Nieposłuszeństwa konia skutkują utratą czasu i zebraniem mniejszej liczby punktów bonifikacyjnych.

</doc>
<doc id="176829" url="https://pl.wikipedia.org/wiki?curid=176829" title="Sergio Valech">
Sergio Valech

Sergio Valech Aldunate (ur. 21 października 1927 w Santiago, zm. 24 listopada 2010) – chilijski duchowny katolicki, działacz na rzecz praw człowieka.
Przewodniczył Narodowej Komisji do Spraw Więźniów Politycznych i Tortur, która prowadziła dochodzenie dotyczące zbrodni reżimu Augusto Pinocheta. Efektem pracy komisji był Raport Valecha.
Valech urodził się w Santiago, jest synem Antonio Valech Haddad i Mercedes Aldunate Lazo. Przyjął święcenia kapłańskie w Santiago 28 czerwca 1953. 27 sierpnia 1973 został mianowany biskupem pomocniczym Santiago, ze stolicą tytularną Zabi; sakrę biskupią odebrał 18 października 1973, a w stan spoczynku przeszedł 3 marca 2003.

</doc>
<doc id="176830" url="https://pl.wikipedia.org/wiki?curid=176830" title="Myślenie postformalne">
Myślenie postformalne

Myślenie postformalne – pojęcie charakterystyczne dla i postpiagetowskich koncepcji , powstałych w nurcie "life-span psychology".
Zostało ono wprowadzone w wyniku krytyki wobec poglądów Jeana Piageta (zob. koncepcja rozwoju intelektualnego) – przede wszystkim tych, które dotyczyły adaptacyjnego charakteru operacji formalnych (zob. stadium operacji formalnych) oraz rozwoju moralnego obejmującego przedział czasowy od narodzin do okresu dorastania włącznie. Później zmiany miały mieć już charakter tylko ilościowy. Z jednej strony, wyniki badań wskazywały bowiem, że ludzie dorośli (a więc ta grupa wiekowa, która w koncepcji cf miała już osiągnąć formalne stadium rozwoju poznawczego) od pewnego wieku osiągają coraz gorsze wyniki w testach myślenia formalnego; ich sądy logiczne wydawały się być uzależnione od treści argumentów. Z drugiej, dokonano teoretycznej krytyki stanowiska Piageta, mówiącego o tym, że myślenie formalne jest najbardziej przystosowawcze, czyli najlepiej spośród wszystkich służy adaptacji do świata.
Istnienie myślenia postformalnego miało być hipotezą zarówno wyjaśniającą niezgodne z koncepcją Piageta wyniki badań, jak i uzupełniającą teoretyczne rozważania o tym, jak człowiek dorosły postrzega swoją rzeczywistość i w jaki sposób w niej funkcjonuje. Ten rodzaj myślenia miałby bowiem ułatwiać poruszanie się w świecie relacji społecznych dzięki relatywizacji logiki, dokonującej się przez uwzględnianie kontekstu występowania danych treści. Ludzie dorośli mieliby więc posiadać zdolność myślenia abstrakcyjnego, ale nie w pełni stosować ją na co dzień ze względu na jej nieadekwatność do rzeczywistości społecznej. Twórcy teorii neo- i postpiagetowskich podkreślali, że świat człowieka dorosłego składa się w dużej mierze z relacji interpersonalnych. Sprawia to, że występują w nim przede wszystkim problemy otwarte, czyli takie, do których zdefiniowania potrzeba nieskończonej liczby zmiennych i jednocześnie trudno jest oddzielić dane niezbędne do rozwiązania danego problemu od danych mniej istotnych. Co więcej, rzeczywistość ma charakter kontekstualno-dialektyczny, tzn. podlega nieustannym zmianom, można ją poznać tylko z pewnego punktu widzenia (tzn. nigdy obiektywnie), wiedza na jej temat jest ze swej natury wewnętrznie sprzeczna.
Badacze należący do nurtów neo- i postpiagetowskich to: G. Labouvie-Vief, , F.A. Richards, J.D. Sinnott, M. Basseches, Pascual-Leone i wielu innych, a na gruncie polskim m.in.: E. Gurba, M. Olejnik, A. Niemczyński. 
Spośród koncepcji spoza tradycji Piagetowskiej bywa odnotowana ta stworzona przez . Jest ona oparta przede wszystkim na teoretycznych rozstrzygnięciach Deweya i Gadamera. Myślenie postformalne nazywa Kincheloe "hermeneutyką krytyczną" i wskazuje na cztery grupy jego cech: etymologię ("etymology"), wzór ("pattern"), proces ("process"), kontekstualizacja ("contextualization").

</doc>
<doc id="176838" url="https://pl.wikipedia.org/wiki?curid=176838" title="Katownia w Gdańsku">
Katownia w Gdańsku

Katownia (niem. "Peinkammertor") – powstała w II połowie XIV wieku, jako średniowieczne obwarowanie Głównego Miasta w Gdańsku. Razem z Wieżą Więzienną stanowiła zespół przedbramia (barbakan) ulicy Długiej.
 Budynek wpisany jest do rejestru zabytków wraz z wieżą więzienną i więzieniem pod nr rej.: A-494 z 1.09.1969:
Katownia została przebudowana w latach 1593–1604 przez Antoniego van Obberghena, dekoracje zostały wykonane przez Willema van der Meera (między innymi rzeźba bezgłowego klucznika). Wieża Więzienna osiągnęła obecną wysokość w latach 1508–1509, za sprawą Michała Enkingera.
Po wzniesieniu umocnień nowożytnych zmieniono funkcję całej budowli z przeznaczeniem na katownię, salę sądową i więzienie. Po wschodniej stronie Wieży Więziennej znajdował się pręgierz, miejsce wielu egzekucji. Obecnie w Katowni mieści się oddział Muzeum Gdańska.

</doc>
<doc id="176840" url="https://pl.wikipedia.org/wiki?curid=176840" title="Styl gotycki">
Styl gotycki



</doc>
<doc id="176846" url="https://pl.wikipedia.org/wiki?curid=176846" title="Urządzenia peryferyjne">
Urządzenia peryferyjne



</doc>
<doc id="176853" url="https://pl.wikipedia.org/wiki?curid=176853" title="Call-girl">
Call-girl



</doc>
<doc id="176854" url="https://pl.wikipedia.org/wiki?curid=176854" title="Motorówka">
Motorówka

Łódź motorowa, potocznie motorówka – mała jednostka pływająca napędzana silnikiem spalinowym. Przeznaczona jest do uprawiania żeglugi po wodach śródlądowych i morskich wodach przybrzeżnych. 
Motorówki są wykorzystywane do różnych zadań, począwszy od sportu i rekreacji, po działania wojenne. Zgodnie z przepisami Polskiego Rejestru Statków, przepisy klasyfikacji i budowy łodzi motorowych mają zastosowanie do śródlądowych łodzi motorowych o długości kadłuba mniejszej niż 20 m oraz do przybrzeżnych łodzi motorowych o długości kadłuba nie większej niż 15 m, niezależnie od ich przeznaczenia, z wyłączeniem łodzi przewożących więcej niż 12 pasażerów oraz holowników, pchaczy i lodołamaczy, które są klasyfikowane jako statki lub statki śródlądowe. Z kolei jednostki o napędzie motorowym przystosowane do żeglugi morskiej, przeznaczone do celów rekreacyjnych lub turystycznych, są klasyfikowane jako jachty motorowe.
Łódź motorowa może posiadać pokład ciągły, częściowy lub nie posiadać pokładu, być napędzana silnikiem spalinowym (wysokoprężnym lub benzynowym) wbudowanym na stałe lub przyczepnym, a także silnikiem elektrycznym. Kadłub łodzi może być konstrukcją sztywną, wykonaną z laminatu, drewna, stali, stopu aluminium lub konstrukcją hybrydową. Łodzie motorowe mogą być wypornościowe lub ślizgowe. 

</doc>
<doc id="176857" url="https://pl.wikipedia.org/wiki?curid=176857" title="Bostońskie małżeństwo">
Bostońskie małżeństwo

Bostońskie małżeństwo (ang. "Boston marriage") – związek dwóch niezamężnych kobiet wywodzących się ze średniej klasy. Określenie to zaczęło funkcjonować na przełomie XIX i XX wieku w USA i określało praktykę istniejącą od wieku XIX.
Termin pochodzi od tytułu powieści Henry’ego Jamesa, "Bostończycy" (1886) i używany był jako eufemizm „na opisanie bliskiego związku dwóch niezamężnych kobiet – na ogół wspólnie mieszkających, ale niekoniecznie dzielących ze sobą również łoże”. Relacje między kobietami mogły, lecz nie musiały, mieć charakter seksualny. Główną charakterystyką społeczną tych związków była rzeczywista niezależność finansowa i uczuciowa kobiet.

</doc>
<doc id="176858" url="https://pl.wikipedia.org/wiki?curid=176858" title="Nabrzeże">
Nabrzeże

Nabrzeże – linia brzegowa mola, pirsu lub kanału portowego wraz z przyległymi terenami portowymi, odpowiednio przystosowane (uzbrojone) do postoju i obsługi jednostek pływających. W żargonie marynarskim używa się też określenia keja.
Minimalne przystosowanie do postoju i obsługi to wyposażenie miejsca w polery do mocowania statków. Dodatkowo mogą być zainstalowane odbijacze, trapy, oświetlenie, przyłącza elektryczne i telefoniczne. Część nabrzeży jest wyposażona w rurociągi dostarczające na statek paliwo i wodę. Na nabrzeżach stoczniowych (remontowych) są zainstalowane dodatkowo instalacje sprężonego powietrza roboczego oraz tlenowo-acetylenowe.
Nabrzeża przeznaczone do przeładunku wyposaża się w zależności od towarów, jakie mają być przeładowywane. Spotyka się dźwigi różnej wielkości, suwnice kontenerowe, urządzenia do przeładunku towarów sypkich (taśmociągi, eżektory), rampy dla przeładunków ro-ro lub system rurociągów do obsługi zbiornikowców. Ze względu na ilość przeładowywanych towarów do miejsca rozładunku powinien być zapewniony dostęp samochodów oraz pociągów (nie dotyczy nabrzeży dla zbiornikowców i miejsc, gdzie przeładunek materiałów sypkich odbywa się przy pomocy taśmociągów).
Bibliografia.
 

</doc>
<doc id="176863" url="https://pl.wikipedia.org/wiki?curid=176863" title="Interpelacja">
Interpelacja



</doc>
<doc id="176864" url="https://pl.wikipedia.org/wiki?curid=176864" title="Manewry portowe">
Manewry portowe

Manewry portowe - są to wszelkie zabiegi i manewry, które jacht lub statek wykonuje wewnątrz basenu portowego.
Do manewrów portowych zaliczamy:

</doc>
<doc id="176869" url="https://pl.wikipedia.org/wiki?curid=176869" title="Hardinge Mountains">
Hardinge Mountains

Hardinge Mountains - pasmo górskie ("mountains") w kanadyjskim terytorium Terytoria Północno-Zachodnie, na Wyspie Księcia Patryka, o wysokości do 114 m n.p.m. Nazwa została nadana na cześć brytyjskiego polityka i wojskowego Henry’ego Hardinge w 1853 przez jednego z dowódców sił poszukiwawczych ekspedycji Franklina George’a Mechama.

</doc>
<doc id="176872" url="https://pl.wikipedia.org/wiki?curid=176872" title="Przerzutnik typu JK-MS">
Przerzutnik typu JK-MS

Przerzutnik synchroniczny JK-MS ("Master-Slave") jest zbudowany z dwóch przerzutników JK połączonych kaskadowo. Jeden – nadrzędny (ang. "master") – pełni funkcję bufora wejściowego, drugi – podrzędny (ang. "slave") – bufora wyjściowego.
Informacja do przerzutnika jest wpisywana po pełnym cyklu zegarowym: przy zboczu narastającym informacja jest wpisywana do przerzutnika "master", zaś przerzutnik "slave" (wyjściowy) wciąż pamięta informację wpisaną wcześniej. Przy zboczu opadającym informacja pamiętana przez przerzutnik "master" jest przepisywana do przerzutnika wyjściowego "slave".

</doc>
<doc id="176874" url="https://pl.wikipedia.org/wiki?curid=176874" title="Zmienna objaśniająca">
Zmienna objaśniająca

Zmienna objaśniająca / egzogeniczna / zewnętrzna / predyktor/ regresor – zmienna w modelu statystycznym (czyli także np. w modelu ekonometrycznym), na podstawie której wylicza się zmienną objaśnianą (endogeniczną). Zmiennych objaśniających zwykle występuje wiele w jednym modelu.
Niekiedy w analizie regresji stosuje się też nazwę zmienna niezależna. Jest to określenie wywodzące się z algebry (zobacz zmienne zależna i niezależna), jednak w statystyce jest mylące, gdyż zmienne objaśniające nie muszą być statystycznie niezależne od siebie, a celem modelowania jest właśnie znalezienie zależności między nimi i zmienną objaśnianą.
Charakter zmiennej objaśniającej.
Ze względu na formę zależności między daną zmienną objaśniającą a zmienną objaśnianą w ekonometrii wyróżnia się wśród zmiennych objaśniających cztery grupy:

</doc>
<doc id="176879" url="https://pl.wikipedia.org/wiki?curid=176879" title="Bękart">
Bękart



</doc>
<doc id="176880" url="https://pl.wikipedia.org/wiki?curid=176880" title="Prawa robotyki">
Prawa robotyki



</doc>
<doc id="176884" url="https://pl.wikipedia.org/wiki?curid=176884" title="Rezerwat przyrody Obary">
Rezerwat przyrody Obary

Obary – torfowiskowy rezerwat przyrody w gminie Biłgoraj, w powiecie biłgorajskim, w województwie lubelskim. Znajduje się na terenie Nadleśnictwa Biłgoraj.
Oprócz torfowisk w skład rezerwatu wchodzą też otaczające je drzewostany leśne o łącznej powierzchni 27,30 ha.
Florę rezerwatu reprezentują m.in.: gnidosz królewski, bobrek trójlistkowy, grzybienie białe, siedmiopalecznik błotny, czermień błotna oraz rosiczki.
Z ciekawszych zwierząt występują tu: cietrzew, głuszec, jarząbek, żuraw i wilk.
Rezerwat nie posiada obowiązującego planu ochrony. Jego obszar objęty jest ochroną czynną.
Do rezerwatu oraz przez jego teren prowadzi ścieżka dydaktyczno-przyrodnicza, wyposażona w długi, drewniany pomost, na której końcu znajduje się wieża widokowa ustawiona na skraju torfowiska.

</doc>
<doc id="176885" url="https://pl.wikipedia.org/wiki?curid=176885" title="Rezerwat przyrody Olszanka">
Rezerwat przyrody Olszanka



</doc>
<doc id="176887" url="https://pl.wikipedia.org/wiki?curid=176887" title="Rezerwat przyrody Omelno">
Rezerwat przyrody Omelno

Omelno – leśny rezerwat przyrody znajdujący się na terenie gminy Drelów, w powiecie bialskim, w województwie lubelskim.
Głównym zespołem roślinnym na terenie rezerwatu jest grąd typowy z dużym udziałem lipy z domieszkami dębu szypułkowego, jaworu, klonu, osiki oraz niezbyt licznego wiązu górskiego. Ponadto występuje tu grąd niski.
Rezerwat założono z inicjatywy lokalnego strażnika łowczego Franciszka Łobejko z pobliskiej miejscowości Lisiowólka.

</doc>
<doc id="176888" url="https://pl.wikipedia.org/wiki?curid=176888" title="Pszenżyto">
Pszenżyto

Pszenżyto ("×Triticosecale") – mieszaniec zbóż należący do rodziny wiechlinowatych. Niepłodne mieszańce pszenicy i żyta opisane zostały po raz pierwszy w 1875, w 1889 odkryty został płodny mieszaniec. Powstał prawdopodobnie w wyniku podwojenia liczby chromosomów w pierwotnym mieszańcu. Hodowla na większą skalę w różnych krajach rozpoczęła się w latach 50. XX wieku, a w latach 60. zaczęto wprowadzać do upraw odmiany komercyjne (najpierw w 1966 r. na Węgrzech). W Polsce pierwszą odmianę pszenżyta o nazwie ‘Lasko’ wyhodowano w 1982, i to ona jest obecnie najbardziej rozpowszechnioną w uprawie na świecie.
Systematyka.
"×Triticale" A. Müntzing
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa komelinowe ("Commelinidae" Takht.), nadrząd "Juncanae" Takht., rząd wiechlinowce ("Poales" Small), rodzina wiechlinowate ("Poaceae" (R. Br.) Barnh.), rodzaj pszenżyto ("Triticosecale" Wittm. ex A.Camus).
Uprawa.
Pszenżyto ozime jest zbożem, które jest dość wrażliwe na terminy wysiewu. Ponieważ krzewi się przede wszystkim jesienią, zachowanie optymalnych terminów siewu pszenżyta ozimego ma fundamentalne znaczenie dla uzyskania wysokiego plonu. Optymalne terminy siewu pszenżyta przypadają we wschodniej części Polski pomiędzy 5-20 września, w Polsce centralnej w okolicach 15-25 września, a na zachodzie Polski od 20 września, nawet do 10 października.
Produkcja.
Polska.
Według danych Organizacji Narodów Zjednoczonych do spraw Wyżywienia i Rolnictwa (FAO) pszenżyto w 2018 roku w Polsce uprawiano na powierzchni 1 mln 288 tys. hektarów, z czego uzyskano 4 mln 86 tys. ton produktu, czyli 3,2 tony z hektara.
Świat.
Największym producentem na świecie jest Polska; FAO podaje, że w 2018 roku odpowiadała ona za niemal 32% produkcji na Ziemi. Razem z Niemcami (15%) i Francją (11%) odpowiadała za ponad połowę światowej produkcji, która w 2018 roku uprawiana była na powierzchni 3 mln 809 tys. ha. Zbiory wyniosły około 12,8 mln ton, a średni plon na świecie wyniósł 3,9 t/ha; największy w Chile (6,2 t/ha), a najmniejszy w Australii (1,6 t/ha).

</doc>
<doc id="176890" url="https://pl.wikipedia.org/wiki?curid=176890" title="Dangerous">
Dangerous



</doc>
<doc id="176892" url="https://pl.wikipedia.org/wiki?curid=176892" title="Rzutowanie w dół">
Rzutowanie w dół



</doc>
<doc id="176895" url="https://pl.wikipedia.org/wiki?curid=176895" title="Stała Archimedesa">
Stała Archimedesa



</doc>
<doc id="176898" url="https://pl.wikipedia.org/wiki?curid=176898" title="Patrologia">
Patrologia

Patrologia (gr. "patér" + "lógos") – nauka Ojców Kościoła, działających w ośmiu pierwszych wiekach. Obejmuje dwa wielkie obszary zagadnień, którymi zajmowali się Ojcowie: o Bogu i o człowieku.
Sam termin "patrologia" pojawił się w dziele luterańskiego teologa Johanna Gerharda, wydanym w Jenie w 1653 pod tytułem "Patrologia sive de primitivae Ecclesiae Christianae Doctorum vita ac lucubrationibus". Ówczesna teologia protestancka dzieliła się na części: biblijną, "patrystyczną", scholastyczną, symboliczną i spekulatywną.
Tło historyczne.
W pięciu pierwszych wiekach spotkały się różne tradycje i kultury, Wschód i Zachód, pogaństwo, judaizm i chrześcijaństwo. Niemniej zagadnienia filozoficzne były wszędzie w ogólnym zarysie te same, bo były wyznaczone przez wspólną umysłom postawę religijną i światopogląd obecny w ówczesnej kulturze antyku. Jaki jest stosunek Boga do człowieka i człowieka do Boga, jak świat powstał z Boga i jak może doń powrócić? – aby te zagadnienia sformułować i rozwiązać, połączyły się tradycje grecka i wschodnia. Obok ich rozwiązania gradualistycznego i emanacyjnego chrześcijaństwo wytworzyło własne, którego podstawą były: dualizm na miejsce gradacji i stworzenie na miejsce emanacji. Bóg i człowiek: to były dwa główne przedmioty ówczesnej filozofii.
Z punktu widzenia nauki ówczesnego Kościoła, niektórzy Ojcowie, również będący podatni na różne wpływy zewnętrzne, odchodzili w pewnych kwestiach od nauczania kościelnego, popadając nawet w herezję, przynajmniej w niektórych aspektach głoszonych tez (np. Ariusz, Eunomiusz z Kyziku, Pelagiusz, Nestoriusz, Dioskur, Eutyches). Stąd też w strukturach kościelnych zawsze ostateczne słowo w kwestiach doktrynalnych należało do soborów i synodów. Nie oznacza to, że błądzący pisarze kościelni zostali całkowicie i na zawsze odrzuceni, jednakże w takich przypadkach przedmiotem patrystyki jest ta część ich nauczania, która jest w zgodzie zarówno z pozostałymi Ojcami jak i z oficjalną nauką Kościoła. Po Soborze Watykańskim Drugim niektóre, wcześniej odrzucone, poglądy są na nowo interpretowane przez Kościół, stając się nawet przedmiotem, nie tyle rehabilitacji, ile raczej inspiracji we wciąż rozwijającej się dogmatyce.
O Bogu.
Wszyscy myśliciele ówcześni skłaniali się do twierdzenia, że Bóg naturalnym sposobem nie jest poznawalny. W systemach hellenistycznych wypowiadane było przekonanie o nadrozumności, a przeto niepoznawalności Boga; wśród chrześcijan zaś ustaliło się przekonanie, że Bóg daje się poznać, ale tylko na drodze objawienia. Powszechne było przekonanie o transcendencji Boga nie tylko epistemologicznej, ale i kosmicznej: jest nie tylko pozarozumowy, ale i pozaświatowy. Przez hellenistycznych filozofów był pojęty jako byt absolutny; u chrześcijan zaś z pojmowaniem Boga jako bytu łączyło się pojmowanie go jako sędziego.
Stosunek Boga do świata. Wśród Greków zmagało się dualistyczne i monistyczne pojmowanie; monistyczna emanacja była ostateczną koncepcją hellenizmu, w chrześcijaństwie zaś zapanowała dualistyczna koncepcja stworzenia. Grecy skłaniali się do przekonania, że świat jest ukształtowany z materii odwiecznej: Ojcowie Kościoła doszli zaś do twierdzenia, że stworzony był z niczego, że ma początek i będzie mieć koniec.
Uznawano powszechnie ogniwa pośrednie między Bogiem a światem; ale dla Greków były to abstrakcyjne hipostazy, dla chrześcijan zaś ogniwem był Chrystus-Logos, Bóg-człowiek; dla tamtych ogniwem był byt przyrodzony, dla tych – nadprzyrodzona istota boska; dla tamtych była to sprawa dedukcji, dla tych – rzecz objawiona.
Pochodzenie zła. W doktrynach, wywodzących wszystko z Boga, wytłumaczenie zła było zadaniem szczególnie doniosłym i trudnym. Filozofowie hellenistyczni wywodzili je na ogół z materii, chrześcijańscy – przeważnie z wolności. Chrześcijanie bronili doskonałości świata, wskazując na negatywność zła, na jego celowość jako środka oczyszczającego i na znaczenie moralne okupionej przezeń wolności człowieka.
O człowieku.
Ogólne pojęcie człowieka było wspólne całej epoce: istotą jego jest dusza, losem – upadek, celem – połączenie z bóstwem. W szczegółach natomiast panowała rozbieżność poglądów, nie tylko między Grekami a chrześcijanami, lecz też wśród samych Greków i samych chrześcijan. Wśród chrześcijan było sporne nawet to, które z własności człowieka należą do jego natury, a które są darem łaski.
Składniki człowieka. Zagadnienie to było dyskutowane we wszystkich obozach. Zmagała się koncepcja dychotomiczna z trychotomiczną, twierdzącą, że poza ciałem i duszą człowiek posiada jeszcze składnik najwyższy: pneumę. Sporna była rola ciała: wśród Greków przeważała doktryna, że nie ma naturalnego związku duszy z ciałem, że ciało jest więzieniem duszy; i wśród chrześcijan utrzymywała się długo, ale ostatecznie została odrzucona.
Że dusza jest niematerialna i nieśmiertelna, to było przekonanie bez mała powszechne; doktryny materialistyczne pojawiały się nawet wśród chrześcijan, ale nigdzie nie przyjęły się. Ale czy dusza nieśmiertelna jest też odwieczna – ta kwestia dzieliła filozofów; Grecy stali na stanowisku preegzystencji, za nimi pogląd ten wyznawał Orygenes i wielu teologów chrześcijańskich IV i V w.; ale w 553 r. został on ostatecznie potępiony przez Kościół. Następnie: greckie systemy emanacyjne skłaniały się ku uznaniu boskości duszy, chrześcijański zaś pogląd głosił, że dusza jest obrazem Boga, ale jest zasadniczo innej natury niż On.
Powrót duszy do Boga był dla wszystkich myślicieli tej epoki właściwym celem czynności ludzkich, poznania, działania, twórczości. Było to naturalne zamknięcie teocentrycznych systemów: wedle nich wszystko poczęło się z Boga i wszystko musi do Boga powrócić.
Takie podłoże metafizyczne dawało sposobność do szczegółowych rozważań filozoficznych, epistemologicznych, psychologicznych, etycznych. Analiza stanów mistycznych odkryła nowe zagadnienia psychologii; uznanie objawienia, oświecenia boskiego, wiary jako warunków poznania stworzyło nowe zagadnienia epistemologiczne; życie oddane Bogu i oczekiwanie łaski – nowe zagadnienia etyczne; dopatrywanie się w zdarzeniach dziejowych zmagania się sił Bożych z ziemskimi skierowało umysły ku rozważaniom nad filozofią historii.
Pojęcia i terminy.
W epoce, która za przedmiot dociekań filozoficznych miała niepoznawalny i niewypowiedzialny absolut, terminologia filozoficzna i teologiczna musiała mieć charakter szczególny: wysilała się, by wypowiedzieć to, co niewypowiedzialne. Czyniła to głównie przez terminy negatywne (do nich należy m.in. termin „absolut") i superlatywne. W epoce tej wymyślone zostały wszelkie sposoby wyrażania transcendencji, wszelkie odmiany i odcienie pojęć oznaczających nadbytowość i nadrozumność; była ona dla epok następnych skarbnicą nazw oznaczających byt nadziemski i poznanie nadprzyrodzone.
Terminy filozoficzne i teologiczne, jakimi posługiwali się chrześcijanie, niewiele różniły się od innych; miały jednak w treści prawie zawsze pewien odcień szczególny. Najbardziej typowym przykładem jest "logos".

</doc>
<doc id="176899" url="https://pl.wikipedia.org/wiki?curid=176899" title="Kościół Świętej Trójcy w Gdańsku">
Kościół Świętej Trójcy w Gdańsku

Kościół Świętej Trójcy w Gdańsku – późnogotycka świątynia wzniesiona dla osadzonych w 1419 franciszkanów na terenie Starego Przedmieścia (Lastadii), południowej części historycznego Gdańska. Kościół stanowi część dawnego zespołu klasztornego Braci Mniejszych Konwentualnych, w którego skład wchodzą kaplica św. Anny, dom ryglowy i przylegające do kościoła od strony południowej zabudowania klasztorne z wirydarzem. Po reformacji w 1522 r. założono tu Gdańskie Gimnazjum Akademickie oraz bibliotekę. Po 1872 siedziba Muzeum Miejskiego, obecnie oddział Muzeum Narodowego. Cenne dzieło późnogotyckiej architektury ceglanej, z charakterystycznymi schodkowymi szczytami elewacji korpusu nawowego i prezbiterium i niewielkimi wieżyczkami kontrastującymi z masywną bryłą kościoła.
Dzieje.
Na mocy przywileju papieża Marcina V dnia 9 października 1419 do Gdańska sprowadzono franciszkanów, dla których na terenie dzielnicy Lastadia powstał konwent. Kościół wzniesiono w latach 1422–1433 stanowiący rdzeń obecnego prezbiterium. W 1484 podjęto rozbudowę świątyni. Do 1495 roku przebudowano prezbiterium, następnie powstał trójnawowy, halowy korpus nawowy. W 1503 roku zawaliła się nawa północna. Do 1514 trwały prace budowlane prowadzone przez budowniczych franciszkańskich z południowych Niemiec. Po 1480 do klasztoru dobudowana została kaplica św. Anny, którą w 1 ćw. XVI wieku podwyższono. W wyniku reformacji i dominacji luteranizmu w Gdańsku, w 1556 podupadły klasztor został przekazany miastu z przeznaczeniem na szkołę teologiczną. Kaplica św. Anny stała się miejscem nabożeństw w języku polskim. W klasztorze swoją siedzibę miało Gdańskie Gimnazjum Akademickie oraz pierwsza gdańska biblioteka. W XVII wieku od strony zachodniej dobudowano przy kościele zachowany do dziś dom o konstrukcji szkieletowej z nadwieszoną od strony ul. św. Trójcy galerią. W XIX wieku przebudowano zabudowania klasztorne, które zaadaptowano w 1872 na Muzeum Miejskie. Po 1945 franciszkanie uzyskali kościół od władz PRL, który został poważnie zniszczony podczas ostatniej wojny. Szczęśliwie ocalała część nawowa i wszystkie szczyty wieńczące elewację zachodnią i wschodnią. Klasztor odbudowano do 1956, gdzie powstało Muzeum Pomorskie (obecnie jeden z kilku oddziałów gdańskiego Muzeum Narodowego), w którym prezentowany bogatą kolekcją malarstwa gdańskiego, niderlandzkiego (m.in. Sąd Ostateczny Hansa Memlinga) oraz cennymi zbiorami rzeźby gotyckiej i rzemiosła artystycznego. Do lat 50. odbudowano korpus nawowy, natomiast prezbiterium, początkowo zamurowane od reszty kościoła odbudowano w latach 90. W 2003 otwarto prezbiterium z oryginalną przegrodą chórową, jedną z niewielu zachowanych w Polsce. Trzy lata później odbudowano wieżę północną, zaś w 2009 wieżyczkę na sygnaturkę na dachu prezbiterium. W międzyczasie dokonano remontów i konserwacji dachów, sklepień i części wystroju wnętrza.
W l. 2008–2018 kosztem 600 tys. zł przeprowadzono odbudowę XVIII-wiecznego prospektu organowego, wykonanego przez organmistrza Kristiana Wegscheidera z Drezna. Organy wybudował mistrz Balzer Sturmer z Malborka w roku 1568 roku. Wielokrotnie przebudowane, m.in. przez Martena Friese w latach 1616–1618, a ostatnio w 1914. W czasie drugiej wojny światowej zostały rozebrane i wywiezione do żuławskiej wsi Lichnowy, skąd po 1945 powróciły, lecz nie zostały zamontowane z powodu zniszczeń instrumentu i świątyni; ich elementy były przechowywane w skrzyniach i workach na poddaszu kościoła. Pełna odbudowa i oddanie do użytku miały miejsce 3 czerwca 2018 roku. Obecnie instrument posiada 2441 piszczałek, 45 głosów oraz 5 sekcji, w tym 2 sekcje pedałowe (Klein Pedal oraz Gross Pedal). Największa piszczałka ma wysokość 4,5 metra, a najmniejsza 5 centymetrów. W odbudowie uczestniczyło w sumie 70 osób, które spędziły 36 tysięcy godzin nad renowacją. Organy zbudowane są z drewna, metalu i skóry. 70 elementów zostało wyprodukowanych współcześnie w celu zastąpienia zniszczonych lub zaginionych części.
W 2014 w czasie prac archeologicznych odkryto oryginalne szyby z XV w., a ponadto przebadano znajdujące się w południowej nawie świątyni krypty rodzinne patrycjuszowskich rodów Hardersów oraz Offenbergów.
Architektura.
Kościół jest trójnawową halą z prezbiterium zamkniętym prostokątnie i kaplicą św. Anny od strony zachodniej. Pięcioprzęsłowe prezbiterium ma plan nieregularnego prostokąta, co jest wynikiem nieregularności w rozplanowaniu poszczególnych przęseł; jedynie szerokość całego prezbiterium jest taka sama, co więcej odpowiada szerokości nawy głównej. Halowy korpus nawowy o trzech nawach składa się z sześciu przęseł. Po obu stronach, od zewnątrz naw bocznych przylegają wąskie kaplice. Analogicznie jak w pozostałych kościołach Gdańska przypory zostały wciągnięte do wnętrza, a ściany murów obwodowych są na zewnątrz gładkie, dlatego też przestrzeń pomiędzy murami obwodowymi i nawami bocznymi wypełniają kaplice.
Wnętrze kościoła nakryte jest sklepieniem łączącym formy sklepienia gwiaździstego i sieciowego wspartym na przylegających do lizen kroksztynowych wspornikach (prezbiterium) oraz na filarach międzynawowych i przyporach wewnętrznych (korpus nawowy). Sklepienia pełnią rolę nie tylko konstrukcyjną ale tworzą dekorację wystroju wnętrza, dlatego w poszczególnych częściach świątyni zróżnicowano formę sklepień; w nawie głównej niektóre żebra przecinają punkty stykowe. Ośmioboczne w planie filary o podkreślonych cegłą narożach dźwigają profilowane arkady międzynawowe. Do prezbiterium przechodzi się przez wysoką pochodzącą z 1493 r. przegrodę chórową z nabudowaną przy niej emporą chóru muzycznego.
Na zewnątrz elewacje są gładkie, przeprute wielkimi ostrołukowymi oknami. W części prezbiterium elewacje są częściowo oszkarpowane. Ponad zwieńczoną gzymsem koroną ścian wschodnie elewacje prezbiterium oraz wschodnie (nawy boczne) i zachodnie korpusu nawowego zwieńczone są szczytami o bogatej i zróżnicowanej dekoracji architektonicznej. Ponad trójokienną ścianą fasady zachodniej z fryzem maswerkowym wznoszą się trzy połączone ze sobą szczyty z profilowanymi sterczynami i przeplatającymi się laskowaniami tworzącymi schodkowy układ. Powyżej dachów naw dekoracja szczytów jest ażurowa. Szczyt wschodni prezbiterium zdobią trzy ośmioboczne wieżyczki (dwie narożne i jedna na osi) oraz wypełniają blendy oddzielone profilowanymi sterczynami. Przy narożniku wschodniej ściany nawy południowej i północnej prezbiterium wznosi się smukła wieżyczka na planie czworoboku, w najwyższych kondygnacjach na planie ośmioboku z barokową latarnią i cebulastym hełmem. Na dachu prezbiterium sześcioboczna w planie wieżyczka na sygnaturkę zwieńczona ostrosłupowym hełmem.
Wystrój wnętrza.
Pomimo zawieruchy wojennej (w wyniku której zaginął m.in. dawny barokowy ołtarz główny) kościół zachował szereg cennych dzieł ruchomych z XV-XVIII w. Przy ścianach prezbiterium usytuowany jest znacznie zachowany zespół drewnianych stalli zakonników z 1507–1511 z dekoracją roślinną i ornamentalną na przegrodach zaplecków. Na wschodniej ścianie nawy południowej wisi późnogotycki krucyfiks z ok. 1500, pierwotnie zawieszony na belce tęczowej. Ponadto dwa retabula ołtarzowe w formie tryptyków; w prezbiterium z przedstawieniem Drzewa Jessego w korpusie oraz scenami maryjnymi na skrzydłach oraz tryptyk z malowanymi kwaterami przedstawiającymi świętych i królów starotestamentowych. Późnogotycki korpus ambony został uzupełniony w XVII w. figurkami Ewangelistów, z tegoż stulecia pochodzi baldachim.
Z czasów nowożytnych zachował się zespół dzieł malarstwa i rzeźby m.in. obraz Naigrywanie Chrystusa z XVIII w.; epitafia Martina Ravenvalta ze sceną Koronowania Cierniem; syna Mikołaja Harnisha rajcy warszawskiego z obrazem Zmartwychwstanie Pańskie; Henryka Mollera rektora Gimnazjum Akademickiego z obrazem Błogosławieństwo dzieci przez Jezusa i rzeźbami przedstawiającymi cnoty oraz marmurowe epitafium obrazowe Jana Bernarda Bonifacio, markiza d'Oria, współzałożyciela Biblioteki Rady Miasta, dzieło przypisywane Abrahamowi van den Blocke.
Kaplica świętej Anny.
Do południowo-zachodniego narożnika korpusu nawowego przylega, kaplica św. Anny powstała po 1480 na planie nieregularnego prostokąta jednonawowa, o pięciu przęsłach. Elewację zachodnią zdobi szczyt schodkowy z prostokątnymi i ostrołukowymi blendami, wimpergami i wielobocznymi sterczynami. Wraz z elewacją zachodnią kościoła dekoracja kaplicy tworzy malowniczą całość. Wnętrze nakryte gęsto żebrowanym sklepieniem sieciowym zdobi barokowy wystrój z XVII-XVIII w. m.in. ołtarz główny, chór muzyczny i ambona. Równolegle do kaplicy do przeciwległego naroża dostawiono piętrowy dom o konstrukcji ryglowej, połączone od strony zachodniej murem parawanowym tworzący wewnętrzny dziedziniec.

</doc>
<doc id="176901" url="https://pl.wikipedia.org/wiki?curid=176901" title="Kuszanowie">
Kuszanowie

Kuszanowie (chiń. "Yuezhi") – grupa etniczna, która w I wieku n.e. podbiła państwa Greków Baktryjskich oraz Saków i utworzyła potężne państwo (Królestwo Kuszanów) na obszarze Afganistanu, gór Pamiru, Hindukuszu, doliny Indusu i Gangesu. Od czasu podbojów Kuszanowie wyznawali i propagowali buddyzm. Najazdy Sasanidów oraz napór Białych Hunów (Heftalitów) zniszczyły cywilizację kuszańską.
Na podstawie rozmieszczenia ludów centum wnioskuje się, że byli irańskojęzycznym ludem koczowniczym lub półkoczowniczym, a wywodzącym się z siedmiorzecza, doliny Ili. 

</doc>
<doc id="176903" url="https://pl.wikipedia.org/wiki?curid=176903" title="Ziarniak">
Ziarniak

Ziarniak ("caryopsis") – suchy, niepękający owoc traw będący jednonasienną niełupką. 
Ziarniak okryty jest okrywą owocowo-nasienną, która powstaje ze zrośnięcia się kilkuwarstwowej owocni, łupiny nasiennej i resztek obielma. Główną masę ziarniaka stanowi nasiono zawierające niewielki zarodek oraz bielmo stanowiące jego znaczną część. W rolnictwie i potocznie ziarniaki określa się zbiorczą nazwą „ziarno”. Ziarna zbóż stanowią podstawowe źródło pokarmu roślinnego dla ludzi.
Budowa zewnętrzna.
W zależności od tego, czy ziarniak jest ściśle otoczony lub zrośnięty z plewkami, czy też wypada spomiędzy nich po dojrzeniu, wyróżnia się odpowiednio ziarniaki nagie i oplewione. W przypadku traw z kłoskami wielokwiatowymi, po ich rozpadzie, na brzusznej stronie oplewionego ziarniaka pozostaje fragment osadki. Ze względu na jego zróżnicowanie u poszczególnych gatunków pod względem wielkości, kształtu i owłosienia – wykorzystywany jest on jako cecha taksonomiczna. Dojrzałe ziarniaki mogą odpadać też z całymi kłoskami jednokwiatowymi lub z fragmentami łamliwego kłosa.
Budowa wewnętrzna i skład.
W obrębie rodziny występuje zmienność budowy wewnętrznej owocni i łupiny nasiennej, która może się zachowywać w stanie dojrzałym lub ulegać degradacji. 
Bielmo stanowi 70-80% całej masy owocu. Bezpośrednio pod okrywą owocowo-nasienną znajduje się cienka warstwa bielma aleuronowego, bogatego w białko (stanowi ono 10-15% zawartości ziaren). Głębiej leży bielmo skrobiowe, którego głównym materiałem zapasowym jest skrobia (stanowi do 75% masy ziaren). Najgłębiej położone komórki bielma skrobiowego są zgniecione i martwe. Poza węglowodanami i białkami, ziarna zawierają błonnik, ok. 2% kwasów tłuszczowych, gł. nienasyconych, liczne witaminy, w tym zwłaszcza grupę B i witaminę E, związki mineralne i mikroelementy: żelazo, mangan, magnez, wapń i cynk, chociaż bywają związane z kwasem fitynowym i przez to w ograniczonym stopniu przyswajalne.
Zastosowanie.
Ziarna zbóż (z wyjątkiem zbóż rzekomych – gryki i komosy ryżowej) mają 25% udział w źródłach energii w pożywieniu ludzi w krajach wysoko rozwiniętych i aż do 85% w krajach słabo rozwiniętych. Po przetworzeniu uzyskuje się z nich: skrobię, białka, mąki (a z nich chleb i makaron), kasze, płatki, otręby, oleje (gł. olej kukurydziany), piwo, spirytus, poza tym także paszę dla zwierząt.

</doc>
<doc id="176907" url="https://pl.wikipedia.org/wiki?curid=176907" title="Braille (planetoida)">
Braille (planetoida)



</doc>
<doc id="176909" url="https://pl.wikipedia.org/wiki?curid=176909" title="3 prawa robotyki">
3 prawa robotyki



</doc>
<doc id="176910" url="https://pl.wikipedia.org/wiki?curid=176910" title="Źdźbło">
Źdźbło

Źdźbło (łac. "culmus") – łodyga specyficzna dla rodziny wiechlinowatych (traw), a według niektórych źródeł także innych wiechlinowców. Charakterystyczna dla niej jest obecność zgrubiałych węzłów z merystemem interkalarnym, pomiędzy którymi znajdują się międzywęźla. Znajdująca się wewnątrz międzywęźli tkanka miękiszowa u większości traw szybko zanika. Źdźbła są zwykle zielne, rzadziej drewnieją, np. w podrodzinie bambusowych. Źdźbła cechują się dużą wytrzymałością, pomimo delikatnej i lekkiej budowy.
Budowa.
Morfologia.
Źdźbło u traw jest okrągłe lub nieco spłaszczone, podczas gdy wielu przedstawicieli turzycowatych ma łodygę kanciastą. W dolnej części, w najniższych węzłach może się rozgałęziać i tu też wyrastają korzenie przybyszowe. W części środkowej i górnej źdźbło zwykle się nie rozgałęzia z wyjątkiem kwiatostanu (do rozgałęziających się wyjątków należy np. trzcinnik lancetowaty "Calamagrostis canescens" i bambusowe). Liście na źdźble wyrastają naprzeciwlegle w dwóch prostnicach. Liście obejmują węzły źdźbła swoimi pochwowatymi nasadami tworząc tzw. kolanko i chroniąc w ten sposób delikatną tkankę twórczą. Pochwa liściowa otacza źdźbło wzdłuż całego międzywęźla i przechodzi w odstającą blaszkę na wysokości kolejnego węzła. 
Anatomia.
Źdźbło składa się z zazwyczaj pustych międzywęźli oraz węzłów. W dolnych częściach międzywęźli znajduje się tkanka twórcza, dzięki której źdźbło może bardzo szybko rosnąć. Jest to tzw. merystem interkalarny. Jest to słaby punkt źdźbła – w okresie kłoszenia łatwo można rozerwać łodygę u nasady międzywęźli i wyciągnąć z pochwy liściowej. 
Wiązki przewodzące umieszczone są zwykle w źdźbłach w dwóch pierścieniach. Są to wiązki kolateralne zamknięte, w związku z czym łodygi nie mają możliwości przyrostu na grubość. Wiązki otoczone są dużą ilością tkanki mechanicznej – sklerenchymy, tworzącej wokół zewnętrznej części łodygi walec, nadający pędom traw dużą elastyczność i wytrzymałość. W plemieniu palczatkowych i kukurydzowych łodygi są pełne a wiązki przewodzące rozmieszczone są bezładnie.
Epiderma (skórka) łodygi jest podobna do skórki liści. Niezróżnicowany miękisz asymilacyjny w młodych częściach źdźbła tworzy zwykle pasma biegnące wzdłuż łodygi.
Zastosowanie.
Źdźbła traw mają wielorakie zastosowania. Ze względu na rozpowszechnienie upraw roślin zbożowych, ogromne ilości słomy, czyli uschniętych źdźbeł zbóż, stanowią istotne źródło biomasy. Wykorzystywana jest ona jako pasza, biopaliwo, ściółka w ogrodnictwie i podłoże do produkcji grzybów, także do wyrobu artykułów dekoracyjnych. Wyschnięte źdźbła trzciny wykorzystywane są do produkcji mat budowlanych i krycia dachów. Miękisz trzciny cukrowej zawiera znaczne ilości cukru i źdźbła tego gatunku stanowią surowiec do produkcji cukru trzcinowego. Wszechstronne zastosowania mają drewniejące źdźbła bambusowych; młode są jadalne, starsze stanowią surowiec do wyrobu papieru i wyrobów drzewnych (mebli, mat, elementów konstrukcyjnych budynków, artykułów dekoracyjnych i przedmiotów codziennego użytku).

</doc>
<doc id="176911" url="https://pl.wikipedia.org/wiki?curid=176911" title="Arnaud Clément">
Arnaud Clément

Arnaud Marcel Maurice Clément (ur. 17 grudnia 1977 w Aix-en-Provence) – francuski tenisista, finalista Australian Open 2001 w grze pojedynczej, zwycięzca Wimbledonu 2007 w grze podwójnej, zdobywca Pucharu Davisa, olimpijczyk.
Kariera tenisowa.
Występy w gronie tenisistów zawodowych Clément rozpoczął w 1996 roku.
W 1999 roku po raz pierwszy wystąpił w finale turnieju rangi ATP World Tour, w Marsylii, przegrywając jednak decydujący mecz z rodakiem Fabrice'em Santoro; dotarł także do IV rundy US Open. Rok później odniósł pierwsze zwycięstwo turniejowe. W finale turnieju w Lyonie pokonał Patricka Raftera. Awansował także do ćwierćfinału US Open. Największy sukces w karierze singlowej odniósł w styczniu 2001 roku, docierając do finału Australian Open (pierwszy Francuz od czasu Jeana Borotry w 1928), pokonując po drodze m.in. Rogera Federera, Grega Rusedskiego, Jewgienija Kafielnikowa i Sébastiena Grosjeana. Clément w pojedynku przeciwko Grosjeanowi obronił piłkę meczową. W spotkaniu finałowym Francuz nie sprostał Andre Agassiemu. Wynik uzyskany w Australian Open zapewnił mu wysokie miejsce w rankingu światowym – w styczniu 2001 był na pozycji wicelidera rankingu sezonu bieżącego "Champions Race", a w klasyfikacji obejmującej wyniki z ostatnich 12 miesięcy – na pozycji nr 10.
W kolejnych latach, w roku 2003 dotarł do finałów turniejowych w ’s-Hertogenbosch i Lyonie oraz wygrał turniej w Metzu, pokonując w finale Fernando Gonzáleza; w ’s-Hertogenbosch dotarł do finału również w 2002 roku. Trzeci w karierze turniej Clément wygrał w lutym 2006 roku w Marsylii, pokonując w finale Mario Ančicia, a w kolejnych miesiącach wygrał rozgrywki w Waszyngtonie. W meczu o tytuł pokonał Andy’ego Murraya. Kolejny turniejowy finał osiągnął w sezonie 2007 w Nottingham, gdzie poniósł porażkę w finale z Ivo Karloviciem). W 2008 roku Francuz doszedł do ćwierćfinału Wimbledonu. Pojedynek o dalszą rundę przegrał z Rainerem Schüttlerem. Dwa lata później, w styczniu 2010 roku, Clément doszedł do finału turnieju w Auckland, jednak pojedynek finałowy przegrał z Johnem Isnerem.
Clément miał w swoim dorobku wiele sukcesów deblowych. Do jego największych osiągnięć zalicza się wygranie Wimbledonu w 2007 roku. Wspólnie z rodakiem Michaëlem Llodrą zostali rozstawieni w turnieju z nr 10. W meczu finałowym para Clément–Llodra pokonała Boba i Mike Bryanów 6:7(5), 6:3, 6:4, 6:4. Ponadto Clément to finalista deblowego Australian Open z 2008 roku. W parze z Llodrą mecz finałowy przegrali 5:7, 6:7(4) z duetem Jonatan Erlich–Andy Ram. Łącznie w rozgrywkach ATP World Tour w grze podwójnej wygrał 12 turniejów oraz 10 razy grał w finałach. Najwyżej sklasyfikowany w indywidualnym rankingu deblistów Francuz był pod koniec stycznia 2008 na 8. miejscu.
W latach 2000–2010 Clément reprezentował Francję w Pucharze Davisa. W 2001 był podstawowym singlistą zespołu narodowego i przyczynił się do końcowego sukcesu Francji, chociaż w meczu finałowym z Australią, na nawierzchni trawiastej, nie wystąpił. Miał także swój wkład w awans do finału Pucharu Davisa w 2002 oraz 2010 roku, gdzie grał głównie jako deblista.
Pomimo swojego nie najwyższego wzrostu Clément grę opierał głównie na przygotowaniu kondycyjnym, dobrej pracy nóg i precyzji minięć. Należały do niego dwa rekordy związane z długością meczu tenisowego; w I rundzie French Open z 2004 roku zmierzył się z Fabrice’em Santoro i uległ mu ostatecznie 4:6, 3:6, 7:6, 6:3, 14:16. Mecz trwał 6 godzin i 33 minuty i był rozgrywany przez dwa dni – walkę na korcie przerwał zmierzch. W trakcie spotkania Clément nie wykorzystał dwóch piłek meczowych. Innym długim pojedynkiem z udziałem Francuza był mecz przeciwko Marcowi Rossetowi w ramach rozgrywek Pucharu Davisa z kwietnia 2001 roku. Clément wygrał mecz 6:3, 3:6, 7:6, 6:7, 15:13 po 5 godzinach i 46 minutach, Francja pokonała Szwajcarię ostatecznie 3:2, a jesienią sięgnęła po trofeum.
Dnia 19 czerwca 2012 roku, po odpadnięciu w I rundzie kwalifikacji do Wimbledonu z Kennym de Schepperem Clément zakończył tenisową karierę.

</doc>
<doc id="176913" url="https://pl.wikipedia.org/wiki?curid=176913" title="Natelizm">
Natelizm

Natelizm – rodzaj stosunku płciowego, podczas którego wykorzystywane są pośladki, np. poprzez ruchy członka pomiędzy nimi. 

</doc>
<doc id="176914" url="https://pl.wikipedia.org/wiki?curid=176914" title="Andrzej Rzepliński">
Andrzej Rzepliński

Andrzej Rzepliński (ur. 26 listopada 1949 w Ciechanowie) – polski prawnik, profesor nauk prawnych, nauczyciel akademicki, profesor zwyczajny Uniwersytetu Warszawskiego, w latach 2007–2016 sędzia Trybunału Konstytucyjnego, w latach 2010–2016 prezes Trybunału Konstytucyjnego.
Życiorys.
Andrzej Rzepliński urodził się w Ciechanowie jako syn Heleny i Klemensa, którzy prowadzili gospodarstwo w pobliskim Przążewie. Ukończył w 1971 studia na Wydziale Prawa i Administracji Uniwersytetu Warszawskiego. W latach 1971–1972 odbył aplikację w prokuraturze powiatowej w Garwolinie, a w latach 1972–1975 studia doktoranckie w zakresie kryminologii w Instytucie Nauk Prawnych PAN. W 1978 uzyskał stopień naukowy doktora z zakresu kryminologii, a w 1990 stopień doktora habilitowanego (dysertacja pt. "Sądownictwo w Polsce Ludowej. Między dyspozycyjnością a niezawisłością"). W 2000 otrzymał tytuł naukowy profesora.
Zawodowo związany z Instytutem Profilaktyki Społecznej i Resocjalizacji UW, gdzie w 1975 rozpoczął pracę jako asystent. W 1978 awansował na adiunkta, a w 1992 na profesora. Został także kierownikiem Katedry Kryminologii i Polityki Kryminalnej IPSiR, pełnił funkcję m.in. dziekana Wydziału Stosowanych Nauk Społecznych i Resocjalizacji UW (2002–2005). Jest autorem licznych publikacji naukowych.
Od 1969 należał do Polskiej Zjednoczonej Partii Robotniczej. Od 1977 do 1978 i od 1979 był członkiem egzekutywy, od 1978 do 1979 II sekretarzem, a od marca 1981 I sekretarzem POP PZPR w Instytucie Profilaktyki Społecznej i Resocjalizacji UW. W kwietniu 1981 został także członkiem komitetu uczelnianego PZPR na UW. Z członkostwa w partii zrezygnował w grudniu 1981. Komitet Uczelniany PZPR przy Uniwersytecie Warszawskim formalnie nie przyjął jego rezygnacji, a 21 stycznia 1982 podjął decyzję o wydaleniu go z partii z uwagi na członkostwo w NSZZ „Solidarność”. W latach 80. był nadal związany z „Solidarnością”, uczestniczył w pracach Centrum Obywatelskich Inicjatyw Ustawodawczych Solidarności.
Członek Komitetu Helsińskiego w Polsce, objął stanowisko sekretarza zarządu Helsińskiej Fundacji Praw Człowieka, a także członka rady programowej Programu Spraw Precedensowych w tej fundacji. Działał jako ekspert ONZ, Rady Europy i OBWE. Specjalizuje się w dziedzinie kryminologii, prawie karnym i prawach człowieka. Jako ekspert sejmowy współpracował nad ustawą o Instytucie Pamięci Narodowej, doradzał później prezesowi IPN Leonowi Kieresowi (2001–2005) i koordynatorowi ds. służb specjalnych Januszowi Pałubickiemu (1997–2001). W 1998 był kandydatem na funkcję generalnego inspektora ochrony danych osobowych, nie został wybrany na to stanowisko przez Sejm III kadencji. Został też członkiem Polskiego Towarzystwa Prawa Konstytucyjnego.
W latach 1996–2001 był członkiem Rady Programowej, a od 2004 Rady Konsultacyjnej Centrum Monitoringu Wolności Prasy. W 2005 kandydował, z rekomendacji PO, na stanowisko rzecznika praw obywatelskich w związku z upływem kadencji Andrzeja Zolla. W pierwszym głosowaniu w czerwcu nie uzyskał poparcia Sejmu; zgłoszony ponownie w lipcu otrzymał rekomendację Sejmu, jednak jego kandydaturę odrzucił w tym samym miesiącu zdominowany przez SLD Senat.
W 2006 był kandydatem na sędziego Trybunału Konstytucyjnego, nie został wybrany na to stanowisko przez Sejm V kadencji. 18 grudnia 2007 został wybrany przez Sejm VI kadencji na urząd sędziego Trybunału Konstytucyjnego, który objął następnego dnia. 3 grudnia 2010 powołano go na prezesa TK. Jego kadencja zakończyła się 19 grudnia 2016.
W 2018 nakładem Prószyński Media wydany został przeprowadzony przez Jana Osieckiego wywiad rzeka z Andrzejem Rzeplińskim zatytułowany "Sędzia gorszego sortu", w którym były prezes TK poruszył m.in. historię swojej działalności prawniczej oraz temat kryzysu wokół Trybunału Konstytucyjnego w Polsce.
W tym samym roku wszedł w skład powołanego przez Lecha Wałęsę Komitetu Obywatelskiego, mającego skupić się na monitorowaniu prawidłowego przebiegu wyborów w Polsce w latach 2018–2020.
Życie prywatne.
W 1971 zawarł związek małżeński z prawniczką Ireną Rzeplińską, ma dwie córki.

</doc>
<doc id="176923" url="https://pl.wikipedia.org/wiki?curid=176923" title="Choroba Peyroniego">
Choroba Peyroniego

Choroba Peyroniego (stwardnienie ciał jamistych prącia, stwardnienie plastyczne prącia, łac. "induratio penis plastica, morbus Peyronie", ang. Peyronie disease) – włókniste stwardnienie członka. Objawia się u dorosłych mężczyzn skrzywieniem członka, a w niektórych przypadkach powoduje bolesność wzwodów. Poważne, kilkudziesięcioprocentowe skrzywienie może utrudniać współżycie, choć odpowiedni dobór pozycji seksualnej może to niwelować. 
Zwłóknienie osłonki ciał jamistych powoduje skrzywienie prącia. Na grzbiecie członka wyczuwalne są płytki. Etiologia choroby nie jest w pełni wyjaśniona. Najczęściej za przyczyny uważa się mikrourazy prącia, zwłaszcza w czasie stosunków płciowych, infekcje, zapalenia cewki moczowej, choroby weneryczne, zmiany miażdżycowe. Może też istnieć związek między występowaniem choroby Peyroniego a innymi przewlekłymi schorzeniami, m.in. cukrzycą, reumatoidalnym zapaleniem stawów, dną moczanową, zapaleniem żył, kolagenozą. Leczenie farmakologiczne polega m.in. na podawaniu witaminy E, para-aminobenzoesanu potasu, kolchicyny lub miejscowo zastrzyków sterydowych, u ok. 10% pacjentów wymagana jest interwencja chirurgiczna.
Historia.
Chorobę jako pierwszy opisał w 1743 roku francuski chirurg, François de la Peyronie (1678-1747). 

</doc>
<doc id="176924" url="https://pl.wikipedia.org/wiki?curid=176924" title="Odaliska">
Odaliska

Odaliska (tur. "odalık"/"odałyk" „pokojówka”) – biała niewolnica albo konkubina w haremie sułtana tureckiego. Odaliski podzielone są na grupy: kalfa, halaik, ikbal, gözde, walide sultan.

</doc>
<doc id="176927" url="https://pl.wikipedia.org/wiki?curid=176927" title="Bloomsday">
Bloomsday

Bloomsday (irl. "Lá Bloom") – coroczne święto obchodzone 16 czerwca dla uczczenia irlandzkiego pisarza Jamesa Joyce’a i upamiętnienia jego twórczości, a przede wszystkim powieści "Ulisses", której akcja w większości rozgrywa się 16 czerwca 1904 roku. Główne obchody święta odbywają się w Dublinie w Irlandii, miejscu akcji powieści.
Tego dnia odbywają się sympozja akademickie, inscenizacje i czytanie "Ulissesa" oraz wędrówki po pubach. Uczestnicy często ubierają się w kostiumy z początku XX wieku i wędrują po Dublinie ulicami, którymi chodził bohater powieści Bloom.
Historia.
Nazwa "Bloomsday" pochodzi od nazwiska głównego bohatera powieści – Leopolda Blooma. 16 czerwca był dniem, w którym Joyce po raz pierwszy umówił się na randkę ze swoją przyszłą żoną Norą.
Pierwszy Bloomsday miał miejsce w pięćdziesiątą rocznicę wydarzeń w powieści, w 1954 roku. W ten dzień John Ryan i Brian O’Nolan zorganizowali podróż ścieżkami przedstawionymi w powieści. Dołączyli do nich Patrick Kavanagh, Anthony Cronin, A.J. Leventhal (archwista Trinity College) oraz reprezentant interesów rodziny, kuzyn Jamesa – Tom Joyce. Ryan zaangażował dwie taksówki konne podobne do tych używanych w książce. W trakcie swojej wędrówki ulicami i pubami Dublina odgrywali oni role z powieści: Cronin był Stephenem Dedalusem, O’Nolan jego ojcem Simonem, John Ryan dziennikarzem Martinem Cunninghamem, a A.J. Leventhal Leopoldem Bloomem. Uczestnicy wycieczki, będąc już pod wpływem alkoholu, po pewnym czasie pokłócili się, przerywając tym samym swoją wędrówkę.
W 1967 roku w Bailey Pub w centrum miasta John Ryan zainstalował drzwi do 7 Eccles Street, będące książkowymi drzwiami Leopolda Blooma.
W Bloomsday w 1982 roku, w stulecie urodzin Joyca stacja radiowa RTÉ wyemitowała trwające 29 i pół godziny słuchowisko "Ulisses", w którym wystąpiło ponad 30 aktorów. Nagranie jest dostępne na 32 płytach CD.
W 2004 roku, w setną rocznicę wydarzeń, odbył się festiwal „ReJoyce Dublin 2004” trwający od 1 kwietnia do 31 sierpnia. W niedzielę, w przeddzień setnej rocznicy wydarzeń przedstawionych w książce, na O’Connell Street zebrało się 10 000 osób. Uczestniczącym w tym wydarzeniu podawano pełne irlandzkie śniadanie składające się z kiełbasy, bekonu, tostów, fasolki oraz white pudding i black pudding przy akompaniamencie muzyki, przedstawień teatru ulicznego oraz czytania fragmentów powieści.
Obchody na świecie.
Podobne imprezy organizowane są od 1994 roku w Szombathely na Węgrzech, będącym fikcyjnym miejscem urodzenia ojca Blooma. Bloomsday odbywa się również w Filadelfii, Nowym Jorku i w kilku innych miastach Stanów Zjednoczonych i Brazylii oraz Europy i Australii.

</doc>
<doc id="176931" url="https://pl.wikipedia.org/wiki?curid=176931" title="Hottentottenstottertrottelmutterbeutelrattenlattengitterkofferattentäter">
Hottentottenstottertrottelmutterbeutelrattenlattengitterkofferattentäter

Hottentottenstottertrottelmutterbeutelrattenlattengitterkofferattentäter (niem.) – zabójca ("Attentäter") hotentockiej ("Hottentotten") matki ("Mutter") głupka i jąkały ("Stottertrottel") umieszczony w kufrze ("Koffer") z plecionki ("Lattengitter") przeznaczonym do przechowywania schwytanych oposów ("Beutelratten"). Postać z anegdoty Juliana Tuwima. Ten 72-literowy wyraz przytacza Tuwim w swojej monografii absurdu "Pegaz dęba", do której materiały zbierał w latach 20. i 30. XX wieku.
Według niektórych taka osoba powinna być określana słowem "Beutelrattenlattengitterkofferhottentottenstottertrottelmutterattentäter", jako że bezpośrednio przed wyrazem „zabójca” ("Attentäter") powinna być wymieniona ofiara (matka głupka i jąkały, "Hottentottenstottertrottelmutter"). Ponadto "Beutelratte" nie oznacza kangura (wbrew temu, co napisał Tuwim), tylko dydelfa, amerykańskiego torbacza - przedstawiciela rodziny dydelfowatych – szczurów workowatych ("Beutel" – worek, "Ratte" – szczur).
Pełna wersja anegdoty.
Pewnego dnia, Hotentoci ("Hottentotten") zatrzymują mordercę ("Attentäter"), oskarżonego o zabójstwo pewnej matki ("Mutter") hotentockiej ("Hottentottenmutter"), która w dodatku jest matką miejscowego głupka i jąkały ("Stottertrottel"). Taka matka po niemiecku zwie się "Hottentottenstottertrottelmutter", zaś jej zabójca nazywa się
"Hottentottenstottertrottelmutterattentäter". Policja schwytała mordercę i umieściła go prowizorycznie w kufrze na kangury ("Beutelrattenlattengitterkoffer"), lecz więźniowi udaje się uciec. Rozpoczynają się poszukiwania. Po chwili do wodza przybiega hotentocki wojownik krzycząc:
Inne długie wyrazy.
Najdłuższym wyrazem występującym w słownikach języka niemieckiego był 63-literowy Rindfleischetikettierungsüberwachungsaufgabenübertragungsgesetz („Ustawa dotycząca podziału kompetencji w procesie nadzoru nad etykietowaniem wołowiny”). Po tym, jak ustawa ta została usunięta w 2013 r. z prawa niemieckiego, za najdłuższy uznano 52-literowy wyraz Bundespräsidentenstichwahlwiederholungsverschiebung („Przełożenie powtórki dogrywki wyborów prezydenta federalnego”), który obwołany został w austriackich mediach „słowem roku 2016”.
Tworzenie tak długich wyrazów możliwe jest także w innych językach. Przykładem jest 128-literowy szwedzki wyraz Nordöstersjökustartilleriflygspaningssimulatoranlägeningsmaterielunderhållsuppföljningssystemdiskussioninläggförberedelsearbeten, czyli „prace przygotowawcze do udziału w dyskusji nad systemem utrzymania wsparcia materialnego symulatora nadzoru z powietrza dla północno-wschodniej części artylerii nadbrzeżnej Bałtyku”, wpisany do Księgi Rekordów Guinnessa 1991, jako przykład tworzenia długich słów, ograniczonych właściwie tylko wyobraźnią ludzką i nie używanych na co dzień.
W językach eskimoskim i czukockim występuje zjawisko polisyntezy, polegające na budowaniu długich, wielostopniowych wyrazów złożonych mogących zastąpić całe polskie zdanie. Na przykład naalangmangaarmititnalujunga to po eskimosku „Nie wiem, czy ona cię słucha”, a aliikusersuillammassuaanerartassagaluarpaalli - „oni mimo to mówią, że on dostarcza rozrywki”. 
Megkáposztáshúsítottalanítottátok – jedno z najdłuższych słów w języku węgierskim obok słowa megszentségteleníthetetlenségeskedéseitekért. Wyraz ten jest całym zdaniem, które nie jest jednak w pełni gramatyczne, gdyż nie powinno się łączyć członów: "-ít" i "-talan". W dosłownym przełożeniu na język polski oznacza on: "Wy kroicie w paski mięso na káposztáshús" (tradycyjną węgierską potrawę złożoną z kapusty i mięsa, przypominającą bigos).

</doc>
<doc id="176933" url="https://pl.wikipedia.org/wiki?curid=176933" title="Dobra Veblena">
Dobra Veblena

Dobro Veblena – dobro luksusowe, na które wielkość popytu wzrasta wraz ze wzrostem ceny, co powoduje, że krzywa popytu jest odchylona w górę. Stanowi to wyjątek od prawa popytu, jest z nim sprzeczne. Takie zjawisko nazywane jest efektem (paradoksem) Veblena, bądź efektem prestiżowym. Wyższa cena sprawia, że produkt staje się pożądany jako symbol statusu w praktykach demonstracyjnej konsumpcji i wypoczynku. Przykładem takich dóbr mogą być luksusowe samochody, wina lub dzieła sztuki. W takim przypadku elastyczność cenowa popytu (jeśli we wzorze nie wprowadzono korygującego znaku minus) jest większa od zera. Produkt może być dobrem Veblena, ponieważ jest dobrem pozycyjnym, czyli czymś, co niewiele innych osób może posiadać. Skutkiem efektu Veblena jest to, że obniżenie ceny powoduje zmniejszenie ilości, na którą widoczny jest popyt.
Historia.
Dobra Veblena zostały nazwane na cześć amerykańskiego ekonomisty Thorsteina Veblena (1857-1929), który po raz pierwszy, w 1899 roku zidentyfikował demonstracyjną konsumpcję jako sposób poszukiwania statusu w "Teorii klasy próżniaczej".
Thorstein Veblen wychowywał się w stanie Wisconsin, otoczony społecznością norweskich farmerów. Dorastał w czasach przypadających na szybko postępującą industrializację, więc obserwował zmiany zachodzące zarówno w amerykańskim społeczeństwie, jak i na całym świecie. Zawsze starał się izolować od głośnej amerykańskiej kultury, natomiast jego teksty miały charakter prześmiewczy w stosunku do osób majętnych bądź wpływowych pochodzących właśnie stamtąd.
Po ukończeniu Uniwersytetu Yale, powrócił w rodzinne strony i oddał się pisaniu felietonów, które opublikował dopiero będąc w wieku średnim. W swojej najbardziej znanej książce [2] opisał zaobserwowaną konsumpcję “na pokaz” oraz zdefiniował pojęcia takie jak instynkt drapieżcy, który miał kryć się za rywalizacją pomiędzy przemysłowcami. Krytykował marnotrawstwo nowobogackich, którzy utrzymywali się z odziedziczonych fortun lub udziałów w firmach. Zauważył, że w niektórych przypadkach skutkiem ich chęci przypodobania się innym jest nietypowa anomalia. Wzrost cen wybranych dóbr wcale nie powodował spadku wielkości popytu na nie, ale wręcz przeciwnie. Uprzywilejowane osoby, mogące sobie pozwolić na praktykowanie tego typu konsumpcji określił mianem tytułowej klasy próżniaczej.
Jego idee w szerszej perspektywie nigdy nie były doceniane. Gdy w 1925 roku zaproponowano mu stanowisko prezydenta Amerykańskiego Towarzystwa Ekonomicznego, odmówił, tym samym wybierając żywot pustelnika. Nie dożył Wielkiego Kryzysu, który rozpoczął się w roku 1929, ponieważ zmarł w swojej chatce w Kalifornii na kilka miesięcy przed jego nadejściem.
Powiązane pojęcia.
Efekt Veblena należy do rodziny teoretycznych anomalii w ogólnym prawie popytu w mikroekonomii. Z efektem powiązane są inne efekty:
● Efekt snoba: wyraża preferencję dla towarów, które różnią się od tych powszechnie pożądanych; innymi słowy, konsumenci, którzy chcą korzystać z ekskluzywnych produktów na wyłączność, ograniczają zakup dóbr lub całkowite rezygnują z ich nabywania, gdy są one chętnie nabywane przez inne gospodarstwa domowe.
● Powszechne prawo równowagi biznesowej ("ang." "The common law of business balance"): zapłacenie niskiej ceny na pewno nie zagwarantuje, że kupujący otrzyma dobro o wysokiej jakości, innymi słowy „dostajesz to, za co płacisz”.
● “Błędna ręka” ("ang." "The hot-hand fallacy"): nabywcy akcji mogą być ofiarami błędnego przekonania, że poprzednie podwyżki cen sugerują wzrost cen w przyszłości. Innym powodem zakupu akcji o wysokich cenach może być fakt, że wysoka cena zażądana przez poprzednich nabywców jest dowodem jakości emisji, lub odwrotnie, że niska cena może być dowodem na problemy z rentownością.
Czasami wartość dobra rośnie wraz ze wzrostem liczby nabywców lub użytkowników. Nazywa się to efektem silniejszego, gdy zależy to od psychologii zakupu produktu, ponieważ wydaje się on popularny, lub efektem sieci, gdy duża liczba nabywców lub użytkowników sama zwiększa wartość towaru. Na przykład gdy liczba osób posiadających telefon lub konto na Facebooku wzrasta, wzrasta wartość posiadania telefonu lub konta na Facebooku, ponieważ jeden użytkownik może dotrzeć do większej liczby osób. Żaden z tych efektów nie sugeruje jednak, że przy danym poziomie nasycenia, podniesienie ceny zwiększyłoby wielkość popytu.
Niektóre z tych efektów zostały omówione w artykule ekonomisty Harveya Leibensteina z 1950 roku.
Wpływ na popyt zależy od zakresu innych dostępnych towarów, ich cen oraz tego, czy pełnią one rolę substytutów. Efekty te są anomaliami w teorii popytu, ponieważ teoria ta zazwyczaj zakłada, że preferencje są niezależne od ceny lub liczby sprzedawanych jednostek. Dlatego anomalie te są też czasem zbiorowo określane jako efekty interakcji.
Efekty interakcji są innego rodzaju anomalią niż np. ta występująca w przypadku dóbr Giffena. Według teorii dóbr Giffena obserwowany wzrost popytu następuje wraz ze wzrostem cen, ale efekt ten powstaje bez interakcji między ceną a preferencjami – wynika on ze wzajemnego oddziaływania efektu dochodowego i efektu substytucyjnego w wyniku zmiany ceny.

</doc>
<doc id="176938" url="https://pl.wikipedia.org/wiki?curid=176938" title="Dobra wolne">
Dobra wolne

Dobro wolne "(free good)" – w ekonomii dobra, które w warunkach naturalnych występują w nieograniczonej ilości; nie występuje w tym przypadku pojęcie własności.
Przykładami takiego dobra są powietrze oraz energia słoneczna. Przeciwieństwem dóbr wolnych są dobra, których zasoby są ograniczone, czyli dobra rzadkie.
Wszystkie dobra wolne są dobrami pierwotnymi (niewytworzonymi przez człowieka), choć obecnie można podnosić, że w związku z pomijalnym kosztem wytworzenia kopii, twory umysłu ludzkiego, takie jak dzieła literackie, muzyczne czy plastyczne, mogą zostać uznane za dobra publiczne.

</doc>
<doc id="176941" url="https://pl.wikipedia.org/wiki?curid=176941" title="Harran">
Harran

Harran, Charan albo Carrhae – stanowisko archeologiczne na terenie starożytnego miasta w południowo-wschodniej Turcji, około 40 kilometrów na południowy wschód od Şanlıurfy. Obecnie jest to miasto należące do prowincji Şanliurfa, liczące 9743 mieszkańców.
Historia.
Miasto pierwszy raz wzmiankowane jest w tekstach z Mari z XVIII w. p.n.e., choć istniało już wcześniej. Harran wzmiankowane jest również w Biblii. W czasach swojej świetności, Harran kontrolował skrzyżowanie dróg z Damaszku, Niniwy i Karkemisz (niedaleko dzisiejszego Dżerablus). Strategiczne położenie miasta od samego początku decydowało o jego znaczeniu. Ok. 1400 p.n.e. miasto wchodziło w skład państwa Mitanni. Po zawarciu traktatu między Suppiluliumasem I a Szattiwazą Harran został spalony przez Hetytów idących na podbój Mitanni. Harran pojawia się jako "Harranu" (akad. "Droga") w asyryjskich inskrypcjach za króla Tiglat-Pilesera I około XI wieku p.n.e.
Harran był znaczącym ośrodkiem handlowym, prowadził wymianę z Tyrem, o czym pisze Pliniusz Starszy w swojej "Historii naturalnej", XII 40.
Po upadku Niniwy miasto pełniło funkcję ostatniego punktu oporu dla króla Asyrii Aszur-uballita II. Po dwuletnich walkach Harran został zdobyty.
Haran był głównym miastem boga Sina, któremu oddawali hołd Aszurbanipal i Nabonid. Herodian (iv. 13, 7) wspomina, że w jego czasach w mieście znajdowała się świątynia księżyca, który był symbolem Sina. Świątynia E-hulhul ("Dom radości") została zburzona ok. 382 roku na rozkaz cesarza Teodozjusza I Wielkiego
Okolice Harranu były widownią straszliwej klęski rzymskich legionów pod wodzą Krassusa, poniesionej w bitwie z Partami w roku 53 p.n.e. (bitwa pod Carrhae). W roku 217 zamordowano tutaj Karakallę, a 80 lat później (w roku 296) wojska Galeriusza zostały pobite przez Sasanidów.
W Haranie znalazła schronienie grupa filozofów z rozwiązanej w roku 529 Akademii Platońskiej. Rozwijane przez nich nauki dały początek sekcie haranitów, były swego rodzaju pomostem między starożytną Grecją a światem islamu.
W roku 1104 pod Harranem doszło do bitwy pomiędzy siłami nowo powstałych państw krzyżowców, księstwa Antiochii i hrabstwa Edessy, a Turkami seldżuckimi. Przegrana krzyżowców nadwątliła ich opinię jako niezwyciężonych.
Miasto utrzymywało swoje znaczenie aż do czasów zmierzchu kultury islamskiej; pod koniec XIX wieku na jego miejscu były już tylko ruiny. Współcześnie zachowały się jedynie ruiny miasta z charakterystycznymi, stożkowatymi domami z gliny przypominającymi kształtem ule.
W 2000 roku Harran i Şanlıurfa zostały wpisane na turecką listę informacyjną UNESCO – listę obiektów, które Turcja zamierza rozpatrzyć do zgłoszenia do wpisu na listę światowego dziedzictwa UNESCO.

</doc>
<doc id="176942" url="https://pl.wikipedia.org/wiki?curid=176942" title="Grzegorz z Nyssy">
Grzegorz z Nyssy

Grzegorz z Nyssy (; ur. ok. 335 w Cezarei Kapadockiej, zm. 10 stycznia między 394 - 395) – biskup Nyssy, przez niektórych utożsamianej z dzisiejszym Nevşehir k. dawnej Cezarei kapadockiej. Jeden z ojców Kościoła, święty Kościołów: katolickiego, anglikańskiego, ormiańskiego, koptyjskiego, syryjskiego i prawosławnego.
Życiorys.
Grzegorz był synem św. Emilii i bratem św. Bazylego, św. Piotra z Sebasty i św. Makryny Młodszej. Tradycja rodzinna, jego ojciec był retorem, ukierunkowała go w dzieciństwie na drogę nauki, a także głębokiego życia religijnego (obydwoje rodzice zostali wpisani do katalogu świętych). Po śmierci żony, za namową swego brata przyjął święcenia kapłańskie i poświęcił się życiu ascetycznemu. Wszechstronnie wykształcony Grzegorz stał się jednym z najwybitniejszych teologów tamtych czasów. Pozostawił po sobie bardzo bogatą spuściznę pisarską, na którą złożyły się rozprawy teologiczne zwalczające błędy arianizmu, komentarze do Pisma św., dzieła ascetyczne oraz wiele kazań i listów. Wstąpił do klasztoru nad Morzem Czarnym. W roku 371 (według innych źródeł w 372) został powołany na biskupa Nyssy (dziś Nevşehir) w Kapadocji. Początki jego urzędowania nie były łatwe, bowiem, jak mówił o tym św. Bazyli, Grzegorz był zbyt pobłażliwy i łatwowierny, a przy tym pozbawiony taktu. W późniejszym okresie na dwa lata został odsunięty od urzędu pod fałszywym zarzutem sprzeniewierzenia majątku Kościoła. W roku 380 został wybrany metropolitą Sebasty.
Uczestniczył w soborze w Konstantynopolu (381), gdzie bronił nicejskiego wyznania wiary, przeciw arianom. Miał być tam głównym autorem projektu nowego, ogłoszonego przez ten Sobór nicejsko-konstantynopolitańskiego wyznania wiary, który w uzupełnieniu do Nicejskiego symbolu wiary definiował Boską Naturę Ducha Świętego. Nazywano go „kolumną Kościoła” i „Filarem Ortodoksji”. Dla potomnych pozostał w pamięci jako człowiek otwarty i miłujący pokój, współczujący biednym i chorym.
Walczącego z herezją arian hierarchę z powodu ich intryg pozbawiono katedry i skazano na wygnanie. Dopiero po ośmiu latach zrehabilitował go cesarz Gracjan.
Święty Grzegorz zmarł w wieku ok. 60 lat.
Kult.
Wraz z Bazylim Wielkim i Grzegorzem z Nazjanzu jest zaliczany do tzw. ojców kapadockich, trzech ojców Kościoła z IV wieku, którzy pochodzili z Kapadocji. Bronili oni wyznawców trynitarnego poglądu, który był oparty na ustaleniu twierdzenie słowa „współistotny” ("ho·mo·ouʹsi·os") w stosunku do Ojca i Syna podczas soboru nicejskiego I. Sobór potępił herezję Ariusza i w ten utorował drogę do uchwalenia dogmatu o Świętej Trójcy.
Dzień obchodów.
Wspomnienie liturgiczne w Kościele katolickim i ewangelickim obchodzone jest 10 stycznia, w anglikańskim 19 lipca.
Kościoły wschodnie z uwagi na liturgię według kalendarza juliańskiego wspominają Świętego:
Dzieła.
Do naszych czasów zachowały się kazania i traktaty napisane przez św. Grzegorza w obronie nauki ortodoksyjnej od herezji arian i macedonian.
Inne dzieła:
Linki zewnętrzne.
Całe dzieła:
Fragmenty:

</doc>
<doc id="176944" url="https://pl.wikipedia.org/wiki?curid=176944" title="Dobro rzadkie">
Dobro rzadkie

Dobro rzadkie – takie dobro, którego dostępność nie jest w stanie pokryć potrzeb ludzkich. Przykładem w czasach dzisiejszych może być samochód, jedzenie, książki, czy też każde inne dobro, dla którego przy zerowej cenie zgłoszony popyt przewyższa podaż.
Najczęściej reglamentacja dóbr rzadkich dokonywana jest poprzez system rynkowy (zgłaszane zapotrzebowanie redukowane jest przez cenę, a same dobra przydzielane są wyceniającym je najwyżej i gotowym zapłacić najwięcej). W niektórych przypadkach, w celu rozdzielenia dóbr rzadkich rządy stosują koncesje (np. na częstotliwości radiowe) lub inny system reglamentacyjny (np. kartkowy).

</doc>
<doc id="176947" url="https://pl.wikipedia.org/wiki?curid=176947" title="Konarzew (województwo wielkopolskie)">
Konarzew (województwo wielkopolskie)

Konarzew – wieś w Polsce położona w województwie wielkopolskim, w powiecie krotoszyńskim, w gminie Zduny.
W latach 1975–1998 miejscowość należała administracyjnie do województwa kaliskiego.
Położenie.
Konarzew jest położony przy południowo-zachodniej granicy Krotoszyna, około 4 km na północ od Zdun i około 26 km na zachód od Ostrowa, przy drodze Krotoszyn-Baszków, w pobliżu drogi krajowej 15 Trzebnica-Krotoszyn-Ostróda i linii kolejowej Oleśnica-Krotoszyn-Jarocin.
Historia.
W okresie Wielkiego Księstwa Poznańskiego (1815-1848) miejscowość wzmiankowana jako "Konarzewo" należała do wsi większych w ówczesnym pruskim powiecie Krotoszyn w rejencji poznańskiej. Konarzewo należało do okręgu kobylińskiego tego powiatu i stanowiło odrębny majątek, którego właścicielem była wówczas Tekla Morawska. Według spisu urzędowego z 1837 roku wieś liczyła 235 mieszkańców, którzy zamieszkiwali 25 dymów (domostw). Wzmiankowana była wówczas także "cegielnia Konarzewo" (4 osoby w jednym domu).
W latach 1975–1998 miejscowość administracyjnie należała do województwa kaliskiego.

</doc>
<doc id="176949" url="https://pl.wikipedia.org/wiki?curid=176949" title="Kazimierz Zalewski">
Kazimierz Zalewski

Kazimierz Zalewski (ur. 5 grudnia 1849 w Płocku, zm. 11 stycznia 1919 w Warszawie) – tłumacz, dramatopisarz i publicysta.
Był synem Stanisława ad­wokata, i Balbiny z Wołowskich. W 1865 rozpoczął studia na wydziale Prawa w Uniwersytecie Warszawskim, które ukończył w 1870. Był jednym z bardziej znanych krytyków teatralnych. Od 1887 ogłaszał recenzje w "Kurierze Po­rannym", od 1889 w "Kurierze Warszawskim", od 1875 był redaktorem i właścicielem dziennika „Wiek”. Od 14 września 1907 do 14 lipca 1908 był dyrektorem artystycznym WTR. Od 3 stycznia 1908 do 1915 prowadził Szkołę Aktorską w Warszawie. Od 15 października 1909 do końca 1918 był dyrektorem Teatru Małego w War­szawie.
Został pochowany na cmentarzu Powązkowskim w Warszawie (kwatera 7-2-9/10).
Autor:
Tłumacz:

</doc>
<doc id="176950" url="https://pl.wikipedia.org/wiki?curid=176950" title="Granulocyt obojętnochłonny">
Granulocyt obojętnochłonny



</doc>
<doc id="176953" url="https://pl.wikipedia.org/wiki?curid=176953" title="Hiperlibidemia">
Hiperlibidemia



</doc>
<doc id="176955" url="https://pl.wikipedia.org/wiki?curid=176955" title="Hirsutizm">
Hirsutizm



</doc>
<doc id="176957" url="https://pl.wikipedia.org/wiki?curid=176957" title="Czynnik całkujący">
Czynnik całkujący

Czynnik całkujący (metoda czynnika całkującego) – metoda pozwalająca znaleźć rozwiązania niektórych równań różniczkowych pierwszego rzędu poprzez sprowadzenie ich do równań różniczkowych zupełnych.
Niech dane będzie równanie różniczkowe
lub, w alternatywnej postaci,
gdzie funkcje formula_1 i formula_2 są klasy formula_3 na pewnym obszarze jednospójnym formula_4 i w żadnym punkcie tego obszaru nie zerują się jednocześnie. Ponadto załóżmy, że zachodzi
(warunek ten oznacza, że równanie nie jest równaniem zupełnym).
Metoda czynnika całkującego polega na znalezieniu różnej od zera funkcji formula_6 takiej, że po przemnożeniu przez nią równania , stanie się ono równaniem zupełnym:
dla którego będzie zachodziło
Z powyższych wzorów wynika, że szukana funkcja musi posiadać pochodne cząstkowe pierwszego rzędu.
Tak sprowadzone równanie, będące równaniem zupełnym daje się już scałkować, istnieje więc funkcja formula_7 dla której formula_8 jest całką (rozwiązaniem) równania , a zarazem i . Znajdywanie czynnika całkującego prowadzi do rozwiązywania równania pierwszego rzędu o pochodnych cząstkowych, z niewiadomą funkcją formula_7 które w ogólności jest trudne do rozwiązania.
Niektóre przypadki postaci czynnika całkującego.
Czynnik całkujący zależny tylko od formula_10.
Przypuśćmy, że równanie ma czynnik całkujący zależny tylko od zmiennej formula_11 formula_12 Oznacza, to że musi on spełniać równanie
jako że formula_13 Zakładając, że formula_14 otrzymujemy
Aby istniał czynnik całkujący formula_15 konieczne jest, by prawa strona równania była zależna tylko od zmiennej formula_16
Wtedy, rozwiązując równanie o zmiennych rozdzielonych otrzymujemy, że
gdzie formula_17 jest dowolną, niezerową liczbą rzeczywistą, a formula_18 to oznaczenie funkcji eksponencjalnej. Każda z tak otrzymanych funkcji formula_15 jest czynnikiem całkującym, zwyczajowo więc przyjmuje się, że formula_20
Przykład.
Niech dane będzie równanie liniowe
Warunek jest spełniony, ponieważ w naszym przypadku formula_21 i formula_22 oraz
tak więc czynnikiem całkującym równania jest
Czynnik całkujący zależny tylko od formula_25.
Postępując analogicznie, jak w poprzednim przykładzie, czynnik całkujący równania zależny od formula_25 istnieć będzie tylko wtedy, gdy formula_27 oraz prawa strona równania
będzie zależna tylko od formula_28 Wtedy czynnik całkujący będzie postaci
gdzie ponownie formula_17 jest dowolną, niezerową liczbą rzeczywistą, a formula_30 to prawa strona równania .
Czynnik całkujący zależny od formula_31.
Ponownie, załóżmy, że równanie ma czynnik całkujący postaci formula_32 gdzie formula_33 Zauważmy, że funkcja formula_34 jest formalnie funkcją zmiennej formula_35 Warunek przyjmuje postać
Ponieważ formula_38 zakładając, że formula_39 warunkiem na to, by funkcja formula_34 była czynnikiem całkującym jest, aby prawa strona równania
zależała tylko od formula_41 czyli od formula_42 Czynnik całkujący ma wtedy postać
gdzie formula_44 jak poprzednio jest prawą stroną .
Przykład.
Rozpatrzmy równanie
W naszym przypadku formula_45 formula_46 oraz
Prawa strona równania jest zależna tylko od formula_48 więc czynnik całkujący będzie postaci
Przypadek ogólny.
Załóżmy w końcu że równanie ma czynnik całkujący postaci formula_32 gdzie formula_51 jest dowolną funkcją, posiadającą pochodne cząstkowe i dla której zachodzi formula_52 Warunek przyjmuje ponownie postać
a warunkiem, by formula_34 była czynnikiem całkującym jest, by prawa strona równania
była zależna jedynie od formula_35
Istnienie i jednoznaczność czynnika całkującego.
Zakładając istnienie całki ogólnej równania , przy poprzednich założeniach można wykazać, że każde równanie postaci ma czynnik całkujący.
Z postaci czynnika całkującego
wynika, że dla dowolnej, niezerowej liczby rzeczywistej formula_56 formula_34 jest czynnikiem całkującym. Oprócz tego, jeśli formula_34 jest czynnikiem całkującym równania , to
gdzie formula_60 jest całką ogólną równania a formula_61 jest dowolną, niezerową funkcją mającą ciągłą pochodną, także jest czynnikiem całkującym . W istocie, pomiędzy każdymi dwoma czynnikami całkującymi równania zachodzi zależność .

</doc>
<doc id="176958" url="https://pl.wikipedia.org/wiki?curid=176958" title="Marian Dziurowicz">
Marian Dziurowicz

Marian Dziurowicz (ur. 16 lipca 1935 w Sosnowcu, zm. 21 czerwca 2002 w Katowicach) – polski działacz sportowy, prezes Polskiego Związku Piłki Nożnej. 
Ojciec Piotra Dziurowicza, również działacza sportowego (byłego prezesa GKS Katowice).
Życiorys.
Ukończył studia na Wydziale Górniczym Politechniki Śląskiej w Gliwicach, został doktorem nauk technicznych w zakresie górnictwa. Przez wiele lat pracował na różnych stanowiskach w przemyśle górniczym. W młodości grał w piłkę nożną w Stali Sosnowiec i Włókniarzu Sosnowiec oraz był wicemistrzem Śląska w tenisie stołowym. W latach 60. prezes klubu Siła Mysłowice.
Od 1976 związany z GKS Katowice, najpierw jako pierwszy wiceprezes, a od 1988 jako prezes. Wykonywanie obowiązków zawiesił w lipcu 1995. Współtwórca największych sukcesów w historii klubu: w latach 1988–1995 GKS Katowice czterokrotnie zdobywał wicemistrzostwo Polski w piłce nożnej, dwukrotnie zajmował trzecie miejsce w lidze, dwukrotnie zdobywał Puchar i Superpuchar Polski.
Od końca lat 80. działał w najwyższych władzach Polskiego Związku Piłki Nożnej: od czerwca 1989 członek Komitetu Wykonawczego i wiceprezes ds. ligi, a od czerwca 1991 członek prezydium i wiceprezes ds. finansowych, zaś od maja 1991 prezes Śląskiego Związku Piłki Nożnej.
3 lipca 1995 został wybrany na prezesa Polskiego Związku Piłki Nożnej.
Jego przeciwnicy zarzucali mu autorytarny styl kierowania związkiem oraz oskarżali go o nadużycia finansowe oraz szereg innych nieprawidłowości, co jednak nigdy nie zostało potwierdzone. W kwietniu 1998 popadł w konflikt z szefem Urzędu Kultury Fizycznej i Turystyki Jackiem Dębskim. Wobec odmowy przez władze związku przyjęcia kontroli UKFiT, 21 kwietnia Jacek Dębski zawiesił władze PZPN, w tym Mariana Dziurowicza. Odwołał swoją decyzję 7 sierpnia 1998 wobec groźby wykluczenia polskich drużyn z rozgrywek międzynarodowych oraz po udzieleniu przez władze PZPN zgody na przeprowadzenie kontroli w związku.
Marian Dziurowicz pozostawał na stanowisku prezesa do końca czerwca 1999, kiedy to przegrał wybory na prezesa PZPN i został zastąpiony przez Michała Listkiewicza. Po przegranej w wyborach całkowicie zrezygnował z działalności w PZPN.
W 2001 bez powodzenia kandydował do Sejmu z listy Polskiego Stronnictwa Ludowego (należał do tej partii) w okręgu katowickim. Zmarł 21 czerwca 2002 w katowickim szpitalu.

</doc>
<doc id="176960" url="https://pl.wikipedia.org/wiki?curid=176960" title="Informatyzacja">
Informatyzacja

Informatyzacja – następujący po komputeryzacji proces, polegający na racjonalnym wykorzystaniu uprzednio wprowadzonych już danych do systemów informatycznych w możliwie największym dopuszczalnym zakresie przez inne systemy informatyczne.

</doc>
<doc id="176961" url="https://pl.wikipedia.org/wiki?curid=176961" title="Khoikhoi">
Khoikhoi

Khoikhoi lub KhoeKhoe (transkrypcja tubylczego określenia „ludzie-ludzie”, czyli „prawdziwi ludzie”; dawniej Hotentoci) – grupa etniczna rdzennych mieszkańców Afryki południowej, spokrewnionych z Buszmenami, prowadzących koczowniczy tryb życia i przemierzających te terytoria od około 30 tysięcy lat. Swe pierwotne siedziby i pastwiska swych stad w Afryce wschodniej, przez ostatnie kilka tysięcy lat, opuszczali falami zmierzając do dzisiejszej Południowej Afryki, północno-wschodniej Namibii, Botswany, Eswatini, Lesotho, południowego Mozambiku i południowego Zimbabwe. Około półtora tysiąca lat temu wyparli z tych rejonów spokrewnione z nimi ludy Buszmenów i Sana. Zamieszkujący na terenie parku narodowego Etosza szczep "Heikom" ("Heilom") jest pozostałością z wymieszania się Sana z Hotentotami. Z kolei nazwą "Griqua" określa się potomków wymieszania się Hotentotów z holenderskimi kolonistami, Burami. Posługują się językiem z grupy khoisan.
Anglojęzyczna nazwa „”, popularna w okresie kolonialnym, jest obecnie uważana za obelżywą i przestarzałą. Została ona nadana przez kolonizatorów holenderskich i pochodzi prawdopodobnie od słów wypowiadanych często przez tubylców w trakcie rytualnych tańców.
Badania mitochondrialnego DNA ujawniły, że wśród Khoikhoi i Buszmenów obserwuje się największe jego zróżnicowanie, co świadczy, że są oni jedną z najstarszych ras ludzkich, według niektórych oszacowań rozwijającą się nawet od 100 tysięcy lat. Pod względem antropologicznym Hotentoci cechują się ciemną skórą, średnią wysokością ciała, wydłużoną mózgoczaszką, krótką, szeroką i prognatyczną twarzą, wąskimi i niewywiniętymi wargami, bardzo szerokim nosem i wełnistymi włosami. Występuje u nich tzw. fałda hotentocka, która zakrywa od zewnątrz połowę krawędzi górnej powieki oraz kąt szpary ocznej (w dawniejszych klasyfikacjach antropologicznych zaliczano ich do tzw. formy mongoloidalnej rasy czarnej). Cechą charakterystyczną budowy fizycznej kobiet hotentockich, niespotykaną wcale lub prawie wcale u innych ludów jest steatopygia, nadająca ich pośladkom charakterystyczny kształt, a także tzw. „fartuszek hotentocki”.
Holendrzy, którzy dotarli do Przylądka Dobrej Nadziei w 1652 wraz z Janem van Riebeeck, byli pierwszymi Europejczykami, którzy spotkali się z tym ludem. Już w 1653 Khoikhoi musieli zbrojnie bronić swych terytoriów przed Holendrami, co wobec przewagi cywilizacyjnej tych ostatnich zazwyczaj było skazane na niepowodzenie. W 1660 rozpoczęła się segregacja rasowa Hotentotów, która trwała przez następne ponad trzy stulecia na terenach Afryki południowej i była formalną podstawą funkcjonowania Południowej Afryki niemal do końca XX wieku. W wyniku przewagi holenderskiej i napływu osadników europejskich (Burów) organizacja plemienna Hotentotów legła w gruzach w XVIII wieku, a kontakt z nieznanymi wcześniej chorobami europejskimi powodował masowe wymieranie ludności tubylczej, m.in. w 1713 roku, kiedy szalała epidemia czarnej ospy. Opanowanie Południowej Afryki przez Brytyjczyków na początku XIX wieku spowodowało wydanie w 1809 roku tzw. „proklamacji hotentockiej”, która zmuszała Hotentotów do pracy na farmach białych kolonistów, gdzie zajmowali się głównie hodowlą zwierząt i pasterstwem (bydła, owiec i kóz), a także myślistwem i zbieractwem oraz pracą w rzemiośle – garncarstwem, kowalstwem i wyplataniem koszy.
Organizacja społeczna Hotentotów opiera się na patrylinearnym systemie pokrewieństwa i poligynii. Patrylinearne rody łączą się w plemiona – zbiorowych właścicieli i użytkowników pastwisk i wodopojów. Ich wierzenia opierają się na kulcie stwórcy świata, pana nieba i ojca ludzkości – Tsui Goab. Czczą Księżyc, swoich przodków oraz mitycznych bohaterów – m.in. Eitsi Eibiba.
Liczebność Khoikhoi jeszcze w roku 1983 szacowano na ponad sto tysięcy, najwięcej w RPA, na północ od rzeki Oranje. Ich populacja jednak dramatycznie spada, obecnie np. w Południowej Afryce w rejonie Kapsztadu żyje jeszcze około 2400 Hotentotów, ale tylko półtorej setki z nich kultywuje tradycje swego ludu. W Namibii przebywa ich około 3400, połowa z nich prowadzi jeszcze tradycyjny tryb życia. W Botswanie liczba Hotentotów spadła w ostatnich czasach (m.in. z powodu przeprowadzenia się kilkuset z nich do Namibii) z 2900 do 1900, ale tylko stu z nich żyje w sposób nakazywany tradycjami sięgającymi wielu tysięcy lat. Plemiona grupy "Nama" (na południu pustyni Namib) – "Hobesen", "Aman", "Khau-Goan" najlepiej zachowują swe tradycje. Pozostali pracują na farmach i w kopalniach.

</doc>
<doc id="176964" url="https://pl.wikipedia.org/wiki?curid=176964" title="Konstantyn I (król Szkocji)">
Konstantyn I (król Szkocji)

Konstantyn I, gael. "Causantín mac Cináeda", (ur. 836, zm. 877) – król Alby (Szkocji) 862–877.
Najstarszy syn Kennetha I, został wybrany na króla Szkotów i Piktów jeszcze za życia poprzednika, swojego stryja, Donalda I. Panowanie Konstantyna wypełniały ciągłe walki z wikingami i próby rozszerzenia królestwa na południe.
Konstantyn pomyślnie odparł w 864 r. najazd swojego szwagra, Olafa Białego z Dublina. Następna wyprawa Normanów na szkockie ziemie pod wodzą Thorstena Czerwonego również została powstrzymana. Kolejne wyprawy wikingów z Dublina kierowały się bardziej na południe, do brytyjskiego królestwa Strathclyde. Po złupieniu jego stolicy, Dumbarton, w 872 r. Olaf w porozumieniu z Konstantynem zamordował króla Arthgala, a władcą Strathclyde został inny szwagier Konstantyna – Rhun, ale już jako podległy szkockiemu królowi.
Ostatecznie ze starć z Normanami Konstantyn wyszedł pokonany. Najeźdźcy z Dublina założyli swoją osadę w Fife (na wschodzie Szkocji) skąd dokonywali dalszych najazdów. Konstantyn zginął w jednej z bitew z wikingami pod Inverdovat w 877 r. i został pochowany na wyspie Iona, tradycyjnym miejscu spoczynku królów szkockich. Tron po nim objął jego młodszy brat Aed, a jedyny syn panował w latach 889–900 jako Donald II.

</doc>
<doc id="176970" url="https://pl.wikipedia.org/wiki?curid=176970" title="Hottentottenstottertrottelmutterbeutelrattenlattengitterkofferattentater">
Hottentottenstottertrottelmutterbeutelrattenlattengitterkofferattentater



</doc>
<doc id="176972" url="https://pl.wikipedia.org/wiki?curid=176972" title="Trzecia wojna angielsko-hiszpańska">
Trzecia wojna angielsko-hiszpańska



</doc>
<doc id="176974" url="https://pl.wikipedia.org/wiki?curid=176974" title="Pierwsza wojna angielsko-holenderska">
Pierwsza wojna angielsko-holenderska



</doc>
<doc id="176975" url="https://pl.wikipedia.org/wiki?curid=176975" title="Druga wojna angielsko-holenderska">
Druga wojna angielsko-holenderska



</doc>
<doc id="176976" url="https://pl.wikipedia.org/wiki?curid=176976" title="Trzecia wojna angielsko-holenderska">
Trzecia wojna angielsko-holenderska



</doc>
<doc id="176977" url="https://pl.wikipedia.org/wiki?curid=176977" title="Szósta wojna austriacko-turecka">
Szósta wojna austriacko-turecka



</doc>
<doc id="176978" url="https://pl.wikipedia.org/wiki?curid=176978" title="Curaçao (ujednoznacznienie)">
Curaçao (ujednoznacznienie)



</doc>
<doc id="176979" url="https://pl.wikipedia.org/wiki?curid=176979" title="Curaçao">
Curaçao

Curaçao (wymowa niderlandzka: [], język papiamento: "Kòrsou") – terytorium zależne Holandii (de iure autonomiczny kraj wchodzący w skład Królestwa Niderlandów) leżące na Karaibach, na Wyspach Zawietrznych w archipelagu Małych Antyli. Stolicą wyspy jest Willemstad, nazywane małym Amsterdamem.
Historia.
Pierwotnie wyspa była zamieszkana przez indiańskie plemię Arawaków. Dla Europejczyków została odkryta w roku 1499 przez hiszpańską wyprawę pod dowództwem Alonso de Hojeda. Od 1634 wyspa została zajęta przez Holendrów. Holenderska Kompania Zachodnioindyjska założyła miasto Willemstad – obecną stolicę. Na początku Curaçao było ignorowane przez kolonistów europejskich m.in. ze względu na brak złóż złota, ale później przekonano się, że naturalne położenie zatoki, nad którą zbudowano Willemstad, jest idealnym miejscem na handel. Handel, przewóz towarów oraz piractwo stały się szybko najważniejszymi gałęziami gospodarki Curaçao. W 1662 Kompania Zachodnioindyjska stworzyła na wyspie największe centrum handlu niewolnikami. W XVIII i XIX w. Curaçao należało przejściowo do Francji i Wielkiej Brytanii, aż w 1816 powróciło ostatecznie do rąk holenderskich. W 1863 Holendrzy znieśli niewolnictwo. Nowa era dla Curaçao zaczyna się od 1914, gdy w Maracaibo Baisin w Wenezueli odkryto ropę naftową. Wtedy to rząd holenderski oraz Royal Dutch Shell wybudowali na Curaçao rafinerię Isla. Port w Willemstad nadawał się idealnie dla tankowców. Na początku 1985 r. Rządy Curaçao, Antyli Holenderskich, Niderlandów, Wenezueli i Shell rozpoczęły rozmowy na temat ewentualnego zamknięcia rafinerii, a w lipcu Shell zaprzestał działalności. 24 września Shell zgodził się na przeniesienie instalacji rafinacyjnych w Emmastad i terminali morskich Bullenbaai i Caracasbaai na terytorium wyspy Curaçao. Z kolei rząd stworzył „Refineria di Korsou NV” jako właściciela instalacji rafinerii i terminali. „Curoil NV” zostało stworzone do obsługi lokalnego marketingu, a „Kompania di Tou Korsou NV” (KTK) przejęła usługi holowników w Zatoce Schottegat i Caracasbaai. Zarówno Curoil NV, jak i KTK NV, jak ma to miejsce w przypadku Refineria di Korsou NV, są własnością terytorium wyspy Curaçao. Tego samego dnia Petroles de Venezuela SA (PDVSA.) Podpisał list intencyjny dotyczący dzierżawy rafinerii i terminali w Bullenbaal i Caracasbaal. W dniu 1 października 1985 r. Spółka zależna PDVSA, Refineria Isla (Curazao) SA., przejęła działalność rafinerii i natychmiast rozpoczęła reaktywację jednostek przetwórczych.
Curaçao ma własny rząd od 1 stycznia 1954. Wraz z procesem dekolonizacji mającym miejsce na świecie w drugiej połowie XX wieku także i na wyspie narodził się ruch niepodległościowy. Skupił się on wokół związków zawodowych i organizacji robotniczych, przez co przyjął on silną retorykę antykapitalistyczną i lewicującą. Część z organizacji inspirowała się ruchem praw obywatelskich czarnych mieszkańców Stanów Zjednoczonych. W 1969 na wyspie wybuchło narodowowyzwoleńcze powstanie zbrojne. Powstanie zostało szybko zdławione, a administracja rozsiała fałszywe pogłoski według których powstanie miał wywołać rząd Kuby. 2 lipca 1984 rząd wyspy ustanowił własną flagę oraz hymn. W 1993 mieszkańcy w referendum opowiedzieli się za pozostaniem wyspy w składzie Antyli Holenderskich, 8 kwietnia 2005 roku Curaçao razem z Sint Maarten odrzucili w referendum pełną niepodległość na rzecz kraju stowarzyszonego z Holandią w ramach Królestwa Niderlandów. Na podstawie reformy konstytucyjnej Królestwa Niderlandów, 10 października 2010 roku Antyle Holenderskie przestały istnieć, a Curaçao stało się osobnym terytorium zależnym Holandii o specjalnym statusie.
Geografia.
Curaçao jest nizinną wyspą o suchym, tropikalnym klimacie, należącą do archipelagu Małych Antyli, położoną w południowej części Morza Karaibskiego. Około 60 km dzieli ją od północnych wybrzeży Wenezueli.
Demografia.
Zdecydowaną większość mieszkańców stanowią osoby czarnoskóre.
Religia.
Źródło: "CIA, 2011".
Waluta.
Walutą Curaçao jest gulden antylski (ANG), który dzieli się na 100 centów. Kurs wobec dolara amerykańskiego jest sztywny i wynosi 1,79 ANG za 1 USD.
Sport.
W 1962 roku na wyspie tej rozegrano szachowy turniej pretendentów do tytułu mistrza świata, który wygrał Ormianin Tigran Petrosjan.
Transport.
Port lotniczy Curaçao znajduje się na północnym wybrzeżu wyspy, 12 km od stolicy Willemstad. Była to główna baza linii Dutch Antilles Express i (linia Insel Air zaprzestała działalność 16 lutego 2019). Na wyspę można także dostać się drogą morską z Ameryki Północnej (statki wycieczkowe).
Do 1920 roku w Willemstad działały także tramwaje. Wyspa posiada sieć autobusową jak i prywatne busiki, ale aby dotrzeć w więcej miejsc na wyspie, najlepiej jest wynająć auto.
Emisja gazów cieplarnianych.
Emisja równoważnika dwutlenku węgla z Curaçao wyniosła w 1990 roku 5,614 Mt, z czego 5,474 t stanowiła emisja dwutlenku węgla. W przeliczeniu na mieszkańca emisja wyniosła wówczas 37,321 t dwutlenku węgla, a w przeliczeniu na 1000 dolarów PKB 1,26 t. Od tego czasu emisje wahają się, raczej rosnąc. Głównym źródłem emisji przez cały czas była energetyka. W 2018 emisja dwutlenku węgla pochodzenia kopalnego wyniosła 8,425 Mt, a w przeliczeniu na mieszkańca 52,143 t i w przeliczeniu na 1000 dolarów PKB 2,04 Mt.

</doc>
<doc id="176980" url="https://pl.wikipedia.org/wiki?curid=176980" title="Czwarta wojna austriacko-turecka">
Czwarta wojna austriacko-turecka



</doc>
<doc id="176981" url="https://pl.wikipedia.org/wiki?curid=176981" title="Siódma wojna austriacko-turecka">
Siódma wojna austriacko-turecka



</doc>
<doc id="176982" url="https://pl.wikipedia.org/wiki?curid=176982" title="Andrzej Klasik">
Andrzej Klasik

Andrzej Klasik (ur. 17 grudnia 1943 w Chorzowie) – polski ekonomista, profesor, rektor Górnośląskiej Wyższej Szkoły Przedsiębiorczości im. Karola Goduli w Chorzowie, kierownik Katedry Badań Strategicznych i Regionalnych Uniwersytetu Ekonomicznego w Katowicach; specjalista z zakresu zarządzania strategicznego oraz zarządzania rozwojem lokalnym i regionalnym; ekspert w zakresie przygotowania i wdrażania strategii rozwoju oraz programów operacyjnych.
Życiorys.
W 1966 roku ukończył studia na Wydziale Przemysłu Wyższej Szkoły Ekonomicznej w Katowicach, a w roku 1969 za pracę pod tytułem "Analiza wzrostu i przemian strukturalnych gospodarki regionalnej" uzyskał stopień doktora nauk ekonomicznych. W 1974 roku otrzymał stopień naukowy doktora habilitowanego nauk ekonomicznych publikując rozprawę pod tytułem "Optymalna struktura przestrzenna a rozwój regionalny".
Brał udział jako główny konsultant w pracach nad strategiami rozwoju województw Śląskiego i Podkarpackiego.
Autor kilkunastu publikacji zwartych oraz wielu artykułów i referatów naukowych (jego dorobek naukowy liczy ponad 600 publikacji). Koordynator i kierownik dużych projektów i konferencji naukowo – badawczych, w tym projektów i konferencji międzynarodowych. Konsultant i doradca samorządów terytorialnych oraz organizacji gospodarczych i samorządu gospodarczego.
Ważniejsze funkcje i pozycje:
W roku 2004 zdobył Złoty Laur Umiejętności i Kompetencji w dziedzinie działań edukacyjnych, a w roku 2009 otrzymał Nagrodę im. Wojciecha Korfantego przyznaną przez Związek Górnośląski.

</doc>
<doc id="176986" url="https://pl.wikipedia.org/wiki?curid=176986" title="Cud (religia)">
Cud (religia)

Cud (z prasłowiańskiego "*čudo": dziwo) – religijne określenie zjawiska lub zdarzenia, którego nie da się racjonalnie wyjaśnić przez odwołanie do przyczyn naturalnych, a które będąc niepojętym i niewyjaśnionym przez znane człowiekowi prawa natury, uważane bywa za sprzeczne z tymi prawami i za wyraz ingerencji Boga lub sił nadprzyrodzonych.
Pojęcie cudu występuje w różnych religiach (np. chrześcijaństwo, islam, judaizm, hinduizm, shintō, braminizm, taoizm). W buddyzmie i islamie brak jest cudów, którymi Budda i Mahomet urzeczywistnialiby swe posłannictwo religijne. Mahomet za jedyny cud uważał treść "Koranu", a Budda – proces osiągania doskonałości na wskazanej przez siebie drodze do "nirwany".
W XIII w. św. Tomasz z Akwinu podaje następującą definicję cudu: „Mówi się, że coś jest cudem, kiedy dzieje się poza porządkiem wszelkiego stworzenia”.
Za czasów Kartezjusza ludzie nie potrafili wyjaśnić, skąd się bierze zjawisko tęczy – stąd uważano je za cud, przejaw działalności Boga. W tym sensie sfera cudowności kurczy się w miarę postępu nauki: atomistyka wyjaśnia nawet przemianę jednych ciał w inne, ale z punktu widzenia religii prawdziwy cud nie jest zjawiskiem zewnętrznym, lecz dokonującym się wewnątrz człowieka cudem łaski, żalu za grzechy czy nawrócenia. W tym ścisłym znaczeniu zaistnienie albo niezaistnienie cudu nie musi mieć żadnego związku z postępami determinizmu w nauce.
Rodzaje cudów.
Potocznie mianem "cudu" określa się zwykle wszelkie niewytłumaczalne zjawiska (również zjawiska paranormalne), a przymiotnika "cudowny" używa się jako synonimu przymiotnika "piękny" w sensie "niezwykle piękny".
W naukach religioznawczych poddano cud analizie fenomenologicznej wraz z różnymi zjawiskami, którym wyznawcy przypisywali charakter boski (transcendentny) i wyróżniono:
Według kościoła rzymskokatolickiego, wśród cudów religijnych wartość faktograficzną przyznaje się wydarzeniom nadzwyczajnym, którymi założyciele określonej religii lub jej reformatorzy osobiście uwierzytelniali swe religijne prerogatywy lub funkcje przed historycznymi świadkami, natomiast wydarzeniom nadzwyczajnym, za pomocą których dla celów religijnych stwarza się niezwykłe okoliczności gloryfikacyjne, towarzyszące narodzeniu, powołaniu, śmierci lub pogrzebowi założyciela lub reformatora religii (np. Budda, Mahomet, Mojżesz), zarówno w źródłach ustnych, jak też pisanych, przyznaje się w zasadzie jedynie wartość opowiadania literackiego (fikcja literacka), więc za cuda religijne nie powinno się więc uznawać wydarzeń nadzwyczajnych opisanych w mitach, legendach, hagadzie, apokryfach, fantastyce naukowej.
Cuda według religii.
Chrześcijaństwo.
Stary Testament.
Stary Testament na określenie cudu używa najczęściej wyrażeń: "oth" – empiryczne doświadczenie rzeczy nadzwyczajnej lub naturalnej, które upewnia o wiarygodności ingerencji Boga w danym fakcie; "geburoth" – czyny pełne mocy Bożej; "mofeth" – objawienie się Boga w znaku; "pele" – zdziwienie faktem związanym z ingerencją Boga.
W teocentrycznej wizji świata ST nie akcentuje się różnicy między prawami naturalnymi a nadprzyrodzonym działaniem Boga; wszystko przypisuje się Jemu i do Niego odnosi. Dlatego za cuda uważa się nie tylko zdarzenia przekraczające prawa natury, ale także fakty naturalne czy opatrznościowe, w których dostrzega się zjawiska nadzwyczajne.
Przykładowe zdarzenia przekraczające prawa natury:
Przykładowe fakty naturalne czy opatrznościowe, w których dostrzega się zjawiska nadzwyczajne:
Za największe cuda Starego Testamentu uważa się:
Do tych cudów często odwoływali się prorocy, by przywracać lub umacniać wiarę Izraelitów w Jahwe.
Ostatecznym sprawcą cudów ST był Bóg, który jednak posługiwał się wybranymi ludźmi: Mojżesz, Jozue, Eliasz, Elizeusz i inni prorocy, którzy mieli obwieszczać ludowi wolę Boga i interpretować Jego cudowne interwencje. Bóg obdarzał ich charyzmatyczną mocą czynienia cudów mających m.in. uwierzytelnić ich prorocze posłannictwo.
Nowy Testament.
Cuda Jezusa – nadprzyrodzone czyny Jezusa, których według chrześcijan dokonał w okresie swojej działalności w Ziemi Świętej, jak to zostało opisane w Ewangeliach. Opisy cudów stanowią jedną trzecią materiału literackiego Ewangelii. Nowy Testament na określenie cudów używa podobnych terminów jak ST: "dynameis" (Mt 7,22; Mk 6,5; 9,39; Łk 19,37) – moc, dzieło mocy Bożej ukazane w fakcie cudownym; "semeion" (Mt 12,38; Mk 16,17; Łk 21,11; J 2,11) – znak Jezusa, w którym objawia się działanie i obecność Boga wzywająca człowieka do dialogu; "ergon" (J 5,36; 7,3) – zbawczy czyn Boga; "terata" – zdziwienie niezwykłym faktem (np. w odniesieniu do znaków fałszywych mesjaszy – Mk 13,22).
Według Biblii Jezus Chrystus dokonał wielu cudów. W Ewangeliach znajduje się 36 opisów cudów Jezusa i 12 wzmianek o Jego cudotwórczej działalności.
Ewangeliści te same wydarzenia cudowne komentowali w różny sposób, np. Marek w opisie uzdrowienia epileptyka ukazał triumf Pana życia nad śmiercią (Mk 9,14-29), Łukasz zaś dobroć Jezusa (Łk 9,37-43). U Marka opisy cudów Jezusa mają zwykle charakter epifanijny, u Mateusza – eklezjologiczny, a u Jana – eschatologiczny. Wśród dokonanych przez Jezusa cudów są:
Według Biblii największym cudem było zmartwychwstanie Jezusa, (naczelny dogmat wiary chrześcijańskiej).
Historyczność cudów Jezusa Chrystusa potwierdza Talmud żydowski ("Sanhedrin" 43a) oraz Testimonium Flavianum, jakkolwiek część badaczy świadectwo Flawiusza traktuje jako późniejszą interpolację. Zdaniem niektórych biblistów, arameizmy znajdujące się przy opisach cudów, mają potwierdzać ich historyczność. 
Jezus nie dokonywał cudów w sposób magiczny, nie czynił ich na żądanie i dla poklasku. Jego cudom towarzyszyła atmosfera religijna, a warunkiem dokonania się cudu była wiara (Mt 9,22; Mk 6,5-6; Łk 8,50). W wielu przypadkach cud prowadził do wiary (J 2,11).
Według Biblii Jezus przekazał swą moc czynienia cudów swoim uczniom i tym, którzy w Niego uwierzą (Mk 16,17).
Potestamentowe.
Matka Boska ukazała się Bernardowi, obnażyła pierś i nakarmiła go mlekiem w ramach Lactatio Bernardi.
Miało miejsce też wiele cudów eucharystycznych.
Islam.
Koran oraz hadisy również mówią o licznych cudach. Były one dokonywane przez Allaha, niekiedy wykonywał to przy pomocy swoich proroków.
Mahomet.
Według hadisów Mahomet dokonał wielu cudów takich jak: uzdrawianie, pomnożenie pokarmu, wymodlenie deszczu, czy też rozbicie księżyca.
Sam jednak Mahomet za jedyny cud religijny uważał treść "Koranu" otrzymaną drogą objawienia Bożego. Twierdził, że "Koran" jest w stanie uwierzytelnić wystarczająco jego prorockie posłannictwo, jeżeli przeciwnicy nie potrafią mu przeciwstawić analogicznego dzieła.
Jezus.
Według islamu Jezus uzdrawiał trędowatych, przywracał wzrok ślepcom oraz wskrzeszał umarłych. Jego narodzenie odbyło się za ingerencją Boga, bez udziału ziemskiego ojca. Cudownie rozmnożył chleb i ryby. Przy Jego chrzcie słyszano głos Boga. Chodził po jeziorze i uspokajał burze. Czytał w myślach faryzeuszy. Po śmierci zmartwychwstał, a po czterdziestu dniach wstąpił do nieba.
Hinduizm.
Według hinduizmu cudów mogą dokonywać święci, którzy najczęściej są joginami lub ryszimi. Robią to swoją mocą jogiczną (ich moce nazywają się "siddhi"). Cuda spełniają się także za sprawą boga i aniołów. Do najczęstszych rodzajów cudów należą: uzdrawianie, wskrzeszanie, lewitacja, bilokacja, egzorcyzmy.
Teologia fundamentalna.
Teologia fundamentalna powołuje się na cud jako znak wiarygodności objawienia chrześcijańskiego i współcześnie odchodzi od filozoficznego pojęcia cudu, tzn. cudu jako faktu, który przekracza siły całej natury, powracając do religijnego pojęcia cudu jako znaku Bożego, który interpretuje w kategoriach personalistycznych (akt osoby, która posługuje się znakiem materialnym jako narzędziem w celu nawiązania kontaktu z inną osobą).
Rozpoznanie cudu dokonuje się na płaszczyźnie religijnej i naukowej. Religijne rozpoznanie cudu polega na stwierdzeniu faktu nadzwyczajnego i jego interpretacji, np. interpretacji nagłego uzdrowienia dokonuje się w kontekście religijnym, poszukując przyczyny cudu i zrozumienia jego sensu (np. wysłuchana modlitwa).
Pewność cudu zwiększa zbieżność zeznań wielu świadków, którzy rozpoznali działanie Boga w cudownym zjawisku (np. uzdrowieniu). Ponieważ poznanie religijne cudu ma charakter przednaukowy, istnieje potrzeba naukowego rozpoznania. W procesie naukowego rozpoznania cudu bierze się pod uwagę m.in. nauki przyrodnicze, które badają, czy dane zjawisko niezwykłe jest wytłumaczalne w ramach znanych współczesnej nauce prawd przyrody. Proces naukowego rozpoznania cudu nie daje w efekcie oczywistego wniosku, ale dostarcza krytycznych podstaw rozumnego przyjęcia działania Boga.
Obok cudów uznawanych przez Kościół istnieją i inne niezwykłe zjawiska, np. płaczące obrazy, poruszenia figur, krwawiące hostie, stygmaty, burzenie się krwi św. Januarego w relikwiarzu w rocznice jego męczeństwa itp., co do których Kościół nie wypowiada się oficjalnie w sposób pozytywny, ponieważ trudno jest zrozumieć ich sens, gdy brak w nich wyraźnego kontekstu religijnego. Poza tym np. cud nierozkładającego się ciała nie jest warunkiem beatyfikacji czy kanonizacji.
W kwestii uznawania niezwykłych zjawisk za cuda Kościół zachowuje wyjątkową ostrożność, bowiem sprawa cudów dotyczy rzeczy zbawczych, a w tych Kościół nie może narażać siebie i wiernych na ryzyko błędu czy nawet niepewności.

</doc>
<doc id="176990" url="https://pl.wikipedia.org/wiki?curid=176990" title="Super Mario Bros.">
Super Mario Bros.

 – komputerowa gra platformowa wyprodukowana w 1985 roku przez Nintendo. Powstała ona w celu zdyskontowania popularności gry "Mario Bros." z 1983 roku; początkowo wydano ją na konsoli Nintendo Entertainment System (ówcześnie konsola była znana pod nazwą „Famicom”, pod jaką ukazała się w Japonii). W "Super Mario Bros." gracz przejmuje kontrolę nad hydraulikiem Mario, którego zadaniem jest ocalenie księżniczki Peach porwanej przez Bowsera. W przypadku gry wieloosobowej w poszukiwaniach Mario towarzyszy Luigi, sterowany przez drugiego gracza.
"Super Mario Bros.", stworzona w dużej mierze przez Shigeru Miyamoto, odniosła sukces komercyjny, spowodowany jej sprzedażą wraz z konsolą Nintendo Entertainment System. Była następnie adaptowana na liczne późniejsze konsole Nintendo, między innymi na Game Boy Advance oraz na Nintendo 3DS. Gra pojawiła się także na NES Classic Edition.
Rozgrywka.
Głównym bohaterem "Super Mario Bros.", nad którym gracz przejmuje kontrolę, jest postać Mario. Jego młodszym bratem bliźniakiem, Luigim, kieruje wyłącznie drugi gracz w trybie gry wieloosobowej. Zadaniem obu bohaterów jest eksploracja krainy Mushroom Kingdom, przetrwanie w obliczu ataku sił głównego antagonisty Bowsera oraz ocalenie księżniczki Peach. Gracz porusza się w kierunku prawej strony ekranu, aby dotrzeć do chorągiewki pojawiającej się na końcu każdego poziomu.
Po świecie gry rozrzucone są monety, które Mario może zbierać, a także specjalne cegiełki. Część z nich, oznaczona znakiem zapytania, po uderzeniu przez Mario od dołu, umożliwia odkrycie dodatkowych monet lub specjalnych przedmiotów. Niektóre cegiełki są niewidoczne dla gracza, a po uderzeniu odkrywają więcej monet albo rzadkie przedmioty. Gdy gracz zdobędzie czerwony grzybek, postać Mario powiększa się dwukrotnie, zyskując możliwość przeżycia uderzenia ze strony wrogów lub przeszkód oraz niszczenia cegiełek. Gracze otrzymują określoną liczbę żyć, którą mogą zwiększyć poprzez zdobycie 100 monet, zielonych grzybków z napisem 1-UP, a także poprzez pokonanie kilku przeciwników z rzędu przy użyciu skorupy żółwi Koopa. Gracz traci życie, gdy Mario odniesie obrażenia, wypadnie z planszy lub nie zdąży osiągnąć celu przed upływem czasu. Gra kończy się niepowodzeniem, gdy gracz straci wszystkie życia. Mario atakuje przeciwników, wskakując na nich, aczkolwiek część z nich inaczej reaguje na ten atak. Przykładowo Goomba zostanie spłaszczony i pokonany, podczas gdy Koopa Troopa na chwilę cofnie się do skorupy, co pozwala Mario na użycie go jako pocisku. Skorupy można odbić od ściany w celu pokonania innych wrogów, aczkolwiek istnieje ryzyko, że powrócą w kierunku Mario, raniąc lub zabijając go. Innym sposobem na zaatakowanie wrogów jest użycie ognistych kul, co staje się dostępne po zebraniu specjalnego kwiatu. Wówczas kolor ubrania Maria zostaje zmieniony (aczkolwiek, jeśli wcześniej nie użył on czerwonego grzybka, postać jedynie rośnie). Mniej powszechnym przedmiotem jest gwiazdka, pojawiająca się po uderzeniu w niewidoczne cegiełki. Przechwycenie gwiazdki czyni Maria chwilowo niewrażliwym na niebezpieczeństwa, a także pozwala mu na atakowanie wrogów poprzez zderzenie z nimi.
Gra składa się z ośmiu światów, a każdy z nich jest podzielony na cztery poziomy. Na ostatnim poziomie każdego świata Mario walczy z Bowserem lub jedną z jego pułapek. Niektóre poziomy rozgrywają się pod wodą, gdzie znajdują się inni przeciwnicy. Dodatkowo w grze zawarte są tajemne i bonusowe etapy. Większość z nich umożliwia Mario zebranie większej liczby monet, ale pozostałe zawierają przejścia w postaci rur, dzięki którym Mario może ominąć niektóre światy, co umożliwia szybszy postęp w grze.
Produkcja.
"Super Mario Bros." jest nieformalną kontynuacją gry na automaty "Mario Bros." z 1983 roku. Została zaprojektowana przez Shigeru Miyamoto oraz Takashiego Tezukę, należących wówczas do wydziału kreatywnego Nintendo. Produkcja gry była motywowana chęcią utrzymania popularności konsoli Nintendo Entertainment System. Początkowo planowano, że gra będzie zbliżona sposobem rozgrywki do strzelanek. Pomysł ten jednak został zarzucony, gdyż zdecydowano się skupić na typowo platformowych mechanizmach gry, między innymi na skoku. Zdolność Maria do zmiany rozmiaru również wynikała ze zmian w projekcie poziomów, które początkowo dedykowano większej postaci bohatera. Projektanci zdecydowali, że postać Mario może wzrosnąć po zebraniu power-upu, co miało zwiększyć przyjemność z rozgrywki. Początkowe etapy zostały tak zaprojektowane, aby gracze domyślili się, że grzybki są pożyteczne w rozgrywce: na poziomie 1-1 pierwszy z nich po uwolnieniu nie może być ominięty.
Użycie grzybów do zmiany rozmiaru postaci miało inspirację w japońskich legendach ludowych, wedle których ludzie wędrowali po lasach jedząc magiczne grzyby. Stąd świat gry uzyskał nazwę Mushroom Kingdom. Proces tworzenia gry miał za cel uproszczenie mechanizmów rozgrywki, aby producent zdążył z wydaniem jej przed zakończeniem sezonu zakupowego. Początkowo zakładano, że gra będzie zawierać typowo zręcznościowy etap, w którym Mario miałby skakać po chmurach i strzelać do wrogów. Idea ta jednak została zarzucona, gdyż twórcy woleli się skupić na poszerzeniu roli skoków w rozgrywce. Niemniej jednak pozostały w grze etapy związane z eksploracją nieba.
Na potrzeby "Super Mario Bros." ścieżkę dźwiękową składającą się z sześciu utworów napisał Kōji Kondō. Zanim Kondo skomponował muzykę, otrzymał prototyp gry, żeby zapoznać się ze specyfiką świata gry. Kondo napisał ścieżkę dźwiękową przy pomocy niewielkiego pianina, przy czym musiał zmienić tytułowy motyw – pierwotna wersja była mniej żywa i wolniejsza, co nie pasowało do wesołego i dynamicznego tonu gry.
Inne wersje.
Jako jedna z najpopularniejszych gier Nintendo "Super Mario Bros." była wielokrotnie przerabiana i ponownie wydawana. W 1986 roku ukazała się jej specjalna wersja na automaty pod nazwą "Vs. Super Mario Bros.", która zawierała inne poziomy niż w pierwowzorze oraz zmniejszoną liczbę power-upów, a pod względem poziomu trudności była porównywana z "Super Mario Bros. 2". W tym samym roku pojawiła się na konsoli NES specjalna edycja pod nazwą "All Night Nippon Super Mario Bros.", w której w rolę wrogów gracza wcielali się dziennikarze z japońskiej stacji radiowej All Night Nippon, a grzyby zostały zastąpione przez mikrofony.
W sierpniu 1993 roku Nintendo wydało na Super Nintendo Entertainment System kompilację gier z serii "Super Mario Bros." pod tytułem "Super Mario All-Stars". Zawarta w kompilacji wersja oryginalnej gry "Super Mario Bros." została wzbogacona o odnowioną oprawę audiowizualną, a także o możliwość zapisu stanu gry, jakiej brakowało w pierwowzorze.
W 1999 roku na konsoli Game Boy Color ukazała się gra "Super Mario Bros. Deluxe". Zawierała ona mapę poziomów, możliwość jednoczesnego przechodzenia poziomów przez dwóch graczy oraz tryb Challenge, w którym do zaliczenia danego etapu wymagane jest zebranie ukrytych medali.
W 2003 roku Nintendo ponownie wydało grę na konsolę Game Boy Advance w ramach serii wydawniczej Classic NES Series, natomiast w 2011 roku poprzez usługę Virtual Console "Super Mario Bros." udostępniono w wersji do pobrania na konsolę Nintendo 3DS.
Odbiór i znaczenie.
"Super Mario Bros." odniosła wielki sukces komercyjny. "Księga rekordów Guinnessa" do czasu wydania "Wii Sports" uznawała ją za najbardziej kasową grę komputerową w historii, o sprzedaży wynoszącej około 40 milionów egzemplarzy. Tak wysoka sprzedaż była jednak uzasadniona faktem, że "Super Mario Bros." dołączano do sprzedawanych egzemplarzy konsoli NES, co zawyżało statystyki kopii kupionych przez graczy. Wydana na Game Boy Color wersja "Deluxe" również odnosiła triumfy, zbierając pozytywne recenzje ze strony krytyków; średnia ocen według portalu GameRankings wynosi 92,63% na podstawie 15 recenzji.
W mediach amerykańskich "Super Mario Bros." cieszyła się uznaniem. Jeff Gerstmann z portalu GameSpot stwierdził, że dzieło Miyamoto przyczyniło się do odbudowy branży gier komputerowych, podupadłej za sprawą wielkiego kryzysu branżowego. Ponadto uważał, że pod względem mechaniki "Super Mario Bros." w ogóle się nie zestarzała i nadal bawi, a oprawa audiowizualna zapada w pamięć. Dzieło ze studia Nintendo zostało powszechnie uznane przez prasę amerykańską za arcydzieło, będące kamieniem milowym w historii gier platformowych i rozwoju gier z otwartym światem. Zdaniem Geoffreya Douglasa Smitha "Super Mario Bros." stanowi perfekcyjną mieszankę rozgrywki, projektu poziomów, kolorowej grafiki oraz ścieżki dźwiękowej. Według naukowca Patricka Curry’ego ze swoimi zrozumiałymi zasadami rozgrywki oraz łatwością zapanowania nad ruchami postaci "Super Mario Bros." przetarła szlak dla innych gier platformowych. Dzieło Miyamoto zostało uznane także za przedstawiciela surrealizmu w grach komputerowych. Również we francuskich mediach gra cieszyła się poważaniem; francuski portal Gamekult określił "Super Mario Bros." mianem „brylantu w swoim gatunku”.
Mniejszy entuzjazm panował wśród mediów polskich. Tomasz Kutera ze strony Polygamia twierdził, że fabuła nie jest zbyt skomplikowana, a tryb gry wieloosobowej rozczarowuje; chwalił za to zróżnicowane etapy, pamiętną ścieżkę dźwiękową oraz sprawność realizacji. Inny redaktor Polygamii, Bartłomiej Kluska, uznał "Super Mario Bros." za „najbardziej klasyczną z klasycznych platformówek”. Z kolei Piotr Mańkowski pozbawiony był entuzjazmu dla dzieła Miyamoto, podkreślając, że to "Pitfall!" stworzył gatunek gier platformowych, a otwarty świat był zawarty już w produkcjach studia Gargoyle Games. Jego zdaniem "Super Mario Bros." głównie ze względu na nostalgię ze strony graczy jest „nobilitowana daleko ponad swoją miarę”.
"Super Mario Bros." wielokrotnie figurowała w rankingach najlepszych gier w historii branży. Pismo „Electronic Gaming Monthly” umieściło ją na 1. miejscu wśród 200 gier wszech czasów; w 2005 roku podobny zaszczyt spotkał grę ze strony portalu IGN. W 2009 „Game Informer” umieściło "Super Mario Bros." na drugim miejscu na liście 200 gier wszech czasów, za grą "The Legend of Zelda". W 2012 roku telewizja G4 umiejscowiła grę na pierwszym miejscu na liście 100 najlepszych gier w historii.
"Super Mario Bros." doczekała się wielu kontynuacji: ', "Super Mario Bros. 2", "Super Mario Bros. 3", "Super Mario Land", "Super Mario World", ', "", "Super Mario 64", "Super Mario Sunshine", "New Super Mario Bros.", "Super Mario Galaxy", "New Super Mario Bros. Wii", "Super Mario Galaxy 2", "Super Mario 3D Land", "New Super Mario Bros. 2", "New Super Mario Bros. U", "Super Mario 3D World", "Super Mario Run", Oraz "Super Mario Odyssey". W 1989 roku świat gry został zaadaptowany do serialu animowanego "Przygody braci Mario", a w 1993 roku ukazał się na jej podstawie film aktorski "Super Mario Bros.", zawierający fabułę niezwiązaną z akcją pierwowzoru. Został on negatywnie oceniony przez krytyków ze względu na miałką fabułę. Powstały również liczne nieoficjalne przeróbki dzieła Nintendo, między innymi niemiecka "The Great Giana Sisters" z 1987 roku, a także bezpłatne "Mario Forever" i "Super Maryo Chronicles".

</doc>
<doc id="176991" url="https://pl.wikipedia.org/wiki?curid=176991" title="Super Mario Bros">
Super Mario Bros



</doc>
<doc id="176994" url="https://pl.wikipedia.org/wiki?curid=176994" title="Mario Bros">
Mario Bros



</doc>
<doc id="176995" url="https://pl.wikipedia.org/wiki?curid=176995" title="Super Mario Brothers">
Super Mario Brothers



</doc>
<doc id="176996" url="https://pl.wikipedia.org/wiki?curid=176996" title="Pierwsza wojna czeczeńska">
Pierwsza wojna czeczeńska



</doc>
<doc id="176997" url="https://pl.wikipedia.org/wiki?curid=176997" title="Pierwsza wojna indochińska">
Pierwsza wojna indochińska



</doc>
<doc id="176999" url="https://pl.wikipedia.org/wiki?curid=176999" title="Druga wojna czeczeńska">
Druga wojna czeczeńska



</doc>
<doc id="177003" url="https://pl.wikipedia.org/wiki?curid=177003" title="Diablo">
Diablo



</doc>
<doc id="177005" url="https://pl.wikipedia.org/wiki?curid=177005" title="Algorytm Floyda-Steinberga">
Algorytm Floyda-Steinberga

Algorytm Floyda-Steinberga – algorytm redukcji palety barwnej lub tonalnej obrazu cyfrowego, opracowany w 1975 roku. Działanie algorytmu polega na kwantyzacji wykonywanej w taki sposób, by zminimalizować banding koloru, czyli efekt prostej redukcji palety barwnej lub tonalnej, przez kontrolowane rozpraszanie (ang. "dithering") pikseli o kolorach z ograniczonej palety. W grafice komputerowej jest to jeden z najbardziej popularnych algorytmów rozpraszania.
Podstawą algorytmu Floyda-Steinberga jest rozpraszanie błędów wprowadzonej redukcji. Dana jest funkcja kwantyzująca, przypisująca dowolnej barwie – barwę z palety docelowej. Piksele obrazu przetwarzane są w kolejnych rzędach, od lewej do prawej. Dla każdego przetworzanego piksela obliczany jest błąd, czyli różnica między wynikiem funkcji kwantyzującej a barwą oryginalną (w przypadku obrazu monochromatycznego jest to pojedyncza liczba, dla przestrzeni RGB – trzy, dla CMYK – cztery liczby). Wartość tej różnicy jest następnie dodawana z odpowiednimi współczynnikami do wartości jeszcze nie przetworzonych pikseli sąsiadujących z danym (zwykle przyjmuje się sąsiedztwo 3×3 lub 4×4). Ponieważ suma współczynników jest równa 1, średni błąd wewnątrz sąsiedztwa dowolnego piksela jest zerowy – gdy piksel zostanie nadmiernie rozjaśniony, jego sąsiedzi zostaną przyciemnieni i odwrotnie. W praktyce błąd nigdy nie jest zerowy z powodu błędów zaokrągleń i efektów brzegowych, ale wizualnie obraz przypomina oryginał.
Algorytm Floyda-Steinberga stosuje się przy dostosowywaniu obrazu do formatu zapisu lub medium o ograniczonej palecie barwnej (format GIF, niektóre drukarki atramentowe).

</doc>
<doc id="177006" url="https://pl.wikipedia.org/wiki?curid=177006" title="Druga wojna hiszpańsko-angielska">
Druga wojna hiszpańsko-angielska



</doc>
<doc id="177015" url="https://pl.wikipedia.org/wiki?curid=177015" title="Elizabeth Anscombe">
Elizabeth Anscombe

Gertrude Elizabeth Margaret Anscombe (ur. 18 marca 1919 w Limerick, zm. 5 stycznia 2001 w Cambridge) – brytyjska filozof.
Życiorys.
„Miss Anscombe”, bo tak nazywano ją do końca życia, ukończyła studia na Uniwersytecie Oksfordzkim w roku 1941. W czasie studiów przeszła na katolicyzm i wyszła za mąż za Petera Geacha. Do roku 1970 pracowała w Oxfordzie, z roczną przerwą na nauczanie w Cambridge (Newnham College), dokąd później przeniosła się na stałe, obejmując tę samą katedrę, którą zajmował Ludwig Wittgenstein. W roku 1986 przeszła na emeryturę.
W późniejszych latach Anscombe cierpiała na choroby serca. W 1996 roku omal nie zginęła w wypadku samochodowym, po którym nie odzyskała pełnej sprawności, a ostatnie lata życia spędziła pod opieką rodziny w Cambridge. Zmarła 5 stycznia 2001 w wieku 81 lat, z mężem i czwórką z siedmiorga ich dzieci przy szpitalnym łóżku.
Była uczennicą Wittgensteina, który wywarł na nią wielki wpływ. Z drugiej strony, właśnie katolicyzm Anscombe, jej męża oraz zaprzyjaźnionego z nimi Rusha Rheesa był jednym z powodów, dla których Wittgenstein nie pozwolił sobie nigdy na jakąkolwiek radykalną krytykę katolicyzmu. Po śmierci Wittgensteina Anscombe, wraz z Rushem Rheesem i G. H. von Wrightem, została wykonawczynią jego testamentu.
Była znana z konserwatywnych poglądów w kwestiach obyczajowych. Przeciwstawiała się m.in. antykoncepcji. Uważała, że każda forma antykoncepcji jest zła. Chociaż nie jest ona co prawda złem samym w sobie, jednak unieważnia powody, dla których warto zachować wierność małżeńską lub nie uprawiać seksu przedmałżeńskiego (zob. "Contraception &amp; Chastity", 1977).
Dorobek filozoficzny.
Anscombe jest znana ze swych prac nad historią filozofii. Ożywiła refleksję nad filozofią działania Arystotelesa i myślą Tomasza z Akwinu, będąc zwolenniczką pewnej formy neotomizmu.
Jej głównym dziełem jest wydana w 1957 "Intention", która stała się kamieniem milowym w rozważaniach na temat intencjonalności. Donald Davidson stwierdził, że „jest to najważniejsze potraktowanie problemu działania od czasów Arystotelesa”. Jednym z motywów stale obecnych w jej twórczości jest problem dowodu ontologicznego na istnienie Boga zaproponowanego przez Anzelma z Canterbury. Pisała również o tajemnicy Eucharystii, o transsubstancjacji.
Drugą stroną jej spuścizny filozoficznej jest praca translatorska i edytorska. Tłumaczyła na język angielski m.in. Kartezjusza, ale przede wszystkim Wittgensteina – to jej zawdzięczamy podstawowe wydanie jego "Dociekań Filozoficznych" ("Philosophical Investigations") z 1953.
Anscombe inspirowała również Donalda Davidsona, Corę Diamond, Philippę Foot i Alasdaira MacIntyre’a.

</doc>
<doc id="177019" url="https://pl.wikipedia.org/wiki?curid=177019" title="Organisation de l'Armée Secrète">
Organisation de l'Armée Secrète



</doc>
<doc id="177021" url="https://pl.wikipedia.org/wiki?curid=177021" title="Rate-Adaptive Digital Subscriber Line">
Rate-Adaptive Digital Subscriber Line

RADSL ("Rate Adaptive DSL") - wersja technologii szerokopasmowego dostępu do Internetu, Digital Subscriber Line, która automatycznie dostosowuje szybkość zależnie od jakości sygnału. Współczesne technologie ADSL są w większości właśnie technologiami RADSL.
Adaptacyjna wersja asymetrycznego dostępu, nazwana RADSL (Rate Adaptive DSL), pozwala na automatyczne dopasowanie się współpracujących modemów do przepływności aktualnie dostępnych w torze transmisyjnym. Jest to najbardziej efektywna forma przekazu przez istniejące kanały informacyjne z przepływnością zmieniającą się dynamicznie, nawet w trakcie korzystania z konkretnej usługi telekomunikacyjnej.
Zobacz też: ADSL, HDSL, DSL

</doc>
<doc id="177023" url="https://pl.wikipedia.org/wiki?curid=177023" title="Wzór Eulera-Maclaurina">
Wzór Eulera-Maclaurina

Wzór Eulera-Maclaurina – wzór dający silne połączenie między całkami (zobacz rachunek różniczkowy i całkowy) a sumami. Może być użyty do przybliżania całek przez skończone sumy lub odwrotnie, do szacowania skończonych sum i nieskończonych szeregów przez całki. Wzór został odkryty niezależnie przez Leonharda Eulera i Colina Maclaurina około 1735. Euler potrzebował go do obliczenia wolno zbiegających nieskończonych szeregów, podczas gdy Maclaurin wykorzystał go do przybliżonego obliczania całek.
Jeśli formula_1 jest liczbą naturalną i formula_2 jest gładką (tzn. wystarczająco wiele razy różniczkowalną) funkcją określoną dla wszystkich liczb rzeczywistych formula_3 pomiędzy 0 i formula_4 wtedy całka
może być przybliżona przez sumę (zob. wzór trapezów)
Wzór Eulera-Maclaurina pozwala wyrażać różnicę pomiędzy sumą formula_7 a całką formula_8 za pomocą wartości wyższych pochodnych formula_9 na brzegach przedziału formula_10 Dla każdej liczby naturalnej formula_11 mamy
gdzie formula_13 formula_14 formula_15 formula_16 są liczbami Bernoulliego, zaś formula_17 jest błędem przybliżenia. Wartość błędu może być oszacowana jako
Przy odpowiednich założeniach na funkcję formula_19 powyższa wielkość dąży do zera, gdy formula_11 dąży do nieskończoności. Wykonując odpowiednie podstawienie, można zapisać powyższy wzór również dla funkcji formula_19 zdefiniowanych na innych przedziałach.
Jeśli formula_19 jest wielomianem oraz formula_11 jest wystarczająco duże, to wyraz reszty znika. Np. jeśli formula_24 możemy podstawić formula_25 by otrzymać (po uproszczeniu)
Dla funkcji formula_27 formuła Eulera-Maclaurina może być użyta do wyliczenia precyzyjnego oszacowania błędu we wzorze Stirlinga przybliżającym wartość silni.

</doc>
<doc id="177026" url="https://pl.wikipedia.org/wiki?curid=177026" title="Leonid Rajchman">
Leonid Rajchman

Leonid Fiodorowicz (Elizar Fajtieliewicz, Łazar Fejtelewicz) Rajchman (w polskich źródłach również Reichman lub Rejchman, w źródłach anglojęzycznych Raikhman, Reichman lub Raykhman) (ros. Леонид Федорович (Лазарь Фейтелевич) Райхман, ur. 1908 w Nowoworoncowce w guberni chersońskiej, zm. 10 marca 1990 w Moskwie) – funkcjonariusz radzieckich służb specjalnych (GPU, NKWD, Ludowego Komisariatu Bezpieczeństwa Państwowego i MGB), pracownik kontrwywiadu i oficer śledczy, generał porucznik (od 9 lipca 1945 roku do sierpnia 1953 roku).
Życiorys.
Pochodził z rodziny żydowskiego rzemieślnika i skończył szkołę dwuoddziałową.
Od 1931 roku pracował w Zarządzie GPU w Leningradzie jako naczelnik Wydziału Specjalnego. Od 1931 roku członek partii bolszewickiej. W latach 30. XX wieku uczestniczył m.in. w śledztwach przeciwko Grigorijowi Zinowjewowi i Lwu Kamieniewowi i przygotowywał procesy pokazowe w okresie tzw. wielkiego terroru (m.in. tzw. pierwszy proces Zinowiewa-Kamieniewa w 1935 roku, I proces moskiewski w 1936 roku i II proces moskiewski w 1937 roku). W trakcie śledztw stosował wobec więźniów bicie i tortury. Większość osób, w których sprawach prowadził śledztwa, rozstrzelano pod fałszywymi zarzutami. W 1938 roku uczestniczył w akcji deportacji Niemców z rejonu Stawropola. Do kierownictwa NKWD przeszedł w 1938 roku na stanowisko naczelnika oddziału. W tym okresie, wraz z innym oficerem śledczym NKWD, Lwem Szwarcmanem, prowadził przesłuchania Michaiła Kolcowa, korespondenta gazety „Prawda” w Hiszpanii, aresztowanego w 1938 roku i rozstrzelanego w 1940 roku.
Działalność w NKWD w latach 1939–1941.
W latach 1939–1941 pracował na kierowniczych stanowiskach w NKWD na Podkarpaciu, a w 1940 roku objął funkcję zastępcy szefa 2 Wydziału (tajno-politycznego) Głównego Zarządu Bezpieczeństwa Państwowego. W latach 1940–1941 przebywał we Lwowie, gdzie nauczył się języka polskiego i zajmował się m.in. zwalczaniem polskiego ruchu oporu. W czerwcu 1940 roku osobiście aresztował i przesłuchiwał ppłk. Stanisława Pstrokońskiego, który został wysłany z Paryża do Lwowa jako tajny emisariusz Komendanta Głównego Związku Walki Zbrojnej gen. Kazimierza Sosnkowskiego, by nawiązać kontakt z lwowskimi strukturami Związku Walki Zbrojnej.
Według niektórych źródeł – jako szef sekcji polskiej NKWD – miał być jednym z organizatorów zbrodni katyńskiej. Figuruje w tzw. „Regestach akt śledczych mordu katyńskiego” (w zbiorach Prokuratury Generalnej RP) jako jedna z „osób zatrudnionych w aparacie NKWD w latach II wojny i mających związek ze sprawą wymordowania polskich oficerów jeńców w 1940 roku”.
W październiku 1940 roku prowadził w moskiewskim więzieniu Butyrki rozmowy z wyselekcjonowanymi oficerami polskimi z obozów w Kozielsku i Starobielsku, którzy dostali się do niewoli radzieckiej we wrześniu 1939 roku (ppłk Zygmunt Berling, ppłk Leon Bukojemski, płk Eustachy Gorczyński i inni). Według relacji rotmistrza Józefa Czapskiego 3 lutego 1942 roku Rajchman przyjął go na Łubiance w Moskwie, gdy Czapski poszukiwał zaginionych polskich oficerów, ofiar zbrodni katyńskiej. Pod koniec życia Rajchman zaprzeczał, że spotkał się z Czapskim, twierdził jednak, że w listopadzie 1941 roku spotkał się w Kujbyszewie z gen. Władysławem Andersem.
Służba w kontrwywiadzie NKWD, NKGB i MGB (1941–1951).
Od lutego 1941 roku do 1946 roku zastępca szefa Drugiego Zarządu (kontrwywiadowczego) NKWD i Ludowego Komisariatu Bezpieczeństwa Państwowego, a od czerwca 1946 roku zastępca szefa 2 Zarządu Głównego (kontrwywiadowczego) MGB. 4 grudnia 1941 roku dokonał w Kujbyszewie aresztowania żydowskich działaczy socjalistycznych Henryka Ehrlicha i Wiktora Altera. W 1943 roku, wraz z Wsiewołodem Mierkułowem i Siergiejem Krugłowem, kierował akcją fałszowania dowodów w sprawie zbrodni katyńskiej, przygotowując działalność tzw. Komisji Burdenki, a następnie przygotowując fałszywych świadków mających wystąpić przed Międzynarodowym Trybunałem Wojskowym w Norymberdze. W 1944 brał udział w akcji wysiedlenia Tatarów krymskich z Krymu. Po zakończeniu II wojny światowej działał m.in. we Lwowie, uczestnicząc w akcjach skierowanych przeciwko Armii Krajowej i OUN.
Aresztowanie, skazanie i degradacja.
Aresztowany 19 października 1951 roku jako członek syjonistycznego spisku w MGB (część tzw. sprawy spisku lekarzy kremlowskich, zeznania przeciwko niemu składał m.in. Lew Szwarcman), po śmierci Stalina został zwolniony i w maju 1953 roku wyznaczony na stanowisko naczelnika kontrolnej inspekcji Ministerstwa Spraw Wewnętrznych ZSRR (MWD). W lipcu 1953 roku odwołany ze stanowiska i przeniesiony do rezerwy Ministerstwa Obrony Narodowej ZSRR. 21 sierpnia 1953 roku ponownie aresztowany i w tym samym miesiącu skazany przez Kolegium Wojskowe Sądu Najwyższego ZSRR na 5 lat pozbawienia wolności za „łamanie praworządności socjalistycznej”. Jednocześnie wykluczony z KPZR i pozbawiony stopnia generała postanowieniem Rady Ministrów ZSRR. W 1956 roku zwolniony z aresztu, a w 1957 roku amnestionowany.
Zainteresowania i rodzina.
W 1938 roku poślubił Olgę Lepieszyńską, primabalerinę Teatru Bolszoj, która – według danych brytyjskiego autora Nigela Westa – w 1935 roku została kochanką ambasadora Niemiec w Moskwie, Friedricha-Wernera von der Schulenburga (operacji tej Rajchman miał zawdzięczać awans na stanowisko zastępcy naczelnika kontrwywiadu NKWD). Po jego aresztowaniu wyrzekła się go jako „wroga ludu” i po jego zwolnieniu w 1956 roku wzięła z nim rozwód. Pod koniec życia amatorsko zajmował się kosmologią i astronomią, napisał dwie książki: „Dialektika bytija niebiesnych tieł” (ros. Диалектика бытия небесных тел) i „Miechanizm sołnecznoj aktiwnosti” (ros. Механизм солнечной активности).
Miał córkę, Aleksandrę (ur. 1949). Zmarł na raka płuc.
Relacja Leonida Rajchmana o zbrodni katyńskiej z 1990 roku.
W 2011 roku w rosyjskim czasopiśmie „Sowriemiennaja Jewropa” („Współczesna Europa”) ukazał się artykuł prof. Władimira Szwejcera, pracownika Instytutu Europy Rosyjskiej Akademii Nauk, pt. „On znał o Katyni poczti wsio” („On wiedział o Katyniu prawie wszystko”), zawierający zapis rozmowy z Leonidem Rajchmanem przeprowadzonej w 1990 roku na temat zbrodni katyńskiej. Według relacji Rajchmana, opartej na informacjach uzyskanych od Ławrientija Berii, zbrodnia katyńska miała zostać nakazana przez Stalina dlatego, że Niemcy zażądali od ZSRR wydania przetrzymywanych w niewoli radzieckiej oficerów Wojska Polskiego, co zostało przez nich umotywowane zagrożeniem stwarzanym przez nich dla III Rzeszy. Rajchman twierdził, że Stalin obawiał się, iż polscy jeńcy zostaną przez Niemców wykorzystani do działań antysowieckich, toteż nakazał wymordowanie jeńców pod sfingowanymi zarzutami i poinformował o ich straceniu władze III Rzeszy (w 1940 roku Niemcy mieli otrzymać dostęp do miejsca kaźni w Katyniu, gdzie widzieli zwłoki zamordowanych oficerów WP). Tezy Rajchmana przedstawione w artykule Władimira Szwejcera zostały uznane przez niektórych historyków za niewiarygodne.
Odznaczenia.
I 6 medali.

</doc>
<doc id="177029" url="https://pl.wikipedia.org/wiki?curid=177029" title="Aksjomaty Zermela-Fraenkla">
Aksjomaty Zermela-Fraenkla

Aksjomaty Zermela-Fraenkla, aksjomatyka Zermela-Fraenkla – układ aksjomatów teorii mnogości zaproponowany przez Ernsta Zermela w 1904 roku i później uzupełniony przez Abrahama Fraenkla. Tym, co w istocie Fraenkel dodał do teorii Zermela, były funkcje.
Dla aksjomatyki Zermela-Fraenkla stosuje się często wygodną symbolikę ZF. Ze względu na specyfikę jednego z jej aksjomatów zwanego aksjomatem wyboru, stosuje się także obok ZF oznaczenie ZFC dla zaznaczenia, że dowód jakiegoś twierdzenia wymaga lub nie wymaga zastosowania aksjomatu wyboru.
Historia.
W przeszłości zbiory pojmowano intuicyjnie. Uważano na przykład, że każda właściwość pociąga za sobą istnienie odpowiadającego jej zbioru elementów, którym ta właściwość przysługuje. Takie pojmowanie teorii mnogości prowadziło jednak do sprzeczności, wśród których wymienić można antynomię Russela (mianowicie przyjmując za cechę niebycie własnym elementem formula_1 otrzymuje się zbiór, który należy do siebie samego wtedy i tylko wtedy, kiedy do siebie nie należy). W toku dyskusji nad rozwijaną teorią matematycy przekonali się, że ich intuicje dotyczące pojęcia zbioru różnią się między sobą. Stało się jasne, że teoria mnogości wymaga oparcia na jakimś systemie aksjomatycznym.
Pierwszą próbę skonstruowania takiego systemu podjął Zermelo w 1904. Wprowadził jako pojęcia pierwotne swej teorii zbiór oraz relację "bycia elementem" formula_2 Pomysł Zermelo obejmował aksjomaty jednoznaczności, zbioru pustego, sumy zbiorów, zbioru potęgowego, nieskończoności oraz aksjomat o pozdbiorach dla danej formuły. Sformułowanie tego ostatniego zostało w pracy Zermela uznane za niejasne.
W 1908 roku Ernst Zermelo zaproponował pierwszy zestaw aksjomatów teorii mnogości: teorię mnogości Zermela. Ta aksjomatyczna teoria nie umożliwiała konstrukcji liczb porządkowych. Choć większość „zwykłej matematyki” można wyprowadzić bez ich używania, jednak liczby porządkowe są nieodzowne w większości badań teoriomnogościowych. Ponadto jeden z aksjomatów Zermela odwoływał się do bliżej niewyjaśnionego pojęcia „określonej” właściwości. W 1922 roku Abraham Fraenkel i Thoralf Skolem zaproponowali, niezależnie, uściślenie pojęcia „określoności” właściwości jako takich, które mogą zostać sformułowane w rachunku predykatów z równością, w którym jedynym symbolem spoza logiki jest binarny predykat „należenia do”, oznaczany symbolem formula_3 (U+2208). Również niezależnie od siebie, zaproponowali oni zastąpienie aksjomatu podzbiorów przez aksjomat zastępowania. Stosując wspomniany schemat oraz dodając do teorii mnogości Zermela aksjomat regularności, zaproponowany przez Zermela w 1930 roku, otrzymuje się teorię ZF.

</doc>
<doc id="177032" url="https://pl.wikipedia.org/wiki?curid=177032" title="Zarabie (Myślenice)">
Zarabie (Myślenice)

Zarabie – dzielnica Myślenic (województwo małopolskie), położona na prawym brzegu Raby (czyli "za Rabą"). Pełni funkcje letniskowe i wypoczynkowe m.in. dla mieszkańców Myślenic i pobliskiego Krakowa. Rozwój po I wojnie światowej – budowa willi i pensjonatów, jazu na rzece (1921), co umożliwiło kąpiele i uprawianie sportów wodnych. W 1989 oddano do użytku wyciąg krzesełkowy na górę Chełm. Znajduje się tu także Park Przygody.

</doc>
<doc id="177033" url="https://pl.wikipedia.org/wiki?curid=177033" title="Żywność funkcjonalna">
Żywność funkcjonalna

Żywność funkcjonalna – żywność, która wykazuje udokumentowany pozytywny wpływ na organizm człowieka ponad ten, który wynika z efektu odżywczego zawartych w niej składników odżywczych uznawanych za niezbędne. Działanie żywności funkcjonalnej polega na poprawie zdrowia, samopoczucia i/lub zmniejszeniu ryzyka zachorowania. Musi ona przypominać żywność konwencjonalną i wywierać działanie w ilościach, które można oczekiwać, że będą normalnie spożywane w prawidłowej diecie. Jest jednym z rodzajów tzw. nowej żywności.
Działanie żywności funkcjonalnej skupia się najczęściej na poprawie wydolności fizycznej i umysłowej, poprawie odporności, regulacji apetytu, usprawnieniu pracy jelit, zmniejszaniu ryzyka takich chorób jak otyłość, cukrzyca, choroby nowotworowe, choroby układu krążenia, osteoporoza.
Do grupy produktów spełniające kryteria żywności funkcjonalnej można zaliczyć produkty wzbogacone o:
Według Europejskiego Konsensusu Naukowej Koncepcji Żywności Funkcjonalnej żywność taka oprócz naturalnych składników ma zawierać zwiększone stężenie substancji aktywnej, która naturalnie w danym produkcie żywnościowym nie występuje lub występuje w niewielkiej ilości. Jednak niektórzy autorzy publikacji na podstawie szczególnej wartości prozdrowotnej zaliczają do żywności funkcjonalnej także niektóre rodzaje żywności naturalnej niespełniające powyższego warunku, jak tłuste ryby, owoce morza, zieloną herbatę, a nawet mleko.
Pojęcie żywności funkcjonalnej nie jest zatem ostre, spotyka się też różne jej klasyfikacje. Ze względu na specyficzny skład można przykładowo ją podzielić na żywność:
Ze względu na zaspokajanie specyficznych potrzeb można przykładowo ją podzielić na żywność:
Bioaktywne wyizolowane lub skoncentrowane substancje, którym nadano postać preparatów farmaceutycznych nazywane są nutraceutykami. Nie są one jednak lekami, można je wykorzystać do produkcji żywności funkcjonalnej lub suplementów.
Z żywnością funkcjonalną mogą być czasem związane także pewne zagrożenia natury żywieniowej (efekt przeczyszczający, obniżenie przyswajalności niektórych składników odżywczych) oraz higieniczno-zdrowotnej (wywołanie nadwrażliwości pokarmowych, niekorzystne interakcje dodatków z innymi składnikami żywności, zanieczyszczenia).
Należy odróżnić termin "żywność funkcjonalna" od terminu "dodatki funkcjonalne", który dotyczy substancji stosowanych w procesie produkcji, wpływających na polepszenie cech technologicznych i trwałości produktu
Idea żywności funkcjonalnej ma związek z filozoficzną tradycją Wschodu, w której nie dokonuje się wyraźnego rozróżnienia między pożywieniem a lekarstwem. Rozwój żywności funkcjonalnej zapoczątkowała Japonia, gdzie w połowie lat 80. XX wieku przeprowadzano badania, a następnie po kilku latach wprowadzono odpowiednie regulacje prawne i zaczęto produkować tego rodzaju żywność w skali przemysłowej.

</doc>
<doc id="177036" url="https://pl.wikipedia.org/wiki?curid=177036" title="Dokument prywatny">
Dokument prywatny

Dokument prywatny – termin prawniczy służący do określenia środka dowodowego w postaci dokumentu pochodzącego od osoby prywatnej tj. osoby fizycznej, osoby prawnej lub jednostki organizacyjnej. Zgodnie z art. 245 kodeksu postępowania cywilnego dokument prywatny stanowi dowód tego, że osoba, która go podpisała, złożyła oświadczenie zawarte w dokumencie.
W rozumieniu przepisów procesowych dokumenty dzielą się na urzędowe i prywatne. O rodzaju dowodu decyduje więc kryterium wystawcy, które ma istotne znaczenie dla określenia jego mocy dowodowej. Jeżeli zatem dokument pisemny zawierający podpis wystawcy nie spełnia wymagań dokumentu urzędowego, to należy go zakwalifikować jako dokument prywatny. O materialnej mocy dowodowej dokumentu prywatnego rozstrzyga każdorazowo sąd zgodnie z zasadą swobodnej oceny dowodów.
Przedmiot dokumentu prywatnego nie jest niczym ograniczony. Nie ma także szczególnych wymagań co do formy dokumentu (o ile nie zawiera on oświadczenia woli, do którego trzeba stosować wymagania formalne przewidziane dla poszczególnych czynności prawnych). Przyjmuje się, że dokument powinien zawierać podpis wystawcy. 
Za dokumenty prywatne uznaje się na przykład:
Dokument prywatny jest środkiem dowodowym bez względu na to w czyich rękach się on znajduje.
Dowody prywatne korzystają z domniemania autentyczności oraz domniemania, że osoba, która dokument podpisała, złożyła zawarte w nim oświadczenie. Jednakże nie przesądza on o tym czy oświadczenie w nim zawarte jest zgodne z prawdą, ważne i skuteczne. Z dokumentem prywatnym nie wiąże się domniemanie prawne, iż jego treść przedstawia rzeczywisty stan rzeczy.
Od dokumentów prywatnych należy odróżnić znaki legitymacyjne (np. kwity bagażowe, losy loteryjne, kupony, bilety itp.).

</doc>
<doc id="177040" url="https://pl.wikipedia.org/wiki?curid=177040" title="Carhae">
Carhae



</doc>
<doc id="177043" url="https://pl.wikipedia.org/wiki?curid=177043" title="Lechi">
Lechi

Lechi (hebr. akronim לח”י), Lochamej Cherut Jisra’el (hebr. לוחמי חירות ישראל, "Bojownicy o Wolność Izraela," znana również jako Gang Sterna) – radykalna zbrojna organizacja podziemna, działająca w latach 1940–1948 w Palestynie, stosująca w swojej działalności metody terrorystyczne.
Niektórzy członkowie Lechi w latach 1938–1939 przeszli szkolenie militarne prowadzone przez instruktorów Wojska Polskiego w Zofiówce na Wołyniu, Poddębinie pod Łodzią i w lasach nieopodal Andrychowa. Jak wspomina jeden z uczniów, „Polacy potraktowali kurs terroryzmu jako dyscyplinę naukową, poznaliśmy matematyczne formuły na demolowanie konstrukcji z cementu, żelaza, drewna, cegieł i ziemi”. W tym samym czasie potajemnie otrzymali pomoc od władz Polski, w postaci ponad 20 tysięcy sztuk broni.
Gdy we wrześniu 1939 (wybuch II wojny światowej) Ecel ogłosił zawieszenie wszelkich działań przeciwko Brytyjczykom, jeden z jej radykalnych działaczy, Awraham Stern nie zgodził się na zawieszenie broni i uznał Wielką Brytanię za największego przeciwnika (z powodu ogłoszenia białej księgi wstrzymującej imigrację Żydów do Palestyny). Awraham Stern założył własną organizację – Lechi ("Lochamej Cherut Jisra’el").
Brytyjskie władze określały grupę mianem bandy Sterna. Organizacja liczyła około 6 tys. ludzi.
W 1940 doszło do kontaktu między grupą Sterna reprezentowaną przez Naftalego Lubenczika a ambasadorem niemieckim w Bejrucie Wernerem von Hentigiem. Lechi oferowało III Rzeszy współpracę w antybrytyjskich akcjach na Bliskim Wschodzie, w zamian żądano zgody na utworzenie państwa żydowskiego w Palestynie i transport Żydów europejskich do Palestyny. Rozmowy kontynuowano do stycznia 1941, gdy Awraham Stern napisał list adresowany do Adolfa Hitlera, który pozostał bez odpowiedzi. W tym czasie naziści nie byli zainteresowani żadną współpracą z Żydami, a ich sojusznikiem w Palestynie stał się wielki mufti Jerozolimy Amin al-Husajni.
W lutym 1942 Awraham Stern został zastrzelony w niejasnych okolicznościach (prawdopodobnie przez Brytyjczyków) w Tel Awiwie, a przywódcą organizacji został Jicchak Jeziernicki (pseudonim „Szamir”), w przyszłości premier Izraela.
6 listopada 1944 dwóch członków Lechi zamordowało w Egipcie brytyjskiego ministra lorda Moyne. Była to zemsta za uniemożliwienie żydowskim uciekinierom z Europy schronienia się w Palestynie. Moyne na prośbę o pomoc węgierskim Żydom odpowiedział: „co ja mogę zrobić z milionem Żydów?” Zabójstwa dokonali Eljahu Chakim i Eljahu Bejt-Curi.
8 maja 1948 rząd nowo powstałego państwa Izrael wydał rozkaz powołujący do życia izraelską armię – Siły Obronne Izraela ("Cewa Hagana le-Jisra’el", w skrócie "Cahal"), do których miały przystąpić wszystkie żydowskie grupy zbrojne walczące w Palestynie.
17 września 1948 Lechi zamordowało wysłannika ONZ i Czerwonego Krzyża, szwedzkiego polityka Folke Bernadotte, który był głównym mediatorem w konflikcie arabsko-żydowskim. Morderstwo wstrząsnęło opinią publiczną na świecie, ponieważ Bernardotte w ramach akcji „białe autobusy” przyczynił się do ratowania Żydów z Holocaustu. To morderstwo spowodowało aresztowanie przywódców Lechi przez rząd Izraela (wkrótce potem zwolnionych) i rozwiązanie tej skrajnie radykalnej organizacji. Jej członkowie następnie wstąpili do izraelskiej armii lub robili karierę w organach władzy, np. Natan Jelin-Mor, Elijjahu Ben Elisar.

</doc>
<doc id="177044" url="https://pl.wikipedia.org/wiki?curid=177044" title="Lohamei Herut Israel">
Lohamei Herut Israel



</doc>
<doc id="177048" url="https://pl.wikipedia.org/wiki?curid=177048" title="Dalaj Lama">
Dalaj Lama



</doc>
<doc id="177049" url="https://pl.wikipedia.org/wiki?curid=177049" title="Kalifowie islamscy">
Kalifowie islamscy



</doc>
<doc id="177050" url="https://pl.wikipedia.org/wiki?curid=177050" title="Kalifowie">
Kalifowie



</doc>
<doc id="177051" url="https://pl.wikipedia.org/wiki?curid=177051" title="Zoroastrianizm">
Zoroastrianizm



</doc>
<doc id="177057" url="https://pl.wikipedia.org/wiki?curid=177057" title="Archipelag Małych Antyli">
Archipelag Małych Antyli



</doc>
<doc id="177063" url="https://pl.wikipedia.org/wiki?curid=177063" title="Front Jedności Narodu">
Front Jedności Narodu

Front Jedności Narodu (FJN) – instytucja społeczno-polityczna podporządkowana PZPR i realizująca jej cele polityczne, utworzona w 1952 r., obejmująca partie polityczne (PZPR, ZSL i SD), związki zawodowe i inne organizacje społeczne, do 1956 r. działająca pod nazwą Front Narodowy (FN). W 1983 r. FJN został rozwiązany, jego kontynuację stanowił PRON.
Charakterystyka.
FJN obejmował związki zawodowe, partie polityczne (PZPR, ZSL i SD) oraz inne organizacje społeczne i społeczno-polityczne. Realizował cele polityczne PZPR i był jej podporządkowany. Przewodniczącym zostawał zazwyczaj przewodniczący lub zastępca przewodniczącego Rady Państwa. Front Jedności Narodu był zaangażowany w wybory do Sejmu i rad narodowych poprzez monopol na zgłaszanie kandydatów – do 1976 w praktyce, następnie oficjalnie. Sprawował patronat nad ogólnopolskimi oraz lokalnymi akcjami społecznymi.
Jego siedziba mieściła się w Pałacyku Sobańskich w Warszawie przy Alejach Ujazdowskich 13.
Według założeń FJN „miał skupiać wszystkie siły państwa pragnące pracować i działać dla Polski Ludowej, jednoczyć obywateli wokół węzłowych problemów i potrzeb oraz bieżących i dalekosiężnych zadań gospodarczych, politycznych, społecznych i międzynarodowych kraju”. Front Jedności Narodu „miał być wyrazem wspólnoty interesów, dążeń i poglądów całego społeczeństwa polskiego, klasy robotniczej, chłopstwa oraz inteligencji”.
Ogólnopolski Komitet Frontu Jedności Narodu przyznawał Odznakę 1000-lecia Państwa Polskiego.
W 1983 został rozwiązany i zastąpiony przez Patriotyczny Ruch Odrodzenia Narodowego (PRON).

</doc>
<doc id="177067" url="https://pl.wikipedia.org/wiki?curid=177067" title="FJN">
FJN



</doc>
<doc id="177069" url="https://pl.wikipedia.org/wiki?curid=177069" title="Herb Radomia">
Herb Radomia

Herb Radomia – jeden z symboli miejskich Radomia.
Wygląd i symbolika.
Herb przedstawia w polu czerwonym biały mur z pięcioma blankami z trzema wieżami o trzech blankach każda, z których środkowa wyższa oraz bramą, w której majuskuła "„R”" biała, nad bramą mitra książęca, nad tarczą korona królewska. Herb Radomia w wersji uroczystej zawiera ponadto po prawej stronie bramy herb papieża Jana Pawła II oraz labry z pokryciem białym i takimże podbiciem. 
Według książki Zenona Gierały „Baśnie i legendy ziemi radomskiej” herb Radomia miał przypominać „(...)że rada gości przyjmie...”
Symbol papieski wzbogaca radomski herb o: dwa skrzyżowane w skos klucze św. Piotra, tiarę, stułę, wstęgę), krzyż łaciński oraz złotą literę "„M”", oznaczającą Maryję.
Historia.
Historia herbu Radomia sięga czasów między latami 1364 a 1421. W 1364 roku Kazimierz Wielki przeniósł Radom z prawa średzkiego na magdeburskie. Z 1421 roku natomiast pochodzi pierwsza wzmianka w źródłach pisanych o posiadaniu przez miasto pieczęci. Pierwsza data cezury czasowej jest umowną. Przypuszcza się, że wraz z reorganizacją Radomia na skutek nadania niemieckiego prawa lokacyjnego wyłonił się samorząd miejski. Umożliwiało to otrzymanie przez miasto własnego herbu. Z drugiej zaś strony ten proces mógł trwać kilkadziesiąt lat, co przesunęłoby datę otrzymania herbu wstecz lub do przodu.
Najstarszy odcisk stempla miejskiego zachował się na dokumencie pochodzącym z 4 czerwca 1421 roku. Dokument jest poświadczeniem przez rajców radomskich dobrego urodzenia Macieja Radomierzy z Radomia, syna mieszczanina Bogusława Busza i Wojciechy. Za pośrednictwem odcisku pieczęci zachował się wizerunek pierwszego godła Radomia, przedstawiający przypuszczalnie majuskułową literę "„R”", otoczoną łacińskim napisem ◊ + ◊ [SI]GILLU[M] MIN'(US) CIV[I]TA'(TIS) RADO'(MENSIS). Samo wyobrażenie napieczętne pochodzi z okresu przedheraldycznego: piętnastowieczne godło nie posiadało jeszcze tarczy herbowej. Składało się z trzech elementów. W centrum znajdowała się gotycka majuskulna litera, zwieńczona królewską koroną. Z obydwu stron litery mieściły się roślinne motywy (lepiej widoczne po lewej stronie). Przedstawiały krzew lub drzewo z siedmioma gałązkami, przy czym pięć z nich zakończone były pąkami lub listkami.
Litera w godle Radomia najczęściej jest identyfikowana jako "„R”". Przemawiają za tym późniejsze wyobrażenia godła radomskiego, jednak może przedstawiać także literę "„K”". Ryte w XIV-XV stuleciach litery "„K”" były zaopatrywane od góry w belki, łączące prawe górne ramię znaku z trzonem litery. W tym przypadku najstarszym herbem Radomia mógł być monogram króla Kazimierza Wielkiego, za czym przemawia także umieszczona nad literą korona.
W 2022 prezydent Radomia powołał komisję do spraw znaków i symboli miasta, której wobec braku opinii Komisji Heraldycznej powierzono ustalenie poprawnego wizerunku herbu. Efektem podjętych prac stało się Studium Historyczno-Heraldyczne nad herbem Radomia, opracowane przez dr. hab. Tomisława Giergiela z Katedry Archiwistyki i Nauk Pomocniczych Historii w Instytucie Historii na Uniwersytecie Marii Curie-Skłodowskiej w Lublinie. Kontrowersje budzą takie elementy herbu, jak: kolorystyka, kształt tarczy herbowej i jej bordiury, użytych koron, obecność w herbie tak labrów rycerskich, jak i herbu papieskiego. W końcu 2022 zaprezentowano projekt graficzny herbu miasta, odpowiadający zasadom heraldyki i nawiązujący do wizerunku pieczęci z 1421.

</doc>
<doc id="177075" url="https://pl.wikipedia.org/wiki?curid=177075" title="Míriel">
Míriel



</doc>
<doc id="177077" url="https://pl.wikipedia.org/wiki?curid=177077" title="Astrofotografia">
Astrofotografia

Astrofotografia (astrografia) – dziedzina fotografii, która zajmuje się zdjęciami sfery niebieskiej oraz wszystkich występujących na niej obiektów, takich jak np. planety, galaktyki czy mgławice. Astrofotografię wykorzystuje się często, by ujrzeć obiekty zbyt słabe do oglądania gołym okiem bądź za pomocą niewielkich teleskopów. Zastosowanie długiego czasu ekspozycji umożliwia zebranie na jednej kliszy fotograficznej lub innym elemencie światłoczułym wszystkich fotonów padających z danego obszaru nieba nawet przez kilka godzin. Utrzymanie bardzo dokładnego ustawienia aparatu (ew. połączonego z teleskopem – zob. astrograf) wymaga użycia solidnego statywu i montażu, połączonego z precyzyjnym napędem zegarowym.
Historia.
Pionierem astrofotografii był John William Draper, który wykonał fotografię Księżyca w 1840 roku. Następnie jego syn, Henry Draper, w 1880 r. jako pierwszy sfotografował obiekt pozasłoneczny – Wielką Mgławicę w Orionie. Od początku lat 90. XX wieku coraz więcej, zarówno amatorów, jak i profesjonalnych astrofotografów zamienia tradycyjne aparaty na matryce CCD, charakteryzujące się m.in. zwiększoną czułością.
Wzory przydatne w astrofotografii.
Pole widzenia rejestratora obrazu (aparatu, kamery)
gdzie formula_2 jest długością boku detektora, a formula_3 – ogniskową.
Długość śladu zakreślanego przez gwiazdę, fotografując nieruchomym aparatem
gdzie formula_5 jest czasem naświetlania w sekundach, formula_3 ogniskową, a formula_7 deklinacją gwiazdy. Jednostka otrzymanej długości śladu formula_8 odpowiada jednostce określającej ogniskową. Chcąc uzyskać przesunięcie mniejsze od wielkości pojedynczego piksela, należy zastosować czas krótszy, niż
Za formula_8 należy podstawić rozmiar piksela (jednostka musi być taka sama, jak ta opisująca ogniskową). Wzór można również zastosować w fotografii na tradycyjnych materiałach halogenosrebrowych. Za formula_8 należy wstawić wtedy wielkość krążka rozproszenia właściwą dla danego formatu: 0,05 mm lub 0,033 mm dla aparatów małoobrazkowych; 0,075 mm dla formatu 6x6; 0,09 mm dla formatu 6x9 lub 0,1 mm dla formatu 9x12 i 4x5. Wtedy ogniskowa winna być również w mm.
By skompensować obrót sfery niebieskiej instrument należy zamocować na montażu paralaktycznym bądź azymutalnym z napędem sterowanym elektronicznie, stosując dodatkowo rotor pola.
Wielkość liniowa obrazu ciała niebieskiego rzutowanego na detektor
gdzie formula_13 jest wielkością kątową obiektu.
Średnica plamki Airy’ego w ognisku teleskopu o średnicy czynnej formula_14 i ogniskowej formula_3 dla długości fali formula_16
Wzór ten umożliwia dobór optymalnego rozmiaru piksela matrycy światłoczułej rejestratora podłączanego do teleskopu, celem uzyskania najlepszej rozdzielczości kątowej. Zgodnie z twierdzeniem o próbkowaniu, na średnicę krążka Airy’ego powinny przypadać co najmniej dwa piksele (zob. częstotliwość Nyquista). Dalsze zmniejszanie wielkości piksela nie wniesie jednak dodatkowych detali do obrazu (zob. zdolność rozdzielcza). Jeśli rozmiar piksela jest zbyt duży w stosunku do parametrów teleskopu, można skorzystać z soczewki Barlowa, celem wydłużenia ogniskowej instrumentu optycznego.
Sugerowany czas naświetlania (w sekundach)
gdzie:
W praktyce optymalny czas naświetlania może się nieco różnić od wyliczonego. Wpływa na to m.in. zaświetlenie tła nieba, ewentualne odstępstwo faktycznej czułości detektora od parametrów nominalnych, warunki pogodowe, ekstynkcja atmosferyczna itp.

</doc>
<doc id="177078" url="https://pl.wikipedia.org/wiki?curid=177078" title="Ivriniel">
Ivriniel



</doc>
<doc id="177079" url="https://pl.wikipedia.org/wiki?curid=177079" title="Fizylierzy (II wojna światowa)">
Fizylierzy (II wojna światowa)

Fizylierzy – rodzaj piechoty przeznaczonej w ramach większej jednostki do wspierania działań wojsk pancernych. 
W Związku Radzieckim oddziały fizylierów (tzw. awtomatczików, ros. "автоматчики") utworzono na początku 1943 roku. Początkowo rekrutowano ich spośród żołnierzy jednostek piechoty sprowadzanej z azjatyckich obszarów ZSRR. Później w RKKA celowo organizowani byli (np. na szczeblu pułku i brygady) jako wsparcie dla oddziałów pancernych – tzw. desant piechoty, uzbrojeni indywidualnie w broń maszynową (pm typu PPSz, km DP). 
Niekiedy błędnie uważani za odpowiednik niemieckich grenadierów pancernych.
W przedwojennym wojsku polskim fizylierami nazywano w drużynie piechoty żołnierzy sekcji wyposażonej w broń maszynową (rkm). 

</doc>
<doc id="177080" url="https://pl.wikipedia.org/wiki?curid=177080" title="Port lotniczy Króla Śiwadźiego w Mumbaju">
Port lotniczy Króla Śiwadźiego w Mumbaju

Port lotniczy Króla Śiwadźiego (ang. "Chhatrapati Shivaji International Airport", dawniej: "Sahar International Airport") – międzynarodowy port lotniczy w Mumbaju, drugi pod względem wielkości w Indiach. Terminale lotniska leżą na przedmieściach aglomeracji – Santacruz i Sahar, ok. 35 km od centrum miasta. Obecna nazwa nadana została na cześć XVII-wiecznego króla państwa Marathów - Śiwadźiego.
Port lotniczy składa się z dwóch terminali: International Terminal ("terminal międzynarodowy") zwany również Terminal 2 lub Sahar oraz Domestic Terminal ("terminal krajowy") bądź Terminal 1 albo SantaCruz. Większość połączeń międzynarodowych realizowanych przez linie zagraniczne obsługiwanych jest w Terminalu 2-B natomiast Terminal 2-C służy Air India, którego jest głównym hubem oraz liniom stowarzyszonym.
Port lotniczy Króla Śiwadźiego posiada dwa pasy startowe 09-27 i 14-32 przechodzące, podobnie jak i reszta portu, modyfikacje pozwalające na obsługę najnowszego samolotu pasażerskiego Airbus A380.

</doc>
<doc id="177081" url="https://pl.wikipedia.org/wiki?curid=177081" title="VABB">
VABB



</doc>
<doc id="177086" url="https://pl.wikipedia.org/wiki?curid=177086" title="Eldacar z Arnoru">
Eldacar z Arnoru



</doc>
<doc id="177089" url="https://pl.wikipedia.org/wiki?curid=177089" title="Stanisław Gądecki">
Stanisław Gądecki

Stanisław Gądecki (ur. 19 października 1949 w Strzelnie) – polski duchowny rzymskokatolicki, doktor nauk teologicznych, biskup pomocniczy gnieźnieński w latach 1992–2002, arcybiskup metropolita poznański od 2002, zastępca przewodniczącego Konferencji Episkopatu Polski w latach 2004–2014, przewodniczący Konferencji Episkopatu Polski od 2014, wiceprzewodniczący Rady Konferencji Episkopatów Europy w latach 2016–2021.
Życiorys.
Młodość i wykształcenie.
Urodził się 19 października 1949 w Strzelnie. W 1967 ukończył tamtejsze liceum ogólnokształcące i złożył egzamin dojrzałości.
W latach 1967–1973 odbył studia filozoficzno-teologiczne w Prymasowskim Wyższym Seminarium Duchownym w Gnieźnie. Święceń prezbiteratu udzielił mu 9 czerwca 1973 w bazylice prymasowskiej Wniebowzięcia Najświętszej Maryi Panny w Gnieźnie kardynał Stefan Wyszyński. W latach 1973–1976 i 1977–1981 studiował w Papieskim Instytucie Biblijnym w Rzymie, gdzie w 1977 uzyskał licencjat, w międzyczasie w latach 1976–1977 we Franciszkańskim Studium Biblijnym w Jerozolimie. W latach 1981–1982 kształcił się na Papieskim Uniwersytecie Świętego Tomasza z Akwinu, gdzie w 1982 na podstawie dysertacji "La liberazione e salvezza nel secondo libro dei Maccabei" ("Wyzwolenie i zbawienie według Drugiej Księgi Machabejskiej") uzyskał doktorat z teologii biblijnej.
W trakcie studiów w okresach wakacyjnych uczył się języków włoskiego, angielskiego, francuskiego i niemieckiego, wyjeżdżając do Perugii, Paryża, Brighton, Londynu i Pasawy.
Prezbiter.
W latach 1982–1983 był duszpasterzem w kościele Jana Chrzciciela w Gnieźnie. Organizował pielgrzymki diecezjalne do Palestyny i Egiptu. Wchodził w skład Biblijnej Komisji Przygotowawczej II Synodu Plenarnego.
Działalność naukowo-dydaktyczna.
W 1982 został zatrudniony jako wykładowca w Prymasowskim Wyższym Seminarium Duchownym w Gnieźnie. Prowadził wykłady z archeologii biblijnej, historii Starego i Nowego Testamentu, wstępu ogólnego do Pisma świętego, ewangelii synoptycznych, pism Janowych, teologii biblijnej, a także lektoraty z języków angielskiego i niemieckiego. W latach 1986–1989 był wicerektorem seminarium. Ponadto wykładał egzegezę Starego Testamentu w Prymasowskim Instytucie Teologicznym dla świeckich w Gnieźnie, Prymasowskim Instytucie Kultury Chrześcijańskiej w Bydgoszczy oraz w Wyższym Seminarium Duchownym Misjonarzy św. Rodziny w Kazimierzu Biskupim.
Pełnił funkcję sekretarza administracyjnego periodyku „Studia Gnesnensia”.
Biskup.
1 lutego 1992 został mianowany biskupem pomocniczym archidiecezji gnieźnieńskiej ze stolicą tytularną Rubicon. Święcenia biskupie otrzymał 25 marca 1992 w bazylice archikatedralnej Wniebowzięcia Najświętszej Maryi Panny w Gnieźnie. Głównym konsekratorem był kardynał Józef Glemp, prymas Polski, zaś współkonsekratorami Bogdan Wojtuś, biskup pomocniczy gnieźnieński, i Gerard Bernacki, biskup pomocniczy katowicki. Na swoje zawołanie biskupie przyjął słowa „Czynem i prawdą”, zaczerpnięte z "Pierwszego Listu św. Jana" (1 J 3,18). Od 1992 sprawował urząd wikariusza generalnego archidiecezji. W archidiecezji zajmował się sprawami katechizacji i szkół katolickich, duszpasterstwem młodzieży, duszpasterstwem zakonów i stałą formacją prezbiterów. Należał do kolegium konsultorów, rady kapłańskiej i rady duszpasterskiej. Pełnił funkcje dyrektora Archidiecezjalnego Studium Pastoralnego dla Świeckich, sekretarza Międzynarodowego Komitetu Organizacyjnego Obchodów Tysiąclecia Śmierci św. Wojciecha, a także przewodniczącego Rady Wydawniczej Gaudentinum.
28 marca 2002 papież Jan Paweł II mianował go arcybiskupem metropolitą poznańskim. Archidiecezję objął kanonicznie 2 kwietnia 2002, natomiast 20 kwietnia 2002 odbył ingres do archikatedry w Poznaniu. 29 czerwca 2002 na placu Świętego Piotra w Rzymie otrzymał od papieża paliusz. W latach 2004–2008 przeprowadził synod archidiecezjalny. Przyczynił się do zorganizowania w Poznaniu w 2009 przez wspólnotę Taizé Europejskiego Spotkania Młodych.
W strukturach Konferencji Episkopatu Polski został w 1992 członkiem Komisji ds. Katolickiej Agencji Informacyjnej, a w latach 1994–1996 należał do Komisji ds. Duchowieństwa. W 1992 został wiceprzewodniczącym, a w 1994 przewodniczącym Komisji ds. Dialogu z Judaizmem, zaś w 1996 został wybrany na przewodniczącego Rady ds. Dialogu Religijnego. W 2002 wszedł w skład Rady Stałej. W 2004 został wiceprzewodniczącym Konferencji Episkopatu Polski, w 2009 uzyskał reelekcję. W latach 2006–2016 pełnił funkcję przewodniczącego Komisji Duszpasterstwa. W latach 2009–2014 wszedł w skład Komisji Wspólnej Przedstawicieli Rządu RP i KEP. W 2014 został wybrany przewodniczącym Konferencji Episkopatu Polski, w 2019 uzyskał reelekcję. Ponadto w latach 1992–2014 był członkiem Rady Programowej Katolickiej Agencji Informacyjnej.
W latach 1995–2008 był konsultorem Papieskiej Komisji ds. Religijnych Relacji z Żydami. W 2014 papież Franciszek mianował go członkiem Kongregacji Nauki Wiary. W latach 2016–2021 był wiceprzewodniczącym Rady Konferencji Episkopatów Europy. Wziął udział w sesjach Synodu Biskupów w 2008, 2012, 2014, 2015 i 2018.
Zaangażowany na rzecz ekumenizmu i dialogu międzyreligijnego. Przyczynił się do utworzenia Poznańskiej Grupy Ekumenicznej, a także zainicjował Dni Judaizmu w Kościele katolickim w Polsce. Był członkiem Komitetu Budowy Muzeum Historii Żydów Polskich w Warszawie, a następnie wszedł w skład Komitetu Wspierania tego muzeum.
Konsekrował biskupów pomocniczych poznańskich: Damiana Bryla (2013) i Szymona Stułkowskiego (2019). Jako współkonsekrator uczestniczył podczas sakr biskupa pomocniczego gnieźnieńskiego Wojciecha Polaka (2003), biskupa diecezjalnego diecezji Miracema do Tocantins Philipa Dickmansa (2008), biskupa koadiutora diecezji Porto Nacional Romualda Kujawskiego (2008) i nuncjusza apostolskiego na Madagaskarze Tomasza Grysy (2022).
Odznaczenia i wyróżnienia.
W 2008 przyznano mu Srebrny Medal „Zasłużony Kulturze Gloria Artis”.
W 1992 nadano mu tytuł honorowego obywatela Strzelna, z którego zrezygnował w 1999 w związku z nieprzyznaniem podobnego wyróżnienia papieżowi Janowi Pawłowi II.
Został laureatem Menory Dialogu przyznanej przez Stowarzyszenie Coexist (2007) i Nagrody im. Księdza Idziego Radziszewskiego przyznanej przez Zarząd Towarzystwa Naukowego KUL (za rok 2016). Otrzymał medal „W służbie Bogu i Ojczyźnie” Ordynariatu Polowego Wojska Polskiego (2019).
W 2016 został afiliowany do zakonu franciszkanów przez ministra generalnego ojca Michaela Perry’ego, a w 2017 włączony do konfraterni zakonu paulinów.

</doc>
<doc id="177093" url="https://pl.wikipedia.org/wiki?curid=177093" title="Deflator">
Deflator

Deflator – miernik (indeks) poziomu cen.
Deflator PKB jest miernikiem poziomu cen dla całej gospodarki. Pozwala stwierdzić, czy w ciągu roku nastąpił realny wzrost, czy spadek produktu krajowego brutto. Nominalny PKB zawiera zarówno ilość dóbr i usług wytworzonych w gospodarce w danym okresie, jak i ceny, a realny odzwierciedla wyłącznie wielkość produkcji. Dzieląc nominalny PKB przez realny PKB, czyli wyrażony w cenach roku bazowego i mnożąc otrzymany iloraz przez 100, otrzymuje się deflator PKB zgodnie ze wzorem:
Deflator PKB mierzy bieżący poziom cen w stosunku do poziomu cen roku bazowego. Przykładowo w 2003 r. nominalny i realny PKB wyniósł 200 euro, a zatem deflator dla tego roku był równy 100. W 2004 r. nominalny PKB wyniósł 600 euro, a realny PKB – 350 euro, a więc deflator PKB dla tego roku wyniósł 171. Oznacza to, że ogólny poziom cen podniósł się o 71 punktów procentowych w badanym okresie.
Deflator oparty na wydatkach to indeks cen, w którym udziałom poszczególnych dóbr i usług w wydatkach (a nie w produkcji) przypisuje się odpowiednie wagi. Do jego obliczania wykorzystuje się ceny towarów importowanych, a nie eksportowanych.

</doc>
<doc id="177094" url="https://pl.wikipedia.org/wiki?curid=177094" title="Aglomeracja Zatoki Gdańskiej">
Aglomeracja Zatoki Gdańskiej



</doc>
<doc id="177095" url="https://pl.wikipedia.org/wiki?curid=177095" title="Lkm wz.08/15">
Lkm wz.08/15



</doc>
<doc id="177096" url="https://pl.wikipedia.org/wiki?curid=177096" title="Animizm (psychologia)">
Animizm (psychologia)

Animizm (łac. "anima") – cecha myślenia dziecięcego, stan postrzegania świata, które przypisuje posiadanie „duszy” i żywotność lalkom i innym przedmiotom. Jest to cecha charakteryzująca dzieci w początkowym okresie wczesnego dzieciństwa (zdaniem Jeana Piaget w okresie wyobrażeń przedoperacyjnych (inteligencji reprezentującej)). Piaget (1973) sugerował, że dzieci posiadają tę cechę w wieku 2-4 lat, jednakże Subbotsky (2000) podsumował, że dzieci nawet do 6 roku życia mogą wykazywać animizm.
Pogląd ten wziął się z obserwacji dzieci i dowiedzenia, iż nie zauważają one granic między swoim Ja a światem zewnętrznym, nie odróżniają świata fizycznego od psychicznego, tym samym nadając ciałom martwym życie i świadomość.

</doc>
<doc id="177097" url="https://pl.wikipedia.org/wiki?curid=177097" title="Astrografia">
Astrografia



</doc>
<doc id="177101" url="https://pl.wikipedia.org/wiki?curid=177101" title="Niedostatek">
Niedostatek



</doc>
