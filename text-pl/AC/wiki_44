<doc id="177118" url="https://pl.wikipedia.org/wiki?curid=177118" title="Wirtualny pulpit">
Wirtualny pulpit

Wirtualny pulpit – element systemów operacyjnych, umożliwiający pracę na wielu pulpitach jednocześnie i przełączanie się pomiędzy nimi. Zapobiega tworzeniu się bałaganu na ekranie i pulpicie, umożliwia grupowanie swoich prac tematycznie na pulpitach.
Najczęściej wirtualne pulpity realizowane są graficznie w postaci apletu z podglądem aktualnego stanu kolejnych ekranów. Można się między nimi przełączać dowolnie zdefiniowanym skrótem klawiszowym (np. ALT+F1, ALT+F2, etc) lub też klikając myszą na konkretny pulpit na aplecie.
Wirtualne pulpity są od długiego czasu standardem w systemach uniksowych (Mac OS, Solaris, GNU/Linux, BSD). W systemach z rodziny Microsoft Windows możliwość używania wirtualnych pulpitów jest standardowo dostępna dopiero od wersji Windows 10. Po raz pierwszy podobna funkcjonalność pojawiła się w systemie Windows XP w formie darmowej aplikacji "Virtual Desktop Manager", umożliwiającej selektywne minimalizowanie uruchomionych programów. Później udostępnione zostało bardziej zaawansowane narzędzie "Desktops" dla systemów Windows XP, Windows Server 2003 i nowszych, umożliwiające działanie na 4 wirtualnych pulpitach.

</doc>
<doc id="177120" url="https://pl.wikipedia.org/wiki?curid=177120" title="Konurbacja Zatoki Gdańskiej">
Konurbacja Zatoki Gdańskiej



</doc>
<doc id="177123" url="https://pl.wikipedia.org/wiki?curid=177123" title="Jakub Franciszek Edward Stuart">
Jakub Franciszek Edward Stuart

Jakub Franciszek Edward Stuart, ang. "James Francis Edward Stuart/Stewart" (ur. 10 czerwca 1688, zm. 1 stycznia 1766) – pretendent do tronu Szkocji i Anglii z ramienia jakobitów jako Jakub III (w Anglii) i VIII (w Szkocji).
Życiorys.
Był synem Jakuba II i VII i jego drugiej żony – Marii z Modeny, córki Alfonsa IV d’Este. Wychował się we Francji. Po śmierci ojca w 1701 został jakobickim pretendentem do tronów Anglii i Szkocji. Został uznany za prawowitego króla przez Ludwika XIV, co stało się jedną z przyczyn wojny o sukcesję hiszpańską. W 1708 podjął nieudaną próbę lądowania w Szkocji na czele wojsk francuskich.
Po śmierci został pochowany w bazylice św. Piotra na Watykanie.
Ożeniony w 1719 z Marią Klementyną Sobieską (wnuczką Jana III), z którą miał dwóch synów:

</doc>
<doc id="177125" url="https://pl.wikipedia.org/wiki?curid=177125" title="Czworonogi">
Czworonogi

Czworonogi, tetrapody (Tetrapoda) – grupa kręgowców obejmująca płazy, gady, ptaki i ssaki.
W 1989 roku Jacques Gauthier i współpracownicy zdefiniowali nazwę Tetrapoda jako odnoszącą się do grupy koronowej, czyli obejmującej ostatniego wspólnego przodka grup Lissamphibia oraz owodniowców i wszystkich jego potomków, jednak niektórzy naukowcy rozszerzają znaczenie tego terminu na klad obejmujący wszystkie kręgowce mające kończyny z palcami. Według panującego konsensusu tetrapody wyodrębniły się z przedstawicieli grupy Tetrapodomorpha, takich jak "Eusthenopteron", "Panderichthys" czy "Tiktaalik", we wczesnym dewonie, prawdopodobnie w słodkowodnym lub słonawym środowisku w odpowiedzi na modyfikacje ekosystemów lądowych i nadwodnych, związane z intensywnym rozwojem roślinności. Najstarsze odnalezione skamieniałości ciał tetrapodów ocenia się na późny fran, jednak liczące około 395 mln lat odciski stóp odkryte w morskich osadach w Zachełmiu w Górach Świętokrzyskich są od nich starsze o około 18 milionów lat i mają około 10 milionów lat więcej niż najstarsze znane pozostałości przedstawicieli Elpistostegidae – domniemanych przodków tetrapodów – co sugeruje, że przekształcenie ryb w czworonogi miało miejsce znacznie wcześniej niż powszechnie uważano, a pierwsze tetrapody żyły w odmiennych ekosystemach. Pierwsze analizy przeprowadzone po odkryciu zachełmiańskich tropów sugerują, że czworonogi powstały we wczesnym dewonie, w emsie, około 403 mln lat temu. Dokładne ustalenie czasu wyewoluowania tetrapodów jest jednak trudne ze względu na niejasną pozycję filogenetyczną zwierząt, które pozostawiły ślady z Zachełmia – jeśli były one bazalnymi czworonogami, grupa ta mogła powstać około 399 mln lat temu, natomiast jeśli były one bliżej spokrewnione z grupą koronową, wówczas szacowany czas wyewoluowania pierwszych przedstawicieli Tetrapoda wynosiłby około 414 mln lat temu.

</doc>
<doc id="177128" url="https://pl.wikipedia.org/wiki?curid=177128" title="Hibernacja">
Hibernacja

Hibernacja (łac. "hibernus" – zimowy): 

</doc>
<doc id="177130" url="https://pl.wikipedia.org/wiki?curid=177130" title="Gusli">
Gusli

Gusli ("ros." гусли) jest rosyjskim ludowym instrumentem muzycznym z grupy chordofonów szarpanych. Nie powinien być mylony z gęślami.
Budowa.
Gusli ma postać płaskiego pudła rezonansowego w formie trapezu, którego boki często wygięte są do środka. Instrument posiada od 7 do 28 strun. Podczas gry gusli trzyma się pionowo na kolanach (dłuższy bok na dole). Prawą ręką szarpie się, podczas gdy lewą tłumi odpowiednie struny.
Gusli doczekało się także wielu form:
Pojawiły się także inne znaczne modyfikacje gusli - duże stojące na nogach, posiadające klawiaturę.
Historia.
Pierwsze wzmianki o gusli pochodzą z VI w. Wspominają o nim Teofilakt Symokatta i Teofanes.

</doc>
<doc id="177131" url="https://pl.wikipedia.org/wiki?curid=177131" title="Hibernacja (informatyka)">
Hibernacja (informatyka)

Hibernacja – stan, w którym komputer jest wyłączony, ale zawartość jego pamięci ulotnej zachowana jest na nośniku pamięci stałej (np. dysku twardym). Podczas wyprowadzania ze stanu hibernacji (wznawiania) dane z dysku zostają z powrotem przeniesione do pamięci operacyjnej. Powoduje to, że po wznowieniu komputera jego stan jest identyczny jak w chwili jego wprowadzania w stan hibernacji. Jest to przydatne w sytuacjach, gdy korzysta się z komputera kilka razy dziennie, ale z dużymi przerwami lub istnieje konieczność jego odłączenia od źródła energii elektrycznej - można wtedy nie tracić np. otwartej strony WWW czy aktualnie odtwarzanej muzyki.
Wspierające systemy operacyjne.
Windows.
W systemach operacyjnych firmy Microsoft hibernacja po raz pierwszy pojawiła się w Windows 98 i obecna jest w kolejnych wersjach desktopowych i serwerowych.
macOS.
W systemach macOS hibernacja zaimplementowana jest pod nazwą Safe Sleep, poczynając od wersji 10.4.
Linux.
W Linuksie dostępne jest kilka rozwiązań hibernacji, w tym: swsusp (zawarte w kernelu), TuxOnIce (jako łaty na kernel 2.6) i uswsusp.

</doc>
<doc id="177134" url="https://pl.wikipedia.org/wiki?curid=177134" title="Teoria funkcji zespolonych">
Teoria funkcji zespolonych



</doc>
<doc id="177136" url="https://pl.wikipedia.org/wiki?curid=177136" title="Prezydenci Boliwii">
Prezydenci Boliwii



</doc>
<doc id="177138" url="https://pl.wikipedia.org/wiki?curid=177138" title="Stan wstrzymania">
Stan wstrzymania

Stan wstrzymania (uśpienie) – jeden ze sposobów oszczędzania energii elektrycznej podczas przerw w użytkowaniu komputera.
Podczas „uśpienia” komputer pozostawia wszystkie informacje w pamięci RAM, po czym wyłącza część urządzeń m.in. monitor, dyski twarde oraz zmienia tryb pracy procesora. Efektem jest kilkukrotne zmniejszenie poboru prądu. Jednocześnie komputer cały czas jest gotowy do dalszej pracy, umożliwiając szybki dostęp do uruchomionych aplikacji i otwartych plików.
Stan wstrzymania to jeden z przydatnych sposobów zaoszczędzania cennej energii w przypadku komputerów przenośnych, kiedy potrzebny jest szybki dostęp do danych, znajdujących się na komputerze. Często, systemy operacyjne takich komputerów konfiguruje się tak, aby podczas pracy na akumulatorach, automatycznie przechodziły w stan wstrzymania po kilku minutach braku aktywności użytkownika.

</doc>
<doc id="177143" url="https://pl.wikipedia.org/wiki?curid=177143" title="Szachtar Donieck">
Szachtar Donieck

Futbolnyj kłub „Szachtar” Donieck (; , "Futbolnyj kłub „Szachtior” Donieck") – ukraiński klub piłkarski. Pierwotnie z siedzibą w Doniecku w regionie Donbasu, po zajęciu terytorium przez prorosyjskich separatystów w 2014 r. najpierw przeniesiony do Lwowa (Arena Lwów), a potem (od początku 2017) do Charkowa (obiekt Metalista Charków). Obecnie w wyniku inwazji Rosji na Ukrainę zespół tymczasowo rozgrywa swoje mecze na Stadionie Wojska Polskiego, który został mu udostępniony przez Legię Warszawa.
Założony w roku 1936 jako Stachanowiec Stalino. Występuje w rozgrywkach ukraińskiej Premier-lihi. Obok Dynama Kijów jeden z najlepszych i najbogatszych zespołów ligi.
20 maja 2009 po zwycięstwie w dogrywce 2:1 z Werderem Brema jako ostatnia drużyna w historii zdobyła Puchar UEFA.
Historia.
Chronologia nazw:
Nazwa Szachtar pochodzi od ukraińskiego słowa „górnik”, gdyż Donbas to region m.in. górnictwa węgla kamiennego (obowiązująca do upadku ZSRR nazwa Szachtior znaczy to samo w języku rosyjskim). Klub został założony jako amatorska drużyna pracowników kopalni w maju 1936 roku jako Stachanowiec – od nazwiska znanego lidera ruchu górniczego Aleksieja Stachanowa. Jednak później, zgodnie z radziecką tradycją, został "de facto" profesjonalnym klubem, sponsorowanym przez związki zawodowe i przemysł wydobywczy węgla kamiennego. Jednakże tysiące zwykłych mieszkańców ZSRR płaciło symboliczne składki na „społeczność sportową”, w tym także na zespół piłkarski. Dopiero w 1946 roku klub otrzymał nazwę Szachtior. Do 1962 roku miasto Donieck nazywało się Stalino. Po rozpadzie ZSRR jedynym językiem urzędowym na Ukrainie stał się ukraiński, w związku z tym rosyjskie słowo Szachtior zamieniono jego ukraińskim zamiennikiem Szachtar.
Obecnie właścicielem klubu jest Rinat Achmetow, najbogatszy ukraiński potentat finansowy, lider tak zwanego „Klanu Donieckiego” – potężnej regionalnej organizacji biznesowo-politycznej, powiązanej rzekomo również z przestępczością zorganizowaną. Strategia Achmetowa opiera się na zatrudnianiu zachodnich trenerów i zagranicznych piłkarzy. Prezes jest również znany z dobrych stosunków z fanami klubu z Doniecka, organizując im m.in. darmowy transport na mecze wyjazdowe.
Szachtar w 2002 przerwał hegemonię Dynama Kijów i potem wielokrotnie zdobył mistrzostwo Ukrainy (ponad 10 razy) oraz kwalifikował się do fazy grupowej Ligi Mistrzów. 20 maja 2009 roku Szachtar zdobył Puchar UEFA po pokonaniu po dogrywce Werder Brema 2:1.
Barwy klubowe, logo, hymn, strój.
Klub ma barwy pomarańczowo-czarne (od 1961). Zawodnicy swoje domowe spotkania zazwyczaj grają w pasiastych pionowo pomarańczowo-czarnych koszulkach, czarnych spodenkach oraz pomarańczowych getrach.
Pierwszym logotypem klubu był niebieski sześciokąt z czerwoną obwódką, w środku którego literę „C” (od pierwszej litery ówczesnej nazwy klubu "Stachanoweć" - w j.ukr. «Стахановець») przecinał młot pneumatyczny. Logo zostało zatwierdzone w maju 1936 roku. W 1946 roku, kiedy klub został przemianowany na "Szachtior", logotyp został zmieniony na czarno-białą okrągłą tarczę, z dodatkiem nazwy klubu w języku rosyjskim "Szachtior" (ros. ДСТ «Шахтер») oraz wizerunku kupy węgla i kilofu. W połowie lat sześćdziesiątych XX wieku pojawiło się nowe godło z dwoma skrzyżowanymi młotami pośrodku i owalnym napisem "Szachtior" (u góry) i "Donieck" (na dole) wokół tarczy. W ciągu tych lat emblemat pojawił się też na koszulce i jest na nim odtąd, z wyjątkiem kilku sezonów na początku lat 90. W 1989 roku w związku z reorganizacją klubu i utworzeniem klubu profesjonalnego artysta Wiktor Sawiłow zaproponował szkic nowego godła. Po raz pierwszy na godle pojawiła się piłka nożna i element boiska do piłki nożnej. W 1997 emblemat klubu uzyskał bardziej nowoczesny wygląd: okrągła podstawa została pomalowana w tradycyjnym dla górników kolorze pomarańczowym, piłka została zauważalnie powiększona i zmieniona na klasyczną białą z czarnymi plamami, gwiazdy na krawędziach tarczy zastąpiono kropkami, pasy wokół liter "FK" stały się grubszymi i podzielone na dwa segmenty - dolne czarne i górne białe; zmieniono czcionkę literową. Logo zostało zaprojektowane w trzech językach: ukraińskim, rosyjskim i angielskim. 
5 grudnia 2007 roku klub zaprezentował nowe logo zaprojektowane przez włoskie przedstawicielstwo Interbrand. Po raz pierwszy od ponad 30 lat nazwa zespołu została napisana po ukraińsku "Szachtar" (ukr. «Шахтар»). Tarcza okrągła została przekształcona w owalną z ostrymi kątami u góry i na dole. Pod napisem "Szachtar" na czarnym tle umieszczono rok założenia klubu "1936" oraz skrzyżowane młoty. U górnej części godła widnieje stylizowany wizerunek litery "Sz" (ukr. Ш) w formie trzech płomieni koloru pomarańczowego i jednego płomienia z góry koloru czarnego.
Hymnem klubu jest "Bądź chwalonym, rodzimy Szachtior!" (ros. Славься, родной «Шахтер»!).
Maskotką klubu jest kret o imieniu "Wuhłyk" (ukr. Вуглик)lub "Ugolok" (ros. Уголёк).
Statystyki.
Rekordy indywidualne.
Najlepsi strzelcy klubu.
Stan na 21 maja 2016.
Najwięcej występów.
Stan na 30 maja 2019.
Struktura klubu.
Stadion.
Od 2009 roku klub rozgrywa swoje mecze domowe na nowym stadionie Donbas Arena, który może pomieścić 52 518 widzów i ma wymiary 105 x 68 metrów. Oprócz tego, klub posiada drugi stadion Szachtar wybudowany w 1936 roku, który po ostatniej rekonstrukcji 2000 może pomieścić 31 718 widzów i ma wymiary 105 x 68 metrów.
W 2014 roku po wybuchu wojny w Donbasie, Szachtar zaczął rozgrywać swoje mecze na Arenie Lwów. Od stycznia 2017 klub gra na Stadionie Metalist w Charkowie. Na czas stanu wojennego w Charkowie klub grał w Kijowie.
Inne sekcje.
W klubie istnieje juniorska oraz młodzieżowa druga i trzecia drużyna. Szachtar-2 Donieck z wprowadzeniem młodzieżowych mistrzostw Ukrainy przekształcona w drużynę rezerwową. Szachtar-3 Donieck występował w Drugiej Lidze. Od 2012 "Szachtar Donieck U-19" występuje w juniorskich mistrzostwach Ukrainy.
Również w innych dziedzinach sportu funkcjonują lub funkcjonowały kluby koszykówki BK Szachtar Donieck, siatkówki WK Szachtar Donieck, piłki ręcznej Szachtar-Academija Donieck i futsalu MFK Szachtar Donieck.
Sponsorzy.
Sponsorem technicznym jest amerykańska firma Nike. Sponsorem głównym jest holding SKM, właścicielem którego jest Prezes klubu Rinat Achmetow. Jest najbogatszym klubem na Ukrainie.
Kibice i rywalizacja z innymi klubami.
Kibice.
Według administracji klubu liczba fanów Szachtara wynosi ponad 3 miliony ludzi. Większość z nich mieszka w obwodach donieckim i ługańskim. Gry domowe Szachtara przyciągają fanów z całego Donbasu. W prawie wszystkich miastach obwodu oraz innych miastach klub ma fankluby. Najbardziej znana grupa kibiców o nazwie Za Boys Ultra. Istnieją też inne organizowane grupy "Siewier-8", "Kartel","The Club" i "Hughes Band".
Rywalizacja.
Największym rywalem klubu jest Dynamo Kijów. Pierwsze zamieszki związane z kibicami Szachtara miały miejsce 20 września 1959 roku w meczu z CSKA Moskwa, kiedy kilkudziesięciu kibiców Szachtara wbiegło na boisko, w wyniku czego mecz był zatrzymany. Aktywny rozwój ruchu fanów w Doniecku rozpoczął się na początku lat osiemdziesiątych. Na początku XXI wieku na ukraińskie stadiony przyszedł styl angielski - chuligaństwo. W 2003 roku podczas finału Pucharu Ukrainy doszło do zaciętej walki między kibicami Dynama i Szachtarem. Innym rywalem miejscowym był Metałurh Donieck, który zbankrutował w lipcu 2015, a obecnie jest Olimpik Donieck. W czasy ZSRR klub rywalizował ze Spartakiem Moskwa oraz Dinamem Tbilisi. Słynne również derby Donbasu z Zorią Ługańsk. Ciekawa jest rywalizacja pomiędzy górnikami a marynarzami, czyli z Czornomorcem Odessa. 
Obecnie fani Szachtara utrzymują dobre relacje z fanami Worskły Połtawa i Czornomorca Odessa, neutralni do Karpat Lwów i Wołyni Łuck oraz wrogo traktują fanów Dynama Kijów, Arsenału Kijów, Obołoni Kijów, Zorią Ługańsk, FK Dnipro, SK Dnipro-1, FK Mariupol, Krywbasu Krzywy Róg, Metałurha Zaporoże, Metałurha Donieck i Metalista Charków.
Derby.
Najbardziej zagorzały mecz z udziałem klubu to "Ukraińskie derby" przeciwko Dynama Kijów, zawsze trzymane w bardzo napiętej atmosferze. Główną rywalizacją w mieście jest "Donieckie derby" najpierw z Metałurhiem Donieck, a potem z Olimpikiem. Również dużym zainteresowaniem cieszy się "Derby Donbasu" z Zorią Ługańsk.
Oto derby:

</doc>
<doc id="177145" url="https://pl.wikipedia.org/wiki?curid=177145" title="Marianna Orańska">
Marianna Orańska

Marianna Orańska, urodzona jako Wilhelmina Frederika Louise Charlotte Marianne (ur. 9 maja 1810 w Berlinie, zm. 29 maja 1883 w Erbach w Nadrenii) – królewna niderlandzka z dynastii Oranje-Nassau. Właścicielka posiadłości w ziemi kłodzkiej (tzw. "klucz stroński" – m.in. część Gór Bialskich i Masywu Śnieżnika), budowniczka słynnego pałacu w miejscowości Kamieniec Ząbkowicki (niem. Kamenz), wzniesionego według projektu Karla Schinkla. Była jedną z bardziej niekonwencjonalnych postaci kobiecych XIX w.
Życiorys.
Urodziła się 9 maja 1810 r. w Berlinie jako córka namiestnika, a od 1815 r. króla Niderlandów Wilhelma i jego pierwszej żony Wilhelminy, królewny pruskiej z dynastii Hohenzollernów. Rodzice przebywali wówczas w Prusach, wygnani przez Napoleona. W roku 1828 zaręczyła się z wygnanym szwedzkim księciem Gustawem Wazą, w którym była bardzo zakochana, ale do ślubu nie doszło dzięki presji dyplomatycznej szwedzkiego króla Karola XIV Jana, który drżał o swój tron (groził nawet wypowiedzeniem wojny Niderlandom, gdyby para się pobrała).
Od 1830 do 1849 roku była żoną swego brata ciotecznego Albrechta Pruskiego, najmłodszego syna króla Fryderyka Wilhelma III i brata późniejszego cesarza Wilhelma I. Z tego związku urodziła się piątka dzieci, z których tylko troje przeżyło dzieciństwo: księżna sasko-meiningeńska Karolina, regent brunszwicki Albrecht i księżna meklembursko-szweryńska Aleksandryna.
Nie było to udane małżeństwo. Marianna nie pasowała do surowego, wręcz wojskowego ceremoniału pruskiego dworu. Dodatkowo zdecydowanie górowała nad mężem inteligencją i obyciem, ten natomiast coraz częściej dopuszczał się zdrady, m.in. z damą jej dworu Rozalią von Rauch, o czym królewnę skrupulatnie informowali różni „życzliwi”, sama zresztą widziała dobrze, co się dzieje. W roku 1845 Marianna opuściła swego męża, nie mogąc jednak zabrać dzieci i przeniosła się do Voorburga w Holandii, gdzie żyła w otwartym związku ze swym masztalerzem Johannesem van Rossumem. Małżeństwo zakończyło się głośnym rozwodem w 1848 r. oraz infamią, kiedy to okazało się, że Marianna spodziewa się dziecka z van Rossumem. Sytuacja wzbudziła oburzenie dworów w Hadze i Berlinie, które zerwały z nią wszelkie stosunki. Zabroniono jej kontaktów z dziećmi, a król Fryderyk Wilhelm IV, zakazał jej pobytu na terytorium Prus dłuższego niż jeden dzień, w dodatku z obowiązkiem meldowania się na policji przy każdym wjeździe i wyjeździe. W tej sytuacji w 1853 r. Marianna zakupiła za pruskich talarów pałac we wsi Bílá Voda położonej po austriackiej stronie granicy, z którego mogła dojeżdżać do pałacu w Kamieńcu Ząbkowickim i pałacyku w Stroniu Śląskim.
Marianna z van Rossumem miała syna Jana Wilhelma van Reinhartshausen (1849–1861). Zakupiła w 1855 r. pałac w Reinhartshausen i kazała się pochować obok van Rossuma na cmentarzu w tej miejscowości. Posiadłość, do roku 1998 własność jej potomków z rodziny Hohenzollernów, jest dziś hotelem koncernu Kempinski. Część bogatych zbiorów sztuki Marianny (niegdyś 600 obrazów) nadal znajduje się w pałacu.
Była miłośniczką jeździectwa, od początku działała w pierwszym wrocławkim klubie jeździeckim: założonym w 1832 r. Śląskim Towarzystwie Hodowli, Wyścigów Konnych i Wystaw.
Posiadała najwyższe odznaczenia kobiece Królestwa Prus i Imperium Rosyjskiego – order Luizy oraz wielki krzyż orderu św. Katarzyny.
Działalność społeczno-ekonomiczna na Dolnym Śląsku.
Związki królewny Marianny ze Śląskiem to konsekwencja losów jej rodziców. W wyniku rewolucji belgijskiej znaleźli oni schronienie w Prusach nabywając dobra poklasztorne w Lubiążu, Henrykowie i Kamieńcu Ząbkowickim. Po śmierci rodziców Marianna otrzymała kamieniecki spadek (obejmujący m.in. Kamieniec Ząbkowicki i Bardo), a następnie dokonała nowych zakupów. W 1838 r. kupiła klucz stroński i majątek rycerski Strachocin. Znajdowało się tu 8736 ha lasów oraz zespół obiektów przy dworze, wznoszącym się koło drogi do Bolesławowa. W tym samym roku nabyła klucz śnieliński w południowo-zachodniej części ziemi kłodzkiej, a zarządzany z Różanki. Objęcie tych dóbr odbyło się w Gniewoszowie z udziałem przedstawicieli czternastu wsi, a powitalne przemówienie wygłosił ksiądz Rauch z Różanki. Działalność Marianny to nie tylko zakupy nowych dóbr, ale również szeroka działalność inwestycyjna, z wykorzystaniem miejscowej siły roboczej.
Księżna Marianna zapisała się w historii bardzo racjonalną i skuteczną działalnością ekonomiczną, która przyczyniła się do znacznego rozwoju dóbr, których była właścicielką. Dzięki jej staraniom powstała cała sieć górskich dróg. Na własny koszt wybudowała drogę z Ząbkowic Śląskich do przełęczy Płoszczyna w Górach Bialskich, która wiodła m.in. przez Kamieniec Ząbkowicki, Złoty Stok, Lądek Zdrój, Stronie Śląskie, Bolesławów i Nową Morawę – łącznie 55,29 km. Wybudowała drogi gospodarcze i dukty. Umożliwiło to rozwój okolicznych wsi, pozwoliło zagospodarować rozległe kompleksy leśne, głównie w Górach Bialskich i Masywie Śnieżnika. Wprowadziła nowe zasadzenia i rozwinęła gospodarkę leśną. Na terenach nizinnych kazała zakładać stawy rybne z hodowlą pstrąga. W 1843 r. koło Stójkowa wybudowała wysoki piec hutniczy, fryszerkę i szlifiernię, przerabiające rudę z Siennej i Janowej Góry. W 1864 r. przyczyniła się finansowo do powstania huty szkła nazwanej od niej "Oranienhütte". Założył ją w Stroniu Śląskim Franz Losky. Po 1945 r. huta działała pod nazwą Huta Szkła Kryształowego „Violetta” do końca 2018 r. W pobliżu Stronia Śląskiego założyła kamieniołomy marmuru, które funkcjonowały do lat 90. XX wieku; ponadto wybudowała trzy nadleśnictwa i 26 leśniczówek. Na jej ziemiach pod Śnieżnikiem założono specjalistyczną farmę krów, zarządzaną przez sprowadzonego z alpejskich łąk Szwajcara. Farma ta potem stopniowo przekształciła się w schronisko turystyczne (od 1948 r. Schronisko PTTK „Na Śnieżniku”).
W pamięci poddanych pozostała jako "Dobra Pani" i utrwalona została w wielu nazwach miejscowych w okolicach Masywu Śnieżnika. Do dzisiaj istnieją Mariańskie Skały, Droga Marianny, Marianówka, Źródło Marianny, Biała i Zielona Marianna (nazwa lokalnych złóż marmuru). Ewenementem jest, że pamięć ta przetrwała mimo całkowitej wymiany narodowościowej na ziemi kłodzkiej po II wojnie światowej. Na jej pamiątkę w Lądku-Zdroju, przed kościołem ewangelickim (którego budowę również finansowała) postawiono pomnik, który stoi w połowie drogi między Kamieńcem a Starym Mĕstem. Również w dzisiejszych czasach nie zapomina się o zasługach Marianny Orańskiej, jej imieniem nazywane są szkoły i instytucje m.in. w Stroniu Śląskim (gimnazjum, przychodnia zdrowia). Upamiętniono ją także kamieniem pamiątkowym w Międzygórzu oraz tablicą na budynku Schroniska PTTK „Na Śnieżniku”. Od kilku lat produkowana jest woda mineralna Długopole-Zdrój z jej wizerunkiem.
Od jej imienia pochodzi nazwa starej odmiany gruszy „Królewna Marianna” (niem. "Prinzessin Marianne"), nazwanej tak na jej cześć przez niemieckiego lekarza i pomologa Adriana Diela w 1818.

</doc>
<doc id="177150" url="https://pl.wikipedia.org/wiki?curid=177150" title="Maskowanie dźwięku">
Maskowanie dźwięku



</doc>
<doc id="177152" url="https://pl.wikipedia.org/wiki?curid=177152" title="BenQ">
BenQ

BenQ – przedsiębiorstwo powstałe na skutek przekształceń Continental Systems Inc., powstałego w 1984, w Acer Technologies.
Jest tajwańskim producentem urządzeń cyfrowych. Ostateczna nazwa firmy powstała na skutek złączenia początkowych liter sloganu , stało się to pod koniec 2001 roku.
Pod koniec lipca 2007 przedsiębiorstwo ogłosiło, że zmienia nazwę na Qisda. Sa to początkowe litery sloganu .
BenQ produkuje między innymi:
Przedsiębiorstwo BenQ 1 października 2005 weszło w posiadanie oddziału telefonii komórkowej Siemensa za 350 milionów euro i stała się czwartą co do wielkości firmą na rynku telefonów komórkowych. BenQ przejęło między innymi centrum rozwojowe we Wrocławiu zajmujące się oprogramowywaniem telefonów Universal Mobile Telecommunications System.
W rok później jeszcze przed prezentacją nowych projektów tworzonych pod marką BenQ-Siemens we Wrocławiu i kilku lokalizacjach w Niemczech, firma matka BenQ Corp. zaniechała dalszego finansowania swych europejskich oddziałów, co zmusiło do grupowych zwolnień lub przekazania wykwalifikowanego personelu do innych przedsiębiorstw, jednocześnie ogłaszając, że cały dział odpowiedzialny za tworzenie telefonów BenQ-Siemens zostanie przeniesiony do azjatyckich oddziałów.
We Wrocławiu tworzono telefony EF81, EL71 i SL91.

</doc>
<doc id="177155" url="https://pl.wikipedia.org/wiki?curid=177155" title="Enriquillo">
Enriquillo

Enriquillo (hiszp. "Lago Enriquillo") – słone jezioro w Dominikanie, położone w południowo-zachodniej części kraju. Współrzędne geograficzne: . Jezioro położone jest w rowie tektonicznym, który tworzy w tym miejscu depresję. Nad jeziorem wznoszą się pasma górskie: Sierra de Neiba (na północy) i Sierra de Bahoruco (na południu). Brzeg jeziora położony jest 46 m p.p.m. Stanowi on najniżej położony punkt w kraju, a zarazem całej Ameryki Środkowej. Jezioro zajmuje powierzchnię 265 km².

</doc>
<doc id="177157" url="https://pl.wikipedia.org/wiki?curid=177157" title="Hämeenlinna">
Hämeenlinna

Hämeenlinna (szw. "Tavastehus") − miasto w południowo-zachodniej Finlandii, ośrodek administracyjny prowincji Häme. Jest to jedno z najstarszych miast kraju. 
Historia.
Jego historia sięga IX wieku. Od wieków pełniło ważną rolę administracyjną. W połowie XIII wieku wybudowano w mieście istniejący do dziś zamek. Miasto zamieszkuje 66 504 (31.03.2010).
Współpraca zagraniczna.
Miasto zawarło umowy o współpracy z miastami:

</doc>
<doc id="177159" url="https://pl.wikipedia.org/wiki?curid=177159" title="Swindon">
Swindon

Swindon – miasto w Wielkiej Brytanii, w Anglii, w hrabstwie ceremonialnym Wiltshire, w jednostce administracyjnej ("borough") Swindon. W 2011 roku miasto liczyło 185 609 mieszkańców. 
Pochodzenie nazwy.
Nazwa Swindon wywodzi się od staroangielskiego słowa "Suindune" (pod taką nazwą występuje w "Domesday Book"), które oznacza „świńskie wzgórze” ("swine" – świnia, "dun" – wzgórze). Według alternatywnej teorii pierwszy człon nazwy pochodzi od imienia lokalnego anglosaskiego władcy (prawdopodobnie Svena), właściciela wzgórza.
Historia.
Do połowy XIX wieku Swindon było niewielkim miastem z przywilejem targowym, liczącym nie więcej niż 2500 mieszkańców. Gwałtowny rozwój miasta nastąpił po 1841 roku, gdy spółka kolejowa Great Western Railway otworzyła w Swindon swój główny zakład naprawczo-produkcyjny. Pierwsza linia kolejowa, prowadząca z londyńskiego dworca Paddington, dotarła do miasta rok wcześniej i wkrótce została przedłużona na zachód i północ w kierunku miast Cheltenham, Gloucester oraz Bristol. Po zakończeniu II wojny światowej nastąpił znaczny napływ mieszkańców, a także przemysłu z przeludnionego Londynu. W latach 80. XX wieku zakłady kolejowe zostały zamknięte.
Gospodarka.
Swindon jest ważnym ośrodkiem przemysłowym – znajduje się tutaj m.in. fabryka BMW oraz wiele innych parków przemysłowych i handlowych. Swoją siedzibę w mieście ma m.in. Nationwide Building Society, WH Smith oraz United Kingdom Space Agency. W latach 1985–2021 w mieście działała fabryka samochodów osobowych marki Honda.
Transport.
W Swindon znajduje się duża stacja kolejowa o znaczeniu ponadregionalnym, zlokalizowana na linii kolejowej Great Western Main Line, której zarządcą jest spółka Great Western Railway. Stacja obsługuje bezpośrednie połączenia z Londynem (dworzec Paddington), a także m.in. z Bristolem, Bath, Cardiff, Cheltenhamem i Chippenhamem.
W centrum miasta, nieopodal stacji kolejowej, znajduje się dworzec autobusowy wykorzystywany przez autobusy miejskie oraz dalekobieżne (m.in. National Express).
Swindon ma korzystne położenie w bezpośrednim sąsiedztwie autostrady M4 (na południe od miasta), zapewniającej dobre połączeniem z Londynem, Bristolem oraz innymi miastami Anglii i Walii. Od wschodu miasto okrąża droga A419 (Swindon – Cirencester – Stroud).
Miasto znane jest z nowatorskiego rozwiązania w budownictwie drogowym, Magic Roundabout (magicznego ronda). Ponadto, w październiku 2008 roku rada miasta wprowadziła, jako pierwsza w Wielkiej Brytanii, zakaz używania stałych urządzeń do automatycznego pomiaru szybkości pojazdów (fotoradarów).
Najbliższymi międzynarodowymi portami lotniczymi są Bristol International Airport (ok. 77 km) i London Heathrow Airport (ok. 111 km).
Sport.
W mieście swoją siedzibę ma klub piłkarski Swindon Town F.C. a także drużyna hokeja na lodzie Swindon Wildcats.
Społeczność polska.
Swindon jest znacznym skupiskiem Polonii. Wkrótce po zakończeniu II wojny światowej osiadły tutaj liczne rodziny żołnierzy służących w Polskich Siłach Zbrojnych w Wielkiej Brytanii. Kolejny napływ polskiej ludności miał miejsce po przystąpieniu Polski do Unii Europejskiej (2004). W mieście ma siedzibę oddział Zjednoczenia Polskiego, działa tutaj Polska Szkoła Sobotnia im. Marii Konopnickiej oraz PRS24 Polska Radio Stacja.
Według spisu powszechnego w 2011 roku 2914 spośród 209 156 mieszkańców (1,4%) jednostki administracyjnej Swindon urodzonych było w Polsce. Język polski był drugim (po angielskim) pod względem liczby osób posługujących się nim jako głównym (2651 osób powyżej 3 lat, 1,3% ogółu).
Miasta partnerskie.
W 2022 miastami partnerskimi Swindon były:

</doc>
<doc id="177163" url="https://pl.wikipedia.org/wiki?curid=177163" title="The Flowers Of Romance">
The Flowers Of Romance



</doc>
<doc id="177164" url="https://pl.wikipedia.org/wiki?curid=177164" title="Bedford">
Bedford

Bedford – miasto w Wielkiej Brytanii, w Anglii, ośrodek administracyjny hrabstwa Bedfordshire, w dystrykcie (unitary authority) Bedford, nad rzeką Great Ouse. W 2001 roku liczyło 82 448 mieszkańców, natomiast razem z miastem Kempston tworzy aglomerację liczącą 101 928 mieszkańców.
W pobliżu znajduje się fabryka cegieł, do której w latach 50. XX w. przyjechali pracownicy z Włoch, stanowiący dużą mniejszość w Bedford.
Gospodarka.
W mieście rozwwinął się przemysł maszynowy, elektrotechniczny, lotniczy oraz elektroniczny.
Komunikacja.
W mieście znajdują się stacje kolejowe: Bedford oraz Bedford St Johns.
Polonia.
Po wstąpieniu Polski do UE wzrosła liczba Polaków zamieszkujących miasto. Funkcjonuje parafia polska, Dom Polski, stowarzyszenie kulturalno-oświatowe „The Polish Language and Culture Association” (PLCA), Klub Polski, sklepy z wyrobami z Polski.

</doc>
<doc id="177165" url="https://pl.wikipedia.org/wiki?curid=177165" title="Izmaił">
Izmaił

Izmaił (ukr. "Ізмаїл") – miasto w południowo-zachodniej części Ukrainy, w obwodzie odeskim na brzegu Kilii. Rosjanie stanowią 42,7% ludności miasta, Ukraińcy 38%, Bułgarzy 10% i Mołdawianie 4,3%.
Historia.
Izmaił znajduje się w obszarze historycznej krainy Budziak, będącej częścią dawnej Besarabii. W XII w. była to genueńska warownia, następnie w obrębie Hospodarstwa Mołdawskiego. Izmaił zdobyty został przez Turków i od XVI w. stanowił jedną z najsilniejszych twierdz tureckich (w 1569 sułtan Selim II osadził tu Tatarów nogajskich). W XVII w. był najeżdzany i w 1633 zburzony przez Kozaków. Od XVIII w. stanowił obiekt rywalizacji wojny turecko-rosyjskiej (1790 zdobyty przez Aleksandra Suworowa), po kongresie berlińskim (1878) został anektowany przez Rosję.
W latach 1918–1940 Besarabia została dołączona do Rumunii, a miasto stało się częścią Królestwa Rumunii. Po okupowaniu w 1940 r. (patrz Pakt Ribbentrop-Mołotow) przez ZSRR w latach 1941–1944 zostało odzyskane przez wojska rumuńskie. W 1945 r. ponownie przeszedł do ZSRR. Od 1991 r. stał się miastem obwodu odeskiego na Ukrainie.
W mieście tym urodził się Wiktor Kemula – polski chemik, profesor, uważany za twórcę polskiej szkoły polarografii.
Gospodarka.
Przemysł głównie spożywczy (ryby, przetwórstwo owocowo-warzywne), celulozowo-papierniczy: stocznia remontowa; port dostępny dla statków morskich.

</doc>
<doc id="177166" url="https://pl.wikipedia.org/wiki?curid=177166" title="Benq">
Benq



</doc>
<doc id="177169" url="https://pl.wikipedia.org/wiki?curid=177169" title="Sapiehowie herbu Lis">
Sapiehowie herbu Lis

Sapiehowie – polski magnacki ród książęcy herbu Lis (odmienny) pochodzenia rusińskiego.
Krótka historia rodu.
I Rzeczpospolita.
Jeden z najpotężniejszych rodów magnackich Wielkiego Księstwa Litewskiego, wywodzący się z ziem dzisiejszej Białorusi i Rosji. Pierwsze wzmianki o protoplaście rodu – Semenie Sopiże (Sapaczu) pochodzą z lat 40. XV w; mimo wielokrotnych prób dziejopisów nie udało się udowodnić pochodzenia rodu od Sunigajły, który przystąpił podczas unii horodelskiej ze strony litewskiej do herbu Lis. Spośród czterech synów Semena potomstwo dwóch wymarło w drugim pokoleniu, dwóch pozostałych założyło dwie linie rodu, żyjące do tej pory – potomkowie Bohdana założyli linię starszą, różańską, zwaną też siewierską bądź czerejską (Sapiehowie-Różańscy), potomkowie Iwana – linię młodszą, kodeńską (Sapiehowie-Kodeńscy).
Jednym z najważniejszych twórców potęgi rodu w XVI w., poza założycielami linii, był kanclerz wielki litewski, Lew Sapieha (ur. 1557). Poprzez doskonałe gospodarowanie odziedziczonymi dobrami, świeżymi nadaniami królewskimi i odpowiednimi mariażami z rodzinami Chodkiewiczów, Hlebowiczów czy Połubińskich, ród Sapiehów pod rządami Lwa doszedł do pierwszego szeregu rodów Rzeczypospolitej.
Jako że synowie Lwa nie pozostawili potomków, fortuna przeszła na potomstwo Jana Piotra, znanego z Potopu H. Sienkiewicza hetmana Pawła Jana i jego synów Kazimierza Jana i Benedykta Pawła. Ci dwaj ostatni doprowadzili do zebrania w swoich rękach praktycznie wszystkich ważniejszych urzędów w Wielkim Księstwie, był to szczyt potęgi rodu. Samowładztwo Sapiehów doprowadziło do wybuchu niezadowolenia społecznego i powstania. Potęga Sapiehów została złamana w bitwie pod Olkiennikami w roku 1700. 
W wieku XVIII ród Sapiehów pracował nad odzyskaniem utraconych wpływów i dóbr, nie osiągając jednak poprzedniej potęgi. Podczas wojny północnej Sapiehowie stanęli w większości po stronie Karola XII i Stanisława Leszczyńskiego. Także za Leszczyńskim stanęli podczas podwójnej elekcji roku 1733. Duża część rodu brała aktywnie udział w wydarzeniach konfederacji barskiej. W czasie obrad Sejmu Czteroletniego większość Sapiehów, z wyjątkiem Kazimierza Nestora, pozostała wobec projektów konstytucji sceptyczna.
Podkreśleniem świetności rodu było uzyskanie tytułu książęcego. W 1700 r. Michał Franciszek Sapieha z linii różańskiej otrzymał tytuł książęcy od cesarza Leopolda I, który wygasł jednak już w roku nadania. W 1768 r. sejm polski potwierdził tytuł książęcy
Od czasu powstania rodu do 1795 roku ród Sapiehów wydał m.in.
nie licząc kilkudziesięciu osób piastujących wiele innych ważnych w czasie I Rzeczypospolitej urzędów.
Okres rozbiorów.
Utraciwszy wpływy polityczne Sapiehowie posiadali dalej ogromne majątki, dzięki którym mogli działać w zmienionych realiach. Do ciekawszych postaci tego okresu należą: podróżnik i geolog Aleksander Antoni, założyciel Akademii Rolniczej w Dublanach Leon Ludwik, czy powstaniec listopadowy Eustachy Kajetan. W momencie uzyskania autonomii galicyjskiej wielu członków rodu powróciło do działalności politycznej, działając w ramach nie tylko Sejmu Krajowego, ale także władz centralnych w Wiedniu. Do najwybitniejszych polityków II połowy XIX w. należeli m.in. Adam Stanisław, Władysław Leon.
II RP.
W okresie międzywojennym z rodu Sapiehów wyróżniają się zdecydowanie dwie postacie: ministra spraw zagranicznych Eustachego Kajetana i arcybiskupa krakowskiego, Adama Stefana. Nie byli to jednak jedyni przedstawiciele rodu działający w tym okresie, warto wymienić także np. założyciela PCK, Pawła.
1939 i później.
Rok 1939 był końcem rodu Sapiehów na terenie Polski. Ostatnim wybitnym członkiem rodu przebywającym na stałe w Polsce, przeciwstawiającym się dwóm największym reżimom XX w., był kardynał Adam Stefan Sapieha, zmarły w roku 1951. Pozostała część rodu była zmuszona w trakcie działań wojennych do opuszczenia kraju. Wielu Sapiehów poległo, a do najciekawszych postaci polskiego ruchu oporu należał m.in. delegat AK na Węgry, Andrzej Józef Sapieha.
Obecnie żyjący członkowie rodu przebywają przeważnie na stałe poza granicami kraju. Z obu linii żyje ok. 25 osób.
Członkowie rodu.
Pokolenie 16.
Pokolenie 17
Egon Rangel Sapieha (1974-). (Róż.) 
Inne zamki i pałace Sapiehów:

</doc>
<doc id="177171" url="https://pl.wikipedia.org/wiki?curid=177171" title="Człon całkujący">
Człon całkujący

Człony całkujące (integratory) – elementy w układach dynamicznych, które zachowują się jak elementy magazynujące (przykładem mogą być tu: sprężyna albo kondensator, które magazynują na przykład energię potencjalną czy kinetyczną). Integratory w ciągłych układach sterowania służą jako urządzenia zapamiętujące, dlatego ich sygnały wyjściowe mogą być rozważane jako zmienne, które definiują wewnętrzny stan układu.
W teorii sterowania człon całkujący (idealny) (ang. "integral term") to człon, który na wyjściu daje sygnał formula_1 proporcjonalny do całki sygnału wejściowego formula_2
Poddanie powyższego związku obustronnej transformacji Laplace’a daje związek pomiędzy transformatami obu sygnałów:
Stąd transmitancja członu całkującego ma postać:
Jego odpowiedź impulsowa wygląda następująco:
Charakterystyka skokowa:
Charakterystyka amplitudowo-fazowa:
Charakterystyka fazowa:
Wzmocnienie maleje o 20 dB na dekadę.

</doc>
<doc id="177174" url="https://pl.wikipedia.org/wiki?curid=177174" title="Fizylierzy">
Fizylierzy



</doc>
<doc id="177177" url="https://pl.wikipedia.org/wiki?curid=177177" title="Górnik Brzeszcze">
Górnik Brzeszcze

Górnik Brzeszcze – polski klub sportowy, założony w marcu 1922 w Brzeszczach, prowadzący sekcję piłki nożnej.
Historia.
Klub został założony w 1922 r. przez emigrantów z Zaolzia, pod pierwotną nazwą "Strzała". Zgłoszono go do rozgrywek piłkarskich w 1923 r. Klub szybko awansował z C klasy do klasy B, a po utworzeniu Ligi Państwowej awansował do klasy A. Wojna spowodowała, że działalność klubu została zawieszona.
W 1945 r. klub stanął na skraju upadku, ze względu na brak miejsca do rozgrywania spotkań. Dzięki finansowemu wsparciu Kopalni Węgla Kamiennego "Brzeszcze" w 1954 r. wybudowany został stadion, który może zmieścić 6000 widzów. W 1957 r. zmieniono nazwę klubu na "Klub Sportowy Górnik", 17 lipca zarejestrowano go w PKPN w Krakowie. Istniały sekcje m.in. podnoszenia ciężarów, piłki siatkowej, pływacka, piłki nożnej, lekkiej atletyki, tenisa. Ta ostatnia odnosiła największe sukcesy.
Największym osiągnięciem sekcji piłkarskiej były występy w III lidze. 31 marca 1993, podczas meczu Polska-Litwa (wynik 1:1, bramki P. Świerczewski – Poderis) na stadionie w Brzeszczach zasiadło ponad 7000 widzów.
W marcu 2017 roku, zarząd klubu złożył rezygnację motywując ją trudnościami z porozumieniem się z władzami Brzeszcz i kłopotami finansowymi. Ostatecznie, po kilku miesiącach niepewności i negocjacji z władzami gminy, zarząd postanowił wycofać swoją rezygnację i kontynuować prowadzenie klubu.
18 czerwca 2022 roku, z okazji 100-lecia Górnika Brzeszcze, zespół rozegrał jubileuszowy mecz towarzyski z występującym w Ekstraklasie Górnikiem Zabrze; spotkanie zakończyło się wynikiem 0:8.
Sukcesy, wybitni zawodnicy.
Pięcioboiści nowocześni:
Reprezentanci Polski w biegach długich:
Lekkoatleci:
Pływacy:
Piłka nożna:
Drużyny.
Klub prowadzi szkolenie pięciu drużyn piłki nożnej:

</doc>
<doc id="177180" url="https://pl.wikipedia.org/wiki?curid=177180" title="Port lotniczy Berlin-Tegel">
Port lotniczy Berlin-Tegel

Port lotniczy Berlin-Tegel im. Otto Lilienthala () – były międzynarodowy port lotniczy Berlina, położony w dawnym Berlinie Zachodnim w dzielnicy Tegel przy autostradzie A 111, oddalony od centrum miasta o ok. 8 km w kierunku północno-zachodnim.
Powstał po II wojnie światowej w czasie blokady Berlina Zachodniego przez ZSRR. Rozbudowany i zmodernizowany w latach 70. XX wieku według projektu biura gmp. 
Berlin-Tegel został zamknięty w związku z otwarciem Międzynarodowego Portu Lotniczego Berlin-Brandenburgia ("Flughafen Berlin-Brandenburg Willy Brandt"). Do tego czasu Tegel był największym portem lotniczym stolicy Niemiec.
Ostatnią rozbudową lotniska było oddanie do użytku 22 maja 2007 r. Terminala C.
Linie lotnicze i połączenia.
Połączenia w 2020 r. przed likwidacją lotniska:

</doc>
<doc id="177182" url="https://pl.wikipedia.org/wiki?curid=177182" title="TXL">
TXL



</doc>
<doc id="177183" url="https://pl.wikipedia.org/wiki?curid=177183" title="EDDT">
EDDT



</doc>
<doc id="177185" url="https://pl.wikipedia.org/wiki?curid=177185" title="Ślepowron">
Ślepowron



</doc>
<doc id="177188" url="https://pl.wikipedia.org/wiki?curid=177188" title="Matylda Bolesławówna">
Matylda Bolesławówna

Matylda Bolesławówna (ur. w latach 1018-1025, zm. po 1036) – królewna polska z dynastii Piastów.
Była najmłodszą córką Bolesława I Chrobrego i zarazem jedynym znanym dzieckiem pochodzącym z jego czwartego małżeństwa z margrabianką miśnieńską, Odą. Imię otrzymała po siostrze matki. Około 18 maja 1035 roku została zaręczona z Ottonem ze Schweinfurtu. Zaręczyny – wobec narastającego kryzysu w Polsce – zostały zerwane w maju 1036 roku na synodzie w Tryburze. Istnieje też inny, mniejszościowy pogląd, że w 1035 roku Matylda nie została narzeczoną, lecz żoną Ottona ze Schweinfurtu.
Dalsze losy Matyldy nie są znane.

</doc>
<doc id="177189" url="https://pl.wikipedia.org/wiki?curid=177189" title="Regelinda">
Regelinda

Regelinda (ur. zapewne 989, zm. po 1014) – polska księżniczka z dynastii Piastów, córka Bolesława I Chrobrego, margrabina miśnieńska.
Życiorys.
Była jedną z trzech córek Bolesława I Chrobrego i jego trzeciej żony Emnildy; jej rodzonymi braćmi byli król Polski Mieszko II i książę Otton, a rodzonymi siostrami nieznana z imienia ksieni i nieznana z imienia żona księcia ruskiego Świętopełka I. Regelinda była przyrodnią siostrą Bezpryma i Matyldy.
W 1002 lub 1003 roku została wydana za mąż za Hermana, syna miśnieńskiego margrabiego Ekkeharda I. W 1009 roku mąż Regelindy został margrabią Miśni. 
Data śmierci Regelindy nie jest znana. Wiadomo tylko tyle, że zmarła po 1014 roku; przypuszcza się, że jednak nie wcześniej niż około 1030 roku. Nie zachowały się żadne informacje na temat jej ewentualnego potomstwa.
Regelinda w kulturze.
Regelinda jest najbardziej znana z naturalnej wielkości posągu z katedry naumburskiej, przedstawiającego (niem.) "Die lächelinde Polin" (pol.) "śmiejącą się Polkę". Dzieło to wykonane około 1240 r. jest przypisywane anonimowemu rzeźbiarzowi Mistrzowi Naumburskiemu. Należy do najbardziej znanych poloników w europejskiej sztuce gotyckiej.
Regelinda jest bohaterką opowiadań "Uśmiech księżniczki" (Maria Krüger, zbiór "Złota korona") oraz "W Gnieźnie w roku tysięcznym" (Anna Lisowska-Niepokólczycka, zbiór "Zrękowiny księżniczki").
Postać Regelindy pojawia się w książce Elżbiety Cherezinskiej pt. "Królowa".

</doc>
<doc id="177190" url="https://pl.wikipedia.org/wiki?curid=177190" title="FC Hansa Rostock">
FC Hansa Rostock



</doc>
<doc id="177191" url="https://pl.wikipedia.org/wiki?curid=177191" title="Wsiesław Briaczysławicz">
Wsiesław Briaczysławicz

Wsiesław Briaczysławicz, Wsiesław Czarodziej (st.rus.. " Всѣслав") – syn Briaczysława Iziasławicza, książę połocki, wielki książę kijowski. Urodził się około 1029 roku, zmarł 14 kwietnia 1101 roku. Był jedynym przedstawicielem Rurykowiczów połockich, który panował w Wielkim Księstwie Kijowskim.
Przydomek.
Wsiesław Briaczysławicz urodził się jako syna Briaczysława Iziasławicza około 1029 roku. Imię jego matki jest nieznane. "Powieść minionych lat" podaje szczegóły urodzenia Wsiesława:
Wierzono, że w związku z nietypowymi okolicznościami narodzin i posiadanym przez księcia „amuletem”, Wsiesław miał magiczną moc. W nauce są rozbieżności co do znaczenia słowa "ӕзвено". Słowo to jest interpretowane różnie: kołtun, znak, czepek, w którym się urodził. Użycie czasownika „nosi” w czasie teraźniejszym dowodzi, że tekst był pisany za życia Wsiesława.
Już za życia Wsiesława układano o nim legendy. Ówcześni poddani wierzyli, że książę ma dar proroczy, może przemienić się w wilka, w sokoła, w tura o złotych rogach. Autor "Słowa o pułku Igora" opisywał: 
W niektórych baśniach wschodniosłowiańskich pojawia się Wołch Wsiesławicz – mądry władca, śmiały woj, syn księżniczki i okrutnego Węża, zwycięzca nad królem indyjskim. Historycy uważają, że za wzór bohatera wzięty został Wsiesław Czarodziej. Według badaczy epoki pamięć o Wsiesławie zachowała się w bylinach o Ilji Muromcu.
Walki z sąsiednimi księstwami.
W początkowym okresie panowania w Księstwie połockim Wsiesław zachował lojalność w stosunku do Wielkiego Księstwa Kijowskiego. W 1060 roku wraz z trzema synami Jarosława Mądrego – Iziasławem, Światosławem i Wsiewołodem – wziął udział w wyprawie przeciwko Torkom.
"Powieść minionych lat" podała, że Wsiesław rozpoczął wojny z sąsiadami około 1065 roku. Prawdopodobnie przyczyną zmiany polityki Połocka było dążenie do usamodzielnienia się w regionie. Wsiesław wykorzystał spory dynastyczne potomków Jarosława Mądrego i, jak napisał "Latopis Pskowski", próbował zdobyć Psków, ale po długim oblężeniu zrezygnował.
W 1066 roku, według "Latopisu Nowogrodzkiego", Wsiesław splądrował Nowogród Wielki: uprowadził kobiety i dzieci, także zdjął i wywiózł dzwony z soboru Mądrości Bożej w Nowogrodzie. Historycy uważają, że zabrane z chramu artefakty miały upiększać nowo wybudowany sobór Mądrości Bożej w Połocku. Pogląd ten znajduje potwierdzenie w archeologii: prowadzone w Połocku wykopaliska dowodzą, że w latach 1056-1066 powstały dwie budowle obronne: zamek i sobór Mądrości Bożej (Sofia Połocka). Podboje Wsiesława na północy wywołały reakcję potomków Jarosława Mądrego. W zimie 1067 roku Iziasław, Światosław i Wsiewołod wyruszyli na Księstwo Połockie. Po drodze do stolicy Wsiesława złupili Mińsk.
Wsiesław po przegranej bitwie zdołał uciec znad Niemigi i schronił się prawdopodobnie w Połocku. Żadne ze źródeł nie podawało, że sojusznicy dotarli do stolicy księstwa: kilka miesięcy później, według "Powieści minionych lat", bracia stacjonowali już pod Smoleńskiem nad rzeką Rszą. 10 lipca 1067 roku Iziasław, Światosław i Wsiewołod złożyli przysięgę, że nie zrobią Wsiesławowi krzywdy, jeśli ten przybędzie do nich. Wsiesław, ufając ich dobrym intencjom, spełnił prośbę, lecz, mimo gwarantowanego bezpieczeństwa, został schwytany i przewieziony do Kijowa, gdzie na rozkaz Iziasława został zamurowany w wieży wraz z dwojgiem synów.
Panowanie w Kijowie i powrót do Połocka.
W 1068 roku Ruś Kijowską najechali Połowcy. Decydującą bitwę rozegrano nad rzeką Altą, w której Jarosławicze ponieśli klęskę, następnie schronili się w Kijowie i Czernihowie. Rezultat wojny wywołał w Kijowie powstanie przeciwko Iziasławowi, na skutek którego 15 września 1068 roku kijowianie wyzwolili Wsiesława Czarodzieja i przekazali mu rządy nad księstwem. Iziasław znalazł schronienie na dworze bratanka swojej żony – Bolesława Śmiałego.
Wsiesław panował w Kijowie przez siedem miesięcy: na wieść, że Iziasław zdobył wsparcie militarne ze strony Bolesława Śmiałego i postanowił odzyskać tron, opuścił Kijów i uciekł do Połocka. Jednak stamtąd został wygnany, a na tron Iziasław wyniósł swojego syna, Mścisława Iziasławicza, który wkrótce zmarł. Namiestnikiem Iziasława w Połocku został jego drugi syn – Świętopełk Iziasławicz.
Wsiesław powrócił na tron połocki w 1071 roku, kiedy ponownie doszło do wojny Jarosławiczów z Połowcami. W okresie 1071-1084 Rurykowicze kijowscy niejednokrotnie próbowali zająć Połock i pozbawić władzy Wsiesława. W 1073 roku Światosław, według "Powieści minionych lat", podburzył swojego brata, Wsiewołoda, przeciwko Iziasławowi. Dążeniem Światosława było objęcie władzy w Kijowie. W celu zdobycia poparcia Wsiewołoda – Światosław insynuował, że Wsiesław i Iziasław podejmują próby wystąpienia przeciwko nim. Autor "Powieści minionych lat" przypisywał Światosławowi wypowiedź, z której wynikało, że Iziasław i Wsiesław Połocki prawdopodobnie zawarli sojusz:
Latopisy przemilczały dalszy etap intrygi z udziałem Wsiesława. W 1078 roku Księstwo Połockie najechał Włodzimierz Monomach, syn Wsiewołoda. Połock został spalony. Wsiesław Czarodziej nie zdołał obronić granic państwa: księstwo utraciło terytorium na południu od linii, łączącej miasta Łukoml i Łohojsk. Prawdopodobnie w okresie 1078-1101 w Księstwie Połockim panował pokój, roczniki nie wspominają o żadnych wojnach, ani najazdach.
"Powieść minionych lat" podała dokładną datę i godzinę śmierci Wsiesława: 14 kwietnia 1101 roku o dziewiątej rano.

</doc>
<doc id="177194" url="https://pl.wikipedia.org/wiki?curid=177194" title="Gabriel Radomir">
Gabriel Radomir

Gabriel Radomir (bułg.: Гаврил Радомир, "Gawrił Radomir"), w źródłach greckich Gabriel Roman (Γαβριὴλ ὀ καἰ Ρωμανός, "Gabriel ho kai Romanos") − car Bułgarii w latach 1014−1015. Syn Samuela Komitopula.
Brał udział w walkach ojca z cesarzem bizantyńskim Bazylim II. Po klęsce Bułgarów pod Bełasicą w sierpniu 1014 roku i śmierci ojca niespełna dwa miesiące później, został przy poparciu dowódców obrany carem, wbrew wynikającym z prawa starszeństwa roszczeniom swego kuzyna Iwana Władysława. Wiosną następnego roku udało mu się przejściowo opanować Wodenę, cesarz jednak szybko ją odzyskał i zaatakował broniącą dostępu do stolicy państwa Ochrydy twierdzę Moglenę. Gabriel Radomir próbował odwrócić uwagę wojsk bizantyńskich organizując wyprawę pod Konstantynopol, nie był jednak w stanie przeszkodzić upadkowi twierdzy. Po zdobyciu przez Bizantyńczyków Mogleny, w sierpniu 1015 roku, został zamordowany podczas polowania w lasach w pobliżu miasteczka Petrisk przez Iwana Władysława.
Następca tronu.
Gabriel Radomir był jedynym synem Samuela Komitopula i jego żony Agaty. Pierwsza wzmianka o Gabrielu Radomirze wiąże się z ostateczną rozgrywką o władzę w państwie pomiędzy ojcem Gabriela Samuelem a jego stryjem Aaronem. Szukający poparcia przeciw bratu w Bizancjum, Aaron został przez Samuela oskarżony o zdradę i na jego rozkaz zamordowany wraz z rodziną na zamku w Razmetanicy. Gabriel wstawił się wówczas lub ukrył syna Aarona Iwana Władysława i w ten sposób ocalił swego kuzyna.
W 996 roku Gabriel Radomir wziął udział w wyprawie ojca na południe Grecji, która dotarła, aż na Peloponez. W drodze powrotnej nad rzeką Spercheios w pobliżu Termopil Bułgarzy zostali zaskoczeni przez armię bizantyńską Nicefora Uranosa. 12 000 żołnierzy bułgarskich zostało wziętych do niewoli. Samuel i Gabriel Radomir, ranni wraz z garstką towarzyszy ratowali się ucieczką. Bezdrożami Epiru z trudem przedostali się na dwór w Prespie.
Po klęsce nad Spercheiosem powstrzymany na wschodzie i południu, Samuel zaatakował i podporządkował sobie księstwa serbskie na zachodzie. Wmieszał się też w walki o następstwo tronu na Węgrzech po śmierci księcia Gezy (997). W wyniku działań wojennych przyłączył do swego państwa rejon Sirmium. Wojna została zakończona podpisaniem układu pokojowego przypieczętowanego ślubem siostry nowego władcy węgierskiego Stefana I z synem Samuela Gabrielem Radomirem. Z małżeństwa tego urodził się syn Piotr Delian. Małżeństwo Gabriela i nieznanej z imienia siostry Stefana I nie trwało długo. Wkrótce zainteresowania Gabriela skierowały się ku przebywającej na dworze prespańskim młodej niewolnicy Irenie. Wedle zapisów kronikarzy greckich była ona niezwykle piękną kobietą. Gabriel Radomir wkrótce odprawił swą węgierską żonę poślubiając Irenę. Ojciec, Samuel, zatwierdził nowe małżeństwo syna. W 1002 roku, kiedy cesarz Bazyli II obległ bułgarski Widyń, król węgierski upomniał się o królewską godność siostry i zaatakował ziemie księcia Siedmiogrodu Ajtonya, stronnika cara Samuela na północy.
Kolejne kampanie cesarza bizantyńskiego pomiędzy 1001 a 1004 rokiem znacznie uszczupliły terytorium carstwa bułgarskiego. Po 1005 roku pomimo trwających nadal walk sytuacja na dłuższy czas się ustabilizowała. W ręku Samuela pozostawały górskie rejony Macedonii i Albanii oraz dolina górnej Strumy, a Bizantyńczycy nie byli w stanie posunąć się naprzód. Zmianę przyniósł rok 1014. Samuel wzniósł szereg umocnień w wąwozie pomiędzy górami Ograżden i Bełasica, na drodze, przez przełęcz Klidion, którą Bazyli II prowadził zazwyczaj swe wojska podczas wypraw w głąb państwa Samuela. Latem 1014 roku, Bazyli II podjął kolejną wyprawę przeciw Bułgarom. Samuel zasadził się ze swymi wojskami w strzeżonym palisadą wąwozie. Natknąwszy się na palisadę, Bazyli II podjął kilka prób sforsowania przeszkody, jego ataki rozbiły się jednak o dobrze bronione umocnienia. Strateg Filipopolis Nicefor Ksifias znalazł możliwość obejścia sił bułgarskich i zajęcia pozycji na ich tyłach. 29 sierpnia Bazyli II przypuścił zmasowany atak na bułgarskie pozycje obronne za palisadą, a w tym samym czasie Ksiafias niespodziewanie zaatakował od tyłu. Zaskoczeni Bułgarzy poszli w rozsypkę. Samuel ocalał jedynie dzięki wytrwałości i odwadze Gabriela Radomira, który pomógł ojcu wydostać się z wąwozu i zbiec do twierdzy Prilep. Liczbę wziętych do niewoli Bułgarów współcześni historycy określają na 14 lub 15 tysięcy. Bazyli II, rozkazał wykłuć jeńcom oczy, pozostawiając co setnemu lewe oko, aby mógł prowadzić pozostałych, po czym odesłał ich do domu. Po odprowadzeniu ojca Gabriel Radomir podążył w pole w ślad za wojskami bizantyńskimi. Z przełęczy Bazyli II zwrócił się ku Strumitsy i zajął zamki wokół Matrucium. Wysłał też swego wodza Teofilakta Botaniatesa, by zniszczył palisadę, którą Bułgarzy wznieśli na drodze do Tesaloniki. Botaniates zadanie szczęśliwie wykonał, w drodze powrotnej wpadł jednak w zasadzkę i stracił z rąk żołnierzy Gabriela Radomira większość ludzi.
Car Bułgarów.
Ślepe ofiary spod Klidion dotarły na początku października do Prespy, gdzie przebywał car. Widok upiornej procesji jego wielkiej armii miał być przyczyną ataku apopleksji Samuela. Zmarł dwa dni później 6 października 1014. Gabriel Radomir przebywał wtedy w polu z armią. Kilka dni zajął mu powrót na dwór carski. 15 października został koronowany na cara Bułgarów. Jego sytuacja od początku nie była zbyt stabilna. Żył i prawdopodobnie zgłaszał, wynikające z prawa starszeństwa, pretensje do tronu, syn starszego z Komitopulów Iwan Władysław. Wodzowie Samuela poparli jego syna, Gabriela Radomira. Nowy car uczynił swym zastępcą, wielmożę Domecjana, obecnego przy koronacji, nadając mu tytuł kauchana. Niewątpliwie jednak miał też swoich stronników Iwan Władysław. W chwili objęcia władzy nowy car nie był już człowiekiem młodym, najprawdopodobniej przekroczył 50. rok życia. Jego państwo ograniczające się do gór macedońskich i albańskich oraz pasa twierdz w dolinie rzeki Strumy znajdowało się pod nieustającym naporem ze strony Bizancjum, a klęska pod Bełasicą mocno zachwiała możliwościami obronnymi Bułgarów.24 października wieści o śmierci Samuela dotarły do cesarza Bazylego II, który tymczasem dotarł już do Mosynopolis. Pomimo późnej pory roku cesarz powrócił do Macedonii i przez dolinę Crny skierował się ku siedzibie Gabriela Radomira, Bitoli. Nie udało mu się zdobyć twierdzy, spalił jedynie pałac carski, po czym ze względu na nadchodzącą zimę zmuszony był się wycofać. W drodze powrotnej jego wojska zajęły Prilep i Sztip. Na początku stycznia 1015 roku wojska bizantyńskie przez Wodenę dotarły do Tesaloniki.
Wiosną, dzięki zdradzie, Gabrielowi Radomirowi udało się odzyskać Wodenę i obsadzić ją bułgarskim garnizonem. Bazyli nadciągnął jednak pod twierdzę z całym swym wojskiem i zmusił ją do poddania się. Bułgarskich obrońców cesarz zesłał do temu Boleron w Tracji, a dla poprawy bezpieczeństwa wzniósł naprzeciw Wodeny dwa zamki, które zostały nazwane: Kardia i Św. Eliasz. Po odbiciu Wodeny cesarz powrócił do Tesaloniki, gdzie zastało go poselstwo od cara bułgarskiego, któremu przewodził grecki żołnierz zwany Chirotmetus (ponieważ utracił jedną rękę). W liście dostarczonym przez Chirotmetusa Gabriel Radomir zobowiązywał się podporządkować cesarzowi. Bazyli II obawiając się podstępu odprawił posłów z niczym. Wysłał natomiast wojsko pod dowództwem Nicefora Ksifiasa i Konstantyna Diogenesa w stronę leżącej na północny zachód od Edessy kotliny Megleny z zadaniem rozpoczęcia oblężenia jednej z kluczowych twierdz bułgarskich, Mogleny, broniacej drogi ku stolicy państwa Ochrydzie. Obroną kierowali wojewoda Ilica i ze względu na wagę przedsięwzięcia, kauchan Domecjan.
W czasie oblężenia Mogleny car przebywał po drugiej stronie, okalającego kotlinę Megleny od zachodu, pasma górskiego Woras, nad jeziorem Ostrowo (jez. Wegoritida), skąd obserwował przebieg działań wojennych. Dla odciągnięcia Bizantyńczyków spod Mogleny podjął desperacką wyprawę, która dotarła aż pod mury Konstantynopola, nie wpłynęła jednak na wynik oblężenia. Obrońcy trzymali się dzielnie do czasu, gdy cesarz przybywszy pod twierdzę rozkazał, aby zmienić bieg rzeki opływającej miasto i wysadzić odsłonięte w ten sposób fundamenty. Dowódcy zmuszeni zostali do poddania się. Do niewoli dostali się kauchan Domecjan, wojewoda Ilica i wielu możnowładców. Żołnierzy cesarz deportował na granicę z Armenią, a miasto zniszczył i spalił. Upadek Mogleny i utrata potężnego stronnika w osobie kauchana Domecjana istotnie zachwiała tronem Gabriela Radomira. Nie jest wykluczone, że już wcześniej cesarz Bazyli intrygował przeciw carowi sugerując Iwanowi Władysławowi, że może liczyć na jego przychylność w razie przejęcia władzy. W sierpniu 1015 roku, podczas polowania w lasach w pobliżu miasteczka Petrisk Gabriel Radomir został zamordowany przez Iwana Władysława.
Grecki kronikarz Jan Skylitzes napisał o nim: "Wzrostem i siłą dorównywał swemu ojcu, ale rozumem i duchem znacznie mu ustępował".
Związki rodzinne.
Potomstwo.
Z pierwszej żony:
Z drugiej żony:
Drzewo rodziny Gabriela Radomira

</doc>
<doc id="177195" url="https://pl.wikipedia.org/wiki?curid=177195" title="Sarbinowo (powiat koszaliński)">
Sarbinowo (powiat koszaliński)

Sarbinowo (do 1945 niem. "Sorenbohm") – wieś letniskowa w północno-zachodniej Polsce, położona w województwie zachodniopomorskim, w powiecie koszalińskim, w gminie Mielno, 7 km na zachód od Mielna i 17 km na północny zachód od Koszalina. Położona nad Morzem Bałtyckim, na Wybrzeżu Słowińskim.
Opis miejscowości.
Według danych z 31 grudnia 2006 r. Sarbinowo zamieszkiwało 558 osób, zameldowanych na stałe. W 2007 r. w Sarbinowie było 178 rolników, którzy płacili podatek rolny.
Nad morzem wyznaczono letnie kąpielisko „Sarbinowo 213” o długości 100 m, przy wejściu od ul. Nadmorskiej obok kościoła. W 2012 r. kąpielisko Sarbinowo spełniało wymogi jakościowe dla wody w kąpielisku Unii Europejskiej.
Historia.
Pierwsze informacje o miejscowości pochodzą z 1309. Przez długi okres wieś znajdowała się w odległości 1,5 km od wybrzeża Bałtyku, jednak w wieku XIX miejscowości groziło pochłonięcie przez morze. Aby temu zapobiec w 1910 postawiono kamienno-betonowy mur oporowy długości 1 km wzdłuż plaży, który zapobiegł dalszej erozji.
W miejscowości znajduje się neogotycki kościół wzniesiony w 1856 z wysoką wieżą zbudowaną na planie ośmiokąta, dostawioną do fasady, posiadający witraże w ostrołukowych oknach. Na ścianach znajdują się stacje Drogi Krzyżowej namalowane przez Jerzego Nowosielskiego. W Sarbinowie znajduje się także zabytkowa chałupa z 1804. Ma ona ściany konstrukcji szachulcowej z drewna dębowego i kryty trzciną dach. Stanowi ona przykład chałupy rybackiej zwanej wąskofrontową.
Gmina Mielno utworzyła jednostkę pomocniczą "sołectwo Sarbinowo", obejmujące 2 miejscowości: Pękalin i Sarbinowo. Mieszkańcy wybierają wspólnie sołtysa oraz radę sołecką, która składa się z 3 do 7 osób.

</doc>
<doc id="177196" url="https://pl.wikipedia.org/wiki?curid=177196" title="Garth Hudson">
Garth Hudson

Garth Hudson, właśc. Eric Garth Hudson (ur. 2 sierpnia 1937 w London w Ontario) – kanadyjski muzyk rockowy, pianista i saksofonista. Często grał również na akordeonie, zwłaszcza w czasie działalności z grupą The Band.
Otrzymał bardzo solidne wykształcenie muzyczne o profilu klasycznym. Zainteresowany był jednak graniem muzyki rockowej. Gdy związał się z The Band by nie sprawić przykrości rodzicom, którzy marzyli o jego karierze pianisty, okłamywał ich mówiąc, że pozostałym członkom zespołu udziela lekcji muzyki. Pośród członków The Band był zdecydowanie najlepszym instrumentalistą i wniósł wiele precyzji do muzyki grupy. Także jego znajomość teorii muzyki z zasad komponowania pomogła grupie w tworzeniu kompozycji. Po rozwiązaniu grupy Hudson wziął udział w szeregu przedsięwzięć muzycznych, między innymi przy projekcie "Largo", opartego na motywach twórczości Antonína Dvořáka.

</doc>
<doc id="177200" url="https://pl.wikipedia.org/wiki?curid=177200" title="Kasyteryt">
Kasyteryt

Kasyteryt – minerał należący do gromady tlenków. Minerał należy do grupy minerałów rzadkich, występujących tylko w niektórych regionach Ziemi.
Nazwa pochodzi od greckiej nazwy cyny i nawiązuje do składu chemicznego tego minerału.
Cechy fizyczne.
Zazwyczaj tworzy kryształy o pokroju słupkowym (izometryczne), rzadziej igiełkowym. Przyjmuje postać słupów tetragonalnych zakończonych bipiramidą. Na ścianach kryształów często występuje widoczne podłużne prążkowanie. Bardzo często występują zbliźniaczenia – najczęściej bliźniaki kolankowe. Występuje w skupieniach zbitych, ziarnistych, groniastych. Niekiedy tworzy drewnopodobne naskorupienia zwane „cyną drzewną”. Jest kruchy, przeświecający.
Występowanie.
Powstaje w skałach magmowych, składnik granitów, pegmatytów, spotykany w utworach kontaktowo – metasomatycznych oraz w aluwiach pochodzących z rozmycia skał pierwotnych. Wchodzi w skład wielu żył kwarcowych. Współwystępuje z fluorytem, topazem, miką, kwarcem, turmalinem. Bywa spotykany w piaskach nadmorskich.
Miejsca występowania: Australia, Boliwia, Czechy – Rudawy /jedne z najładniejszych kryształów/, Finlandia, Francja, Niemcy, Malezja, Rwanda – odmiana ziarnista wykorzystywana przede wszystkim w przemyśle metalurgicznym /małe znaczenie kolekcjonerskie/, Meksyk, Namibia, Portugalia – Panasqeiira, USA.
Znaczne złoża tego minerału w północno-wschodniej prowincji Kiwu Północne w Demokratycznej Republice Konga są przyczyną konfliktów i wyzysku miejscowej ludności pracującej przy wydobyciu.
W Polsce, w prekambryjskich łupkach krystalicznych Gór Izerskich znajdują się "pozabilansowe" (tj. nie nadające się do eksploatacji ze względu na brak wydajnych technologii przeróbki rud) złoża kasyterytu w formie bardzo drobnych ziarn o średnicy od 0,02 do 0,2 mm. Złoża te wyczerpane zostały podczas eksploatacji w okolicach wsi Gierczyn i Krobica w wiekach XVI-XVII. Rozpoznane pozostałości wynoszą około 2,7 mln ton rudy o średniej zawartości 0,48% Sn.
Zastosowanie.
Cyna ma zastosowanie w przemyśle hutniczym, metalurgicznym, samochodowym, lotniczym, precyzyjnym, elektronicznym, do produkcji środków grzybobójczych i przeciwpróchniczych (dodatek do past do zębów).

</doc>
<doc id="177201" url="https://pl.wikipedia.org/wiki?curid=177201" title="Luka dochodowa">
Luka dochodowa



</doc>
<doc id="177202" url="https://pl.wikipedia.org/wiki?curid=177202" title="Głębokość ubóstwa">
Głębokość ubóstwa



</doc>
<doc id="177204" url="https://pl.wikipedia.org/wiki?curid=177204" title="Yusul">
Yusul

Yusul (GongKwon Yusul), koreańska sztuka walki, zbliżona do japońskiej ju-jitsu i wchodząca w skład "Korean Jiujitsu".

</doc>
<doc id="177206" url="https://pl.wikipedia.org/wiki?curid=177206" title="Tablica ADR">
Tablica ADR

Tablica ADR – pomarańczowa odblaskowa tablica informacyjna, umieszczona na pojazdach przewożących substancje niebezpieczne. Zawiera dwa numery rozpoznawcze przewożonej substancji. Obowiązuje w transporcie drogowym w krajach objętych umową ADR.
Oznaczenia.
Na tablicach ADR znajdują się dwa oznaczenia w formie liczbowej:
Tablica z umieszczonymi na niej numerami rozpoznawczymi stosowana jest przy przewozach materiałów niebezpiecznych w cysternach lub luzem. Przy przewozach w tzw. sztukach przesyłki stosowane są tablice pomarańczowe bez numerów rozpoznawczych.
Wymiar standardowy tablicy to 40×30 cm.

</doc>
<doc id="177210" url="https://pl.wikipedia.org/wiki?curid=177210" title="Gdańska Scena Alternatywna">
Gdańska Scena Alternatywna

Gdańska Scena Alternatywna lub Trójmiejska Scena Alternatywna – muzyczna inicjatywa powstała na początku lat 80. XX wieku, zrzeszająca zespoły o poglądach nonkonformistycznych, pochodzące i tworzące na terenie Trójmiasta. Aktywność sceny zakończyła się na przełomie lat 80. i 90.
Początki tej pomorskiej sceny muzycznej miały miejsce w nieistniejącym już Domu Kultury Suchanino „Burdl” w Gdańsku. Dla dziennikarza Michała Hajduka, Gdańska Scena Alternatywna miała oryginalne brzmienie.

</doc>
<doc id="177215" url="https://pl.wikipedia.org/wiki?curid=177215" title="Domaradz">
Domaradz



</doc>
<doc id="177218" url="https://pl.wikipedia.org/wiki?curid=177218" title="Mazda">
Mazda

Mazda Motor Corporation (jap. マツダ株式会社, "Matsuda Kabushiki-gaisha") – japoński producent samochodów osobowych mający swą siedzibę w mieście Hiroshima. Koncern został założony w 1920 roku przez Jujiro Matsudę.
Filozofią marki jest hasło „zoom-zoom”, które towarzyszy firmie od 2002 roku, nawiązujące do przyjemności z jazdy. W 2007 roku Mazda postanowiła obniżyć spalanie w swoich samochodach (nawet o 30%) do roku 2015. Filozofia marki uległa delikatnej zmianie, obejmując dodatkowo dbałość o środowisko naturalne i przyjęła brzmienie: „zrównoważony zoom-zoom”.
W 2008 roku rozpoczęła działalność Mazda Motor Poland, czyli struktura japońskiego producenta na rynek Polski.
Historia.
Początki.
W 1920 roku w Hiroszimie Jujiro Matsuda wspólnie z grupą inwestorów założył firmę Toyo Cork Kogyo. Początki japońskiej firmy opierały się na produkcji obrabiarek. Ruszyły prace nad pierwszym pojazdem samochodowym firmy. Działania te przyczyniły się do zwiększenia specyfikacji produkcji z narzędzi także na samochody.
W 1931 roku rozpoczęła się produkcja pierwszych pojazdów. Były one małymi, trójkołowymi bagażówkami nazwanymi "Mazda-go". Pojazdy te były połączeniem elementów zarówno motocykla, jak i samochodu. Pierwszy rok produkcji zakończono liczbą 66 egzemplarzy. Konstrukcja była tak udana, że zdecydowano się na eksport do Chin w kolejnych latach.
Zmiana nazwy.
W roku 1934 przedsiębiorstwo nieoficjalnie zmieniło nazwę z Toyo Kogyo na Mazda. Nazwa nawiązuje zarówno do nazwiska założyciela (od 1984 roku oficjalna japońska nazwa przedsiębiorstwa została dopasowana do marki i zmieniona na "Matsuda") oraz do staroperskiego bóstwa Ahura-Mazdy. Wtedy ukazało się pierwsze logo Mazdy, a sama nazwa od tej chwili oznaczana była już na wszystkich pojazdach produkowanych przez spółkę.
W roku 1936 Mazda zmieniła swój wizerunek. Wdrożono wówczas nowy znak towarowy o nazwie Flying-M. Nawiązuje on do takich wartości jak zwinność, szybkość i wydajność, które według założyciela wzniosą markę na wyżyny.
Pierwsze prototypy samochodów.
Pierwsze prototypy samochodów osobowych zaczęły powstawać w 1940 roku, jednak z powodu II wojny światowej prace zostały wstrzymane. Ponadto w wyniku zrzucenia 6 sierpnia 1945 roku bomby atomowej na Hiroszimę uległa zniszczeniu blisko połowa fabryki. Dopiero po odbudowie udało się wznowić prace nad produkcją samochodów.
Rozwój Mazdy.
Szczególnie istotną datą dla przedsiębiorstwa był rok 1960, kiedy pokazano światu innowacyjny model samochodu osobowego o nazwie Mazda R360. Było to bardzo istotne wydarzenie i miało duże znaczenie, gdyż był to pierwszy model pojazdu osobowego (czterokołowego) zaprezentowanego przez japońską firmę. To pojazd typu coupé lekkiej konstrukcji, napędzany dwucylindrowym, chłodzonym powietrzem, silnikiem o pojemności 356 cm³. Była to wyjątkowo udana konstrukcja zwłaszcza dlatego, że samochód ten charakteryzował się bardzo niskim zużyciem paliwa na poziomie 3,1 litra na 100 km.
Niespełna rok później firma zdecydowała się negocjować zakup licencji od niemieckiej firmy NSU Motorenwerke AG i Feliksa Wankla, ponieważ Mazda zainteresowana była możliwością prowadzenia dalszych prac nad innowacyjnym silnikiem rotacyjnym, potocznie zwanym silnikiem Wankla. Od tego momentu w zakładach produkcyjnych kładziono duży nacisk na prace inżynierów nad tym silnikiem. Fakt ten wyróżnił firmę na tle innych japońskich producentów, którzy nie odważyli się na tak skomplikowane prace przy konstrukcji silników. Mazda stała się wtedy jedyną firmą, która produkowała trzy odmienne rodzaje silników: konwencjonalny tłokowy benzynowy, napędzany olejem napędowym i z wirującym tłokiem, o skomplikowanej konstrukcji.
W następnych latach przedsiębiorstwo wyprodukowało swój pierwszy samochód czterodrzwiowy o nadwoziu typu sedan pod nazwą Mazda Carol, jak również swój pierwszy kompaktowy pojazd typu pick-up, który zapoczątkował serię B.
W 1963 roku producent świętował liczbę 1 000 000 sztuk wyprodukowanych aut od początku istnienia firmy. Był to znak dla konkurencji, że Mazda poważnie podchodzi do produkcji i sprzedaży swoich samochodów. Dwa lata później zakończono budowę obiektu testowania samochodów o nazwie Miyoshi Proving Ground. Rok później zakończono także budowę nowego zakładu w Hiroszimie.
W roku 1967 na rynku pojawił się Cosmo Sports 110S, pierwszy samochód japońskiej firmy z silnikiem rotacyjnym pod maską. Zaskakiwał on śmiałą, bardzo atrakcyjną stylizacją i zaawansowaną technologią. Rok ten był gigantycznym krokiem do przodu dla japońskiego producenta, ponieważ właśnie wtedy zdecydowano o masowym eksporcie samochodów do Europy, a trzy lata później również do Stanów Zjednoczonych. Do planów produkcyjnych dołączono kolejne modele samochodów z silnikami Wankla, były to między innymi Familia R100, Savannah RX-3 oraz Capella RX-2. Ten ostatni był pierwszym samochodem z silnikiem rotacyjnym sprzedawanym w Ameryce Północnej. Zarówno Mazda RX-2, jak i RX-3 otrzymały przydomek „giant killers”, co podkreślało ich fenomenalne osiągi, porównywalne, a czasem wyższe, od o wiele większych silników z układem cylindrów V8.
Kryzys w 1970 roku spowodował, że koncern Ford Motor Company przejął 25% udziałów marki.
W roku 1971 osiągnięto zdolność produkcyjną samochodów z silnikami rotacyjnymi przekraczającą 200 000 sztuk rocznie. Wprowadzano w Stanach Zjednoczonych pierwszą ciężarówkę o nazwie Mazda Titan.
Dalszy rozwój przedsiębiorstwa.
Rok 1972 to kolejny sukces, ponieważ z taśm produkcyjnych zjechał egzemplarz z kolejnym numerem produkcyjnym 5 000 000. W następnym roku osiągnięto łączny eksport na poziomie 1 000 000 sztuk.
W 1975 roku przedsiębiorstwo oficjalnie przyjęła słowo "mazda" za swój znak handlowy i od tej pory używa go, zarówno na samochodach, akcesoriach, a z czasem też trafił on do internetu.
W roku 1978 przedsiębiorstwo przedstawiło model RX-7, który jest lekkim, stylowym coupé, które łączy wysoką jakość z doskonałymi osiągami, natychmiast podbijając świat i zwiększając sprzedaż samochodów z silnikami rotacyjnymi do poziomu 1 000 000 sztuk.
Swój debiut na rynku w roku 1980 miał także samochód kompaktowy Mazda Familia GLC (323), którego sprzedaż uratowała koncern przed katastrofalnymi skutkami kryzysu paliwowego. Kolejnym sukcesem w tym okresie było pojawienie się pojazdu Mazda Capella (626), jednego z najpopularniejszych modeli marki.
W latach 80. XX wieku rozpoczęła działalność Mazda (North America) Inc. oraz przedstawicielstwo Mazda Motor w Europie, aby pomóc w osiąganiu jeszcze lepszych wyników sprzedażowych na tych kontynentach. Było to w roku 1981. Dwa lata później powstało laboratorium badań aerodynamicznych w Hiroszimie.
W roku 1984 przedsiębiorstwo przyjęło nazwę Mazda Motor Corporation, a w kolejnym roku dotychczasowa łączna produkcja osiągnęła łącznie 10 000 000 pojazdów.
Rok 1987 przyniósł łączną sprzedaż na poziomie 20 000 000 sztuk. Dwa lata później przedsiębiorstwo zaprezentowało samochód Mazda MX-5, model stylistycznie agresywny, a jednocześnie klasyczny, który do dnia dzisiejszego bije rekordy sprzedaży oraz przechodzi do historii jako najczęściej kupowany roadster na świecie.
Mazda została jedynym japońskim producentem, który odniósł zwycięstwo w prestiżowym 24-godzinnym wyścigu Le Mans za sprawą sportowego prototypu 787B, którego karoserię zrobiono z włókien węglowych
Dbanie o naturalne środowisko.
W roku 1992 firma przyjęła Kartę Środowiska Naturalnego Mazdy, jej celem jest jeszcze większe zaangażowanie marki w dbaniu o środowisko naturalne. Dwa lata później firma uzyskała jako pierwszy japoński producent samochodów certyfikat jakości ISO 9002. W roku 1996 miejsce tego certyfikatu zajęło ISO 9001, najwyższa norma jaką można było otrzymać.
W rok 2002 firma przyjęła nową filozofię nazywaną „zoom-zoom”.
Od początku XXI wieku na scenie motoryzacyjnej pojawia się wiele nowych modeli, takich jak Mazda 6, Mazda 2, Mazda RX-8, ten ostatni z silnikiem Wankla nazywanym Renesis. Silnik ten uzyskał tytuł silnika roku przez dwa lata z rzędu. Oprócz wprowadzenia nowych modeli samochodów firma zdecydowała się kontynuować produkcję roadstera o nazwie MX-5.
Rok 2007 to rok premier nowych generacji modeli Mazdy 2 i Mazdy 6. W tym roku firma przedstawiła również plan zmniejszenia zużycia paliwa w samochodach Mazdy nawet o 30% do 2015 roku – „zrównoważony zoom-zoom”.
W 2008 roku przedstawiono nową generację Mazdy 3, a Mazda 2 została nagrodzona tytułem „Światowego Samochodu Roku 2008”. W tym roku również powstała Mazda Motor Poland.
W 2009 roku koncern wprowadził unikatowy układ Mazda i-stop oraz zaprezentował nową generację zespołów napędowych – Sky Concept. Rozpoczęto również użyczanie klientom Mazdy 5 Premacy Hydrogen RE Hybrid, pierwszego na świecie pojazdu hybrydowego z silnikiem Wankla.
W 2010 roku, podczas salonu samochodowego w Genewie, Mazda zaprezentowała nową generację Mazdy 5. Zorganizowała też wyścig MX-5 Open Race dla uwieńczenia 20. rocznicy MX-5 w Europie.
W roku 2008 koncern otworzył w Warszawie swoje przedstawicielstwo, jako część struktury Mazda Motor Europe. Ruszyła też sieć 11 autoryzowanych salonów sprzedaży.
Zakłady Mazdy na świecie.
Mazda posiada dwa główne zakłady produkcyjne w Hiroszimie i Hofu oraz 19 fabryk rozmieszczonych na całym świecie, między innymi w Ameryce Północnej, Chinach, Tajlandii, a także Afryce Południowej. Zakład Mazdy w Hiroszimie jest jednym z największych motoryzacyjnych kompleksów przemysłowych na świecie, wytwarzającym rocznie blisko 500 000 samochodów. Zdolności produkcyjne zakładu w Hofu są niewiele mniejsze, gdyż wynoszą około 400 000 sztuk rocznie. Działalność produkcyjna jest wspierana przez cztery ośrodki badawczo-rozwojowe mieszczą się one w: Japonii (Hiroszima), Ameryce Północnej (Irvine, Kalifornia), Europie (Oberursel, Niemcy) i Chinach (Szanghaj). Ich zadaniem jest konstruowanie samochodów w pełni odpowiadających zróżnicowanym wymogom rynków Mazdy.

</doc>
<doc id="177220" url="https://pl.wikipedia.org/wiki?curid=177220" title="Ałan Boradzow">
Ałan Boradzow

Ałan Gieorgijewicz Boradzow (ros. Алан Георгиевич Борадзов, ur. 1957 w Ordżonikidze, obecnie Władykaukaz, zm. 7 kwietnia 2007 tamże) – osetyjski polityk, premier Osetii Północnej w latach 2004–2005. Z wykształcenia inżynier-mechanik. Wcześniej zajmował stanowisko ministra transportu i robót drogowych. Funkcję premiera republiki pełni od 10 września 2004 roku. Za kandydaturą Boradzowa, którą wysunął prezydent Aleksander Dzasochow, zagłosowało 49 na 56 osetyjskich parlamentarzystów.

</doc>
<doc id="177221" url="https://pl.wikipedia.org/wiki?curid=177221" title="Konwój">
Konwój

Konwój – termin o kilku zbliżonych znaczeniach:
Podróż konwojem umożliwia lepszą organizację ruchu (np. konwój towarzyszący pojazdowi przewożącemu nadwymiarowy ładunek), współpracę (wspólne wyposażenie, części zapasowe itp.) i wzajemną pomoc uczestników grupy (np. w razie awarii czy wypadku). W wielu przypadkach część konwoju stanowi eskorta o charakterze zbrojnym, mając zapewnić bezpieczeństwo jego uczestnikom w czasie ataku nieprzyjaciela. Do wad konwoju należy niewątpliwie konieczność dostosowania prędkości poruszania całej grupy do prędkości najwolniejszego jej uczestnika. 
Najbardziej spektakularnym rodzajem konwojów były konwoje morskie, zwłaszcza z okresu II wojny światowej.

</doc>
<doc id="177222" url="https://pl.wikipedia.org/wiki?curid=177222" title="Konwój morski">
Konwój morski

Konwój morski – zorganizowana grupa przemieszczających się jednostek pływających (zwykle statków), formowana głównie ze względów logistycznych i dla zwiększenia bezpieczeństwa podróży. Konwoje formowane są zazwyczaj w czasie działań wojennych, stąd ich integralną część stanowi eskorta okrętów wojennych, stosowana dla ochrony przed atakami nieprzyjacielskich okrętów nawodnych i podwodnych oraz lotnictwa.
Historia.
Przed I wojną światową.
Konwoje organizowane były już w czasach starożytnych. Z XIV wieku pochodzą informacje o konwojach przewożących wino między Francją a Wielką Brytanią. W późniejszych wiekach stanowiły formę ochrony przed napaściami piratów, korsarzy i jednostkami wrogich flot. XVII-wieczne ataki na konwoje kursujące między Europą a Nowym Światem, zwłaszcza przewożące złoto i srebro, przekształcały się w wielkie bitwy morskie.
Wiele bitew morskich toczyło się wokół konwojów, w tym:
Pod koniec wojen napoleońskich Royal Navy miała system konwojowania do ochrony statków handlowych.
I wojna światowa.
Od czasów napoleońskich do I wojny światowej statki handlowe rzadko stawały się celem ataków, tak więc taktyka konwojowa została zarzucona. Na początku I wojny światowej uznawana była już za przeżytek. Działania niemieckiej floty podwodnej, powodujące duże straty wśród floty handlowej, zmusiły marynarki państw ententy, zwłaszcza brytyjską, do przeciwdziałania. Skierowanie okrętów do patrolowania tras żeglugowych, stosowanie statków-pułapek nie przyniosło oczekiwanych rezultatów. Zastanawiano się więc nad powrotem do stosowania konwojów, obawiano się jednak ataków ciężkich okrętów nawodnych. Szybkie i uzbrojone w dalekosiężną artylerię mogłyby zdziesiątkować konwój płynący z szybkością swojej najwolniejszej jednostki. Zastanawiano się również, czy porty będą w stanie obsłużyć jednocześnie tak dużą liczbę jednostek. Ostatecznie jednak w 1917 zaczęto organizować konwoje statków handlowych, eskortowanych przez okręty wojenne. Ich obecność utrudniała U-Bootom zajęcie odpowiedniej pozycji do torpedowania; zamiast atakować statki handlowe, musiały unikać spotkań lub walczyć z okrętami przeciwnika, często stając się ich łupem. Straty wśród floty handlowej zdecydowanie zmalały.
II wojna światowa.
Po wybuchu II wojny światowej nikt w Admiralicji nie wątpił w celowość organizowania konwojów. Zaczęto wprowadzać w życie opracowane w okresie międzywojennym taktyki ich użycia. Zrozumiano, że im liczniejszy konwój (a co za tym idzie, liczniejsza jego eskorta), tym jest on odporniejszy na ataki wroga. Po przystąpieniu USA do wojny z Niemcami, US Navy mimo poprzednich doświadczeń, nie zdecydowała się na wprowadzenie systemu konwojowego. Na rezultaty nie trzeba było długo czekać – samotne amerykańskie statki łatwo padały łupem okrętów podwodnych, wody wschodnich wybrzeży Ameryki Północnej, Zatokę Meksykańską i Morza Karaibskiego zaczęto nazywać rajem U-Bootów.
Bitwa o Atlantyk, mająca na celu utrzymanie żeglugi między portami aliantów, nierozerwalnie kojarzy się z działalnością konwojową. Taktyki konwojowania, a także sposoby walki z nimi znacznie się rozwinęły w tym okresie. Istotnym zadaniem było zdobycie informacji na temat ruchów wrogich jednostek za pomocą działań wywiadu, nasłuchu radiowego, dalekodystansowych lotów patrolowych i innych. Ogromnym zagrożeniem dla konwojów były U-Booty, niemiecka taktyka wilczych stad przynosiła aliantom duże straty. Kolejnym dużym zagrożeniem było lotnictwo. Okręty nawodne państw osi nie odegrały znaczącej roli w działaniach skierowanych przeciwko konwojom, niemniej jednak istniało ciągłe potencjalne zagrożenie z ich strony. W połowie 1942 na wieść o możliwym ataku pancernika "Tirpitz", Admiralicja zdecydowała o odwołaniu eskorty i rozproszeniu konwoju PQ-17. Mimo że atak ten nigdy nie nastąpił, konsekwencje tej decyzji były tragiczne – większość statków padła ofiarą niemieckiej floty podwodnej i lotnictwa.
Alianci również udoskonalali metody konwojowania i przeciwdziałania atakom nieprzyjaciela. Taktyki były różne: uzbrajano statki w artylerię przeciwlotniczą, a niektóre w wystrzeliwane samoloty (CAM-ships), zwiększano liczebność eskorty przez przebudowę statków handlowych na krążowniki pomocnicze i pomocnicze lotniskowce (MAC-ships), organizowano też eskadry ciężkich okrętów wspierające działanie konwojów. Budowano nowe typy okrętów eskortowych – mniej skomplikowanych, a więc tańszych i szybszych w produkcji – korwet, slupów, fregat czy niszczycieli eskortowych. Do roli niszczycieli eskortowych dostosowywano też przestarzałe niszczyciele. W broń przeciwpodwodną wyposażano także inne klasy okrętów, jak trałowce. Wprowadzenie pierwszych lotniskowców eskortowych, a zwłaszcza masowa produkcja jednostek tej klasy w USA, umożliwiły ochronę lotniczą na całej trasie rejsu. Następował rozwój urządzeń do wykrywania jednostek nieprzyjaciela (radar, asdic – sonar) i broni do ich niszczenia (wyrzutnie rakietowych bomb głębinowych typu "hedgehog", wyrzutnie rakiet itp.). Wszystko to przechyliło ostatecznie szalę zwycięstwa na stronę aliantów.
Dużą rolę odgrywały konwoje arktyczne zmierzające do rosyjskich portów: Murmańska i Archangielska. Znaczna część ich trasy znajdowała się w zasięgu niemieckich bombowców startujących z baz w Norwegii. Na mocy umowy Lend-Lease do Rosji trafiały amerykańskie samochody, czołgi, samoloty, wyposażenie itp., wydatnie wzmacniając siłę bojową jej armii.
Współczesność.
Współcześnie konwoje nie odgrywają większej roli, ponieważ nie ma potrzeby przerzucania tak dużych ilości sprzętu czy wojska. Największą operacją konwojową po zakończeniu II wojny światowej była operacja "Earnest Will". W latach 1987-1988, w czasie wojny iracko-irańskiej okręty US Navy eskortowały zagrożone tankowce na wodach Zatoki Perskiej.

</doc>
<doc id="177223" url="https://pl.wikipedia.org/wiki?curid=177223" title="Wojna irańsko-iracka">
Wojna irańsko-iracka



</doc>
<doc id="177225" url="https://pl.wikipedia.org/wiki?curid=177225" title="Potez XXV">
Potez XXV

Potez XXV (Potez 25) – francuski samolot liniowy, zaprojektowany i zbudowany w 1924 roku we francuskiej wytwórni lotniczej Avions Henri Potez.
Historia.
W 1924 roku we francuskiej wytwórni lotniczej Avions Henri Potez zbudowano prototyp samolotu liniowego "Potez XXV". Prototyp ten stanowił rozwinięcie konstrukcji poprzedniego samolotu skonstruowanego przez inż. Henri Poteza – Potez XV. 
Od swojego poprzednika różnił się on przede wszystkim mocniejszym silnikiem i układem płatów – zamiast klasycznego dwupłata wykonano go w układzie półtorapłata. Był on również szybszy i zwrotniejszy. Przed silnikiem znajdowała się chłodnica czołowa, wyposażona w regulację wlotu powietrza. Podwozie było klasyczne dwugoleniowe z łamanymi półośkami. Golenie sztywne wykonano z rur duralowych o przekroju kropelkowym.
W maju 1925 roku prototyp przeszedł próby w Service Technique d'Aeronautique (francuski instytut badań techniki lotniczej) i uzyskał dobra opinię co do konstrukcji i właściwości pilotażowych oraz osiągów. Po tych badaniach wprowadzono go do produkcji seryjnej. 
Dużą reklamę samolotowi "Potez XXV" przyniosły przeloty o długości: 7400 km w rajdzie europejskim oraz 6500 km w rajdzie śródziemnomorskim, a także przelot do Teheranu na trasie o długości 13080 km. Takie osiągnięcia spowodowały, że do zakładów Avions Henri Potez wpłynęły liczne zamówienia z wielu krajów; m.in. Belgii, Brazylii, Estonii, Finlandii, Grecji, Hiszpanii, Japonii, Jugosławii, Polski, Portugalii, Rumunii, Turcji i ZSRR.
Ogółem we Francji wyprodukowano ok. 2500 samolotów "Potez XXV".
Produkcja samolotów Potez XXV w Polsce.
W sierpniu 1925 roku Polska zakupiła w wytwórni Avions Henri Potez licencję na budowę samolotu "Potez XXV". Po odbiór dokumentacji technicznej samolotu Potez XXV wysłano inż. Ryszarda Bartla z wytwórni lotniczej „Samolot” z Poznania, gdzie zamierzano te samoloty produkować. Jednak ostatecznie budowę samolotów zlecono Podlaskiej Wytwórni Samolotów (PWS) w Białej Podlaskiej oraz Zakładom Mechanicznym E. Plage i T. Laśkiewicz w Lublinie. 
Pierwsze egzemplarze samolotów "Potez XXV" wyprodukowane na licencji w Polsce skierowano w 1928 roku do prób w Instytucie Badań Technicznych Lotnictwa w Warszawie. Samoloty te przeszły wszechstronne próby w locie. Potwierdziły one właściwą jakość samolotów wytwarzanych w obu wytwórniach, dobrą wytrzymałość konstrukcji i odpowiednie właściwości pilotażowe. W celu poprawy walorów konstrukcyjnych i osiągów samolotów "Potez XXV" skierowano do wytwórni szereg sugestii.
Jedną z nich była propozycja wprowadzenia odciążenia aerodynamicznego lotek za pomocą skrzydełek oporowych. Skrzydełka takie, w postaci dodatkowych powierzchni nastawianych pod odpowiednim kątem i umieszczanych na wysięgnikach nad lotkami, zaprojektował w 1928 roku w Podlaskiej Wytwórni Samolotów inż. Antoni Uszacki. Po zamontowaniu ich na lotkach na jednym z samolotów "Potez XXV" i uzyskaniu dobrych wyników w locie w skrzydełka tego rodzaju wyposażono szereg samolotów seryjnych tego typu, w związku z czym ich sterowanie stało się łatwiejsze.
Druga sugestia zmierzała do zmodyfikowania konstrukcji górnego płata przez zamontowanie na jego krawędzi natarcia skrzeli – urządzeń poprawiających własności lotne samolotu, a w szczególności start i lądowanie. 
Trzecią najbardziej znaczącą zmianą w samolotach "Potez XXV" produkowanych w Polsce było zastosowanie w nich nowych silników, polskiej produkcji, co wiązało się z brakiem oryginalnych silników "Lorraine-Dietrich 12Eb". Był to silnik gwiazdowy "PZL Bristol Jupiter VIIF" o większej mocy od używanego oryginalnego silnika. Zamontowania silników gwiazdowych na 47 samolotach Potez XXVA2 po nieznacznej przebudowie ich przedniej części kadłuba podjęła się w 1936 roku Lubelska Wytwórnia Samolotów. Podczas tej przebudowy wzorowano się na rozwiązaniach stosowanych przy samolotach myśliwskich PZL P.7a. Samoloty te nazwano "Potez XXV Jupiter".
Samolot ten był produkowany w Polsce na licencji w latach 1928–1931. Ostatecznie wyprodukowano ich łącznie 300 sztuk w dwóch wersjach: klasycznej rozpoznawczej "Potez XXVA2" i kombinowanej rozpoznawczo-bombowej "Potez XXVB2". Dodatkowo ta ostatnia wersja dzieliła się na typu: typ I – dalekiego rozpoznania, typ II – bliskiego rozpoznania, typ III – bojowego rozpoznania i typ IV – dziennego bombardowania.
Użycie w lotnictwie.
Samolot Potez XXV od drugiej połowy 1925 roku był sukcesywnie wprowadzany do lotnictwa francuskiego.
Samoloty te pod koniec lat dwudziestych i na początku trzydziestych stanowiły standardowe wyposażenie eskadr liniowych, rozpoznawczych i rozpoznawczo-bombowych Francji i dwudziestu innych krajów. 
Użycie w lotnictwie polskim.
W sierpniu 1925 roku podpisano we Francji umowę na dostawę 35 samolotów Potez XXV dla lotnictwa polskiego oraz zakupiono licencję na ich produkcję w Polsce. Pierwsze z zakupionych samolotów dotarły do Polski pod koniec 1927 roku. Do 6 grudnia 1928 roku sprowadzono 6 samolotów Potez XXV. Trzy z tych samolotów w sierpniu 1928 roku wzięły udział w II Locie Małej Entanty i Polski, a w czerwcu 1928 roku w tzw. Locie Bałkańskim na trasie: Rumunia–Jugosławia–Bułgaria–Turcja. 
Następne 10 samolotów "Potez XXV" przybyło do Polski w 1929 roku. Brały one udział w maju 1929 roku w pokazach lotniczych w Vincennes i w czerwcu 1929 roku w zlocie w Reims. Ostatecznie zamiast zamówionych 35 samolotów Polska otrzymała tylko 16 gotowych samolotów Potez XXV.
Samoloty liniowe Potez XXV stosowano w polskich eskadrach liniowych w latach 1928–1936, do czasu wprowadzenia do użycia samolotów PZL.23 Karaś. Samoloty "Potez XXVA2 Jupiter" znalazły się w Centrum Wyszkolenia Lotniczego CWL-1 w Dęblinie, CWL-2 w Bydgoszczy oraz w eskadrach treningowych pułków lotniczych. 
Płat Poteza XXV był wykorzystany do konstrukcji Poteza XXVII (o gorszych osiągach - kadłub i zespół napędowy pochodził ze starszego Poteza XV). Wersja ta była produkowana tylko w Polsce. 
Od 1938 roku samoloty "Potez XXV" znajdowały się w zasadzie tylko w szkołach lotniczych, wyjątkiem była utworzona 5 listopada 1929 roku eskadra dwumiejscowych myśliwców nocnych w 1 pułku lotniczym w Warszawie złożona z 10 samolotów Potez XXVMN2, zlikwidowana dopiero w marcu 1939 roku. Eskadra ta miała być użyta do osłony nocnych wypraw bombowców Fokker F-VIIB/3m oraz do zwalczania nocnych akcji samolotów wroga.
W wojnie obronnej Polski we wrześniu 1939 roku samoloty "Potez XXV" jako samoloty przestarzałe nie odegrały większej roli. 4 września 1939 roku piloci z Centrum Wyszkolenia Lotniczego w Dęblinie utworzyli z samolotów "Potez XXV Jupiter" pluton rozpoznawczy i prowadzili rozpoznanie w rejonie Radomia, Iłży, Puław i Dęblina na korzyść Warszawskiej Brygady Pancerno-Motorowej. 
Niewykorzystaniem potencjału tych samolotów było ich nieużycie w roli nocnych bombowców. Samoloty do tej roli się nadawały, miały wystarczające osiągi do bombardowania celów taktycznych, ich silniki „Jupiter” były niezużyte, płatowce były po przeglądzie. Kilka lat później w roli bombowców nocnych użyła Armia Czerwona szkolnych dwupłatowców Po-2. Jednak w całej kampanii wrześniowej lotnictwo nocne nie było użyte, mimo dobrego przeszkolenia polskich załóg do lotów nocnych. Kilka samolotów "Potez XXV" pod koniec września 1939 roku skierowano do 13 Eskadry Obserwacyjnej, były one jednak niesprawne i nie nadawały się do lotów.
Opis konstrukcji.
Samolot Potez XXV był dwumiejscowym samolotem liniowym, półtorapłatem o konstrukcji mieszanej w przeważającej części drewnianej, kabiny odkryte. Podwozie klasyczne – stałe. Napęd – 1 silnik rzędowy, śmigło dwułopatowe, drewniane.
Uzbrojenie strzeleckie stanowiły trzy karabiny maszynowe, które mogły być stosowane różne w zależności od użytkownika. W polskiej służbie był to jeden zsynchronizowany karabin maszynowy pilota Vickers wz. 09/18 kalibru 7,92 mm z zapasem 500 nabojów i podwójnie sprzężone karabiny maszynowe Vickers wz. F obserwatora kalibru 7,92 mm na obrotnicy z zapasem 970 nabojów w magazynkach bębnowych. W polskiej służbie samolot przenosił 4 bomby o masie do 50 kg na wyrzutnikach BB pod kadłubem lub 24 bomby o masie do 12,5 kg na wyrzutnikach ZK pod skrzydłami.

</doc>
<doc id="177227" url="https://pl.wikipedia.org/wiki?curid=177227" title="Piotr Grabowski (1947–1998)">
Piotr Grabowski (1947–1998)

Piotr Grabowski (ur. 30 marca 1947 w Gdańsku, zm. 7 stycznia 1998 w Warszawie) – polski aktor filmowy i teatralny.
Życiorys.
W 1969 został absolwentem PWST w Warszawie. Był współzałożycielem studenckiego kabaretu Coś. W dubbingu użyczał swojego głosu postaci Myszki Miki.
W 1980 był prezesem rzeszowskiego SPATiF oraz opiekował się grupą artystyczną miłośników poezji i teatru w Sanockim Domu Kultury.
Spoczywa na cmentarzu Powązkowskim w Warszawie (kwatera 71, rząd 1, grób 30).

</doc>
<doc id="177231" url="https://pl.wikipedia.org/wiki?curid=177231" title="Jacek Bończyk">
Jacek Bończyk

Jacek Bończyk (ur. 31 maja 1967 w Wałbrzychu) – polski aktor teatralny i filmowy, piosenkarz, autor tekstów piosenek, scenarzysta i reżyser spektakli muzycznych. Wokalista i gitarzysta formacji rockowych: Bończyk/Krzywański oraz Nowe Sytuacje.
Życiorys.
Jest absolwentem wydziału aktorskiego Państwowej Wyższej Szkoły Teatralnej w Krakowie Wydział Zamiejscowy we Wrocławiu (rocznik 1992). Chętnie sięga po utwory autorów francuskich. Często użycza głosu w dubbingu.
W latach 80. był harcerzem i instruktorem 1 WŚDS „Fokszekmek”, KI „Draka” i Wałbrzyskiej Chorągwi ZHP.
Od 2010 roku członek Rady Artystycznej Przeglądu Piosenki Aktorskiej we Wrocławiu. W latach 2013–2016 dyrektor artystyczny Festiwalu Twórczości Wojciecha Młynarskiego. Od 2016 roku wykładowca w Warszawskiej Szkole Filmowej. Dyrektor artystyczny w Teatrze Rozrywki w Chorzowie w sezonie teatralnym 2018/19. Od stycznia 2022 roku prowadzi cykliczną audycję „Galaktyki Muzyki” w radiu internetowym „Zamek Nadaje”.
Przez osiem lat był mężem aktorki Olgi Bończyk. Obecnie w związku małżeńskim z Klementyną Umer.
Twórczość.
Polski dubbing.
Filmy i seriale ze Scooby Doo – Kudłaty:

</doc>
<doc id="177234" url="https://pl.wikipedia.org/wiki?curid=177234" title="Kacper Kuszewski">
Kacper Kuszewski

Kacper Melchior Baltazar Kuszewski (ur. 21 czerwca 1976 w Słupsku) – polski aktor filmowy i dubbingowy, wokalista i osobowość medialna.
Zadebiutował jako aktor w 1989 na scenie Teatru Muzycznego w Gdyni. Po ukończeniu studiów aktorskich w Akademii Teatralnej w Warszawie zaczął występować w produkcjach teatralnych, filmowych i serialowych. Ogólnopolską rozpoznawalność zdobył dzięki roli Marka Mostowiaka w serialu "M jak miłość". Z dubbingu został zapamiętany jako Myszka Miki, Percy Weasley w pierwszych trzech filmach z serii "Harry Potter" oraz Luke Skywalker w filmach z serii "Gwiezdne wojny" i komputerowych grach akcji osadzonych w uniwersum "Gwiezdnych wojen". W 2015 wydał płytę studyjną pt. "Album rodzinny", a w latach 2016–2018 był wokalistą zespołu Leszcze. Brał udział w telewizyjnych programach rozrywkowych: "Jak oni śpiewają", "Taniec z gwiazdami" i "Twoja twarz brzmi znajomo".
Życiorys.
Rodzina i edukacja.
Jest synem aktorów, Małgorzaty Szudarskiej (1938–1998) i Jarosława Kuszewskiego (1935–2016). Ma siostrę, Justynę. Urodził się w Słupsku, ale dorastał w Koszalinie i Gdyni. W dzieciństwie występował w chórze chłopięcym. Przez 12 lat uczył się w szkole muzycznej, przez pierwsze siedem lat w klasie fortepianu w szkole w Gdańsku, a później w klasie klarnetu w państwowej szkole muzycznej im. Artura Rubinsteina w Bydgoszczy.
W 2004 rozpoczął podyplomowe studia aktorskie prowadzone przez Teatr Pieśń Kozła dla studentów "Manchester Metropolitan University".
Kariera zawodowa.
W 1989 zagrał Gavroche’a w musicalu "Les Misérables" na scenie Teatru Muzycznego w Gdyni. Na małym ekranie zadebiutował w 1998 epizodyczną rolą w serialu "Litwo, ojczyzno moja". W 1999 zagrał niewielką rolę w miniserialu "Wszystkie pieniądze świata", a także zadebiutował na wielkim ekranie rolą studenta w filmie Barbary Sass "Jak narkotyk" oraz ukończył studia w Akademii Teatralnej w Warszawie, po czym współpracował z uczelnią jako asystent. Jeszcze jako student otrzymał wyróżnienie za rolę w sztuce "Fragmenty z Szekspira" podczas XVII Festiwalu Szkół Teatralnych w Łodzi. Po obronie dyplomu zaczął występować w Kabarecie Olgi Lipińskiej, z którym związany był przez kolejne cztery lata.
W 2000 pojawił się w epizodycznej roli w serialu "Twarze i maski" oraz w filmie "Strefa ciszy". Wkrótce później zaczął występować jako Marek Mostowiak w serialu TVP2 "M jak miłość", co zapewniło mu ogólnopolską rozpoznawalność, ale jednocześnie wśród wielu widzów zaszufladkowało go w tej roli.
W lipcu 2004 wraz z innymi absolwentami Akademii Teatralnej stworzył grupę Przestrzeń Wymiany Działań „Arteria”, z którą w 2005 wystawił spektakl "Sallinger" w reż. Michała Sieczkowskiego. W 2005 wystąpił w niewielkiej roli w filmie "Karol. Człowiek, który został papieżem". W 2008 podjął współpracę z Teatrem Pieśń Kozła we Wrocławiu, w którym grał w sztukach reżyserowanych przez Grzegorza Brala, m.in. w "Makbecie" i "Pieśni Leara", a także odpowiadał za oprawę muzyczną oratorium "Szukając Leara" i był kierownikiem muzycznym przy spektaklu "Return to the Voice". Ponadto był narratorem słuchowiska "Piotruś i Wilk" w ramach projektu edukacyjnego "Poranki muzyczne" realizowanego przez Program I Polskiego Radia oraz zajął trzecie miejsce w finale trzeciej edycji programu rozrywkowego Polsatu "Jak oni śpiewają". W 2010 uczestniczył z Teresą Lipowską i Katarzyną Cichopek w charytatywnym odcinku programu TVP2 "Tak to leciało!". W 2011 zwyciężył w parze z Anną Głogowską w finale 13. edycji programu TVN "Taniec z gwiazdami". W kwietniu 2012 premierę w Teatrze Muzycznym „Roma” w Warszawie miał spektakl muzyczny Łukasza Czuja "Berlin, czwarta rano", w którym zagrał główną rolę męską. W 2013 zagrał niewielką rolę w serialu "Hotel 52", w kolejnych latach wystąpił także w filmach "Wkręceni" (2014) i "Wkręceni 2" (2015).
23 marca 2015 wydał album studyjny pt. "Album rodzinny", zawierający 11 utworów w stylistyce szlagierów międzywojennych, a 15 czerwca na scenie Teatru Muzycznego „Roma” w Warszawie premierę miał spektakl muzyczny, składający się z piosenek z albumu. W grudniu 2015 fraza „Kacper Kuszewski” uplasowała się na 10. miejscu w kategorii najpopularniejszych polskich aktorów w opublikowanym przez Google Zeitgeist rankingu najczęściej wyszukiwanych haseł w polskim Internecie. W 2016 zakończył współpracę z Teatrem Pieśń Kozła, a także został wokalistą zespołu Leszcze, z którym nagrał dwa single: „Konfiture” i „Laski Laski” oraz wystąpił m.in. podczas Sopockiej Nocy Kabaretowej w ramach "Polsat SuperHit Festiwal 2016" i podczas koncertu inaugurącego trasę "Lata z radiem". W 2017 zwyciężył w finale ósmej edycji programu rozrywkowego Polsatu "Twoja twarz brzmi znajomo", a wygraną w postaci czeku o wartości 100 tys. zł przekazał Centrum Praw Kobiet. Również w 2017 wystąpił jako Mieczysław Fogg w słuchowisku "Ordonka" na antenie Programu II Polskiego Radia. W 2018 zakończył współpracę z zespołem Leszcze oraz zrezygnował po 18 latach z gry w serialu "M jak miłość". Niedługo później udzielił wywiadu serwisowi Plejada.pl, w którym zwrócił uwagę na fakt, że warunki pracy realizatorów polskich seriali często przekraczają standardy wyznaczone przez prawo pracy; wypowiedź Kuszewskiego odbiła się szerokim echem w ogólnopolskich mediach. Również w 2018 zagrał w charytatywnym odcinku teleturnieju "Joker". W latach 2018–2021 był jednym z jurorów w programie "Twoja twarz brzmi znajomo".
Od 2020 gra hydraulika Sławka w serialu Polsatu "Przyjaciółki". W marcu 2021 współprowadził galę rozdania Telekamer. Od jesieni 2021 wciela się w rolę Czarka w serialu Super Polsatu "Tatuśkowie".
Filmografia.
Polski dubbing.
"Lata podane w poniższym spisie dotyczą premiery oryginalnej wersji produkcji".
Role teatralne.
Teatr Muzyczny w Gdyni
Akademia Teatralna w Warszawie
Teatr „Scena Prezentacje” w Warszawie
Teatr Telewizji
Teatr Narodowy w Warszawie
Teatr Polski w Warszawie
Teatr Pieśń Kozła
Teatr Muzyczny „Roma”
Teatr Capitol w Warszawie
Przedstawienia impresaryjne

</doc>
<doc id="177237" url="https://pl.wikipedia.org/wiki?curid=177237" title="Myszyniec">
Myszyniec

Myszyniec – miasto w województwie mazowieckim, w powiecie ostrołęckim. Leży nad Rozogą. Siedziba gminy miejsko-wiejskiej Myszyniec.
Miasto leży na Mazowszu, w historycznej ziemi łomżyńskiej. Myszyniec uzyskał lokację miejską około 1798 roku, zdegradowany został 1 czerwca 1869 roku, ponowne nadanie praw miejskich w 1993 roku. W latach 1975–1998 miejscowość administracyjnie należała do woj. ostrołęckiego. Myszyniec przez wielu uznawany jest za stolicę Kurpi.
Demografia.
Według Powszechnego Spisu Ludności z 1921 roku ówczesną osadę miejska zamieszkiwało 1.872 osoby, 934 było wyznania rzymskokatolickiego, 4 prawosławnego, 21 ewangelickiego a 912 mojżeszowego. Jednocześnie 1.151 mieszkańców zadeklarowało polską przynależność narodową a 721 żydowską. Było tu 212 budynków mieszkalnych.
Transport.
Myszyniec ma połączenia drogowe do innych miast poprzez przebiegające drogi:
W Myszyńcu była również wąskotorowa stacja kolejowa.
Imprezy kulturalne.
Największą i jednocześnie najstarszą imprezą odbywającą się w Myszyńcu jest Miodobranie Kurpiowskie. Impreza odbywa się co roku w ostatnią niedzielę sierpnia. Po raz pierwszy odbyła się w 1976 r. przy szkole podstawowej, w 1977 roku została przeniesiona na polanę w Zawodziu k. Myszyńca, a od 2015 roku Miodobranie odbywa się w Kurpiowskiej Krainie w miejscowości Wykrot. Na polanie w Zawodziu podczas 34 lat wystąpiło wiele znanych zespołów m.in. Big Cyc, Enej, Volver, Ewa Farna, Krzysztof Krawczyk, Raz, Dwa, Trzy, Red Lips, Czerwone Gitary. Od 2011 r. poprzedza ją Miodobraniowa Noc Kabaretowa odbywająca się w ostatnią sobotę sierpnia na scenie Regionalnego Centrum Kultury Kurpiowskiej, naprzeciwko Publicznego Gimnazjum. Miodobranie jest jedną z największych imprez północno-wschodniego Mazowsza, co roku bawi się na nim ok. 15 tys. ludzi.
Innymi imprezami, które odbywają się na terenie Myszyńca są również Noc Sobótkowa (w czerwcu) oraz Jarmark Kurpiowski.
Poczet burmistrzów i wójtów.
III Rzeczpospolita
Media.
2 grudnia 2012 r. w budynku Regionalnego Centrum Kultury Kurpiowskiej zostało otwarte zamiejscowe studio Radia Nadzieja nadającego na częstotliwości 103,6 MHz.
Religia.
Miejscowość jest siedzibą parafii Trójcy Przenajświętszej. W strukturze kościoła rzymskokatolickiego parafia należy do metropolii białostockiej, diecezji łomżyńskiej, dekanatu Myszyniec.
Sport.
W miejscowości działa, założony w 1995 roku, klub piłkarski ALDO Bartnik Myszyniec. W sezonie 2014/2015 klub ten występuje w ciechanowsko-ostrołęckiej A-klasie. Znajduje się tu Miejski Stadion Piłkarski, a także boisko tartanowe do gry w piłkę nożną, siatkową, koszykową oraz kort tenisowy (na terenie Publicznego Gimnazjum przy drodze krajowej nr 53).

</doc>
<doc id="177239" url="https://pl.wikipedia.org/wiki?curid=177239" title="Brezno">
Brezno

Brezno (1927–1948 "Brezno nad Hronom"), niem. "Bries[en]", węg. "Breznóbánya") – miasto powiatowe w środkowej Słowacji, w kraju bańskobystrzyckim, w historycznym regionie Horehronie.
Położenie.
Brezno leży na wysokości 496 m n.p.m. nad Hronem, w Kotlinie Brezneńskiej, między pasmami Niżnych Tatr i Rudaw Weporskich. Liczba mieszkańców miasta wynosi 21 894 osoby (2011), powierzchnia miasta – 121,96 km². Dzieli się na dzielnice:
Przez Brezno przebiega słowacka droga krajowa nr 66 z Bańskiej Bystrzycy do Popradu, z którą łączą się lokalne drogi nr 529 z Hriňovej i nr 530 z Tisovca. Przez miasto przebiega również linia kolejowa z Bańskiej Bystrzycy do Margecan.
Dzieje miasta.
Okolice Brezna były zamieszkane już w młodszej epoce kamiennej i w epoce brązu. Odnaleziono również ślady starych osad słowiańskich. Po odkryciu w XII wieku na obszarze Rudaw Słowackich bogatych złóż rud metali królowie węgierscy zaczęli tu osiedlać górników z Niemiec. Jednym z ich osiedli było zapewne Brezno. Pierwsza wzmianka o terenach, na których powstało, pochodzi z 1265 r. W 1380 r. Brezno otrzymało prawa miejskie, nadane mu w dzień Wniebowzięcia Najświętszej Marii Panny (15 sierpnia) przez króla Ludwika I Wielkiego. Wytyczono wówczas plan działek miejskich w regularnym układzie szachownicowym. W 1488 r. król Maciej Korwin nadał miastu prawo organizowania w dniu 15 sierpnia corocznych jarmarków. W roku 1491 miasto utraciło swą niezależność, stając się do 1522 r. częścią "państwa" feudalnego. W 1848 r. nastąpiła reforma władz miejskich: wójta zastąpił burmistrz, a dotychczasową radę miejską – miejscy urzędnicy (magistrat). Obywateli zaczęła reprezentować nowa 24-osobowa Rada Miejska, w której połowę członków stanowili najbogatsi mieszkańcy miasta.
Na dziejach miasta zaciążyły konflikty z rodem Dóczych – panami włości Slovenská Ľupča, którzy nawet w 1517 r. wyrabowali i spalili Brezno. Spłonął wówczas m.in. pierwszy drewniany kościół na rynku. W zapisach ze sporów granicznych między miastem a sąsiednimi feudałami w 1560 r. po raz pierwszy pojawiła się nazwa "Brezno". Później miasto ucierpiało od najazdów tureckich. W latach 1708 – 1716 wielu mieszkańców zmarło od powracającej kilkakrotnie zarazy morowej. W XVIII wieku plagą okolic byli zbójnicy, jak na przykład Jakub Surovec. Najczarniejszym dniem w historii miasta był jednak 9 kwietnia 1779 r., kiedy w wielkim pożarze spłonęło 113 domów, fara, ratusz, karczma, browar oraz trzy z czterech bram miejskich.
W okolicy miasta wydobywano złoto, srebro i miedź. W XVI wieku zaczęto wydobywać również rudę żelaza oraz wytwarzać potrzebny do wytopu żelaza węgiel drzewny. W 1655 r. cesarz Ferdynand III Habsburg podniósł Brezno do rangi wolnego królewskiego miasta górniczego. W XVII i XVIII wieku, wobec powolnego wyczerpywania się złóż, w mieście rozwinęło się rzemiosło, a także nabrało znaczenia rolnictwo. W ciągu XVIII wieku górnictwo stopniowo traciło znaczenie ze względu na nieopłacalność wydobycia. Głównym zajęciem mieszkańców stał się wyrób węgla drzewnego dla hut regionu, garbarstwo i farbiarstwo płótna, a w XIX wieku – rzemiosło, handel oraz hodowla owiec i bydła. W tym okresie bryndza z Brezna stała się słynna w całych Węgrzech.
W XIX wieku Brezno było jednym z ośrodków słowackiego odrodzenia narodowego. W 1895 r. doprowadzono linię kolejową z Bańskiej Bystrzycy. W 1910 miasto liczyło 4,2 tys. mieszkańców, z czego 3,1 tys. Słowaków i 1,0 tys. Węgrów. W okresie międzywojennym Brezno było małym rzemieślniczo-rolniczym miasteczkiem. W latach 1932, 1933 i 1936 miały tu miejsce głośne strajki robotników leśnych. Po II wojnie światowej w mieście rozwinięto przemysł budowlany, drzewny i włókienniczy.
Zabytki Brezna.
W Breźnie znajduje się interesujące Muzeum Horehronia (słow. Horehronské múzeum), które oprócz pamiątek z dziejów miasta i powiatu gromadzi również zbiory etnograficzne (stroje ludowe, tkaniny, hafty, wyroby drewniane i in.).

</doc>
<doc id="177240" url="https://pl.wikipedia.org/wiki?curid=177240" title="Hiroshi Kurotaki">
Hiroshi Kurotaki

 – japoński pianista.
Ukończył studia pianistyczne na "Hokkaidō Kyōiku Daigaku" pod okiem dwóch nauczycieli: Teruyuki Okada oraz Yoshio Noro. Przebywał na stażu artystycznym w krakowskiej Akademii Muzycznej. Uczestniczył w kursach mistrzowskich w Dusznikach-Zdroju. Koncertował w Polsce m.in. w Krakowie, w Zakopanem, w Jaworznie. Grał także na wielu koncertach w Japonii, Kanadzie i na Gwadelupie. W jego repertuarze znajdują się m.in. Mozart, Chopin, Beethoven i Schubert. Znany jest także z zamiłowania do improwizacji.

</doc>
<doc id="177245" url="https://pl.wikipedia.org/wiki?curid=177245" title="Korsarstwo">
Korsarstwo



</doc>
<doc id="177247" url="https://pl.wikipedia.org/wiki?curid=177247" title="Bromek benzylu">
Bromek benzylu

Bromek benzylu (C6H5CH2Br) – organiczny związek chemiczny z grupy halogenków alkilu, bromowa pochodna toluenu.
Związek ten był stosowany jako bojowy środek trujący o działaniu łzawiącym w czasie I wojny światowej. Obecnie nie ma już znaczenia militarnego. Jest stosowany dość często jako substrat do wielu syntez organicznych. Można otrzymać go przez bromowanie toluenu (metylobenzenu) "N"-bromoimidem kwasu bursztynowego (NBS) lub bromem (tylko w obecności światła):

</doc>
<doc id="177250" url="https://pl.wikipedia.org/wiki?curid=177250" title="Abdulhamid II">
Abdulhamid II



</doc>
<doc id="177252" url="https://pl.wikipedia.org/wiki?curid=177252" title="Allende Salvador">
Allende Salvador



</doc>
<doc id="177255" url="https://pl.wikipedia.org/wiki?curid=177255" title="BST">
BST



</doc>
<doc id="177258" url="https://pl.wikipedia.org/wiki?curid=177258" title="Akkon">
Akkon



</doc>
<doc id="177259" url="https://pl.wikipedia.org/wiki?curid=177259" title="Aleksander I Jagiellończyk">
Aleksander I Jagiellończyk



</doc>
<doc id="177260" url="https://pl.wikipedia.org/wiki?curid=177260" title="Skarga konstytucyjna (Polska)">
Skarga konstytucyjna (Polska)

Skarga konstytucyjna – środek prawny ustanowiony jako impuls do usuwania z systemu prawa norm prawnych niezgodnych z Konstytucją.
Opis.
W myśl art. 79 ust. 1 Konstytucji oraz art. 76–80 ustawy z dnia 30 listopada 2016 r. o organizacji i trybie postępowania przed Trybunałem Konstytucyjnym () prawo wniesienia skargi konstytucyjnej ma każdy, kto uczestniczył w postępowaniu, w którym wyczerpano drogę prawną (czyli cały tok instancyjny i wszelkie inne środki prawne), a które zakończyło się wydaniem ostatecznego rozstrzygnięcia opartego na zakwestionowanym przepisie.
Skarga musi odpowiadać warunkom formalnym pisma procesowego ustanowionym przez Kodeks postępowania cywilnego oraz ustawę o organizacji i trybie postępowania przed Trybunałem Konstytucyjnym. Ponadto winna zostać sporządzona i podpisana przez adwokata lub radcę prawnego, chyba że składa ją, we własnej sprawie, sędzia, prokurator, notariusz albo profesor lub doktor habilitowany nauk prawnych. Treścią skargi konstytucyjnej jest żądanie, by Trybunał Konstytucyjny uznał wskazany przepis prawa za niezgodny z Konstytucją. Termin wniesienia skargi do Trybunału wynosi 3 miesiące od dnia doręczenia skarżącemu prawomocnego wyroku, ostatecznej decyzji lub innego ostatecznego rozstrzygnięcia. Termin ten jest terminem zawitym, co oznacza, że skarga wniesiona po upływie 3 miesięcy od doręczenia zaskarżonej decyzji lub wyroku nie będzie rozpatrywana.
Skargę rozpoznaje Trybunał Konstytucyjny na jawnej i publicznej rozprawie, po której wydaje wyrok. Uczestnikami postępowania są skarżący, organ, który wydał zakwestionowany akt normatywny i Prokurator Generalny. Może do niego również przystąpić Rzecznik Praw Obywatelskich, a niekiedy także organizacja pozarządowa, działająca w charakterze tzw. przyjaciela sądu.
Konsekwencją uwzględnienia skargi przez Trybunał jest utrata przez dany przepis mocy obowiązującej. Zaskarżony przepis traci moc w dniu opublikowania wyroku Trybunału w dzienniku urzędowym, w którym ogłoszony był zawierający niekonstytucyjne treści akt lub w wypadku, gdy nie był on ogłaszany, wyrok dotyczący zaskarżonego przepisu ogłoszony zostaje w Dzienniku Urzędowym Rzeczypospolitej Polskiej „Monitor Polski”. Trybunał Konstytucyjny może też określić późniejszą datę utraty mocy obowiązującej przez przepisy (maksymalnie 18 miesięcy od ogłoszenia wyroku w przypadku ustaw, 12 miesięcy w przypadku innych aktów normatywnych). Dalszą, cywilnoprawną konsekwencją takiego rozstrzygnięcia jest powstanie roszczenia o naprawienie szkody wyrządzonej przez wydanie aktu normatywnego. Podstawą prawną tego roszczenia jest art. 4171 § 1 kodeksu cywilnego, obowiązujący od 1 września 2004.

</doc>
<doc id="177266" url="https://pl.wikipedia.org/wiki?curid=177266" title="Aleksy Michajłowicz Romanow">
Aleksy Michajłowicz Romanow



</doc>
<doc id="177267" url="https://pl.wikipedia.org/wiki?curid=177267" title="XPDF">
XPDF



</doc>
<doc id="177271" url="https://pl.wikipedia.org/wiki?curid=177271" title="El-Alamejn">
El-Alamejn



</doc>
<doc id="177272" url="https://pl.wikipedia.org/wiki?curid=177272" title="Międzynarodowy Konkurs Skrzypcowy im. Henryka Wieniawskiego">
Międzynarodowy Konkurs Skrzypcowy im. Henryka Wieniawskiego

Międzynarodowy Konkurs Skrzypcowy imienia Henryka Wieniawskiego – konkurs muzyczny dla skrzypków do 30. roku życia odbywający się co pięć lat w Poznaniu, oddający hołd polskiemu wirtuozowi i kompozytorowi Henrykowi Wieniawskiemu (1835–1880).
Charakterystyka konkursu.
Jest to najstarszy konkurs skrzypcowy na świecie. Po raz pierwszy odbył się w 1935 roku w Warszawie. Inicjatorem międzynarodowych spotkań młodych skrzypków był bratanek Henryka, Adam Wieniawski, a organizatorem Warszawskie Towarzystwo Muzyczne. Jego celem było propagowanie muzyki kompozytora oraz zapewnienie promocji wybitnym skrzypkom. Kolejne edycje miały się odbywać co pięć lat, jednak plany przerwała II wojna światowa. Drugi konkurs zorganizowany został po 17 latach, w 1952 roku w Poznaniu. Od tej chwili konkurs odbywa się zazwyczaj co pięć lat w Auli UAM, a organizatorem jest poznańskie Towarzystwo Muzyczne im. Henryka Wieniawskiego. W 2021 roku pandemia spowodowała, że konkurs odbył się po 6-letniej przerwie w 2022 roku.
Międzynarodowy Konkurs Skrzypcowy im. Henryka Wieniawskiego jest również najstarszym europejskim konkursem skrzypcowym oraz członkiem i współzałożycielem Światowej Federacji Międzynarodowych Konkursów Muzycznych z siedzibą w Genewie.
Od 1957 roku konkursowi skrzypcowemu towarzyszy Międzynarodowy Konkurs Lutniczy im. Henryka Wieniawskiego.
W jury konkursu zasiadali m.in. Yehudi Menuhin (1996), Louis Persinger (1957 i 1962), Shlomo Mintz (2001), Neville Marriner (2006), Ida Haendel (2006), a także Irena Dubiska, Grażyna Bacewicz, Konstanty Andrzej Kulka, Igor Ojstrach i Henryk Szeryng, Maksim Wiengierow (2011 i 2016).

</doc>
<doc id="177275" url="https://pl.wikipedia.org/wiki?curid=177275" title="Mięśniolot">
Mięśniolot

Mięśniolot – statek powietrzny cięższy od powietrza, napędzany siłą ludzkich mięśni.
Ze względu na sposób napędu mięśnioloty możemy podzielić na:
Projekty mięśniolotów kreślił między innymi Leonardo da Vinci.
Do rozwoju mięśniolotów w drugiej połowie XX w. przyczyniło się w znacznym stopniu ustanowienie nagrody Kremera.
Jednym z najbardziej znanych mięśniolotów jest "Gossamer Albatross" skonstruowany przez Paula MacCready'ego. Pilotowany przez kolarza Bryana Allena przeleciał w 1979 r. kanał La Manche w czasie 2 godzin i 49 minut.
Rekord długości pokonanej trasy w jednym przelocie należy do mięśniolotu Daedalus, skonstruowanego w Massachusetts Institute of Technology. Pilotującemu go greckiemu kolarzowi Kanellosowi Kanellopoulosowi udało się w dniu 23.04.1988 pokonać dystans 115,11 km.

</doc>
<doc id="177276" url="https://pl.wikipedia.org/wiki?curid=177276" title="Glikacja białek">
Glikacja białek

Glikacja białek – proces nieenzymatycznego przyłączania się heksoz, głównie glukozy, do wolnych grup aminowych białek. Jest fizjologicznym procesem determinującym ich starzenie. Nasila się w stanach hiperglikemii (stanie podwyższonego stężenia glukozy w płynach biologicznych – charakterystycznej cesze cukrzycy), przyspieszając wystąpienie powikłań, w postaci mikroangiopatii (retinopatii, nefropatii, polineuropatii) oraz makroangiopatii (miażdżyca naczyń tętniczych mózgu, serca, nerek i kończyn dolnych). Osłabia strukturę jednego z najważniejszych białek w organizmie – kolagenu.
Proces ten, w odróżnieniu od glikozylacji, zachodzi bez udziału wysokoenergetycznych pośredników cukrowych i nie jest katalizowany przez glikozylotransferazy. Wysokie stężenie substratu (glukozy) sprawia, że łatwo wiąże się ona z grupami aminowymi różnych białek, w tym także hemoglobiną. Pomiar zawartości glikowanych białek we krwi (głównie hemoglobiny) jest wskaźnikiem diagnostycznym, przydatnym w ocenie wyrównania cukrzycy. Powstaje tzw. hemoglobina glikowana HbA1c (6%–6,5% Hb całkowitej), która jest miarą poziomu glukozy w ciągu ostatnich 4-12 tygodni. Jest bardziej użyteczny niż pomiar zawartości glukozy we krwi, który odzwierciedla stan chwilowy, istniejący w momencie pobierania krwi. Zawartość glikowanych białek we krwi podlega wolniejszemu wahaniu niż stężenie wolnej glukozy i dlatego jest miernikiem długotrwałej glikemii. 

</doc>
<doc id="177280" url="https://pl.wikipedia.org/wiki?curid=177280" title="Języki austronezyjskie">
Języki austronezyjskie

Języki austronezyjskie – rodzina języków, którymi posługuje się ok. 350 mln rdzennych mieszkańców wysp Oceanii i Azji Południowo-Wschodniej, Tajwanu oraz Madagaskaru. Języki austronezyjskie używane są na Madagaskarze, w Malezji, Singapurze i Timorze Wschodnim oraz na Filipinach; ich zasięg geograficzny obejmuje też większą część Indonezji (na Nowej Gwinei oraz na wyspach Halmahera, Timor, Alor i Pantar występują liczne języki papuaskie) oraz niektóre regiony Wietnamu, Kambodży i Tajwanu. Przedstawicielami rodziny austronezyjskiej posługują się także mieszkańcy obszarów przybrzeżnych Papui-Nowej Gwinei oraz ludy Nowej Brytanii i Nowej Irlandii. Języki austronezyjskie rozprzestrzenione są również w innych regionach Melanezji (od Wysp Salomona i Vanuatu aż po Nową Kaledonię i Fidżi) oraz w całej Polinezji i Mikronezji.
Do najbardziej istotnych (pod względem liczby użytkowników) języków austronezyjskich należą: malajski (indonezyjski i malezyjski), jawajski oraz filipiński (tagalog). Grupa szacunkowo obejmuje ponad 1250 języków i jest drugą rodziną językową pod względem liczebności języków. Języki wschodniej Indonezji, Papui-Nowej Gwinei i Timoru Wschodniego nienależące do rodziny austronezyjskiej określa się mianem papuaskich (nieaustronezyjskich).
Dawniej rodzinę austronezyjską określano mianem malajsko-polinezyjskiej, wskazując na najdalszych poznanych jej przedstawicieli, tj. język malajski na zachodzie oraz języki polinezyjskie na wschodzie. Później stwierdzono pokrewieństwo przynależących do niej języków z językami tajwańskimi. Termin „austronezyjski” został wprowadzony w 1899 r. przez Wilhelma Schmidta i zdołał się zadomowić w terminologii językoznawczej. Współcześnie pod pojęciem języków malajsko-polinezyjskich rozumie się raczej największą gałąź rodziny austronezyjskiej.
Zrekonstruowano słownictwo praaustronezyjskie.
Klasyfikacja języków austronezyjskich.
Według serwisu Ethnologue rodzina języków austronezyjskich dzieli się na następujące grupy:
Języki należące do wszystkich powyższych grup, z wyjątkiem malajsko-polinezyjskich, używane są jedynie na Tajwanie. Z tego względu często określa się je zbiorczą nazwą „języki tajwańskie”, chociaż są one między sobą bardziej zróżnicowane, niż ponad tysiąc języków należących do grupy malajsko-polinezyjskiej, używanych na ogromnych obszarach Oceanu Spokojnego i Indyjskiego. To większe zróżnicowanie wśród języków tajwańskich niż pomiędzy resztą języków austronezyjskich sugeruje pochodzenie całej rodziny języków właśnie z Tajwanu.
Porównanie słownictwa.
Tabelka porównująca 12 popularnych słów 14 języków austronezyjskich (11 z Filipin, 2 z Indonezji, 1 z Hawajów).

</doc>
<doc id="177288" url="https://pl.wikipedia.org/wiki?curid=177288" title="Alia Ramiz">
Alia Ramiz



</doc>
<doc id="177289" url="https://pl.wikipedia.org/wiki?curid=177289" title="Arsenie Todiraș">
Arsenie Todiraș

Arsenie Todiraş, występujący również pod pseudonimem Arsenium (ur. 22 lipca 1983 w Kiszyniowie) – mołdawski piosenkarz wykonujący muzykę popową, rockową i dance.
Życiorys.
Wczesne lata.
Jest synem inżyniera i lekarki. Ma siostrę, Alinę. Studiował w konserwatorium w Kiszyniowie gitarę i fortepian.
Kariera.
W wieku 15 lat zaczął pisać swoje pierwsze piosenki. W tym okresie dołączył do mołdawskiej grupy folkowej o nazwie Stejareii (pol. "Małe Dęby"), w której grał na kontrabasie. W wieku 17 lat zaczął pobierać lekcje śpiewu u Larisy Shulgi, słynnej w krajach byłego Związku Radzieckiego śpiewaczki operowej.
W 2002, mając 19 lat, dołączył do składu zespołu O-Zone. Z zespołem odniósł światowy sukces po wydaniu przeboju „Dragostea din tei”, który przez wiele miesięcy utrzymywał się na szczytach europejskich list przebojów.
W 2005 rozpoczął solową karierę pod pseudonimem Arsenium. W tym samym roku odwiedził Polskę, gdzie promował swój pierwszy solowy singiel „Love Me... Love Me...”, zawierający melodię ludową „Kalinka”. W 2006 z piosenką „Loca” reprezentował Mołdawię w 51. Konkursie Piosenki Eurowizji organizowanym w Atenach. 20 maja wystąpił z drugim numerem startowym w finale konkursu i zajął 20. miejsce z 22 punktami na koncie. Na scenie towarzyszyła mu Natalia Gordienko. Po udziale w konkursie wziął udział w pierwszej edycji programu "Dansez pentru tine", będącego mołdawską wersją formatu "Dancing with the Stars". Jego partnerką taneczną była rumuńska aktorka Aliona Munteanu, z którą zajął drugie miejsce. W tym samym roku premierę miał jego debiutancki album studyjny, zatytułowany "33rd Element".
W 2009 zaczął występować pod pseudonimem Arsenie. Pod nową ksywką wydał singiel „Minimum”, za którego sprzedaż otrzymał platynową płytę. W 2010 wystąpił na festiwalu "Niebo Sodrużestwa" w Duszanbe, gdzie zajął pierwsze miejsce. W 2011 rozpoczął projekt A-Style we współpracy z producentem muzycznym Alexandrem Brashoveanem. W tym samym czasie w duecie z rosyjską piosenkarką Jeleną Kniaziewą nagrał singiel dostępny w dwóch wersjach językowych – „My Heart” w wersji anglojęzycznej i „Sierdce” w wersji rosyjskiej.
W lutym 2014 reprezentował Rumunię na festiwalu "Viña del Mar" w Chile, najważniejszym festiwalu w Ameryce Południowej. Ostatecznie zdobył nagrodę w kategorii „Najlepszy artysta międzynarodowy”. W 2017 roku reaktywował się jego zespół O-Zone.

</doc>
<doc id="177290" url="https://pl.wikipedia.org/wiki?curid=177290" title="Języki tajwańskie">
Języki tajwańskie

Języki tajwańskie () – grupa około 20 języków, w większości zagrożonych wymarciem, używanych przez aborygenów tajwańskich.
Języki tajwańskie traktowane były niegdyś jako podrodzina języków austronezyjskich; obecnie poszczególne języki tajwańskie klasyfikowane są jako indywidualne podgrupy języków austronezyjskich.
Języki austronezyjskie Tajwanu wykazują bardzo duże wewnętrzne zróżnicowanie na stosunkowo niewielkim terytorium. Z tego względu przypuszcza się, że praojczyzna wszystkich języków austronezyjskich znajdowała się właśnie na Tajwanie.
Klasyfikacja języków tajwańskich.
Jednoznaczna klasyfikacja języków tajwańskich jest utrudniona przez brak informacji o językach, z których połowa już wymarła, oraz ich ogromne zróżnicowanie wewnętrzne.
Przyjmuje się, że mówiący językiem proto-austronezyjskim osiedli na Tajwanie około 5 tys. lat temu. Wraz z rozprzestrzenieniem się osadników na wyspie język rozwinął różne dialekty, które z czasem stały się odrębnymi językami. Mówiący tymi językami pozostawali ze sobą w kontakcie, co sprzyjało wykształceniu skomplikowanych struktur wspólnych cech fonologicznych i leksykalnych czy konstrukcji gramatycznych. Najprawdopodobniej połowa wszystkich tych języków wymarła na przestrzeni ostatnich 400 lat. Podczas okupacji japońskiej (1895–1945) języki tajwańskie cieszyły się uznaniem, którego zabrakło w okresie Kuomintangu (1949–1991). Po pierwszych wolnych wyborach w 1991 roku pozycja języków tajwańskich vis-á-vis urzędowego języka mandaryńskiego zyskała na znaczeniu. Jednak poza językiem amis, którego liczbę mówiących szacuje się na ponad 100 tys., wszystkie inne języki tajwańskie są w różnym stopniu zagrożone wymarciem, np. w 2003 językiem pazeh posługiwała się jedynie jedna osoba, która zmarła w 2010.
Niegdyś języki tajwańskie traktowane były jako podrodzina języków austronezyjskich. W latach 60. XX wieku języki tajwańskie klasyfikowano w trzy grupy: języki atajalskie, tsou i paiwańskie.
Z uwagi na podobieństwa języków tajwańskich do języków filipińskich proponowano również klasyfikacje łączące te języki w jedną grupę.
Klasyfikacja języków tajwańskich według Shigeru Tsuchidy.
W latach 80. XX wieku japoński językoznawca Shigeru Tsuchida opracował podział języków tajwańskich na trzy grupy:
Podział ten krytykowany jest za oparcie go na podobieństwach językowych, a nie na wspólnych innowacjach.
Klasyfikacja języków tajwańskich według Roberta Blusta.
Pod koniec lat 90. XX wieku amerykański językoznawca Robert Blust zaproponował podział filogenetyczny oparty na innowacjach fonologicznych. Wyróżniono dziewięć grup:
System Blusta zakłada, że każda z dziewięciu grup językowych tworzy oddzielną podgrupę języków austronezyjskich, do których należy również podgrupa języków malajsko-polinezyjskich z ponad 1100 językami używanymi poza Tajwanem. Klasyfikacja Blusta była krytykowana z uwagi na dyfuzję innowacji fonologicznych przez granice językowe.
Języki austronezyjskie Tajwanu wykazują bardzo duże wewnętrzne zróżnicowanie na stosunkowo niewielkim terytorium. Stąd wielu badaczy uznaje jednak, że praojczyzna wszystkich języków austronezyjskich znajdowała się na Tajwanie, a klasyfikacja wszystkich innych języków używanych poza Tajwanem do jednej podgrupy odzwierciedla fakt ich pochodzenia od jednego wspólnego języka, którym posługiwali się osadnicy z południowego Tajwanu przybyli na Filipiny około 4 tys. lat temu.
Klasyfikacja języków tajwańskich według Ethnologue.
SIL International w swojej bazie Ethnologue podaje następującą klasyfikację języków tajwańskich (w nawiasach podano liczbę użytkowników):
Badania nad językami tajwańskimi.
Pierwszymi badaczami języków tajwańskich byli holenderscy misjonarze przybyli na wyspę w XVII wieku. Informacje o wymarłym języku siraja pochodzą z holenderskich tłumaczeń, m.in. Nowego Testamentu. W 1834 roku niemiecki językoznawca Julius Klaproth (1783–1835) po raz pierwszy zaliczył języki tajwańskie do rodziny języków austronezyjskich. W latach 30. XX wieku japońscy językoznawcy i antropolodzy przeprowadzili wiele badań terenowych. W latach 60. XX wieku dokonano analizy języków tsou i atajal. W latach 70. i 80. XX wieku przeprowadzono wiele badań, opublikowano słowniki i gramatyki. Najlepiej poznanymi wydają się być języki atajalskie. Udało się jeszcze sporządzić opracowania niedawno wymarłego języka pazeh († 2010) i wymierającego języka thao.

</doc>
<doc id="177291" url="https://pl.wikipedia.org/wiki?curid=177291" title="Metody Newtona-Cotesa">
Metody Newtona-Cotesa

Metody Newtona-Cotesa – zbiór metod numerycznych całkowania, zwanego również "kwadraturą". Nazwa pochodzi od Isaaca Newtona i Rogera Cotesa.
Przyjmujemy, że wartości funkcji formula_1 są znane w równo oddalonych punktach (węzłach) formula_2 dla formula_3 Dla węzłów nierówno oddalonych od siebie maja zastosowanie inne wzory np. kwadratura gaussowska.
Jeżeli formula_4 są równoodległymi węzłami interpolacji funkcji formula_1 (tj. formula_6 są elementami dziedziny formula_7 dla których znana jest wartość formula_8), to całkę:
można aproksymować całką:
gdzie formula_11 jest wielomianem interpolacyjnym Lagrange’a stopnia co najwyżej formula_12 przybliżającym funkcję formula_1 w węzłach interpolacji, tj.:
Niech formula_15 oznacza długość kroku dzielącą dwa węzły interpolacji.
Wprowadzając zmienną formula_16 taką że formula_17 można zapisać:
Wtedy:
Zmieniając zmienną oraz granice całkowania, otrzymuje się:
Ostatecznie, wzór Newtona-Cotesa dla formula_30 równo odległych węzłów przyjmuje postać:
Przyjmując za formula_32 (nazywane współczynnikami kwadratury Newtona-Cotesa), otrzymuje się:
Definiuje się dwa typy wzorów Newtona-Cotesa:
Zamknięty wzór Newtona-Cotesa rzędu formula_43
gdzie formula_45 z formula_46 (nazywanym rozmiarem kroku) równym formula_47 oraz formula_48 są wagami. Wagi można wyprowadzić z wielomianów bazowych Lagrange’a. To oznacza, że zależą tylko od formula_2 a nie od funkcji formula_50 formula_51 wielomianem interpolacji w postaci Lagrange’a dla punktów formula_52
Otwarty wzór Newtona-Cotesa rzędu formula_43
wagi znajdujemy w sposób analogiczny do powyższego.
Wykładnik o kroku formula_46 w wyrazie błędu pokazuje szybkość zmniejszania się błędu przybliżenia. Pochodna formula_60 w wyrazie błędu pokazuje który wielomian może być scałkowany dokładnie (tzn. z błędem równym 0). Zauważ, że pochodna formula_60 w wyrazie błędu wzrasta o 2 dla każdego innego wzoru. Liczba formula_62 zwiera się pomiędzy formula_63 i formula_64
W poniższej tabeli znajdują się wzory Newtona-Cotesa typu otwartego.
Zwróć uwagę, że aby wzór dawał dobre przybliżenie, krok formula_46 musi być mały, co oznacza, że przedział całkowania formula_66 również musi być mały, co zazwyczaj nie jest spełnione. Z tego powodu dzielimy przedział na mniejsze podprzedziały i stosujemy metodę Newtona-Cotesa na każdym z tych podprzedziałów, a następnie dodając wyniki. Jest to "metoda złożona".

</doc>
<doc id="177299" url="https://pl.wikipedia.org/wiki?curid=177299" title="Set (gra)">
Set (gra)

Set – gra karciana polegająca na znajdywaniu trójek kart (ang. "set" – 'zestaw'). Producentami gry są Ravensburger (w Polsce) i amerykańska firma Set Enterprises.
Każda karta w grze ma cztery cechy – liczbę (1, 2 ,3), kształt (romb, owal, wężyk), kolor (czerwony, zielony, fioletowy) i wypełnienie (paskowany, jednolity lub bez wypełnienia).
Wszystkich kart jest 81 (formula_1), każda jest różna od pozostałych.
Set.
Dana trójka jest setem wtedy, gdy dana cecha powtarza się dla wszystkich kart lub dla każdej karty jest różna. Na przykład setem jest "jeden zielony paskowany romb" + "dwa purpurowe paskowane owale" + "trzy czerwone paskowane zgięte" (wspólne jest wypełnienie, wszystkie inne cechy są za każdym razem inne).
Natomiast setem nie jest np. "jeden czerwony paskowany owal" + "dwa czerwone paskowane owale" + "trzy zielone paskowane owale" (pierwsze dwie karty są czerwone, trzecia jest zielona).
Przebieg gry.
Rozkłada się na stole dwanaście kart (4 karty w trzech rzędach). Jeśli któryś z graczy zauważy seta, zdejmuje te trzy karty ze stołu, odkłada na swój stosik, a na stół wykłada się karty tak, by uzupełniły stan stołu do dwunastu, chyba że biblioteka się wyczerpała. Gdy na stole nie ma żadnego seta, a biblioteka nie jest pusta, dokłada się jedną kartę.
Wygrywa ten, kto znalazł więcej setów.

</doc>
<doc id="177301" url="https://pl.wikipedia.org/wiki?curid=177301" title="Języki Melanezji">
Języki Melanezji

Języki melanezyjskie – autochtoniczne języki Melanezji, używane współcześnie przez ok. 1 mln osób. Jest to określenie geograficzne, nie genetyczne – języki melanezyjskie nie tworzą rodziny językowej, zalicza się do nich ponad 400 języków z rodziny austronezyjskiej oraz z grupy papuaskiej. Są to m.in. języki: fidżi, kanaka, vanuatu czy salomońskie.

</doc>
<doc id="177302" url="https://pl.wikipedia.org/wiki?curid=177302" title="Całkowanie numeryczne">
Całkowanie numeryczne

Całkowanie numeryczne – metoda numeryczna polegająca na przybliżonym obliczaniu całek oznaczonych. Termin kwadratura numeryczna, często po prostu "kwadratura", jest synonimem całkowania numerycznego, w szczególności w odniesieniu do całek jednowymiarowych. Dwu- i wielowymiarowe całkowania nazywane są czasami kubaturami, choć nazwa "kwadratura" odnosi się również do całkowania w wyższych wymiarach.
Proste metody całkowania numerycznego polegają na przybliżeniu całki za pomocą odpowiedniej sumy ważonej wartości całkowanej funkcji w kilku punktach. Aby uzyskać dokładniejsze przybliżenie dzieli się przedział całkowania na niewielkie fragmenty. Ostateczny wynik jest sumą oszacowań całek w poszczególnych podprzedziałach. Najczęściej przedział dzieli się na równe podprzedziały, ale bardziej wyszukane algorytmy potrafią dostosowywać krok do szybkości zmienności funkcji.
Metoda prostokątów.
Najprostsza z metod kwadraturowych polega na zastosowaniu wzoru
w którym formula_2 jest liczbą podprzedziałow o długości formula_3
Metoda ta ma trzy warianty:
Istnieje oczywiście wariant ogólny, gdy formula_7
Metoda trapezów.
Metoda trapezów polega na tym, że całkowaną funkcję aproksymujemy liniowo w każdym z podprzedziałów formula_8 o długości formula_9 Dzięki temu otrzymujemy po wprowadzeniu oznaczenia formula_10
Oszacowanie błędu tej metody wynosi
gdzie:
Metoda parabol (Simpsona).
Ta metoda wymaga podzielenia przedziału całkowania na parzystą liczbę formula_14 podprzedziałów, tzn.
Stosując kwadratową interpolację Lagrange’a na dwu sąsiadujących podprzedziałach, otrzymujemy
Przy całkowaniu funkcji formula_19 na przedziale formula_20 błąd metody wynosi
Metoda Gaussa.
Istotne podwyższenie dokładności wzorów kwadraturowych można uzyskać, stosując metodę Gaussa. Jej istota polega na minimalizacji błędu kwadratury przez optymalny wybór położenia węzłów formula_22 oraz wartości wag formula_23 we wzorze kwadraturowym
w którym formula_24
Dzięki zastosowanemu we wzorze (a) odwzorowaniu formula_25 dowolnego przedziału formula_26 na standardowy przedział formula_27 wzór ten jest uniwersalny ponieważ unikalne wartości formula_28 można stablicować raz na zawsze.
Obliczenie wartości formula_29 można przeprowadzić żądając, aby całkowanie procedurą Gaussa jednomianów formula_30 dawało wyniki ścisłe
to znaczy aby było dla formula_31
Po rozpisaniu otrzymujemy, trudny do rozwiązania, nieliniowy układ formula_14 równań
określający formula_14 wartości formula_35
W poniższej tabeli zestawiono obliczone wartości parametrów formula_28 dla wielomianów stopni formula_37
Cytowany w literaturze sposób rozwiązania układu równań (c) polega na spostrzeżeniu, że dla dowolnie przyjętych wartości liczbowych formula_38 macierz współczynników formula_39 pierwszych formula_2 równań tego układu, jest macierzą Vandermonde’a. Dzięki temu wiadomo, że istnieje jednoznacznie określone rozwiązanie formula_41 Kwestią otwartą pozostaje jednak wyznaczenie optymalnych wartości formula_42
W tym celu warunek (b) modyfikuje się do postaci obowiązującej dla wielomianów stopnia formula_43
gdzie formula_44 jest wielomianem stopnia formula_45
Całka we wzorze (d) zeruje się, gdy wielomiany formula_44 są ortogonalne z jednomianami formula_47 dla formula_48 przy formula_49 Dokładnie taką własność mają wielomiany Legendre’a. Dla nich mamy wtedy zamiast (d)
Ten warunek jest spełniony tożsamościowo dla dowolnych wartości formula_50 gdy formula_22 są pierwiastkami wielomianu Legendre’a formula_2-tego stopnia, wtedy bowiem formula_53
Metody losowe.
Do przybliżonego obliczania całki oznaczonej można również wykorzystać metody probabilistyczne. Należy pamiętać jednak, że wynik takiego całkowania jest też zmienną losową.
Idea opiera się na policzeniu pola pod wykresem funkcji dla formula_54 i odjęciu pola nad wykresem dla formula_55
Przykłady.
Przykład – metoda prostokątów.
Spróbujmy scałkować funkcję formula_60 na przedziale od 0 do 1. Ponieważ da się ją scałkować analitycznie, znamy dokładny wynik i możemy łatwo obliczać błąd przybliżenia różnych metod całkowania. Z dokładnością do 10 miejsc dziesiętnych prawidłowy wynik wynosi:
Całkowanie numeryczne za pomocą zasady punktu środkowego da nam wynik:
co daje błąd 0,0361115771 (błąd względny 4,3%) – niewielki jak na tak prostą metodę, jednak oczywiście niezadowalający do wielu zastosowań.
Żeby uzyskać lepsze przybliżenia możemy podzielić przedział całkowania:
formula_64
z błędem bezwzględnym 0,0088296604 lub względnym 1%.
Dzieląc przedział całkowania na więcej fragmentów, możemy uzyskać lepsze przybliżenie:
Przykład 2.
Całkowanie numeryczne przebiegów czasowych. Spróbujmy scałkować spróbkowany przebieg formula_65 na przedziale od 0 do formula_66 [s]. Oznaczmy częstotliwość próbkowania przebiegu przez formula_67 [Hz].
Do obliczeń wykorzystamy metodę prostokątów. Średnica podziału formula_68 wynosi 1. Niech formula_69 oznacza próbkę po całkowaniu. Każdy wyraz formula_70 można obliczyć jako sumę częściową:

</doc>
<doc id="177303" url="https://pl.wikipedia.org/wiki?curid=177303" title="Języki mikronezyjskie">
Języki mikronezyjskie

Języki mikronezyjskie – grupa języków oceanicznych (wschodnioaustronezyjskich) z rodziny języków austronezyjskich, którymi posługuje się ok. 170 tys. rdzennych mieszkańców wysp Oceanii. 
Klasyfikacja języków oceanicznych:

</doc>
<doc id="177305" url="https://pl.wikipedia.org/wiki?curid=177305" title="Gossamer Albatross">
Gossamer Albatross

Gossamer Albatross – mięśniolot zbudowany przez Paula MacCready'ego, który 12 czerwca 1979
jako pierwszy statek powietrzny napędzany siłą ludzkich mięśni przeleciał nad kanałem La Manche, zdobywając w ten sposób nagrodę Kremera.
"Gossamer Albatross" pilotowany był przez kolarza Bryana Allena. Wyposażony w dwułopatowe śmigło przebył trasę 36 km w czasie 2 godzin i 49 minut. Wysokość lotu była różna: początkowo wynosiła 7,5 m, później 5 m, a następnie 3,5 m. Lot rozpoczął się o godz. 5.51 (czasu miejscowego) z lotniska koło wsi Manston. Po przeleceniu ok. 800 m nad lądem, mięśniolot znalazł się nad wodami kanału La Manche. Lot przebiegał bez zakłóceń, z wyjątkiem dwóch kryzysów pilota, podczas których wysokość lotu mięśniolotu niebezpiecznie malała. Lądowanie odbyło się na plaży w Cap Gris Nez koło miejscowości Le Crotoy. Po zakończeniu lotu, mocno zmęczony pilot stwierdził, iż mógłby jeszcze przelecieć tylko 10–15 m.
Konstrukcja "Albatrosa" przypomina samolot braci Wright z wysuniętym daleko do przodu statecznikiem (tzw. układ kaczki). Zbudowany był z folii mylarowej rozpiętej na szkielecie z laminatu wzmocnionym włóknem węglowym. Aby zapewnić sztywność skrzydeł, zastosowano żebrowanie z polistyrenu, a całość wzmocniono cięgnami z kevlaru. Pusty mięśniolot miał masę jedynie 32 kg, jego całkowita masa podczas lotu nad kanałem wynosiła 100 kg. Aby zmniejszyć zapotrzebowanie na moc oprócz minimalizacji masy zastosowano płat o b. dużym wydłużeniu, co zmniejszało opór indukowany. W spokojnym powietrzu moc potrzebna do zapewnienia mu lotu wynosiła około 0,25 konia mechanicznego, lecz najlżejsza turbulencja wymagała gwałtownego jej wzrostu. Pilot podczas lotu zajmował pozycję pionową, siedząc na siodełku typu rowerowego. Kabina pilota wyposażona była w radiotelefon, prędkościomierz, wysokościomierz oraz w 2 l zapas wody. Napęd pedałowy, nożny przekazywany był przez plastikowy łańcuch do śmigła pchającego, obracającego się z prędkością ok. 75 obr./min.
"Albatros" został zaprojektowany i zbudowany przez zespół kierowany przez konstruktora lotniczego Paula MacCready'ego, jako rozwinięcie "Gossamer Condora". "Condor" był pierwszym mięśniolotem, który wykonał w powietrzu pętlę o kształcie ósemki na ściśle określonej trasie. Miało to miejsce 23 sierpnia 1977 roku.
Zespół MacCready'ego zbudował dwa "Albatrosy", zapasowy mięśniolot był badany w ramach programu badawczego NASA, a następnie odbył lot w hali astrodomu w Houston. "Albatros II" stoi obecnie w muzeum lotnictwa w Seattle. "Oryginalnego" "Albatrosa" można obejrzeć na wystawie w Smithsonian Institution.
Następcą "Albatrosa" był napędzany energią Słońca "Gossamer Penguin".

</doc>
<doc id="177307" url="https://pl.wikipedia.org/wiki?curid=177307" title="Języki polinezyjskie">
Języki polinezyjskie

Języki polinezyjskie – grupa języków oceanicznych (wschodnioaustronezyjskich) z rodziny języków austronezyjskich, którymi posługuje się ok. 1 mln tubylczych mieszkańców wysp Oceanii. Większość z nich używana jest w obrębie tzw. trójkąta polinezyjskiego, którego zasięg wyznaczają Hawaje, Nowa Zelandia i Wyspa Wielkanocna, niektóre jednak, klasyfikowane jako języki peryferyjne (ang. "outlier") geograficznie pozostają poza trójkątem, na terenie Mikronezji i Melanezji.

</doc>
<doc id="177310" url="https://pl.wikipedia.org/wiki?curid=177310" title="Peer Gynt (balet)">
Peer Gynt (balet)



</doc>
<doc id="177312" url="https://pl.wikipedia.org/wiki?curid=177312" title="Wróblin Głogowski">
Wróblin Głogowski

Wróblin Głogowski (niem. "Fröbel") – dawna wieś, obecnie prawie zupełnie opuszczona część Głogowa, w województwie dolnośląskim, w powiecie głogowskim. Wróblin leży w bezpośrednim sąsiedztwie Huty Miedzi Głogów. Zdegradowanie środowiska naturalnego przez hutę zmusiło mieszkańców wioski do jej opuszczenia. Obecnie Wróblin Głogowski znajduje się w granicach administracyjnych Głogowa i zamieszkuje go jedna rodzina.
Nazwa.
Nazwa wywodzi się od polskiej nazwy „wróbel”, ptaka z rodziny wróbowatych (Passeridae). Według niemieckiego geografa oraz językoznawcy Heinricha Adamy’ego nazwa miejscowości wywodzi się od polskiej nazwy "„wróbel”" – "„von wróbel = Sperling”". W swoim dziele o nazwach miejscowych na Śląsku wydanym w 1888 roku we Wrocławiu jako najwcześniejszą wymienia polską nazwę – "„Wróblina”" podając jej znaczenie "„Sperlingdorf”" czyli po polsku "„Wieś wróbli”". Niemcy zgermanizowali nazwę na "Fröbel" w wyniku czego utraciła ona swoje pierwotne znaczenie.
W 1295 w kronice łacińskiej "Liber fundationis episcopatus Vratislaviensis" (pol. „Księdze uposażeń biskupstwa wrocławskiego”) miejscowość wymieniona jest w formie "Wroblino".
Zabytki.
Do wojewódzkiego rejestru zabytków wpisane są obiekty:
Inne zabytki:
W pobliżu Wróblina Głogowskiego odkryto ciałopalne cmentarzyska kultury łużyckiej. Znaleziska wystawione są obecnie w Muzeum Archeologiczno-Historycznym w Głogowie, w Zamku Książąt Głogowskich.

</doc>
<doc id="177315" url="https://pl.wikipedia.org/wiki?curid=177315" title="Druga wojna bałkańska">
Druga wojna bałkańska



</doc>
<doc id="177316" url="https://pl.wikipedia.org/wiki?curid=177316" title="Pierwsza wojna bałkańska">
Pierwsza wojna bałkańska



</doc>
<doc id="177317" url="https://pl.wikipedia.org/wiki?curid=177317" title="Bitwa koło przylądka Esperance">
Bitwa koło przylądka Esperance



</doc>
<doc id="177319" url="https://pl.wikipedia.org/wiki?curid=177319" title="Siły Obronne Izraela">
Siły Obronne Izraela

Siły Obronne Izraela (właśc. "Armia Obrony Izraela"; , "Cawa ha-Hagana le-Jisra’el"; , w skrócie "IDF"; , ) – siły zbrojne państwa Izrael, znane pod hebrajskim akronimem "Cahal" ().
Według rankingu "Global Firepower" (2022) izraelskie siły zbrojne stanowią 18. siłę militarną świata, z rocznym budżetem obronnym w wysokości 17,8 mld dolarów (USD).
Siły Obronne Izraela składają się z trzech rodzajów sił zbrojnych: Wojsk Lądowych, Marynarki Wojennej i Lotnictwa. Dowództwo nad nimi sprawuje szef Sztabu Generalnego Sił Obronnych Izraela (), który podlega Ministrowi Obrony Izraela.
Liczebność sił zbrojnych wynosi 187 tysięcy żołnierzy oraz 445 tysięcy rezerwistów), dysponujących m.in. pojazdami pancernymi, samolotami i okrętami. Choć oficjalnie tego nie potwierdzono, Izrael jest w posiadaniu broni jądrowej, w liczbie – według zachodnich ekspertów – max. 500 głowic, które mogą być przenoszone m.in. przez rakiety średniego zasięgu Lance lub międzykontynentalne Jerycho-3.
Historia Sił Obronnych Izraela.
Początki Sił Obronnych Izraela sięgają swoimi korzeniami do żydowskich organizacji paramilitarnych tworzonych w obronie osiedli żydowskich w Palestynie, począwszy od drugiej aliji (1904-1914). Pierwszą taką organizacją była utworzona 28 września 1907 roku "Bar-Giora" (hebr. בר גיורא). Została ona przekształcona w kwietniu 1909 roku w Ha-Szomer (hebr. השומר), która funkcjonowała do czasów Mandatu Palestyny. "Haszomer" była elitarną formacją paramilitarną, stworzoną głównie w celu obrony przed grupami przestępczymi, które usiłowały kraść majątek żydowskich osiedli. Podczas I wojny światowej w ramach Brytyjskiej Armii sformowano żydowskie jednostki "Korpus Mułów Syjonu" i Legion Żydowski. Po arabskich rozruchach w kwietniu 1920 roku przywództwo żydowskiego osadnictwa dostrzegło pilną potrzebę stworzenia ogólnokrajowej podziemnej organizacji zbrojnej, która mogłaby zapewnić bezpieczeństwo żydowskim osadnikom. W ten sposób 15 czerwca 1920 roku powstała Hagana (hebr. ההגנה). Podczas Rewolty arabskiej 1936 roku "Hagana" stała się w pełni zorganizowaną podziemną organizacją zbrojną, posiadającą trzy główne jednostki: "Korpus Polowy" (hebr. חי”ש, "Hejl Ha-Sade") składający się z siedmiu brygad, "Korpus Gwardii" (hebr. חיל המשמר, "Hejl ha-Miszmar") zajmujący się bezpośrednią ochroną osiedli, oraz kompanie szturmowe Palmach (hebr. פלמ”ח, "Plugot Machac"). Podczas II wojny światowej następcą Legionu Żydowskiego była Brygada Żydowska.
Izraelskie siły zbrojne zostały powołane do życia po utworzeniu niepodległego państwa Izrael. 28 maja 1948 pełniący obowiązki premiera i ministra obrony Dawid Ben Gurion wydał rozkaz wzywający do utworzenia Sił Obronnych Izraela i rozwiązania wszystkich innych żydowskich organizacji paramilitarnych. Rozkaz ten został wydany, pomimo że faktycznie Ben Gurion nie miał takiego prawa do czasu sformowania rządu w dniu 31 maja.
Podstawą do sformowania Sił Obronnych Izraela stała się "Hagana". Dwie inne żydowskie organizacje zbrojne – Irgun i Lechi – początkowo nie zgodziły się dołączyć do państwowych sił zbrojnych i podjęły starania o samodzielne zakupy broni. Na tym tle wybuchł poważny konflikt, w wyniku którego doszło do zatopienia statku "Altalena" (22 czerwca 1948) i bezpośredniego starcia izraelskich żołnierzy z członkami "Irgunu". Ostatecznie wszystkie żydowskie organizacje paramilitarne zostały rozwiązane lub przyłączone do sił zbrojnych. Pierwszym dowódcą Sił Obronnych Izraela został Ja’akow Dori.
Siły zbrojne były tworzone w bardzo trudnych warunkach wojny o niepodległość, którą Izrael prowadził ze swoimi arabskimi sąsiadami. Organizację dowództwa i strukturę podziału na korpusy powielono ze struktury organizacyjnej "Hagany". Podczas tej wojny wystawiono dwanaście brygad piechoty i pancernych. Po wojnie część brygad przekształcono w jednostki rezerwowe, a inne zostały rozwiązane. W następnych latach izraelscy żołnierze prowadzili trudne walki z arabskimi "fedainami", którzy napadali na Izrael z terytorium Jordanii i Egiptu. W ten sposób izraelskie siły zbrojne zdobywały doświadczenie w prowadzeniu wojny partyzanckiej. Pierwszym poważnym testem dla Sił Obronnych Izraela był kryzys sueski w 1956, podczas którego izraelskie brygady zmechanizowane szybkim taktycznym manewrem zajęły półwysep Synaj. Po wstrzymaniu walk Izrael wycofał swoje wojska z Synaju. Podczas wojny sześciodniowej w 1967 izraelska armia zajęła półwysep Synaj, Strefę Gazy, Zachodni Brzeg, Wschodnią Jerozolimę i Wzgórza Golan. Wojna ta całkowicie zmieniła równowagę sił w regionie, ukazując Siły Obronne Izraela jako najsilniejszą armię Bliskiego Wschodu. W następnych latach prowadzona była wojna na wyczerpanie, pojawiał się także coraz większy problem palestyńskiego terroryzmu.
Zaskoczenie wojną Jom Kipur w 1973 i jej konsekwencje, zmusiły Siły Obronne Izraela do całkowitej reorganizacji i zmiany podejścia do sposobów prowadzenia wojny. Zmieniono wówczas systemy szkolenia żołnierzy i dowództwa, koncentrując się na konfliktach o małej aktywności działań zbrojnych, metodach prowadzenia walki miejskiej i walce z terroryzmem. Doświadczenie to przydało się podczas wojny libańskiej w latach 1982–1985. Walka z terroryzmem była głównym celem działań podczas pierwszej intifady i intifady Al-Aksa. Zmuszało to izraelską armię do ciągłej przebudowy swojej struktury i poszukiwania nowych metod działania. Kolejnymi wyzwaniami okazały się II wojna libańska i operacja Płynny Ołów, w których izraelskie siły zbrojne walczyły z coraz silniejszymi organizacjami Hamasu i Hezbollahu.
Zadania i struktura Sił Obronnych Izraela.
Misją Sił Obronnych Izraela jest obrona istnienia, integralności terytorialnej i suwerenności państwa Izrael. Chronić mieszkańców Izraela i zwalczać wszelkie formy terroryzmu, które zagrażają codziennemu życiu.
Zadania SOI.
Siły Obronne Izraela cechuje rzadko spotykana w innych krajach o ustroju demokratycznym koncepcja „narodu pod bronią”, umożliwiająca szybką mobilizację stosunkowo dużej liczby żołnierzy. Przyjęcie tej koncepcji wymusiła przewaga ludnościowa sąsiednich narodów arabskich, z których niektóre odmawiają Izraelowi prawa do istnienia. Oficjalna izraelska doktryna wojskowa opiera się na następujących punktach:
System dowodzenia.
Siły Obronne Izraela nie mają instytucji naczelnego dowódcy. Jedna z Ustaw Zasadniczych dotycząca armii z 1976 przeniosła dowództwo nad armią na rząd. Tak więc Minister Obrony Izraela – zawsze cywil, choć często emerytowany oficer – jest najwyższym dowódcą SOI i uosobieniem cywilnej kontroli nad wojskiem. Gabinet musi każdorazowo wyrażać zgodę na główne wojskowe cele i operacje. W normalnych warunkach zajmuje się tym głównie Rada Bezpieczeństwa Narodowego i to na niej spoczywa główna odpowiedzialność. Cykliczne raporty dotyczące stanu wojska podawane są do wiadomości izraelskiego parlamentu – Knesetu, a te zajmujące się sprawami funduszy armii do Rady Finansowej.
Najwyższy rangą oficer SOI (formalnie uznawany za głównodowodzącego), jedyny wojskowy w stopniu generała-porucznika, jest jednocześnie szefem Sztabu Głównego, bezpośrednio odpowiedzialnym przed Ministrem Obrony. Od 15 stycznia 2019 funkcję na tym stanowisku pełnił raw alluf Awiw Kochawi. Po zakończeniu jego czteroletniej kadencji, 16 stycznia 2023 roku nowym szefem Sztabu został Herci Halewi. Sztab generalny zajmuje się „profesjonalnymi sprawami”, takimi jak organizacją, treningiem, planowaniem oraz wykonywaniem operacji wojskowych. Szef sztabu generalnego mianowany jest przez ministra obrony na okres 3 lat, która to kadencja może być skrócona lub przedłużona. Wewnątrz ministerstwa obrony najwyższy rangą oficer odpowiedzialny jest za produkcję obronną, infrastrukturę, budżet, a mimo to minister może interweniować we wszystkie dziedziny działalności armii.
Sztab Główny Sił Obronnych Izraela składa się z:
Dowódca sił lądowych odpowiedzialny jest za wyszkolenie, taktykę, wyposażenie i rozwój czterech korpusów wojsk naziemnych: piechoty, sił pancernych, artylerii i jednostek inżynieryjnych. Kontrola operacyjna nad wyżej wymienionymi siłami wywodzi się od szefa sztabu, któremu podlegają dowódcy trzech obszarów strategicznych: Północnego (oddziały skierowane do obrony przeciwko ewentualnemu atakowi z terenu Syrii i Libanu), Centralnego (oddziały przeciwko Jordanii) i Południowego (skierowane przeciwko Egiptowi); dowodzą oni dywizjami i brygadami. Marynarka wojenna i siły lotnicze nie są traktowane jako całkowicie autonomiczne rodzaje sił zbrojnych, jednakże zarówno lotnictwo ("Chejl ha-Awir"), jak i oddziały morskie ("Chejl ha-Jam") zawsze cieszyły się większą swobodą, niż jest to zapisane w jakichkolwiek dokumentach. Ich dowódcy mają status najwyższych doradców szefa sztabu. Wraz z dowódcami poszczególnych stref obrony lądowej posiadają oni rangę dwugwiazdkowych generałów.
Siły Lądowe.
W 1988 Międzynarodowy Instytut Studiów Strategicznych w Londynie ustalił wielkość sił naziemnych na 175 tys. żołnierzy, w czym 16 tys. żołnierzy zawodowych. Dodatkowo 430 tys. mężczyzn i kobiet było regularnie szkolonymi rezerwistami, których ewentualna pełna mobilizacja zajmowała maksymalnie 72 godziny. Sztaby dowódcy każdego z trzech obszarów strategicznych podzielone są na gałęzie odpowiedzialne za zasoby ludzkie, operacje, trening i dostawy. Zakres władzy każdego z takich oficerów rozszerzony jest na oddziały wojskowe zajmujące się obroną obszaru, włączając w to zabezpieczenie wiosek, zwłaszcza tych znajdujących się niedaleko ewentualnej linii frontu. W czasie wojny dowódcy stref zajmują się również koordynacją działań jednostek powietrznych i morskich znajdujących się w obszarach ich zwierzchnictwa.
Siły pancerne składają się z trzech dywizji pancernych, każda z nich złożona z dwóch brygad pancernych i jednej brygady artylerii, plus jedna brygada pancerna i jedna piechoty zmechanizowanej gotowe do mobilizacji. Dostępnych jest także pięć niezależnych brygad piechoty zmechanizowanej. Rezerwy taktyczne składają się z dziewięciu dywizji pancernych, jednej mobilnej drogą lotniczą oraz z dziesięciu brygad piechoty rozlokowanej dla ochrony granic. W praktyce układ oddziałów jest bardzo łatwo zmienić w zależności od sytuacji strategicznej, nie stanowi problemu ewentualne przeniesienie jakiegoś oddziału do strefy, w której jest on potrzebny, nawet jeśli znajduje się ona daleko od miejsca pierwotnego stacjonowania danej jednostki.
Od wojny sześciodniowej w 1967 brygada jest podstawową jednostką armii izraelskiej, a dowódcy owych oddziałów posiadają stosunkowo znaczną autonomię. Szczególnie widoczne było to podczas starć zbrojnych, a pewna swoboda dowódców brygad stała się jedną z głównych zasad SOI. Między 1977 a 1987 armia izraelska zmieniła układ sił w wojskach pancernych, co spowodowane było wzrostem liczby czołgów. Zredukowano liczbę brygad piechoty, zwiększając jednocześnie liczbę brygad pancernych z 20 do 33 w czasie mobilizacji. Lądowe oddziały armii izraelskiej posiadają prawie 4 tys. czołgów w tym: 1280 czołgów Merkawa, 300 M60A4, 600 M60A3, 400 M60, 250 M48A5, 800 Centurion, 100 T-62, 200 czołgów T-55, oraz około 11 tys. innych pojazdów opancerzonych. Daje to liczbę równą połączonym armiom Egiptu, Syrii i Jordanii.
Większość z wymienionych oddziałów rozmieszczonych jest na północnych i wschodnich obszarach przygranicznych w gotowości na ewentualny atak z terenów Jordanii, Syrii i Egiptu. Zaraz po tym, jak w lipcu 1985 Siły Obronne Izraela wycofały się z południowego Libanu, więcej niż sześć syryjskich dywizji zostało skoncentrowanych w rejonie Wzgórz Golan. SOI odpowiedziały konstruując kilka linii obronnych złożonych z min i zapór przeciwczołgowych na Golanie, a także poprzez koncentrację oddziałów piechoty i wojsk pancernych niedaleko granicy. Jednocześnie wzmocniono kontrolę skierowaną przeciwko nielegalnym jej przekroczeniom.
Marynarka Wojenna.
Izraelska marynarka wojenna jest to najmniejsza liczebnie część składowa armii izraelskiej – według danych z 1988 składała się ona z ok. 1 tys. oficerów i 8 tys. żołnierzy, w tym 3,2 tys. poborowych. Marynarka doskonale spełniła pokładane w niej nadzieje podczas wojny Jom Kipur w 1973, kiedy to udało jej się zatopić osiem arabskich okrętów torpedowych, nie tracąc przy tym żadnego. Wkrótce potem Syria otrzymała od ZSRR nowe, nowocześniejsze jednostki na miejsce zniszczonych. Podobnie było z Egiptem, który – dysponując flotą złożoną ze 140 okrętów w 1988 – przewyższał Izrael pod tym względem. Pomimo tego równowaga sił została zachowana za sprawą zaawansowania technologicznego jednostek izraelskich.
W latach 80. i 90. XX wieku wykorzystywanie morza jako środka transportu dla przerzutów broni m.in. dla Organizacji Wyzwolenia Palestyny zwróciło uwagę na konieczność zabezpieczenia wybrzeża. W 1993 do służby wprowadzono zbudowane w USA w oparciu o izraelski projekt korwety typu Sa’ar 5 wyposażone w rakiety Harpoon i Gabriel, a także zdolne do zabrania na pokład helikoptera (typu SA-366G Dauphin, Kaman SH-2F, lub Sikorsky S-76N – możliwe jest również przenoszenie dwóch śmigłowców z tym, że jeden podczas postoju znajduje się na lądowisku, a nie w hangarze okrętu).
W latach 1999–2000 do służby weszły trzy zbudowane w Niemczech okręty podwodne klasy Dolphin (INS „"Dolphin"”, INS „"Lewiatan"” oraz INS „"Tekuma"”).
W 2005 roku Izrael zamówił dwa dodatkowe okręty podwodne, z których jeden został przekazany w 2012 (INS Tannin), a drugi został dostarczony w 2013 (INS Rahav). Te dwa nowe okręty podobne są do wysoko zaawansowanej niemieckiej U212 łodzi podwodnej i wyposażone w napęd niezależny od powietrza – System AIP. 11 marca 2012 Izrael i Niemcy podpisały umowę na budowę i dostawę szóstego okrętu podwodnego.
W 2014 flota izraelska składała się z: 3 korwet rakietowych typu Sa’ar 5, 8 kutrów rakietowych klasy Sa’ar 4,5, 3 okrętów podwodnych typu Delfin i 2 okrętów podwodnych typu Super Delfin, 15 łodzi patrolowych klasy Dabur, 19 szybkich kutrów patrolowych klasy Super Dvora Mk II, 2 szybkich kutrów patrolowych klasy Shaldag, 3 łodzi patrolowych klasy Stingray Interceptor-2000, 8 łodzi patrolowych klasy Tzir'ah oraz jednostek pomocniczych i łodzi wykorzystywanych przez jednostki specjalne – komandosów.
Flota operuje w dwóch niepołączonych strefach – Morzu Śródziemnym (główne porty to Hajfa i Aszdod) i w Zatoce Akaba (port wojskowy w Ejlacie). Pierwsze jednostki typu "Reshef" stacjonowały na Morzu Czerwonym, ale zostały przetransportowane (opływając Przylądek Dobrej Nadziei) na Morze Śródziemne – powodem stał się zwrot Synaju Egiptowi.
W skład Marynarki Wojennej Izraela wchodzi także 13. Flotylla – elitarna jednostka komandosów marynarki wojennej, która specjalizuje się w akcjach morsko-lądowych, zwalczaniu terroryzmu, operacjach dywersyjnych, wywiadem morskim oraz akcjach ratowania i odbijania zakładników na morzu i lądzie. Wykorzystuje ona wszystkie dostępne okręty i łodzie oraz także lekkie samoloty i śmigłowce. Dzięki temu oddziały te mogą być transportowane do niemal każdego miejsca na wybrzeżach wschodniego Morza Śródziemnego i Morza Czerwonego.
Lotnictwo.
Siły Powietrzne Izraela uchodzą za jedne z najlepszych sił powietrznych świata, a ich potencjał bojowy – mimo stosunkowo niewielkiej liczebności – przewyższa (ze względu na wyższą jakość sprzętu, a przede wszystkim lepsze wyszkolenie) potencjał wojsk lotniczych państw ościennych, co udowodniły w serii wygranych konfliktów zbrojnych z państwami arabskimi w ciągu minionych sześćdziesięciu lat, w których zadawały przeważającym liczebnie wrogom straty proporcjonalnie większe od własnych.
W 2008 w siłach powietrznych służyło około 34 tys. żołnierzy. Ponadto ok. 55 tys. rezerwistów w każdej chwili może być powołanych pod broń. Izrael posiada około 400 odrzutowych samolotów bojowych pierwszej linii, są to: wielozadaniowe myśliwce F-16 oraz większe i cięższe myśliwce F-15. Ponadto kilkaset samolotów typu A-4 Skyhawk, F-4 Phantom i Kfir jest w rezerwie. Siły lotnicze wyposażone są także w samoloty posiadające radary szybkiego ostrzegania, transportowe, treningowe i helikoptery (m.in. Apache).
Broń atomowa.
Właściwie pewne jest, że Izrael posiada arsenał jądrowy, który jest niezwykle ważnym elementem stosowanej przez niego doktryny odstraszania. Jego dokładna wielkość nie jest znana, przypuszcza się jednak, iż wynosi około 500 głowic i zajmuje czwarte miejsce na świecie pod względem liczebności (tu należy podać źródło, zgodnie z dostępnymi w sieci informacjami Izrael posiada 60-200 głowic). Arsenał atomowy składa się najprawdopodobniej ze 108 artyleryjskich taktycznych pocisków nuklearnych ok. 20 kt, 116 głowic pięciokilogramowych, 80 sześciokilogramowych plutonowych głowic bojowych, 10 bomb uranowych oraz z nieznanej liczby bomb neutronowych, walizkowych, minowych (nuklearne miny), termojądrowych o sile 1 megatony i 200-kilogramowych głowic 100-kilotonowych. Izrael dysponuje różnymi (nuklearna strategiczna triada) środkami przenoszenia broni masowej zagłady; lądowymi: trzema batalionami wyposażonymi w artylerię o kalibrze 173 mm i 203-milimetrową z atomową amunicją o zasięgu 72 km i sile 20 kt,
100 zmodyfikowanymi pociskami balistycznymi (ze średniego zasięgu na międzykontynentalny) typu Jerycho-2 B o zasięgu ok. 8000 km mogącymi przenieść jedną głowicę o mocy 1 Mt, lub 1000 kg konwencjonalną, oraz 50 pociskami Jerycho-3 o zasięgu 11 500 kilometrów i uzbrojonymi w zależności od konfiguracji w 3 głowice typu MIRV, sześć 100-kt głowic, lub jedną o mocy 1 megatony, oba te pociski są umieszczone na mobilnych wyrzutniach. Jedyny izraelski ośrodek atomowy, Dimona na pustyni Negew jest pilnie strzeżony. Pewną ilość informacji na ten temat ujawnił jeden z jego pracowników, Mordechaj Vanunu, który za ujawnienie tajemnic broni atomowej Izraela został osądzony i skazany na 18 lat więzienia.
Formacje współpracujące.
Z Siłami Obrony Izraela współpracują liczne formacje, które formalnie nie należą do jej struktury organizacyjnej. Są to: agencja wywiadowcza Mosad, służba bezpieczeństwa wewnętrznego Szin Bet i Rada Bezpieczeństwa Narodowego.
Dodatkową z siłami zbrojnymi współdziałają: policja, straż graniczna, straż więzienna i straż Knesetu.
Stopnie wojskowe, mundury i insygnia.
Stopnie wojskowe.
W odróżnieniu od większości armii świata Siły Obronne Izraela używają tych samych stopni wojskowych we wszystkich rodzajach sił zbrojnych, w tym w siłach powietrznych i marynarce wojennej. Większość stopni, w tym również niektóre oficerskie i podoficerskie, może być przyznanych w wyniku odbycia służby w rezerwie bez konieczności służby polowej lub szkolenia.
Oznaki stopni umieszcza się na mundurze. W Siłach Obronnych Izraela oznaki stopni nosi się na pagonach lub nakryciu głowy (czapce garnizonowej lub berecie). Żołnierze sił lądowych noszą dystynkcje w kolorze mosiądzu na czerwonym tle. Żołnierze sił powietrznych mają dystynkcje w kolorze srebrnym na niebieskim lub granatowym tle, i dodatkowo noszą złote pasy na rękawach mundurów. Marynarze noszą złote dystynkcje szyte na granatowym materiale.
Korpus poborowych
Najniższe stopnie wojskowe otrzymują żołnierze poborowi, którzy odbywają obowiązkową służbę wojskową:
Korpus chorążych
Do korpusu chorążych wchodzą tylko żołnierze ochotnicy, przedłużający czas obowiązkowej służby wojskowej:
Oficerowie Akademii
Korpus oficerski
Mundury.
Siły Obronne Izraela posiadają kilka rodzajów umundurowania:
Wszyscy pracownicy mundurowi sił naziemnych noszą mundury w kolorze oliwkowym, natomiast pracownicy marynarki wojennej i lotnictwa noszą mundury w kolorze beżowym. Mundury składają się z koszuli, spodni, bluzy, kurtki i butów. Przy mundurze kobiecym spódnica może zastąpić spodnie. Nakrycie głowy stanowią czapki, hełmy i berety. Kolor beretu jest uzależniony od rodzaju sił zbrojnych: siły powietrzne – kolor niebiesko-szary, korpus pancerny, piechota zmechanizowana i artyleria – czarny, piechota – oliwkowy, spadochroniarze – czerwony, saperzy – szary, oraz osobne dla "Brygady Giwati" – fioletowy, oraz "Brygady Golani" – brązowy. Niektóre jednostki posiadają niewielkie zmiany w umundurowaniu, np. żandarmeria wojskowa nosi białe pasy i czapki policyjne. Natomiast żołnierze niektórych jednostek specjalnych mogą być całkowicie zwolnieni z obowiązku noszenia munduru wojskowego.
Insygnia wojskowe.
Izraelscy żołnierze noszą trzy rodzaje insygniów wojskowych (odrębne od stopni wojskowych), które określają rodzaj sił zbrojnych, konkretną jednostkę oraz zajmowane stanowisko.
Nowi żołnierze, odbywający podstawowe szkolenie, nie noszą jeszcze żadnych insygniów wojskowych. Żołnierze pełniący służbę w sztabach powyżej poziomu korpusu, często noszą insygnia Sztabu Głównego, pomimo że oficjalnie do niego nie należą. Poszczególne jednostki są identyfikowane po insygniach noszonych na lewym ramieniu munduru. Większość jednostek posiada własne symbole. Odrębne insygnia określają stanowisko zajmowane przez żołnierza w jednostce, chociaż najczęściej są to potwierdzenia odbytych szkoleń lub kursów. Odrębne insygnia oznaczają, że żołnierz walczył w określonej wojnie.
Budżet.
W latach 1960–1966 Izrael przeznaczał na cele obronne średnio 9% PKB. Wydatki na obronność gwałtownie wzrosły po wojnach w 1967 i 1973. W 1980 osiągnęły rekordową wielkość 24% PKB, i od tego momentu zaczęły spadać do obecnej wielkości około 9% PKB (wydatki rzędu 15 miliardów dolarów) po podpisaniu traktatów pokojowych z Egiptem i Jordanią. Pomimo tej redukcji wydatków na obronność Izrael znajduje się w światowej czołówce państw na świecie, które wydają najwięcej pieniędzy na zbrojenia.
W dniu 30 września 2009 premier Binjamin Netanjahu, minister obrony Ehud Barak i minister finansów Juwal Steinitz zatwierdzili zwiększenie wydatków na obronność kraju. Decyzję tę podjęto ze względu na zwiększone zagrożenie ze strony Iranu. Ostatecznie parlament zatwierdził dwuletni budżet państwa, który zakłada rekordowe w historii Izraela wydatki na obronność. W 2009 budżet obronny otrzymał 48,6 mld NIS, a w 2010 53,2 mld NIS.
Służba wojskowa.
Szkolenie przed-wojskowe odbywa się w ramach obowiązkowego programu Gadna, natomiast zasadnicza służba wojskowa w Izraelu odbywa się w trzech różnych zakresach:
"Dyrekcja Zasobów Ludzkich" (hebr. אגף כוח אדם, "Agaf Ko’ach Adam", w skrócie "Aka") przy Sztabie Głównym, zajmuje się koordynacją zarządzania zasobami ludzkimi i ich rozmieszczeniem w Siłach Obronnych Izraela.
Służba regularna.
Powszechna służba wojskowa w Izraelu jest obowiązkowa dla wszystkich izraelskich obywateli powyżej 18. roku życia. Zwolnienie od obowiązkowej służby wojskowej dotyczy wyłącznie Arabów, ale nie Druzów – chociaż pewne wyjątki od reguły są czynione ze względów religijnych, zdrowotnych lub psychologicznych.
Nowi imigranci poniżej 18. roku życia w momencie przyjazdu do Izraela wciągani są na listy poborowe i powoływani do wojska w momencie osiągnięcia pełnoletniości. Nowo przybyli mężczyźni w wieku od 19 do 23 lat służą w skróconym okresie, a ci starsi niż 24 lata powoływani są tylko na 120-dniowe podstawowe szkolenie wojskowe. Imigrantki w wieku powyżej 19 lat są ze służby wojskowej zwolnione. Ci natomiast, którzy odbyli już służbę w armiach swoich poprzednich krajów, powoływani są na okresy krótsze niż zwykle trwająca służba.
Mężczyźni służą trzy lata, a kobiety dwa lata. Kobiety służące w jednostkach bojowych niekiedy służą trzy lata – wynika to z faktu dłuższego okresu szkolenia. Dotyczy to także szczególnych miejsc służby, takich jak np. programistów komputerowych i innych. Podczas szkolenia rekrutów odbywa się selekcja ewentualnych kandydatów do jednostek specjalnych. Każda brygada ma odrębne jednostki specjalne.
Służba stała.
Stała służba wojskowa jest przeznaczona dla żołnierzy, którzy po odbyciu regularnej służby zdecydują się na dalszą służbę w armii, w wielu przypadkach wybierając wojskową karierę zawodową. Służba stała opiera się na indywidualnej umowie zawieranej przez armię z żołnierzem. Kontrakt definiuje, jakie usługi będzie wykonywać żołnierz i przez jaki okres. Pod koniec trwania umowy istnieje możliwość przedłużenia kontraktu na dłuższy czas. W wielu przypadkach objęcie określonych stanowisk wojskowych jest możliwe wyłącznie dla żołnierzy zawodowych, którzy przechodzą dłuższe szkolenia wojskowe. Istnieją oddziały składające się wyłącznie z ochotników. Są to jednostki pilotów, „podwodniaków”, komandosów (uważanych przez światowych ekspertów za jedne z najskuteczniejszych tego typu – przykład Sajjeret Matkal w operacji Piorun) niektórych oddziałów zwiadowczych. Z powodu dużej liczby kandydatów konieczne było wprowadzenie szczegółowej i ostrej selekcji wszystkich chętnych. Pierwszeństwo jako takie ma w tej kwestii lotnictwo – służący w nim żołnierze to kandydaci najlepsi z możliwych. Poborowi mają także możliwość wskazania, do jakiej jednostki pragną trafić. Sztandarowym przykładem oddziału ochotniczego jest Brygada Golani, która odznaczyła się w konfliktach zbrojnych z 1973 i 1982.
Żołnierze pełniący służbę stałą otrzymują pełne wynagrodzenie, a po odbyciu określonej przepisami długości czasu służby uzyskują prawa do emerytury wojskowej. Emerytury wojskowe są przyznawane dużo wcześniej niż cywilnym obywatelom państwa.
Służba rezerwowa.
Po odbyciu regularnej służby wojskowej, Siły Obronne Izraela mogą powoływać mężczyzn-rezerwistów do:
W większości przypadków służba rezerwowa odbywa się w tych samych jednostkach wojskowych i z tymi samymi ludźmi, z którymi służyło się podczas służby czynnej. Zwiększa to więzi między żołnierzami, co przekłada się później na ich życie zawodowe w izraelskim społeczeństwie. W praktyce nie wszyscy odbywają coroczne szkolenia wojskowe, co wynika z zaniedbań jednostek lub indywidualnych zwolnień losowych. W sytuacji kryzysu nie istnieją zwolnienia losowe od powołania do służby czynnej. Doświadczenie minionych lat pokazuje, że jednostki rezerwowe osiągały stany osobowe wyższe od wymaganych do osiągnięcia sprawności bojowej.
Służba kobiet.
Poborowe służą w Kobiecych Korpusach Armii, znanych pod hebrajskim skrótem "Chen". Po 5 tygodniach podstawowego treningu żołnierki zostają kierowcami, pielęgniarkami, radiooperatorkami, kontrolerkami lotów, instruktorkami kursów. Kobiety nie biorą udziału w bezpośrednich walkach zbrojnych od czasów wojny wyzwoleńczej w 1948 roku.
Standardy selekcji dla kobiet w armii izraelskiej są ze zrozumiałych powodów wyższe niż dla mężczyzn, a zwolnienia ze służby są o wiele częstsze. Powoływanych jest tylko ok. połowy z 30 tys. kobiet osiągających każdorocznie wiek poborowy. Co roku ze służby zwalniane jest niemal 20% z powodów religijnych, 10% dlatego że są mężatkami, a większość z pozostałych 20% nie spełnia wymagań. Ustawa przyjęta przez IX Kneset w 1978 zapewnia kobietom prawo do zwolnienia ze służby z powodów religijnych jedynie po podpisaniu deklaracji przywiązania do ortodoksyjnych wartości i praktyk. Wzmogło to kontrowersje i obawy przed tym, czy taka „furtka” nie otworzy drogi dla kobiet niereligijnych, które będą chciały po prostu uchylić się o obowiązku i w efekcie nie osłabi to SOI. Z tego powodu kobiety zwolnione z powodów religijnych muszą wypełnić służbę, pracując w placówkach opieki socjalnej lub edukacyjnych. Taka służba zastępcza trwa tyle, ile zwykła służba wojskowa.
Mniejszości w Siłach Obronnych Izraela.
Początkowo w Siłach Obronnych Izraela istniała tendencja, aby nieżydowscy żołnierze służyli w kilku odrębnych jednostkach wojskowych, nazywanych jednostkami mniejszości lub Jednostka 300 – były to druzyjska jednostka rekonesansu i beduińska jednostka transportowa. W 1982 Sztab Główny postanowił zintegrować siły zbrojne poprzez otwarcie dostępu do innych jednostek dla mniejszości nieżydowskich. Jedynie korpus wywiadu i sił powietrznych pozostają zamknięte dla mniejszości.
Druzowie i Czerkiesi.
Mężczyźni Druzowie i Czerkiesi podlegają w Izraelu obowiązkowej służbie wojskowej. Początkowo służyli w odrębnej jednostce – batalion Herev. Jednakże od lat 80. XX wieku druzyjscy żołnierze protestowali przeciwko tej praktyce, która według nich była jawną segregacją odmawiającą im prawa dostępu do elitarnych jednostek wojskowych izraelskiej armii. Ostatecznie armia otworzyła dla Druzów dostęp do innych jednostek i umożliwiła im awans na wyższe stopnie oficerskie. W 1987 pierwszy Druz został mianowany generałem majorem. W 2005 pierwszy Druz ukończył kurs szkolenia pilota-nawigatora, jednak ze względów bezpieczeństwa jego tożsamość nie została ujawniona.
Beduini i izraelscy Arabowie.
Zgodnie z prawem izraelscy Arabowie podlegają obowiązkowej służbie wojskowej. Jednak minister obrony ma pełną swobodę w udzielaniu zwolnienia od służby dla poszczególnych obywateli lub grup obywateli. Długoterminową polityką Izraela jest utrzymywanie zwolnienia od obowiązkowej służby wojskowej dla izraelskich Arabów. Istnieje jednak możliwość odbycia ochotniczej służby, do której zachęcani są zwłaszcza Beduini. Służba ochotnicza jest także dostępna dla muzułmanów i chrześcijan.
Etiopscy Żydzi.
Felaszowie stopniowo stają się częścią izraelskiego społeczeństwa, i coraz częściej biorą udział w normalnym życiu religijnym, gospodarczym, politycznym, a także w służbie wojskowej. Odbycie służby wojskowej otwiera im nowe możliwości kariery zawodowej oraz dostęp do miejsc pracy, które wcześniej były dla nich zamknięte.
Haredim.
Należy wspomnieć o ultraortodoksach, studiujących w szkołach religijnych jesziwach, którzy są zwolnieni ze służby w armii. Jest to powodem licznych napięć między religijnymi a świeckimi społecznościami żydowskimi w Izraelu.
Ochotnicy haredim mają możliwość odbycia służby wojskowej w 97. batalionie piechoty „Yehuda Netzah”, w którym wszystko dostosowano do spełnienia religijnych wymogów życia codziennego ortodoksyjnych Żydów. Kobiety są dopuszczone do służby tylko po przedstawieniu dokumentów potwierdzających, że są żonami żołnierzy lub oficerów. W jednostce podaje się koszerne jedzenie i celebruje tradycyjne święta żydowskie.
Osoby LGBT.
Izrael jest jednym z 24 państw, które pozwalają homoseksualistom na służbę w wojsku. Od początku lat 90. XX wieku tożsamość seksualna nie stanowi formalnej przeszkody w odbyciu służby wojskowej.
Do lat 80. Siły Obronne Izraela usuwały ze służby żołnierzy, którzy otwarcie przyznawali się do orientacji homoseksualnej. W 1983 wydano zezwolenie na służbę, z wyłączeniem wywiadu i stanowisk z dostępem do ściśle tajnych informacji. W 1993 doszło na ten temat do burzliwej debaty parlamentarnej, po której armia została zmuszona wycofać się ze wszystkich ograniczeń wobec homoseksualistów.
Zagraniczni wolontariusze.
Siły Obronne Izraela przygotowały trzy programy dla zagranicznych wolontariuszy:
Stosunki zagraniczne.
Stany Zjednoczone.
Stany Zjednoczone są strategicznym sojusznikiem Izraela. Od 1983 regularnie dwa razy do roku zbierają się wspólne amerykańsko-izraelskie grupy polityczno-wojskowe. Armia Stanów Zjednoczonych uczestniczy z Siłami Obrony Izraela we wspólnych ćwiczeniach wojskowych i sztabowych. Oba państwa współpracują ze sobą w dziedzinie wymiany informacji, technologii i rozwoju nowych rodzajów broni. Dodatkowo, Stany Zjednoczone utrzymują na terytorium Izraela dwa tajne magazyny ze sprzętem wojskowym i amunicją o wartości 493 milionów dolarów.
Od 1976 Izrael jest największym odbiorcą amerykańskiej pomocy zagranicznej. W 2009 Izrael otrzymał w ten sposób pomoc wojskową o wartości 2,55 miliarda dolarów – 26% tej kwoty musiała być przeznaczona na zakup sprzętu wojskowego w amerykańskim przemyśle zbrojeniowym.
Indie.
Indie są ważnym strategicznym i wojskowym partnerem Izraela. W 2006 współpraca wojskowa osiągnęła wartość 900 milionów dolarów. Izrael sprzedał Indiom między innymi systemy radarowe EL/M-2075, systemy obrony przeciwlotniczej oraz umożliwił dostęp do zaawansowanych technologii kosmicznych.
Niemcy.
Współpraca wojskowa Niemiec i Izraela jest dyskretna, dotyczy dziedzin wymiany informacji oraz technologii wojskowych. W niemieckich stoczniach wybudowano izraelskie okręty podwodne klasy Dolphin. Niemieckie silniki V12 są jednostkami napędowymi czołgów Merkawa Mk IV, a jego armata jest produkowana na licencji działa Rheinmetall 120 mm.
Wielka Brytania.
Współpraca wojskowa z Wielką Brytanią dotyczy głównie pozyskania nowoczesnych brytyjskich technologii wojskowych – wyposażenie korwet rakietowych klasy Sa’ar 4,5, uzbrojenie dla samolotów myśliwsko-bombowych F-4 Phantom oraz silniki dla samolotów bezzałogowych Elbit Hermes 450. Brytyjska sprzedaż broni do Izraela obejmuje również lekką broń, amunicję oraz części zapasowe do helikopterów, czołgów, transporterów opancerzonych i samolotów bojowych.
Chiny.
Izrael jest drugim pod względem wielkości sprzedaży zagranicznym dostawcą broni do Chińskiej Republiki Ludowej. Zawarte umowy obejmują sprzedaż bezzałogowych samolotów szpiegowskich, satelitów komunikacyjnych i innego różnorodnego sprzętu wojskowego.
Inne państwa.
Izrael utrzymuje także w mniejszym stopniu współpracę wojskową z Turcją, Czechami, Polską, Francją, Hiszpanią, Słowacją, Kanadą, Australią, Słowenią, Rumunią, Węgrami, Grecją, Belgią, Austrią, Gruzją, Serbią i innymi państwami.

</doc>
<doc id="177321" url="https://pl.wikipedia.org/wiki?curid=177321" title="Druga wojna kappelska">
Druga wojna kappelska



</doc>
<doc id="177323" url="https://pl.wikipedia.org/wiki?curid=177323" title="Wzór Wallisa">
Wzór Wallisa

Wzór Wallisa – rozwinięcie liczby π w iloczyn nieskończony uzyskane w roku 1655 przez Johna Wallisa. Historycznie wzór Wallisa był jednym z pierwszych przedstawień liczby π w postaci granicy ciągu liczb wymiernych, które było stosunkowo proste do wyliczenia. Dziś wzór ten ma znaczenie raczej historyczne ponieważ istnieją rozwinięcia liczby π pozwalające na przybliżone obliczanie wartości tej liczby „szybciej zbieżne”. Wzór Wallisa ma postać:
Wyprowadzenie.
Pierwiastki funkcji formula_2 są postaci formula_3 gdzie formula_4 jest liczbą całkowitą. Postępując "a priori" analogicznie jak w teorii wielomianów, funkcję tę przedstawia się jako nieskończony iloczyn czynników dwumiennych:
gdzie formula_4 jest pewną stałą. Aby znaleźć granicę formula_4 zauważamy, że
Korzystając z faktu, iż:
otrzymujemy formula_10 Następnie otrzymujemy wzór Eulera-Wallisa dla funkcji sinus:
Podstawiając formula_13
Ostatecznie:
Podstawiając w równaniu przybliżenie Stirlinga zarówno dla formula_16 jak i dla formula_17 można po krótkich obliczeniach zauważyć, że formula_18 zbiega do formula_19 przy formula_20

</doc>
<doc id="177324" url="https://pl.wikipedia.org/wiki?curid=177324" title="Pierwsza wojna północna">
Pierwsza wojna północna



</doc>
<doc id="177327" url="https://pl.wikipedia.org/wiki?curid=177327" title="Druga wojna północna">
Druga wojna północna



</doc>
<doc id="177330" url="https://pl.wikipedia.org/wiki?curid=177330" title="Żerań">
Żerań

Żerań – osiedle i obszar MSI w dzielnicy Białołęka w Warszawie.
Opis.
Dawna wieś książęca, następnie królewska, wzmiankowana w XIV wieku. Nazwa pochodzi od staropolskiego określenia "żyr" lub "żer", co oznacza „pastwisko w lesie”.
Osiedle graniczy z Wisłą, dzielnicą Praga-Północ oraz z osiedlami: Tarchomin, Różopol, Konstantynów i Annopol. Część Żerania położona na wschód od bocznic kolejowych nazywana jest Żeraniem Wschodnim.
Osiedle spełnia głównie funkcje przemysłowe, choć w północno-zachodniej części położone są tereny mieszkalne. Na terenie Żerania znajdują się m.in. druga pod względem wielkości Elektrociepłownia Żerań wraz ze składowiskiem odpadów paleniskowych, największa w Warszawie bocznica kolejowa, cementownia i wiele innych.
W okresie PRL na Żeraniu działała Żerańska Fabryka Elementów Betoniarskich „Faelbet” – najstarszy i największy w Polsce producent prefabrykowanych elementów wielkopłytowych dla budownictwa mieszkaniowego.
Na Żeraniu znajduje się Kanał Żerański (wraz ze śluzą), który jest ważnym elementem żeglugi śródlądowej, oraz Port Żerański.
W granicach rejonu MSI Żerań umieszczono: Stare Świdry, Piekiełko, Tarchomin Fabryczny, Żerań Wschodni, Annopol i Marcelin.

</doc>
<doc id="177331" url="https://pl.wikipedia.org/wiki?curid=177331" title="Lobamba">
Lobamba

Lobamba – czwarte co do wielkości miasto Eswatini, położone w środkowo-zachodniej części kraju. Leży w dolinie Zulwini (Królewskiej), jest odległe o około 16 km na południowy wschód od stolicy kraju – Mbabane.
Siedziba parlamentu i króla.
Historia.
Miasto zbudowane zostało w 1830 roku dla króla Sobhuza I.
Kultura.
Coroczne festiwale na cześć królowej matki (sierpień–wrzesień) i króla (grudzień–styczeń).
Sport.
W Lobamba znajduje się stadion narodowy Somholo National Stadium, który może pomieścić 30 tysięcy ludzi.

</doc>
<doc id="177333" url="https://pl.wikipedia.org/wiki?curid=177333" title="Trzecia wojna północna">
Trzecia wojna północna



</doc>
<doc id="177334" url="https://pl.wikipedia.org/wiki?curid=177334" title="Skaningowy mikroskop elektronowy">
Skaningowy mikroskop elektronowy

Skaningowy mikroskop elektronowy (SEM, z ang. "scanning electron microscope") – rodzaj mikroskopu elektronowego, który wytwarza obraz próbki przez skanowanie powierzchni zogniskowaną wiązką elektronów, które oddziałują z atomami w próbce, wytwarzając różne sygnały zawierające informacje o topografii powierzchni i składzie próbki. Wiązka elektronów „oświetla” kolejne punkty próbki, a pozycja wiązki jest łączona z intensywnością wykrytego sygnału w celu wytworzenia obrazu. W najpopularniejszym trybie SEM elektrony wtórne emitowane przez atomy wzbudzone wiązką elektronów są wykrywane za pomocą detektora elektronów wtórnych (Detektor Everharta-Thornleya). Liczba elektronów wtórnych, które można wykryć, a tym samym natężenie sygnału, zależy m.in. od topografii próbki. Niektóre SEM mogą osiągnąć rozdzielczości lepsze niż 1 nanometr.
Konwencjonalne skaningowe mikroskopy elektronowe wymagają wysokiej próżni, rozwój instrumentów spowodował opracowanie technik SEM w niskiej i zmiennej próżni.
Historia.
Pierwszy obraz SEM uzyskał niemiecki elektrotechnik Max Knoll (1897–1969) w roku 1935. Topografia powierzchni próbki wykonanej ze stali transformatorowej została uzyskana wprzez wykorzystanie kontrastu kanałowania. W roku 1965 firma Cambridge Scientific Instrument Company uruchomiła sprzedaż mikroskopów „stereoscan” zaprojektowanych przez profesora Sir Charlesa Oatleya (1904–1996) i jego doktoranta Gary’ego Stewarta.
Ogólne informacje.
Długość fali elektronów poruszających się w układzie SEM jest dużo mniejsza niż długość fali światła widzialnego, co umożliwia uzyskanie dużo lepszej rozdzielczość niż w mikroskopii świetlnej. Dla światła długość fali wynosi 350–750 nm i jest głównym czynnikiem ograniczającym powiększenie do rzędu 2000×. Natomiast długość fali wiązki elektronów dochodzi do 0,05 nm i ogranicza rozdzielczość dopiero dla powiększeń wynoszących około 3 000 000×.
W klasycznej SEM zakłada się, że ruch elektronów w wiązce omiatającej próbkę jak i wybitych z próbki nie jest zaburzany przez cząsteczki niedokładnej próżni, dlatego wymogiem tej techniki jest próżnia wynosząca co najmniej 10−4 Pa.
Oddziaływanie elektron-próbka.
Skupiona wiązka padając na próbkę wnika do niej. Strefa oddziaływanie pomiędzy elektronami a próbką ma kształt gruszki i rozumiana jest jako miara objętości, w której 95% elektronów pierwotnych uległo rozproszeniu. Próbka wykonana z materiału o dużej liczbie atomowej będzie wykazywała mniejszą głębokość wnikania elektronów w porównaniu do próbki wykonanej z materiału o małej liczbie atomowej. W wyniku oddziaływania wiązką pierwotną na próbkę można uzyskać kilka sygnałów.
Podstawy fizyczne.
W uproszczonym rozumowaniu promieniowanie elektromagnetyczne może być opisane jako strumień fotonów, a poruszające się cząstki jako fale. Wszystkie te mechanizmy opisuje tzw. dualizm korpuskularno-falowy. Dla każdego zakresu promieniowania występuje wiele możliwości różnych procesów rozpraszania wiązki. Ogólnie, rozproszenie fal można podzielić na dwa procesy:
Elektron wtórny.
Elektron wtórny (SE, z ang. "secondary electron") – niskoenergetyczny elektron (umownie o energii kinetycznej mniejszej niż 50 eV), najczęściej wybity z atomów położonych najbliżej powierzchni materiału (rys. 2) w zjawisku zwanym emisją wtórną. Elektronami wtórnymi nie muszą być tylko elektrony wybite na skutek zderzenia niesprężystego, ale również mogą to być elektrony pochodzące z wiązki pierwotnej, które utraciły większość swojej energii w wyniku rozproszenia i jednocześnie wydostały się z powierzchni, trafiając do detektora. Liczba elektronów SE jest bardzo duża w stosunku do liczby elektronów wstecznie rozproszonych. Wydajność emisji SE silnie zależy od wielkości napięcia przyspieszającego. Wyróżnia się dwa podtypy elektronów wtórnych:
Elektron wstecznie rozproszony.
Elektron wstecznie rozproszony (BSE, z ang. "backscattered electron") – wysokoenergetyczny elektron (umownie o energii kinetycznej większej niż 50 eV), który uległ sprężystemu odbiciu i opuścił jednocześnie powierzchnię materiału (umownie z głębokości powyżej 50 nm) praktycznie bez utraty energii kinetycznej (rys. 3). Liczba elektronów BSE jest bardzo mała w stosunku do liczby elektronów wtórnych. Ilościowo elektrony BSE są określane przez współczynnik wstecznego rozpraszania η, definiowany jako stosunek natężenia wiązki (docierającej do detektora) do natężenia wiązki pierwotnej. Współczynnik wstecznego rozpraszania zależy liniowo od liczby atomowej Z (powyżej Z = 40 rośnie monotonicznie), Istnieje możliwość oszacowania obszaru półkulistego, z którego są emitowane elektrony wstecznie rozproszone:
gdzie:
Elektron Augera.
Elektron Augera – niskoenergetyczny elektron (umownie 100–1000 eV) emitowany w wyniku bezpromienistego przeskoku innego elektronu na niższą podpowłokę (rys. 4). Wzbudzony atom emituje nadmiar energii, który może spowodować emisję elektronu Augera lub promieniowania rentgenowskiego. Z tego powodu wyemitowanie elektronu Augera jest konkurencyjne do emisji charakterystycznego promieniowania rentgenowskiego i częściej zachodzi w lekkich materiałach. Elektrony Augera nie są zbierane w standardowym wyposażeniu skaningowego mikroskopu elektronowego. Spektrometr Augera może być osobnym urządzeniem lub działać jako dodatkowy moduł w SEM.
Charakterystyczne promieniowanie rentgenowskie.
Charakterystyczne promieniowanie rentgenowskie – wzbudzony atom oddaje nadmiar energii poprzez emisję promieniowania rentgenowskiego o danej energii (rys. 5). Energia promieniowania wynika z różnicy energii pomiędzy poziomami energetycznymi elektronów (wybitego i przeskakującego). Promieniowanie charakterystyczne jest zjawiskiem konkurencyjnym dla emisji elektronów Augera i częściej zachodzi w przypadku ciężkich materiałów.
Mikroanaliza rentgenowska umożliwia określenie składu chemicznego różnych elementów mikrostruktury materiałów. Wykorzystuje się w tym celu skaningowe mikroskopy elektronowe wyposażone w spektrometry EDS. Pozwala to na analizę pierwiastków o liczbie atomowej &gt; 3 (od berylu wzwyż).
Katodoluminescencja.
Katodoluminescencja – rekombinacja pary elektron-dziura, która została wytworzona przez wybicie elektronu walencyjnego przez wiązkę pierwotną.
Rozdzielczość.
W mikroskopii elektronowej długość wykorzystywanej fali elektronów jest około 105 razy mniejsza od długości fali świetlnej. Charakteryzuje się dużo lepszą rozdzielczością. Bez uwzględniania efektów relatywistycznych elektrony przyspieszone w polu elektrycznym oraz odpowiadająca im długość fali de Broglie’a wyraża się relacją:
gdzie:
W skaningowej mikroskopii elektronowej rozdzielczość zależy głównie od rozmiaru wiązki skanującej. Im mniejszy jest rozmiar wiązki, tym większą rozdzielczość można uzyskać.
Głębia ostrości.
Największy wpływ na wielkość głębi ostrości ma połowa kąta apertury obiektywu oraz długość wykorzystywanej fali. Głębia ostrości zwiększa się, gdy połowa kąta apertury obiektywu maleje, a długość fali wzrasta. Jest to szczególnie ważny parametr w przypadku obrazowania trójwymiarowego. Wyraża się równaniem:
gdzie:
Powiększenie.
Powiększenie w skaningowej mikroskopii elektronowej może być zmieniane w szerokim rzędzie wielkości od 10× do nawet 200 000×. Wyjątkowość technik SEM polega na tym, że uzyskane powiększenie nie zależy od mocy soczewek elektromagnetycznych. SEM nie ma w ogóle soczewki obiektywowej. Układ optyczny pozwala zogniskować wiązkę, która skupiona w jednym miejscu, pozwala uzyskać sygnały tworzące obraz (poprawa rozdzielczości). Powiększenie definiuje się jako stosunek wymiaru rastra na lampie oscyloskopowej/monitorze do wymiaru plamki (obrazu skanowanego) wiązki pierwotnej na próbce. Dla stałych wymiarów monitora powiększenie będzie rosnąć, gdy rozmiar plamki będzie się zmniejszać. Do tworzenia obrazu może zostać wykorzystany dowolny sygnał powstający w wyniku oddziaływania elektronów z próbką. Powiększenie można kontrolować poprzez zmianę parametrów prądu w cewkach odchylających (rys. 7).
Budowa urządzenia.
W skład standardowego oprzyrządowania SEM wchodzą:
Działo elektronowe.
Wiązka elektronów może być generowana w wyniku dwóch zjawisk:
W skaningowej mikroskopii elektronowej stosuje się najczęściej napięcie przyspieszające z zakresu 5–20 kV. Stosowanie większych napięć przyspieszających pozwala otrzymywać informację z większych głębokości próbki i uzyskać widma charakterystycznego promieniowania rentgenowskiego cięższych pierwiastków. Niskie napięcie przyspieszające ułatwia detekcję lekkich pierwiastków o niskiej zawartości w próbce. Duże wartości napięcia przyspieszającego powodują skrócenie żywotności katody. W tabeli poniżej przedstawiono parametry różnych typów katod przy wykorzystaniu stałego napięcia przyspieszającego rzędu 20 kV:
Układ optyczny.
Wykorzystuje się dwie lub więcej soczewek kondensora, które pozwalają ogniskować wiązkę pierwotną. Za układem kondensora znajduje się obiektyw z cewkami odchylającymi. Cewki odchylają i ogniskują elektrony na próbce tak, że średnica padającej wiązki może wynosić od 2 do 10 nm. Apertura obiektywu ogranicza rozkład kątowy elektronów.
Detektory.
W zależności od charakteru obserwowanych elektronów, w SEM stosowane są różne detektory.
SE.
Urządzeniem pozwalającym zbierać elektrony wtórne jest scyntylacyjny powielacz fotoelektronów, nazywany detektorem Everharta-Thornleya (ET). W 1960 roku został zaprojektowany przez Thomasa Eugene’a Everharta (ur. 1932) i Richarda F.M. Thornleya. Składa się głównie z:
Scyntylator znajduje się wewnątrz klatki Faradaya w komorze pomiarowej mikroskopu. Do klatki Faradaya przyłożone jest niskie dodatnie napięcie, powodujące przyciąganie elektronów wtórnych. Napięcie jest zbyt niskie, aby możliwe było zebranie informacji od innych elektronów. Wyjątkiem są tylko elektrony, które bezpośrednio dotarły do detektora (np. elektrony wstecznie rozproszone). Do scyntylatora przyłożone jest wysokie napięcie dodatnie (ok. 10 000 kV), które powoduje przyspieszenie elektronów. Elektrony uderzają w scyntylator, indukując emisję fotonów. Sygnał świetlny jest wzmacniany przez fotopowielacz. Istnieje możliwość użycia detektora ET do zbierania elektronów wstecznie rozproszonych (wyłączenie lub przyłożenie niskiego, ujemnego napięcia do klatki Faradaya celem eliminacji sygnału SE). Problem technologiczny dotyczy wielkości takiego detektora i potrzeby jego specjalnego rozmieszczenia. Z tego powodu do zbierania elektronów wstecznie rozproszonych zaprojektowano inny typ detektora.
BSE.
Urządzeniem pozwalającym skutecznie zbierać elektrony wstecznie rozproszone jest półprzewodnikowy pierścień (złącze p-n). Jest to detektor stały o bardzo dużym polu powierzchni. Jego rozmiary muszą być duże celem „wyłapania” jak największej liczby elektronów BSE, których liczbę i tak jest bardzo niska. Urządzenie umieszcza się tuż poniżej obiektywu. Elektrony wstecznie rozproszone uderzając w detektor, powodują powstanie par elektron-dziura. Bezpośrednią konsekwencją jest pojawienie się prądu elektrycznego, który można wzmocnić.
Mikroanaliza rentgenowska.
EDS.
Detektory EDS (z ang. "energy dispersive spectroscopy"), podobnie jak detektory BSE, są półprzewodnikami. Odczyt intensywności charakterystycznego promieniowania rentgenowskiego jest możliwy dzięki tworzeniu się par elektron-dziura. Promieniowanie każdego z pierwiastków jest zbierane równolegle, dlatego analiza EDS należy do metod szybkich. Detektor najczęściej wyposażony jest w okienko (berylowe), co uniemożliwia znaczącą detekcję pierwiastków lżejszych niż sód. Pierwsze detektory składały się z krzemu domieszkowanego litem. Ze względu na wysoką reaktywność litu oraz silne drgania sieci krystalicznej detektor musi znajdować się cały czas w kriostacie. Nową generacją detektorów rozwiązujących wiele problemów technologicznych stały się dryftowe detektory krzemowe SDD (z ang. "silicon drift detector"). Pozwalają one wykrywać lżejsze pierwiastki, mogą pracować przy niższych napięciach przyspieszających, charakteryzują się dużo lepszą rozdzielczością i są dużo mniejsze od poprzedników.
WDS.
Działanie detektorów WDS (z ang. "wavelength dispersive spectroscopy") opiera się na pomiarze długości fali przy zastosowaniu specjalnych monokrystalicznych monochromatorów. Detektor porusza się po łuku (okrąg Rowlanda), w którego środku znajduje się badana próbka. W całej metodzie badawczej wykorzystuje się zjawisko dyfrakcji promieniowania rentgenowskiego. Intensywność promieniowania zgodnego z prawem Bragga jest zliczana przez licznik proporcjonalny. Analiza WDS jest metodą wolniejszą, ale o dużo lepszej rozdzielczości, niż analiza EDS. Najlżejszym pierwiastkiem możliwym do wykrycia jest beryl.
EBSD.
Detektor EBSD (z ang. "electron backscatter diffraction") wykorzystywany jest do analizy orientacji ziarn i tekstury. Próbka musi być nachylona pod bardzo małym kątem względem wiązki pierwotnej i detektora (stolik z próbką najczęściej jest ustawiony pod kątem 70° względem dna komory pomiarowej). Wiązka pierwotna jest chaotycznie rozpraszana na badanej próbce, jednakże część elektronów wstecznie rozproszonych jest sprężyście odbita zgodnie z prawem Bragga. Silnie wzmocniona wiązka jest obrazowana na fosforowym ekranie detektora EBSD. Otrzymany wynik analizy (linie Kikuchiego) pochodzi z obszarów pomiędzy płaszczyznami sieci krystalicznej, gdzie przecinają się stożki Kossela ze sferą Ewalda. Dyfraktogram linii Kikuchiego na ekranie składa się z par równoległych linii. Każda para linii odpowiada konkretnej płaszczyźnie krystalograficznej. Przy wykorzystaniu skanowania powierzchni wiązką elektronów można uzyskać mapę orientacji krystalograficznej w mikrostrukturze z rozdzielczością nie większą niż 100 nm.
Preparatyka.
Gabaryty próbki możliwe do zbadania są ograniczone tylko do pojemności wykorzystywanej komory pomiarowej (dostępne są mikroskopy o bardzo różnorodnych rozmiarach komór; rys. 10). Próbkę umieszcza się w specjalnie zaprojektowanym i wykonanym uchwycie (rys. 9).
W przypadku standardowego obrazowania w SEM próbki muszą przewodzić prąd elektryczny, co najmniej na powierzchni, dodatkowo muszą być elektrycznie uziemione, aby zapobiec gromadzeniu się ładunków elektrostatycznych. Materiały metalowe i ich stopy wymagają minimalnego przygotowania w postaci czyszczenia i montażu w uchwycie. Nieprzewodzące materiały ładują się elektrycznie podczas skanowania przez wiązkę elektronów. Powoduje to pojawienie się wielu artefaktów i praktycznie uniemożliwia poprawną obserwację. Istnieje kilka metod eliminacji tego problemu:
Materiały nieorganiczne.
W przypadku materiałów nieorganicznych przewodzących prąd teoretycznie nie jest potrzebne żadne wcześniejsze przygotowanie próbki do badania. Przyjęło się wykonywać uprzednio zgłady metalograficzne, które są polerowane i trawione celem eliminacji wpływu makro- i mikronaprężeń przy badaniu. Poprawne oczyszczenie próbki pozwala uniknąć błędów podczas mikroanalizy rentgenowskiej (EDS i WDS). W przypadku pokrywania materiałów nieorganicznych powłokami przewodzącymi należy liczyć się z faktem, że przy analizach składu chemicznego, materiał powłokotwórczy będzie aktywnie uczestniczyć w uzyskanym widmie.
Materiały organiczne.
Wymagane jest, aby materiały badane w SEM były suche. Materiały organiczne naturalnie pozbawione wody (np. suche drewno, kości, pióra) mogą być obrazowane bezpośrednio. Żywe komórki, tkanki, niektóre organizmy wymagają specjalnych zabiegów celem ich utrwalenia i przede wszystkim ochrony przed niszczącym działaniem wiązki elektronów. Utrwalenie materiału biologicznego można przeprowadzić poprzez moczenie w odpowiednio dobranych rozpuszczalnikach organicznych, np. w aldehydzie glutarowym, niekiedy z dodatkiem aldehydu mrówkowego. Materiał w ten sposób utrwalony traci wodę. Utrata wody powoduje gwałtowne i destruktywne kurczenie się. Przestrzenie pozbawione wody wypełnia się etanolem lub acetonem. Kolejnym krokiem jest wyparcie tych roztworów przez wprowadzenie ciekłego dwutlenku węgla. Dwutlenek węgla jest usuwany z materiału w stanie nadkrytycznym. Tak przygotowany materiał biologiczny jest przyklejany do uchwytu za pomocą przewodzącej żywicy epoksydowej lub jest napylany złotem i jego stopami (nie napyla się grafitem, gdyż wprowadziłoby to dużo węgla do materiału z definicji bogatego w ten pierwiastek).
Obrazowanie.
Obserwacja w elektronach wtórnych SE.
W wyniku oddziaływania wiązki pierwotnej z próbką emitowane jest szerokie spektrum elektronów wtórnych, które dają obraz o dużym stosunku sygnału do szumu. Detektor jest w stanie zebrać prawie wszystkie elektrony wtórne, dlatego uzyskane obrazy odwzorowują nierówności powierzchni. Obrazowanie SE charakteryzuje się bardzo dobrą rozdzielczością i głębią ostrości, jednak nie pozwala na określenie składu chemicznego próbki.
Kontrast cieniowania.
Kontrast cieniowania pojawia się w wyniku różnicy intensywności emisji elektronów wtórnych z obszarów próbki leżących w linii widzenia detektora. Tego typu obszary są jaśniejsze od innych (rys. 11).
Kontrast krawędziowy.
Kontrast krawędziowy pojawia się w wyniku różnicy intensywności emisji elektronów wtórnych na krawędziach próbki oraz wszelkich ostrych nierównościach powierzchni. Ogólnie, intensywność emisji elektronów SE rośnie ze wzrostem kąta pomiędzy wiązką pierwotną a normalną do powierzchni próbki. Krawędzie stają się jaśniejsze, dzięki czemu można skutecznie rozróżniać topografię powierzchni próbki, operując nachyleniem próbki (rys. 11).
Obserwacje w elektronach wstecznie rozproszonych BSE.
W wyniku oddziaływania wiązki pierwotnej z próbką emitowane jest spektrum elektronów wstecznie rozproszonych, które dają obraz o niskim stosunku sygnału do szumu. Stosunek rośnie wraz ze zwiększaniem się liczby atomowej pierwiastków zawartych w próbce. W wyniku tego obszary bogatsze w cięższe pierwiastki są jaśniejsze od obszarów z pierwiastkami lżejszymi. W takim przypadku mówi się o kontraście kompozycyjnym. W przypadku obrazowania BSE materiałów polikrystalicznych, dobrze wypolerowanych i niezdeformowanych, ujawnić się może dodatkowo kontrast kanałowania. W takim przypadku ziarna o orientacji krystalograficznej zupełnie innej od otoczenia będą dużo jaśniejsze lub dużo ciemniejsze (mimo że skład chemiczny jest taki sam jak otoczenia). Obrazowanie BSE charakteryzuje się dużo gorszą rozdzielczością i głębią ostrości, niż obrazowanie SE. Jest natomiast czułe na skład chemiczny próbki.
Obserwacje dyfrakcji elektronów wstecznie rozproszonych EBSD.
Obserwację techniką EBSD prowadzi się, wykorzystując elektrony wstecznie rozproszone. Stacjonarna wiązka pierwotna pada na próbkę, a ulegające dyfrakcji elektrony tworzą obraz dyfrakcyjny na ekranie fluorescencyjnym, który jest pokryty luminoforem. Elektrony ulegające dyfrakcji tworzą pary mocno rozwartych stożków, które odpowiadają konkretnym płaszczyznom krystalograficznym. Na ekranie stożki te są odwzorowane w postaci tzw. linii Kikuchiego (rys. 12). Ocena ich położenia pozwala wyznaczyć orientację kryształu. Obserwację EBSD można prowadzić w trybie skanującej wiązki pierwotnej lub wykorzystując wiązkę stacjonarną i poruszając próbką. Istnieje możliwość wykonania map orientacji krystalograficznych. Obraz dyfrakcyjny wykorzystywany jest do określenia orientacji kryształów, dezorientacji ziaren, identyfikacji faz i określenia lokalnej doskonałości kryształu.
Kontrast napięciowy.
Kontrast napięciowy służy do obrazowania materiałów półprzewodnikowych. W tego typu materiałach gęstość elektronów wtórnych zależy od zmian pola elektrycznego, które pojawiają się na powierzchni próbki. Dodatni potencjał zmniejsza emisję elektronów SE, a ujemny ją wzmacnia. Na obrazie obszary dodatnio naładowane są ciemne, natomiast ujemnie naładowane są jasne.
Kontrast prądu indukowanego wiązką elektronów EBIC.
Kontrast prądu indukowanego wiązką elektronów EBIC (z ang. "electron beam induced current") jest wywołany w wyniku wybicia elektronów walencyjnych badanej próbki na skutek oddziaływania z wiązką pierwotną. Istnieje prawdopodobieństwo, że wytworzone w ten sposób pary elektron-dziura ulegną rekombinacji i wytworzą foton (katodoluminescencja). Kontrast wykorzystywany jest do badania własności i obserwacji półprzewodników (głównie układów scalonych). Prąd tworzący się w wyniku katodoluminescencji pozwala tworzyć obraz i dostarcza informacji o przewodności, czasie życia i ruchliwości ładunku.
Kontrast magnetyczny.
Kontrast magnetyczny jest efektem działania zewnętrznego pola magnetycznego na powierzchni badanej próbki. Pole może odchylać emitowane elektrony wtórne i wstecznie rozproszone oraz obijać wiązkę pierwotną i zmieniać gęstość emisji. Kontrast wykorzystuje się do obrazowania struktur domen magnetycznych.
Efekt matrycy.
W przypadku dokonywania szacowania zawartości określonych pierwiastków w badanej próbce (np. za pomocą mikroanalizy rentgenowskiej), wykorzystuje się wartości uzyskane z próbki wzorcowej. Najczęściej są nią czyste pierwiastki. W typowych metodach analitycznych rzadko bada się czyste pierwiastki. Z tego powodu rozpoznawanie danych pierwiastków w próbkach na podstawie wartości wzorcowych jest obarczone błędem. W przypadku mikroanalizy rentgenowskiej wprowadzono poprawki uwzględniające istnienie efektów, które nie pojawiają się we wzorcach, a mają miejsce w próbkach. „Efektem matrycy” nazywa się trzy poprawki oznaczane literami Z, A i F. Przedstawiają one wpływ poszczególnych czynników na otrzymany wynik badania. Stężenie pierwiastka w badanej próbce z uwzględnieniem efektu matrycy wyznacza się zgodnie z wzorem:
gdzie:
Poprawka na efekt różnicy liczb atomowych.
Poprawka określa mechanizm rozpraszania wstecznego elektronów pierwotnych zależną od masy pierwiastków wchodzących w skład badanej próbki. Dla próbek masywniejszych obserwuje się intensywniejsze rozpraszanie wsteczne, związane z silniejszym polem elektrostatycznym jądra atomowego. Im więcej elektronów ulegnie temu zjawisku, tym mniej weźmie udział we wzbudzaniu charakterystycznego promieniowania rentgenowskiego.
Poprawka na absorpcję.
Charakterystyczne promieniowanie rentgenowskie jest emitowane z różnych głębokości próbki. Po drodze promieniowanie to ulega częściowej absorpcji, silnie zależnej od składu chemicznego. W efekcie matrycy jest to najsilniejsza, dominująca poprawka.
Poprawka na fluorescencję.
Zgodnie z regułą Laporte’a, przejścia fluorescencyjne występują tylko pomiędzy stanami o różnej parzystości pomiędzy stanem podstawowym a niżej położonym stanem wzbudzonym (ψn(-x) = ψn(x)). Foton unosi jednostkowy moment pędu ħ, który musi być dostarczony przez emitującą cząsteczkę. Fluorescencja objawia się generowaniem przez elektrony pierwotne promieniowania rentgenowskiego charakterystycznego dla cięższych pierwiastków, które powodują wzbudzenie pierwiastków lżejszych, a w konsekwencji emisję ich charakterystycznego promieniowania rentgenowskiego. Wzorzec będący czystym pierwiastkiem nie wykazuje efektu fluorescencyjnego.
Modyfikacje.
ESEM.
W 1980 roku został opublikowany projekt środowiskowej skaningowej mikroskopii elektronowej ESEM (z ang. "environmental scanning electron microscopy") przez grecko-australijskiego fizyka Gerasimosa Danilatosa (ur. 1946). ESEM jest techniką obrazowania na tej samej zasadzie co standardowa skaningowa mikroskopia elektronowa, z tą różnicą, że zostały wprowadzone specjalne rozwiązania technologiczne umożliwiające obserwacje próbek w próżni niższej niż 10−4 Pa. W standardowej mikroskopii elektronowej istnienie płynów w komorze pomiarowej powoduje zakłócenie wiązki pierwotnej i w konsekwencji utratę rozdzielczości, a w skrajnych przypadkach uniemożliwia obserwację i dokonywanie analiz. Głównymi zmianami wprowadzonymi w stosunku do SEM było:
Ideą takiego rozwiązania było wzmocnienie sygnału i wyeliminowanie powierzchniowego ładowania się próbek nieprzewodzących. Cząstki gazu (najczęściej wody) ulegają jonizacji, co umożliwia swobodny przepływ prądu.
Pierwszy komercyjny ESEM, wyprodukowany przez ElectroScan Corporation, wszedł do sprzedaży w 1988 roku. Główne zastosowanie środowiskowej skaningowej mikroskopii elektronowej polega na umożliwieniu obserwacji próbek nieprzewodzących i materiałów biologicznych, bez potrzeby wykonywania skomplikowanej preparatyki (np. napylania). Metoda ta umożliwia też obserwacje reakcji in situ. Wadą jest pogorszenie rozdzielczości. Komercyjnie ESEM znane jest pod różnymi nazwami handlowymi:
FIB.
Urządzenie FIB (z ang. "focused ion beam") jest stosowane głównie w przemyśle półprzewodników, inżynierii materiałowej i biologii. FIB jest instrumentem naukowym, który ma kilka cech wspólnych ze skaningowym mikroskopem elektronowym. SEM wykorzystuje tylko skupioną wiązkę elektronów do obrazowania próbki w komorze. W technice FIB wykorzystuje się przede wszystkim skupioną wiązkę jonów. Obrazowanie podczas wykonywania operacji działem jonowym dokonuje się przez zbieranie elektronów wtórnych (rys. 14).
Obrazowanie 3D.
Uzyskanie obrazu trójwymiarowego skaningową mikroskopią elektronową jest możliwe poprzez zastosowanie:
Technika pozwala na oszacowanie wielkości chropowatości, wymiarów fraktalnych i korozji.
Do metod tomograficznych w SEM pozwalających na zrekonstruowanie obrazu 3D należą:

</doc>
<doc id="177339" url="https://pl.wikipedia.org/wiki?curid=177339" title="Szósta wojna wenecko-turecka">
Szósta wojna wenecko-turecka



</doc>
<doc id="177343" url="https://pl.wikipedia.org/wiki?curid=177343" title="Sri Dźajawardanapura Kotte">
Sri Dźajawardanapura Kotte

Sri Dźajawardanapura Kotte (ang. "Sri Jayawardenepura Kotte", syng. ශ්‍රී ජයවර්ධනපුර කෝට්ටේ, tamil. ஸ்ரீ ஜயவர்த்தனபுரம கோட்டே), znane także jako Kotte – miasto na Sri Lance, siedziba parlamentu i rządu tego kraju.
Miasto leży na południowych przedmieściach największego miasta kraju i dawnej stolicy – Kolombo. Parlament Sri Lanki wybrał Kotte na swoją siedzibę i nową stolicę państwa 29 kwietnia 1982.
Kotte między XIII a XVI wiekiem było stolicą Królestwa Kotte. W XX wieku nastąpiła przyspieszona urbanizacja. W 1977, gdy rząd wybrał miasto na nową stolicę, osuszono okoliczne bagna, na których miejscu powstało duże jezioro. Na wyspie pośrodku tego jeziora wybudowano budynki parlamentu.
Mimo że Kotte jest stolicą Sri Lanki już ponad ćwierć wieku, proces przenoszenia instytucji rządowych z poprzedniej stolicy wciąż trwa. Liczba mieszkańców miasta wynosiła obecnie ok. 136 000 (2012).

</doc>
<doc id="177345" url="https://pl.wikipedia.org/wiki?curid=177345" title="Narol">
Narol

Narol – miasto w woj. podkarpackim, w powiecie lubaczowskim; siedziba gminy miejsko-wiejskiej Narol. Miasto położone jest na Roztoczu Wschodnim, nad rzeką Tanwią, w historycznej ziemi bełskiej.
Narol uzyskał lokację miejską w 1592 roku, zdegradowany w 1896 roku, ponowne nadanie praw miejskich w 1996 roku.
Historia.
Początkowo była to osada zwana Florianów. Nazwa pochodziła od założyciela Floriana Łaszcza Nieledowskiego i jego małżonki Katarzyny z Trzcieńskich. Florianów został założony w 1596, następnie w 1648 doszczętnie zniszczony przez Kozaków, a ludność wymordowana. Po miasteczku zostało niewiele śladów. Mieszkańcy okolicznych wsi oraz inni nowo nasiedleni stworzyli nieco na zachód nową osadę, zakładając osiedle pod nazwą Narol. Swoją nazwę zawdzięcza nowej lokalizacji „na roli”, stąd też późniejsza nazwa Narol.
6 października 1672 r. pod Narolem hetman wielki koronny Jan Sobieski rozbił Tatarów Dżambet-Gireja, uwalniając ok. 20 tysięcy osób wziętych w jasyr. 
W XVII wieku Narol był własnością Silnickich, następnie Potockich, w połowie XVIII wieku Antoniego Dziewałtowskiego, od roku 1753 do 1876 Łosiów, następnie Puzynów i w XX wieku Korytowskich.
Tuż przed trzecim rozbiorem Rzeczypospolitej Obojga Narodów właściciele ziemscy zdecydowali na budowę pałacu na wzgórzu pomiędzy Narolem i Kadłubiskami a zaraz potem kościoła murowanego obok kaplicy św. Anny.
W 1914 miasto zostało zniszczone przez Austriaków.
Po reformie administracyjnej dwudziestolecia międzywojennego Narol najpierw uzyskał prawa miejskie w 1930 r. (), po czym szybko je utracił .
Podczas kampanii wrześniowej w 1939 roku pod Narolem toczyła walki 6 Dywizja Piechoty, przejściowo wypierając Niemców 18 września z miejscowości.
Po II wojnie światowej ogrom zniszczeń i mała liczebność populacji nie pozwalały również na używanie statusu miasta. Stopniowo odbudowywano Narol, który wchłonął w latach 50. miejscowość Krupiec leżącą po drugiej stronie rzeki Tanew, którą do chwili akcji „Wisła” zamieszkiwali Ukraińcy, którzy pozostawili po sobie cerkiew unicką. Po ludności żydowskiej nie pozostała natomiast bożnica, a jedynie cmentarz bez nagrobków – ponieważ Niemcy w czasie ostatniej wojny utwardzali nimi drogi w pochodzie na wschód, dzisiejsze położenie to tzw. „okopisko” pomiędzy ul. Polną a ul. Józefowską.
Od 1975 r. gmina Narol znajdowała się w województwie przemyskim.
Prawa miejskie odzyskał Narol w 1996 r. Wcześniej należało zwiększyć niewystarczającą liczbę mieszkańców, dlatego też za zgodą mieszkańców przyłączono trzy miejscowości: Zagrody (obecnie ul. Armii Krajowej i ul. Pałacowa), bloki PGR (część ul. Warszawskiej), a także najbardziej oddaloną i najmniej liczną miejscowość Młynki (dziś ul. Młynki). Zapisano to w rozporządzeniu Rady Ministrów „w skład miasta Narola wchodzi obszar obrębu ewidencyjnego Narol o powierzchni 1232,00 ha, posiadający identyfikator numeryczny 65173001; granicami miasta Narola są granice tego obrębu ewidencyjnego, szczegółowo określone i opisane w ewidencji gruntów”.
W latach 1954–1972 wieś należała i była siedzibą władz gromady Narol. W latach 1975–1998 miasto znajdowało się w województwie przemyskim.
Parafia.
Parafia narolska swoją siedzibę miała początkowo poza samym Narolem niedaleko pałacu właścicieli ziemskich.Pierwszy kościół usytuowany był na „Księżej górce” we włączonej dziś do Narola miejscowości Zagrody, gdzie do dziś znajdują się nagrobki włodarzy i księży z początku XVI wieku (niestety brak właściwej opieki i oznaczeń zaciera stopniowo ślady historyczne). Późniejszy obiekt sakralny zbudowano tuż obok zniszczonego przez czas kościoła modrzewiowego. Następnie, z chwilą oddania w 1807 r. kościoła murowanego w centrum Narola, sprzedano go do Lubaczowa, po czym znalazł się on w miejscowości Łukawiec, gdzie pozostał do dnia dzisiejszego. Według dawnej klasyfikacji był zabytkiem klasy zerowej. Parafia narolska należy do dekanatu Narol. Niegdyś sama parafia zasięgiem obejmowała większy obszar dotykając granic dzisiejszego Tomaszowa Lubelskiego (wcześniej: Jelitkowo). Obecnie parafia obejmuje miejscowości: Narol, Narol-Wieś, Kadłubiska, Młynki, Łozy oraz Podlesinę.
Demografia.
30 czerwca 2016 miasto liczyło 2112 mieszkańców.
Zabytki.
Według rejestru zabytków NID na listę zabytków wpisane są:
Turystyka.
Narol znajduje się na początku (lub końcu – zależnie skąd zaczniemy wędrować) zielonego szlaku turystycznego Szlaku im. św. Brata Alberta poprzez Werchratę do Horyńca-Zdroju, związanego z działalnością i życiem św. Brata Alberta Chmielowskiego i bł. Bernardyny Marii Jabłońskiej, urodzonej w Pizunach koło Narola.

</doc>
<doc id="177346" url="https://pl.wikipedia.org/wiki?curid=177346" title="Nowe Miasto nad Pilicą">
Nowe Miasto nad Pilicą

Nowe Miasto nad Pilicą – miasto w województwie mazowieckim, w powiecie grójeckim, położone w Dolinie Białobrzeskiej, nad rzeką Pilicą, siedziba gminy miejsko-wiejskiej Nowe Miasto nad Pilicą. W latach 1975–1998 miasto administracyjnie należało do woj. radomskiego, wcześniej do woj. łódzkiego.
Według danych Głównego Urzędu Statystycznego z grudnia 2014 roku miasto miało 3890 mieszkańców.
W obecnych granicach miasta położone jest lotnisko Nowe Miasto nad Pilicą, na terenie którego do roku 2010 miało powstać miasteczko filmowe.
Nowe Miasto nad Pilicą leży w dawnej ziemi rawskiej na historycznym Mazowszu, w czasach I Rzeczypospolitej położone było w powiecie bielskim województwa rawskiego.
Demografia.
Na podstawie danych z Głównego Urzędu Statystycznego w Nowym Mieście zanotowano najwyższy spośród miast w Polsce procentowy spadek liczby ludności pomiędzy rokiem 2000 a 2001 – aż o 6,36%. Natomiast w okresie wieloletnim, pomiędzy rokiem 1995 a 2007, dwunasty największy spadek ludności spośród miast w Polsce – aż o 15,19%. Było to spowodowane rozwiązaniem i zamknięciem działalności Jednostki Wojskowej nr 1540.
Historia.
Nowe Miasto nad Pilicą zostało utworzone z wcześniej istniejącej wsi o nazwie Góra (obecnie wieś zastała ulicą o tej samej nawie) oraz z części gruntów wsi o nazwie Pobiedna. Znaleziono tu także wiele pozostałości osad neolitycznych i kości mamuta włochatego. W 1400 otrzymało prawa miejskie i obecną nazwę. Było własnością szlachty herbu Rawicz, która przyjęła nazwisko Nowomiejskich jeszcze w XVI w. Nowe Miasto nad Pilicą leżało przy szlakach handlowych łączących Toruń ze Lwowem i Warszawę z Krakowem, pełniło rolę punktu etapowego dla kupców. Znacznie zniszczone w czasie wojen szwedzkich w XVII w. Od pocz. XIX w. intensywny rozwój włókiennictwa, który zahamował wielki pożar miasta w 1843.
Od 1873 przez następne 40 lat funkcjonowało tu uzdrowisko (pierwszy dziewiętnastowieczny Zakład Przyrodoleczniczy w Królestwie Polskim, znany i ceniony w Europie) doktora Jana Bielińskiego, które przyciągało wybitne postacie polskiej kultury i polityki. W 1870 utraciło prawa miejskie.
W Nowym Mieście funkcjonuje także znany klasztor kapucynów. Na przełomie XIX/XX w. przebywał w nim bł. o. Honorat Koźmiński (1829–1916). W muzeum przy klasztorze znajdują się jego rzeczy codziennego użytku, pióro, kosmyk włosów, relikwie i szaty. Od 1997 roku o. Honorat Koźmiński jest patronem miasta.
W 1916 Nowe Miasto nad Pilicą odzyskało prawa miejskie, a od 1924 uzyskało połączenie koleją wąskotorową z Warszawą przez Grójec (Grójecka Kolej Dojazdowa).
W okresie II wojny światowej w Nowym Mieście funkcjonowały lokalne struktury Armii Krajowej i Batalionów Chłopskich. Armia Czerwona dotarła do Nowego Miasta wieczorem 16 stycznia, a ostatecznie je zajęła rano 17 stycznia 1945 r.
Do 1954 roku siedziba wiejskiej gminy Góra.
13 maja 1958 r. przez miasto przeszedł huragan (być może trąba powietrzna), który spowodował znaczne szkody w mieście i okolicach (m.in. wywrócił autobus, raniąc przy tym 9 osób).
12 października 2010 na wiodącej przez miasto szosie doszło do tragicznego wypadku drogowego. W wyniku zderzenia samochodu wiozącego pracowników sezonowych z ciężarówką zginęło 18 osób, mieszkańców położonej na południe od Nowego Miasta gminy Drzewica.
Z Nowym Miastem jest związany senator RP dr Stanisław Karczewski. W Nowym Mieście nad Pilicą urodzili się: Edward Lipiński, ekonomista, opozycjonista czasów PRL-u; Kazimierz Gawęda, aktor Teatru Żydowskiego oraz wieloletni wykładowca dykcji w warszawskiej PWST.
W pobliskiej wsi Gostomia w 1899 roku urodził się polski lekarz, od 1952 docent Akademii Medycznej w Warszawie, polityk Franciszek Litwin, który w latach 1945–1947 był ministrem zdrowia w rządach Edwarda Osóbki-Morawskiego. Między innymi za jego wstawiennictwem wybudowano w Nowym Mieście nad Pilicą szpital.
Studia filmowe.
13 czerwca 2007 roku podpisano zobowiązanie o budowie do końca 2009 roku miasteczka filmowego z 10 halami produkcyjnymi w Nowym Mieście nad Pilicą. Koszt budowy miał wynieść około 100 milionów euro. O projekcie na spotkaniu z dziennikarzami mówili: Agnieszka Odorowicz, dyrektor Polskiego Instytutu Sztuki Filmowej, były premier Jarosław Kaczyński, Jacek Bromski, prezes Stowarzyszenia Filmowców Polskich, były Minister Kultury i Dziedzictwa Narodowego Kazimierz Michał Ujazdowski oraz był Minister Obrony Narodowej Aleksander Szczygło. W miasteczku planowano wybudowanie Zakładu Budowy Dekoracji, stajni, obiektu dla małych zwierząt, szklarni, wypożyczalni kostiumów, broni, pojazdów, rekwizytów i studia castingowe. Całość projektu miała osiągnąć powierzchnię 467 ha. Projekt ostatecznie nie został zrealizowany.
Sport.
W mieście działa klub piłkarski KS Pilica Nowe Miasto nad Pilicą. Od sezonu 2012/2013 występuje on w rozgrywkach radomskiej Ligi Okręgowej, ale w czasach świetności grał nawet w III lidze (obecna II liga). Było to w sezonie 1992/1993 w Grupie Lublin.
W drugiej połowie 2008 roku częściowo przebudowano stadion miejski. Całkowity remont zakończył się w 2011. Inauguracyjny mecz odbył się 22 maja 2011 roku. Obecnie stadion liczy 592 miejsca siedzące.
Zabytki.
Zabytki chronione prawnie:
Turystyka.
Miasto posiada na swojej stronie internetowej zbiór baz wypoczynkowych.
Bardzo popularną formą turystyki w mieście są spływ kajakowe. Przepływająca przez gminę rzeka Pilica jest najdłuższym lewym dopływem Wisły, jej długość wynosi 319 km.
Nowe Miasto nad Pilicą położone jest przy dolnym odcinku Pilicy. Ta część rzeki odznacza się asymetrią doliny. Dno doliny jest podmokłe z licznymi starorzeczami. Szerokość koryta rzeki dochodzi do 100 m, stanowi więc idealne miejsce dla spływów kajakowych. Wiele osób korzysta z tego rodzaju spędzania wolnego czasu ze względu na otoczenie przez las i malownicze łąki samej rzeki.
W mieście, przy placu Koźmińskiego 1/2 funkcjonuje niewielkie Muzeum Regionalne.
Transport.
W mieście swój początek ma droga wojewódzka nr 707 do Skierniewic. Przez miasto przebiega droga wojewódzka nr 728 relacji Grójec – Jędrzejów. Na terenie miasta znajduje się nieczynne lotnisko wojskowe. Znajduje się tu również nieczynna stacja kolei wąskotorowej.

</doc>
<doc id="177348" url="https://pl.wikipedia.org/wiki?curid=177348" title="Oberszter">
Oberszter

Oberszter (Obrist z niem. "Oberst") – w dawnym Wojsku Polskim autoramentu cudzoziemskiego pułkownik i zarazem właściciel regimentu piechoty, dragonów, rajtarów lub arkebuzerów. 
Król, hetman lub inny magnat-mocodawca zawierał z oberszterem umowę zwaną "kapitulacją" na utworzenie (lub wynajęcie, jeżeli już była gotowa) jednostki wojska, o określonej wysokości jednostek obrachunkowych (stawek) żołdu (zwanych "porcjami") i przewidywanym czasie służby. Tworząc regiment zawierał z kolei umowy z kapitanami tworzącymi kompanie. 
Oberszter był właścicielem oddziału i go wynajmował. Mocodawca miał prawo tylko do sprawdzenia stanu osobowego i wymagania służby przez określony w "kapitulacji" czas bez dodatkowego płacenia za udział w bitwach (w zamian za punktualnie płacony żołd i uzupełnienie strat).
Wynagrodzeniem obersztera była pewna ilość porcji (z reguły 10%) oraz potrącenia z uposażeń oficerów, podoficerów i szeregowych ("Kopfgeld" – pogłówne), z czego zobowiązany był pokrywać pewne drobne wydatki w czasie trwania kampanii.
Piechota niemiecka zorganizowana była w duże regimenty (1000 – 2000 porcji, czyli 900 – 1800 żołnierzy). Jednostki te składały się ze sztabu i kilku lub kilkunastu kompanii. Odmiennie od nich regimenty piechoty zaciąganej w Anglii i Szkocji w latach 1621-1625 liczyły nie więcej niż 200–300 żołnierzy. 
Stanowisko obersztera przynosiło najczęściej spore dochody; w drugiej połowie XVII wieku zajmowali je przeważnie magnaci pełniący funkcje wyłącznie tytularnie, a faktyczną organizacją i dowodzeniem zajmowali się obersztlejtnanci – podpułkownicy – wywodzący się z zamożnej lub średniozamożnej szlachty.

</doc>
<doc id="177350" url="https://pl.wikipedia.org/wiki?curid=177350" title="Olesno">
Olesno

Olesno (, ) – miasto w Polsce położone w województwie opolskim, w powiecie oleskim, siedziba gminy miejsko-wiejskiej Olesno. Historycznie leży na Górnym Śląsku, na ziemi oleskiej, na Wyżynie Woźnicko-Wieluńskiej, będącej częścią Wyżyny Śląsko-Krakowskiej. Przepływa przez nie rzeka Stobrawa.
W latach 1975–1998 miasto administracyjnie należało do województwa częstochowskiego.
Według danych na 31 grudnia 2019 miasto było zamieszkane przez 9407 osób.
Geografia.
Położenie.
Miasto jest położone w południowo-zachodniej Polsce, w województwie opolskim, na Progu Woźnickim w Wyżynie Woźnicko-Wieluńskiej. Przez granice administracyjne miasta przepływa rzeka Stobrawa (prawy dopływ Odry). Olesno położone jest na wysokości 240 m n.p.m.
Środowisko naturalne.
W Oleśnie panuje klimat umiarkowany ciepły. Średnia temperatura roczna wynosi +8,1 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Olesna wynoszą 611 mm. Dominują wiatry zachodnie.
Podział miasta.
Według Krajowego Rejestru Urzędowego Podziału Terytorialnego Kraju częściami Olesna są:
W mieście znajdują się również osiedla:
Nazwa.
Pierwsza wzmianka o miejscowości w formie "Olesno" pochodzi z dokumentu z 1226 roku, który został wydany przez biskupa wrocławskiego Wawrzyńca na polecenie księcia opolskiego Kazimierza I. Nazwa była później notowana także w formach "de Olesno" (1274), "von Olesno" (1274), "Olesno" (1294), "Rosenberc" (1300), "Olesno" (ok. 1300), "Rosenberg" (1310), "Rosenberg" (1319), "Rosenberg (Olessno)" (1460), "Olesno" (1551), "Rosenberg" (1564), "Rosenbergensis" (1652), "Rosenbergensis" (1652), "Stadt Rosenberg" (1743), "Rosenberg" (1783), "Rosenberg" (1845), "Rosenberg – Olesno" (1864), "Rosenberg" (1886), "Rosenberg, Olesno" (1887), "Oleśno, Rosenberg" (1896), "Oleśno, Rosenberg" (1900), "Olesno, Rosenberg" (1939), "Rosenberg" (1941). W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Rosenberga".
Nazwa pochodzi od wyrazu "olcha", "olsza". Pierwotnie brzmiała "Oleszno". Została utworzona przy użyciu przyrostka * "-ьno" i oznaczała miejsce porośnięte olchami. Forma "Olesno" powstała pod wpływem wymowy gwarowej (tzw. mazurzenia, tu wymowy "š" jako "s"). W wymowie gwarowej: "ṷolesno". Potoczna forma "Oleśno" jest wynikiem mieszania się w gwarze spółgłosek "š", "ś", "s". W języku niemieckim miasto otrzymało równoległą nazwę "Rosenberg", która oznacza górę z różami.
Obecna nazwa została administracyjnie zatwierdzona 7 maja 1946 roku.
Historia.
Prehistoria.
Ślady pobytu człowieka w okolicy Olesna, potwierdzone badaniami archeologicznymi, sięgają epoki neolitu. Dowodzą temu znaleziska archeologiczne z Jam, Kozłowic, Ligoty Oleskiej, Radłowa, Skrońska i Sternalic. Znaleziono również pozostałości ceramiki kultur neolitycznych w Bodzanowicach, Jastrzygowicach, Kościeliskach i Wachowie. Na terenie miasta, na osiedlu Walce, znaleziono pozostałości cmentarzyska i osady z epoki brązu.
Średniowiecze.
Atutem osiedleńczym było bogactwo miejscowej natury, a także położenie Olesna przy szlaku bursztynowym z basenu Morza Śródziemnego do wybrzeża Morza Bałtyckiego, a także szlaku królewskim z Wrocławia do Krakowa i dalej nad Morze Czarne.
Pierwsza wzmianka o Oleśnie pochodzi z dokumentu erekcyjnego kościoła grodowego, wystawionego w 1226 przez biskupa wrocławskiego Wawrzyńca na polecenie księcia opolsko-raciborskiego Kazimierza I. Potwierdzono w nim fakt istnienia w Oleśnie komory celnej, która należała do biskupa Wawrzyńca. Książę Władysław opolski lokował miasto w 1275. W XIII wieku miasto było we władaniu książąt wrocławskich. Przed 1294 zostało ponownie przejęte przez książąt opolskich. Miasto stało się siedzibą kasztelanii, a w 1404 zostało otoczone murami obronnymi. W tym czasie liczyło ono ok. 160 domów mieszczańskich.
W 1327 książę Opola i Olesna Bolesław II uznał zwierzchnictwo czeskie. W 1396 wojewoda krakowski Spytko II z Melsztyna spustoszył posiadłości Władysława Opolczyka, w tym Lubliniec, Olesno i Gorzów Śląski. Po udanej ofensywie na posiadłości Władysława Opolczyka król Władysław Jagiełło nie skorzystał z możliwości zajęcia jego terytorium na terenie Śląska, co mogłoby go postawić w niewygodnej pozycji lennika króla czeskiego. Stąd też zdobyte Olesno i Lubliniec otrzymał w 1396 Spytko z Melszytna. W 1397 roku zbył owe dobra w następnym roku na rzecz Przemka cieszyńskiego oraz jego synów, a ostatecznie obdarował nimi swą córkę, która wniosła je we wianie, zawierając związek małżeński z Bernardem niemodlińskim w 1401. Ponieważ dokument lokacyjny Olesna został strawiony przez pożar, 10 czerwca 1450 Bernard niemodliński nadał Olesnu nowe prawa miejskie, potwierdzając wcześniej nabyte ustalenia prawa magdeburskiego.
XVI–XX wiek.
W myśl zawartych z Janem II Dobrym umów Olesno wraz z całym księstwem opolsko-raciborskim przypadł królom czeskim z dynastii Habsburgów. Udzielali oni opolskiego lenna m.in. Wazom w latach 1645–1666. Wśród prywatnych właścicieli miasta byli m.in.: Izabela Jagiellonka, królowa Węgier, córka króla polskiego Zygmunta I Starego i Bony, baron Jan von Beess, a przez ponad 200 lat należało do hrabiowskiego rodu Gaszynów.
W trakcie wojny trzydziestoletniej (1618–1648) miasto ucierpiało przez przemarsze wojsk, pociągających za sobą grabieże, kontrybucje, gwałty i pożary. W 1708 panująca w mieście epidemia dżumy pochłonęła niemal 90% mieszkańców, pozostawiając przy życiu jedynie ok. 100 (90, 95, 96).
W wyniku wojen śląskich pomiędzy Prusami oraz Austrią w 1742 Olesno wraz z większością Śląska zostało włączone do Królestwa Prus. Dzięki położeniu na pograniczu Śląska i ziem koronnych Polski miasto znacznie się rozwinęło. W XVIII w. funkcjonowało w nim 18 cechów rzemieślniczych, wśród których największą rolę odgrywali szewcy (47 mistrzów), kuśnierze (17 mistrzów) oraz płóciennicy (32 warsztaty). Pod koniec XVIII wieku w mieście powstała Gmina Żydowska. W 1801 w mieście otworzono pierwszą na Górnym Śląsku drukarnię założoną przez proboszcza Jana Gałeczkę.
W okresie wojen napoleońskich w 1806 miasto zajął Hieronim Bonaparte. Od 1816 Olesno było miastem powiatowym w rejencji opolskiej, grającym rolę ośrodka gospodarczego i kulturalnego. W XIX w., gdy na Dolnym Śląsku rozwijały się już manufaktury i pierwsze fabryki tkackie, w Oleśnie nastąpił dalszy wzrost ilości warsztatów tkackich (w 1840 r. istniało 56 warsztatów). Obok rzemiosła i rolnictwa poważną rolę w tym pogranicznym mieście odgrywał handel, w tym tranzytowy: w połowie stulecia w Oleśnie było 52 kupców i handlarzy oraz działało 25 gospód i szynków. W latach 1848–1849 burzliwe wydarzenia Wiosny Ludów przeszły także przez tereny miasta. W wyniku jej w mieście zaczęto pierwszy lokalny tygodnik polski „Telegraf Górnośląski”.
Topograficzny opis Górnego Śląska z 1865 roku odnotowuje stosunki językowe w mieście: "„Die deutsche Sprache ist vorherrschend und wird rein gesprochen, in der katholischen Kirche wird polnisch und deutsch, in der evangelischen nur deutsch gepredigt”", czyli w tłumaczeniu na język polski "„Niemiecka mowa dominuje w mieście, polski i niemiecki używany jest w kościele katolickim, w protestanckim tylko niemiecki”". W 1863 roku Julius Roger w swojej książce wydanej we Wrocławiu pt. "Pieśni Ludu Polskiego w Górnym Szląsku" zanotował kilkanaście polskich piosenek ludowych z Olesna. Według oficjalnych danych z 1905 r. językiem ojczystym 56% mieszkańców był niemiecki, a niemal 35% polski; ponad 6% zadeklarowało dwujęzyczność.
Podczas I wojny światowej Olesno było miastem lazaretowym, dla rannych żołnierzy różnych narodowości z frontu wschodniego.
Dwudziestolecie międzywojenne.
Od 1919 Olesno należało do nowo utworzonej prowincji Górny Śląsk. Prowincja została zlikwidowana w 1938, a 18 stycznia 1941 utworzono ją ponownie.
Nocą z 7 na 8 czerwca 1919 roku doszło do powstania oleskiego, które było pierwszym zbrojnym wystąpieniem polskiej ludności Górnego Śląska przeciwko Niemcom. Po zakończeniu wojny i powstaniu II Rzeczypospolitej, Polacy zamieszkali na ziemi oleskiej chcieli przyłączenia do Polski, natomiast Niemcy pozostania w Rzeszy. Na tym tle wybuchały nieporozumienia, a nawet bójki. 15 grudnia 1918 roku doszło w Oleśnie do pierwszych starć niemiecko-polskich. Żołnierze Grenzschutzu pobili na wiecu w Oleśnie ks. Kuczkę. W jego obronie stanęli polscy miejscowi chłopi z podoleskich wsi. Dochodziło do gwałtownych starć. W związku z oczekiwaniem na plebiscyt górnośląski, w celu przyspieszenia przyłączenia ziemi oleskiej do Polski ks. Kuczka, robotnik Walentyn Sojka z Łowoszowa oraz Laskowski, polski właściciel ziemski z Olesna, opracowali samodzielny plan opanowania całego powiatu oleskiego i przyłączenia do Polski przy pomocy wojsk polskich, stacjonujących za Prosną i Liswartą. Plan przewidywał zerwanie łączności telefonicznej i kolejowej między Olesnem i okolicznymi powiatami. Jedna grupa powstańców miała wysadzić most pod Sowczycami, druga pod Kluczborkiem, co doprowadziłoby do całkowitego odcięcia od Opola, Lublińca i Kluczborka. Trzecia grupa miała uderzyć na baterie artylerii niemieckiej w Wojciechowie. Zadania wysadzenia mostów grupa polska w Oleśnie otrzymała od polskiego posterunku wywiadowczego w Praszce (posterunek nie zachęcał jednak do powstania). Zdołano przerwać łączność telefoniczną między Olesnem i innymi miejscowościami oraz zaminować most pod Sowczycami, jednak działań nie wsparły też wojska polskie zza rzeki Prosny. landrat oleski i prezydent rejencji w Opolu ściągnęli posiłki wojskowe. W wyniku śledztwa, rewizji i obław aresztowano ponad 60 osób. Oleska POW uległa dekonspiracji, odrodziła się dopiero w marcu 1920 roku pod dowództwem Franciszka Grobelnego.
W plebiscycie górnośląskim 20 marca 1920 3286 głosujących opowiedziało się za pozostaniem miasta w granicach Niemiec, zaś 473 osoby – za przyłączeniem do Polski.
3 maja 1921 do Olesna dotarła wiadomość o wybuchu III powstania śląskiego. W dniu 5 i 6 maja powstańcy z terenu powiatu oleskiego zajęli Olesno, Łowoszów, Wojciechów i Stare Olesno, a następnie wkroczyli do Puszczy Szumiradzkiej przecinając ważną linię kolejową.
Podczas nocy kryształowej z 9 na 10 listopada 1938, bojówki hitlerowskie spaliły oleską synagogę, zbudowaną w latach 1887–1889.
II wojna światowa.
Rano 1 września 1939 załoga por. obs. Nowaka z ppor. pil. Ebenrytterem i kpr. strz. Tyrakowskim rozpoznawała ruchy jednostek pancernych na południowym skrzydle Armii „Łódź”. W rejonie Olesno–Kluczbork–Krzepice wykryto duże zgrupowanie oddziałów pancerno-motorowych. W trakcie rozpoznania myśliwce Luftwaffe zaatakowały polski samolot raniąc w nogę strzelca Tyrakowskiego. Godzinę później w rejon Kluczbork-Olesno polecieli ppor. obs. Kuliński, plut. pil. Trybulec i kpr. strz. Nitzke. Załoga została spędzona przez niemieckie myśliwce. Po południu zadania rozpoznawcze wykonały załogi por. obs. Maliszewskiego i pchor. obs. Kandziory.
2 września prowadzono rozpoznanie na korzyść sztabu armii i ustalała zasadnicze kierunki uderzeń nieprzyjaciela. Startując o 9.40 załoga pchor. obs. Kandziory wykryła w rejonie Olesna kolumnę samochodów i duże zgrupowanie czołgów na szosie Kuźnica–Czarny Las. W locie powrotnym pchor. Maślankiewicz zestrzelił samolot Henschel 126.
Po rozpoczęciu II wojny światowej w miejscowym więzieniu władze niemieckie umieściły aresztowanych działaczy polskiej mniejszości. Niemieckie władze nazistowskie skonfiskowały także kapitał oraz majątek znajdującego się w mieście Banku Ludowego. Zrabowano m.in. 250. tys. marek. Pracownicy banku i ich rodziny zostali aresztowani.
W trakcie wojny znajdowały się tutaj filie obozu Stutthof. 18 stycznia 1945 r. do miasta wkroczyły wojska Armii Czerwonej, paląc miasto i zabijając ludność cywilną. W nocy z 22 na 23 stycznia 1945 spłonął budynek ratusza oraz plebania. Spaliło się wtedy wiele akt miasta. Ogółem w czasie działań wojennych zniszczonych zostało ok. 250 domów.
Czasy polskie.
24 marca 1945 roku z Katowic do Olesna przybyła polska grupa przejmująca miasto od armii radzieckiej. Pierwszym starostą Olesna został Ludwik Affa (marzec – październik 1945).
Po wojnie miasto rozwijało się powoli. W latach 50. czynnych było tylko kilka niewielkich zakładów produkcyjnych, przeważnie drobnych firm spółdzielczych. Największym była Spółdzielnia Włókiennicza „Oleśnianka”, która zatrudniała ok. 160 osób. Poza tym działało kilka spółdzielczych fabryczek mebli oraz młyn parowy. Prawie połowa mieszkańców miasta pracowała poza powiatem oleskim.
Od 1958 rozpoczęło działalność Stowarzyszenie Miłośników Ziemi Oleskiej. Popularyzuje kulturę ziemi oleskiej, tradycję folklorystyczną i etnograficzną regionu. Od 1966 r. wydaje rocznik „Głos Olesna”. Od 1992 Olesno utrzymuje partnerskie kontakty z niemieckim miastem Arnsbergiem.
Po pierwszych wyborach do samorządu terytorialnego w Polsce po jego przywróceniu w 1990 roku burmistrzem miasta został Edward Flak.
W ramach reformy administracyjnej w Polsce w 1999 Olesno ponownie stało się siedzibą powiatu oleskiego.
Demografia.
Według danych GUS z 31 grudnia 2019, Olesno miało 9407 mieszkańców (13. miejsce w województwie opolskim i 420. w Polsce), powierzchnię 15,1 km² (17. miejsce w województwie opolskim i 414. miejsce w Polsce) i gęstość zaludnienia 623,7 os./km².
Mieszkańcy Olesna stanowią około 14,63% populacji powiatu oleskiego, co stanowi 0,96% populacji województwa opolskiego.
Zabytki.
Do wojewódzkiego rejestru zabytków wpisane są:
inne zabytki:
Transport.
Transport drogowy.
Przez Olesno przebiega droga krajowa:
Sieć uzupełniają drogi wojewódzkie:
Komunikacja autobusowa.
Połączenia autobusowe obsługiwane są przez PKS Lubliniec, PKS Wieluń, PKS Kluczbork, PKS Opole, PKS Łódź, PKS Częstochowa, PKS Głogów oraz firmy prywatne (dworzec autobusowy oraz wszystkie przystanki na terenie Olesna i powiatu oleskiego podlegają pod PKS Lubliniec).
Olesno posiada bezpośrednie połączenia autobusowe z Opolem, Częstochową, Łodzią, Lublińcem, Kluczborkiem, Wieluniem, Sieradzem i in.
Lądowisko.
W 2011 otwarto oficjalnie sanitarne lądowisko przy ul. Klonowej.
Oświata.
Na terenie Olesna działają: 3 przedszkola, 2 szkoły podstawowe, 4 licea ogólnokształcące, 1 szkoła branżowa I stopnia, 2 technika i szkoła muzyczna.
Kultura.
Literatura.
Miastu został poświęcony esej Jarosława Petrowicza "Nauczycielu dobry" w zbiorze "Wielopolis".
Religia.
Wspólnoty wyznaniowe.
Kościół rzymskokatolicki.
Dekanat Olesno
Polityka.
Miasto jest siedzibą gminy miejsko-wiejskiej. Organem wykonawczym jest burmistrz. W wyborach samorządowych w 2018 na urząd został wybrany Sylwester Lewicki. Siedzibą władz jest Urząd Miejski przy ul. Pieloka 21. W mieście znajduje się starostwo powiatu oleskiego.
Rada Miejska.
Mieszkańcy Olesna wybierają do swojej Rady Miejskiej 8 radnych (8 z 15). Pozostałych 7 radnych wybierają mieszkańcy terenów wiejskich gminy Olesno.
Radni Rady Miejskiej VIII kadencji wybrani w wyborach samorządowych w 2018:
Ludzie związani z Olesnem.
Zasłużeni dla Ziemi Oleskiej.
Medal „Zasłużony dla Ziemi Oleskiej” przyznawany jest osobom, które zasłużyły się dla promocji Olesna.

</doc>
<doc id="177354" url="https://pl.wikipedia.org/wiki?curid=177354" title="Biechów (Głogów)">
Biechów (Głogów)

Biechów (niem. "Oderhorst", wcześniej "Beichau") – dawna wieś, obecnie niezamieszkana (opuszczona) część Głogowa, w województwie dolnośląskim, w powiecie głogowskim. Biechów leży w bezpośrednim sąsiedztwie Huty Miedzi Głogów. Zdegradowanie środowiska naturalnego przez hutę zmusiło mieszkańców wioski do jej opuszczenia. Biechów został całkowicie opuszczony w roku 2003.

</doc>
<doc id="177355" url="https://pl.wikipedia.org/wiki?curid=177355" title="Pionki">
Pionki

Pionki (do 1932 "Zagożdżon i Pionki") – miasto w województwie mazowieckim, w powiecie radomskim. Siedziba wiejskiej gminy Pionki. Pionki są położone nad rzeką Zagożdżonką, na Nizinie Środkowomazowieckiej, w dawnej ziemi radomskiej historycznej Małopolski.
Powstanie i rozwój miasta był związany z zakładami chemicznymi ZTS Pronit.
Według danych z 31 grudnia 2014 r. miasto miało 19 168 mieszkańców.
Miasto słynne z produkcji płyt gramofonowych w zakładach Pronit.
Położenie.
Pionki znajdują się w południowej części województwa mazowieckiego, na Równinie Kozienickiej.
Są oddalone o ok. 23 km od centrum Radomia i o ok. 103 km od Warszawy. Miasto od strony północnej okala Puszcza Kozienicka.
Według danych z roku 2002 Pionki mają obszar ok. 18,34 km², w tym:
Miasto stanowi 1,2% powierzchni powiatu.
Historycznie należy do Małopolski. Leżało w ziemi sandomierskiej, następnie w województwie sandomierskim. W latach 1975–1998 miasto administracyjnie należało do województwa radomskiego, zaś przed 1975 r. do woj. kieleckiego.
Sąsiednie gminy.
Jedlnia-Letnisko, Pionki, Garbatka-Letnisko, Zwoleń, Gózd
Demografia.
Dane z 30 czerwca 2004:
Transport.
Kolejowy.
Miasto ma połączenie kolejowe, zarówno pasażerskie i towarowe z dużymi ośrodkami kolejowymi w Radomiu i Dęblinie. Przebiega tędy linia kolejowa 26, przy której zlokalizowana jest stacja kolejowa Pionki i przystanek kolejowy Pionki Zachodnie
Drogowy.
Bezpośrednio przez miasto przechodzą drogi wojewódzkie: 787 i 691, zaś w niewielkiej odległości od Pionek przebiega droga wojewódzka 737. Miasto ma połączenie z drogami krajowymi: 12 i 7
W Pionkach funkcjonuje komunikacja miejska składająca się obecnie z jednej linii miejskiej („A”).
Szkolnictwo.
Kultura.
Miejski Ośrodek Kultury w którym jest:
Osiedla.
W mieście zwyczajowo wyróżnia się osiedla:
Turystyka.
Atrakcją turystyczną w regionie jest Puszcza Kozienicka, która graniczy z Pionkami. W lasach puszczy dominuje sosna z domieszką dębu, grabu i jodły. W tych lasach polowali polscy królowie. Przez puszczę przebiegają szlaki turystyczne umożliwiające wycieczki piesze i rowerowe. W niedalekiej przyszłości na leśne ostępy powróci kolejka wąskotorowa.
Sport.
Centrum Aktywności Lokalnej (CAL)
Współpraca międzynarodowa.
Miasta i gminy partnerskie:
Osoby związane z Pionkami.
Na pewnym etapie życia z miastem związani byli m.in. Kamila Porczyk, trzykrotna mistrzyni świata fitness, Wojciech Pestka (poeta, prozaik i tłumacz) czy Janusz Pindera (polski dziennikarz i komentator sportowy, ekspert bokserki).
Honorowi obywatele.
Do 2016 tytuł honorowego obywatela miasta przyznano dwunastu osobom
Zasłużeni dla Miasta Pionki.
Strona internetowa urzędu miejskiego wymienia również 18 osób uznanych za zasłużone dla miasta Pionki:

</doc>
<doc id="177356" url="https://pl.wikipedia.org/wiki?curid=177356" title="Gz">
Gz



</doc>
<doc id="177357" url="https://pl.wikipedia.org/wiki?curid=177357" title="Zakroczym">
Zakroczym

Zakroczym – miasto w woj. mazowieckim, w powiecie nowodworskim, siedziba gminy miejsko-wiejskiej Zakroczym. W latach 1975–1998 miasto należało do woj. warszawskiego. Leży na prawym brzegu Wisły.
Był miastem królewskim Korony Królestwa Polskiego. Miasto należało do starostwa zakroczymskiego w 1617 roku. Miejsce obrad sejmików ziemskich ziemi zakroczymskiej od XVI wieku do pierwszej połowy XVIII wieku.
Według danych GUS z 31 grudnia 2021 miasto miało 3159 mieszkańców.
Położenie.
Zakroczym leży na skrzyżowaniu drogi krajowej nr 62 ze Strzelna do Anusina i drogi krajowej nr 7 Gdańsk – Chyżne (Most im. Obrońców Modlina 1939 r.), na prawym brzegu rzeki Wisły poniżej ujścia rzeki Narew na dawnym szlaku handlowym łączącym Wisłą Pomorze z Mazowszem oraz Narwią i Bugiem z Litwą.
Historia.
Nazwa.
Nazwa Zakroczym wywodzi się od słowa „zakrot”, czyli przeprawa przez rzekę. Pierwotna lokalizacja miasta była bliżej Wisły i nosiło wówczas nazwę "Kroczym" lub "Kroczyn". Na skutek licznych powodzi nastąpiła relokacja miasta w wyżej położonym miejscu pod nazwą "Za-kroczym".
Wzmiankowany w opatrzonym datą 1065 r. falsyfikacie mogileńskim.

</doc>
<doc id="177358" url="https://pl.wikipedia.org/wiki?curid=177358" title="Biechów">
Biechów



</doc>
<doc id="177360" url="https://pl.wikipedia.org/wiki?curid=177360" title="Retrofleksja (fonetyka)">
Retrofleksja (fonetyka)

Retrofleksja (z „wstecz” i „zginanie” od „zgiąć”) – rodzaj artykulacji spółgłosek (też samogłosek). Retrofleksja polega na wygięciu przodu języka ku górze i zbliżeniu (ew. zwarciu) jego koniuszka w okolicy zadziąsłowej (postalweolarno-prepalatalnej), co zasadniczo odróżnia ten typ artykulacji od pozostałych spółgłosek zadziąsłowych i podniebiennych o artykulacji laminalnej.
Spółgłoski z retrofleksją zalicza się do spółgłosek przedniojęzykowych podniebiennych. W transkrypcji IPA symbolem spółgłoski z retrofleksją jest modyfikacja w postaci ogonka w prawo pod symbolem spółgłoski o artykulacji dziąsłowej (zębowej): [, , , , , , ].
Artykulacja.
Można wyróżnić zasadniczo dwa typy retrofleksji:
Często za retrofleksję uznaje się tylko drugą z opisanych powyżej artykulacji i dla niej rezerwuje się znaki [, , , , , , ] występujące w transkrypcji międzynarodowej IPA. Spółgłoski o artykulacji apikalno-postalweolarnej transkrybowane są za pomocą kropki pod literą lub przy pomocy symboli dla głosek zadziąsłowych: [, , , ].
Przykłady.
W języku polskim sybilanty zadziąsłowe są retrofleksyjne [], [], co wykazują najnowsze badania artykulograficzne i akustyczne.
Spółgłoski z retrofleksją (apikalno-postalweolarne) występują w języku norweskim i szwedzkim (nie we wszystkich dialektach).
Spółgłoski z retrofleksją rozpowszechnione są w językach indoaryjskich, drawidyjskich i językach australijskich Aborygenów. W sanskrycie i języku hindi apikalno-postalweolarne spółgłoski zapisywane są w transliteracji zwykle przy pomocy kropki pod literą. Język toda (i inne języki drawidyjskie) kontrastuje ze sobą spółgłoski o artykulacji lamino-postalweolarnej i subapikalno-prepalatalnej.
W angielszczyźnie amerykańskiej "r" wymawiane jest jako spółgłoska półotwarta z retrofleksją []. Następujące po niej spółgłoski dziąsłowe pod wpływem upodobnienia są również wymawiane z retrofleksją.
Terminologia.
Spółgłoski z retrofleksją to inaczej "spółgłoski cerebralne" (od łac. „mózg”) lub "spółgłoski szczytowe". Określenia te używane są w szczególności w kontekście sanskrytu i innych języków indoaryjskich.

</doc>
<doc id="177362" url="https://pl.wikipedia.org/wiki?curid=177362" title="Zagórz">
Zagórz

Zagórz – miasto w województwie podkarpackim, w powiecie sanockim, siedziba gminy miejsko-wiejskiej Zagórz. Położony w pobliżu ujścia Osławy do Sanu, na Pogórzu Bukowskim. Leży w dawnej ziemi sanockiej.
W latach 1975–1998 miasto administracyjnie należało do woj. krośnieńskiego. W latach 1972–1977 Zagórz był w granicach administracyjnych miasta Sanoka jako dzielnica.
Według danych z 1 stycznia 2018 Zagórz liczył 5105 mieszkańców.
Historia.
Wieś założona w XIV wieku, w roku 1343 była tu już kaplica filialna parafii w Porażu. Pierwsze wzmianki odnotowują osadę o nazwie "Sagorsze", "Sogorsch" do roku 1505 "in districto sanociensis". W 1412 roku Zagórz należał do Mikołaja z Tarnawy. W 1490 Zagórz na krótko stał się własnością Piotra Kmity z Wiśnicza starosty spiskiego, potem znów powrócił do Tarnawskich i pozostał w ich rękach do początku XVII wieku. Ostatnim właścicielem Zagórza z rodu Tarnawskich był chorąży sanocki – Stanisław.
Na początku XVII wieku Zagórz znalazł się w posiadaniu Stadnickich. W roku 1710 hr. Jan Adam Stadnicki wojewoda wołyński, zbudował obronny klasztor-twierdzę oo. Karmelitów, od 1713 również jako klasztor szpital dla inwalidów wojennych.
W połowie XIX wieku właścicielami posiadłości tabularnej Zagórz byli Wincenty i Magdalena Rylscy. W 1905 Stanisław Łobaczewski posiadał we wsi obszar 531,7 ha. W 1911 właścicielem tabularnym był Zygmunt Łobaczewski i wspólnicy, posiadający 525 ha.
W polskiej literaturze XIX wieku Zagórz oraz klasztor zasłynęły dzięki Zygmuntowi Kaczkowskiemu, który w swoim cyklu powieści pt. "Ostatni z Nieczujów" opisał znajdujący się w nim legendarny "grób Nieczui".
Ogromną szansą na gospodarcze ożywienie Zagórza stało się wybudowanie w 1872 r. linii kolejowej Pierwszej Węgiersko-Galicyjskiej Kolei Żelaznej, łączącej Zagórz z przebiegającą z Krakowa do Lwowa przez Przemyśl koleją Karola Ludwika. Dwa lata później otworzenie tunelu w Łupkowie stworzyło połączenie z Przemyśla – przez Zagórz – do Budapesztu. W 1884 r. oddano do użytku Galicyjską Kolej Transwersalną z odcinkiem z miejscowości Stróże (obecne woj. małopolskie) do Nowego Zagórza. W związku z rozbudową kolei w Zagórzu wyrosło osiedle kolejarskie. Wówczas Zagórz był węzłem kolejowym o dużym znaczeniu, przy jego obsłudze pracowało ok. 3000 kolejarzy.
Z inicjatywy dra Józefa Galanta powstało Towarzystwo Gimnastyczne „Sokół” (jako jedna z pierwszych sekcji w Galicji), a w 1911 r. pierwszy zastęp harcerski.
W okresie walk polsko-ukraińskich w roku 1918 w Zagórzu zorganizował się Komitet Obrońców Węzła Zagórskiego, składający się z kolejarzy oraz członków Sokoła. W tym też okresie zagórscy kolejarze we własnym zakresie zbudowali dwa pociągi pancerne: „Gromobój” i „Kozak” które utrzymywały „porządek” na odcinku linii kolejowej Zagórz – Szczawne – Komańcza – Łupków.
1 września 1939 – powstał w Zagórzu Ochotniczy Pluton Samoobrony w celu ochrony linii kolejowej, którego członkowie wspierali m.in. ewakuację ludności. Walki obronne z nacierającymi wojskami hitlerowskimi toczyła 3 Brygada Górska dowodzona przez płk. Jana Kotowicza wchodząca w skład grupy operacyjnej gen. bryg. Kazimierza Orlika-Łukoskiego.
Wiosną 1941 roku stacjonujący w Zagórzu żołnierze słowaccy wykuli w skałach w wąwozie przy linii kolejowej prowadzącej do Łupkowa wielki herb Słowacji. Pomimo nietrwałego podłoża (piaskowiec) wciąż widoczne są jego pozostałości.
W Zagórzu działała w czasie wojny Placówka Zagórz nr X. OP-23, AK, którą dowodził Alojzy Bełza ps. „Alik” od V 1943 do I 1944, prowadząc działalność dywersyjną i sabotażową. W konspirację zaangażowani była – Olga Sulimirska, właścicielka dworu w Zasławiu (gdzie był obóz pracy przymusowej dla Żydów; około 10 000 z nich hitlerowcy wymordowali w pobliskim lesie – jest tam tablica pamiątkowa) i rodziny Krasickich i Gubrynowiczów a ich zameczek, przy drodze do Poraża, był ważnym ogniwem akowskiej konspiracji w Obwodzie Sanok. Proboszcz – ks. Władysław Wójcik – za pomoc udzielaną dla AK i uciekinierom został aresztowany i wywieziony do Oświęcimia. Od stycznia 1944 r. placówką tut. AK dowodził ppor. Stanisław Żebrowski „Zebra”. 
13 września 1944 r. wieś została opanowana przez oddziały radzieckie wchodzące w skład 30 i 107 korpusu armijnego 1 armii gwardii.
Kwatera zmarłych żołnierzy Armii Czerwonej w miejscowym szpitalu polowym (budynek dworca PKP Nowy Zagórz) znajduje się nieopodal przy szosie głównej.
W 1972 Zagórz wraz z kilkoma sąsiednimi miejscowościami (które dziś stanowią jego osiedla) przyłączono do Sanoka. 1 lutego 1977 Zagórz uzyskał status miasta.
Osiedla administracyjne miasta.
W mieście jest 11 osiedli, będących jednostkami pomocniczymi gminy:
Turystyka i zabytki.
Jest to jedno z dogodniejszych (oprócz Sanoka, Leska i Ustrzyk Górnych) miejsc dla rozpoczęcia wyprawy w Bieszczady. Przy dworcu PKS zatrzymują się prywatne busy, które mogą w sezonie dowieźć w głąb Bieszczadów, przeważnie dużą obwodnicą bieszczadzką w kierunku Wetliny. Na wzgórzu Mariemont (15 min drogi od dworca) nad Osławą warto zobaczyć ruiny XVIII w. klasztoru-warowni OO. Karmelitów, jeden z ciekawszych zabytków południowo-wschodniej Polski. Innym godnym uwagi zagórskim obiektem zabytkowym jest kościół parafialny Wniebowzięcia Matki Bożej, zbudowany w połowie XVIII w. Warto również obejrzeć (obecnie prawosławną) cerkiew filialną św. Michała Archanioła z 1836 oraz młodszą od niej, cerkiew greckokatolicką w Wielopolu z 1865, odbudowaną w 1939 (południowa część Zagórza – kierunek Komańcza). Obecnie obok cerkwi prowadzi szlak zielony, z którego tuż za nią roztacza się piękny widok na ruiny klasztoru na tle Gór Słonnych. Inny godny uwagi punkt widokowy to wzgórze tzw. Skowronówka. Z jej szczytu doskonały widok na dolinę Osławy, klasztor i Góry Słonne.
Na Starym Cmentarzu w Zagórzu znajduje się kaplica grobowa z 1840 wzniesiona przez Truskolaskich, remontowana w 1933 przez barona Gubrynowicza. W kaplicy znajduje się krypta Bronisława Ludwika Gubrynowicza (zm. 1933), profesora Uniwersytetu Warszawskiego, członka Akademii Umiejętności w Krakowie. Ponadto w mieście interesujący jest kompleks skoczni narciarskich Zakucie.
Osoby związane z miastem.
W 1999 tytuł Honorowego Obywatela Miasta i Gminy Zagórz otrzymał papież Jan Paweł II. Tytuły Honorowego Obywatela Miasta Zagórz otrzymali: w 2000 ks. kan. Eugeniusz Dryniak, w 2005 Andrzej Kołodziej.
Współpraca międzynarodowa.
Ponadto miasto współpracuje ze szwajcarską gminą Villars-sur-Glâne.
Demografia.
Według danych z 31 grudnia 2014 r. miasto miało 5073 mieszkańców.

</doc>
<doc id="177363" url="https://pl.wikipedia.org/wiki?curid=177363" title="Zawichost">
Zawichost

Zawichost – miasto w województwie świętokrzyskim, w powiecie sandomierskim, siedziba gminy miejsko-wiejskiej Zawichost. Położone jest w Małopolsce, na ziemi sandomierskiej, na skraju Małopolskiego Przełomu Wisły. Prawa miejskie posiada co najmniej od 1255. Według danych z 1 stycznia 2018 Zawichost liczył 1793 mieszkańców.
W ostatniej ćwierci XVI wieku Zawichost był miastem klasztoru klarysek krakowskich w województwie sandomierskim. Dziś miasto znane jest głównie z podawanych codziennie w I Programie Polskiego Radia komunikatów o stanie wód w największych rzekach w kraju.
Położenie.
Miasto położone jest nad Wisłą, na wysokim wapiennym tarasie jej lewego brzegu. W okolicy miasta znajdują się złoża kamienia wapiennego oraz glinki krzemionkowej. Zawichost położony jest ok. 17 km na północny wschód od Sandomierza. Przez miasto przebiega droga wojewódzka nr 777 z Sandomierza do Maruszowa oraz droga nr 755 z Kosina do Ostrowca Świętokrzyskiego. W Zawichoście znajduje się przeprawa promowa przez Wisłę, powstała za pozwoleniem króla Zygmunta Augusta.
Przez miasto przechodzi czerwony szlak turystyczny z Gołoszyc do Piotrowic.
Historia.
Zawichost powstał w ważnym strategicznie węźle drogowym, który umożliwiał kontrolę przepraw przez Wisłę. W czasach panowania Bolesława Śmiałego zbudowana tu została romańska kolegiata Wniebowzięcia Najświętszej Marii Panny. Pierwsza wzmianka o Zawichoście pochodzi z bulli papieża Eugeniusza III z 1148 roku. Był tu wtedy gród kasztelański z osadą targową położoną w pobliżu przeprawy przez Wisłę oraz skrzyżowanie ważnych szlaków handlowych w pobliżu kościoła św. Trójcy. Od końca XII w. był siedzibą archidiakonatu i były tu trzy parafie, podczas gdy Sandomierz do czasów lokacji miał tylko jedną. W 1205 w bitwie pod Zawichostem, książęta Leszek Biały i Konrad mazowiecki pokonali wojska księcia halickiego Romana, który w czasie tej bitwy poległ.
Dokładna data nadania Zawichostowi praw miejskich nie jest znana, ale przyjmuje się, że nastąpiło to przed rokiem 1255. Zawichost był niszczony podczas kolejnych najazdów tatarskich w 1241, 1259 i 1500 Miasto jednak szybko odbudowywało się po klęskach.
W 1257 książę Bolesław Wstydliwy nadał miasto oraz 25 okolicznych miejscowości założonemu w Zawichoście klasztorowi klarysek. Przywilej lokacyjny nadawał Zawichostowi 44 łany jako uposażenie, a także prawo do odbywania targów, warzenia piwa i pobierania cła od miedzi i ołowiu spławianych Wisłą. Od XIV w. Zawichost był miastem królewskim i siedzibą starostwa niegrodowego. Za panowania Kazimierza Wielkiego klasztor został umocniony. Król wybudował tu także obronny zamek, który miał strzec przeprawy przez Wisłę. Zawichost miał w tym czasie 540 mieszkańców. W 1353 roku miał miejsce najazd litewski na Zawichost.
Największy rozkwit miasta przypadł w wieki XV i XVI. Zawichost położony był w tym czasie na szlaku handlowym prowadzącym z Krakowa na Litwę i Ruś. Miasto korzystało z ceł pobieranych od towarów spławianych na Wiśle. Rozwijało się rzemiosło (m.in. piwowarstwo). W 1564 w mieście znajdował się ratusz, łaźnia, słodownia, 4 jatki rzeźnicze oraz 126 domów.
Zawichost został zniszczony podczas potopu szwedzkiego w 1655 i najazdu Rakoczego w 1657 Najeźdźcy spalili wówczas zamek, którego nieodbudowane mury runęły do Wisły w 1813, podczas wielkiej powodzi. W 1666 miasto nawiedził ogromny pożar i zaraza – nieszczęścia, które uśmierciły większość mieszkańców. Ich ciała pochowano prawdopodobnie na niewielkim wzgórzu w południowej części miasta, na którym stoi dziś żelazny krzyż, a obok betonowy austriacki bunkier z I wojny światowej.
Po tych wydarzeniach miasto podupadło. Jego problemy pogłębiły się po rozbiorach Polski, po których Zawichost stał się miastem pogranicznym.
Na początku XVIII w. w pobliżu Zawichostu powstało miasto Starostów (przemianowane później na Prosperów), zamieszkane głównie przez Żydów. W 1820 zostało przyłączone do Zawichostu. Ustalił się wówczas podział na położone przy Wiśle „polskie miasto” i oddalone nieco od rzeki „żydowskie miasto”. Granicę wyznaczał murowany krzyż stojący przy dzisiejszej ul. Żeromskiego.
W 1827 połączone miasto miało 281 domów (jednak tylko 5 murowanych) i 2320 mieszkańców. W Zawichoście każdego tygodnia odbywały się dwa targi. W ciągu roku w mieście było 12 jarmarków. 7 czerwca 1888 Zawichost utracił prawa miejskie. W XIX w. w mieście funkcjonowały: cegielnia, garncarnia, 2 wapienniki oraz zakłady rzemieślnicze. 1 stycznia 1926 Zawichost odzyskał prawa miejskie.
W czasie okupacji niemieckiej Niemcy utworzyli tutaj getto, w którym przetrzymywanych było ok. 5 tysięcy Żydów. Funkcjonowało ono do 22 października 1942, dnia w którym Niemcy wywieźli jego mieszkańców do obozu zagłady w Bełżcu.
W 1944 w Zawichoście toczyły się zacięte walki o przyczółek na Wiśle. Podczas walk miasto zostało niemal doszczętnie zniszczone. W latach powojennych Zawichost odbudowano.
W latach 1975–1998 Zawichost administracyjnie należał do woj. tarnobrzeskiego.
Zabytki.
Zabytki niezachowane:
Demografia.
Według danych z 31 grudnia 2007 r. miasto miało 1821 mieszkańców.

</doc>
<doc id="177364" url="https://pl.wikipedia.org/wiki?curid=177364" title="São Tomé">
São Tomé

São Tomé – stolica i największe miasto Wysp Świętego Tomasza i Książęcej nad Zatoką Gwinejską na Wyspie Świętego Tomasza; ośrodek administracyjny prowincji Wyspa Świętego Tomasza. Ludność: 65 468 osób (2010). Port handlowy i rybacki; przemysł spożywczy (głównie olejarski, rybny), drzewny; port lotniczy (otwarty 1992).
Zostało założone przez Portugalczyków w 1485 i jest skupione wokół szesnastowiecznej katedry. Innym dawnym budynkiem jest Fort São Sebastião, zbudowany w 1575. Miasto jest stolicą kraju od 1852. Jego nazwa po portugalsku oznacza Święty Tomasz.

</doc>
<doc id="177367" url="https://pl.wikipedia.org/wiki?curid=177367" title="Złoczew">
Złoczew

Złoczew – miasto w Polsce w województwie łódzkim, w powiecie sieradzkim, siedziba gminy miejsko-wiejskiej Złoczew. W latach 1975–1998 należało administracyjnie do województwa sieradzkiego. Według danych Głównego Urzędu Statystycznego z 31 grudnia 2019 r. miasto liczyło 3363 mieszkańców. Złoczew położony jest w dawnej ziemi sieradzkiej, w odległości 23 km na południe od Sieradza oraz 23 km na północ od Wielunia.
Historia.
Złoczew wspomniany był po raz pierwszy w 1496. Wiadomo, iż wchodził w skład dóbr unikowskich i należał do parafii w Unikowie. Najprawdopodobniej właścicielem Złoczewa do połowy XV wieku był Jan Ruszkowski herbu Pobóg, „piszący się z Rokszyc”.
Wieki XVI–XVIII.
W połowie XVI wieku, dziedzicem dóbr złoczewskich był Stanisław Ruszkowski (1529–1597), rotmistrz w wyprawach Stefana Batorego przeciwko Moskwie, miecznik sieradzki i chorąży kaliski (pochowany w klasztorze bernardynów w Kole, gdzie zachował się jego nagrobek). Swój miejski byt Złoczew zawdzięcza jednak jego synowi – Andrzejowi Ruszkowskiemu. W 1600 sprowadził on do Złoczewa zakon Bernardynów, wznosząc im kościół wraz z klasztorem, a w 1614 ufundował tu kościół parafialny. Tworząc w ten sposób dla korzystnie położonej na szlaku między Sieradzem a Wrocławiem wsi trwałe podstawy rozwoju, wyjednał dla niej przywilej lokacyjny od króla Zygmunta III wydany 14 grudnia 1605 w Krakowie. Sam również przeniósł do Złoczewa swoją siedzibę, budując tam w latach 1614–1616 murowany dwór. Miejscowość uzyskała miejskie rozplanowanie z rynkiem (100×60m), na którego środku wzniesiono w 1651 ratusz.
Choć lokacja miasta okazała się trwała, to jego rozwój zatrzymał się na poziomie bardzo lokalnego ośrodka wymiany handlowej. Po Ruszkowskich właścicielami Złoczewa byli Denhoffowie, Załuskowscy, Błeszczyńscy (od 50. lat XVIII w.), i Tarnowscy. Jednym z ostatnich właścicieli tych dóbr był Michał Dobrowolski, który zasłynął z tego, iż mimo że matka jego była Rosjanką, odmówił przed rosyjskim sądem zeznań w tym języku. W mieście zaznaczył się napływ ludności żydowskiej, która w XVIII wieku wzniosła tu synagogę. W wyniku II rozbioru Polski Złoczew znalazł się w 1793 w granicach Prus. Naczelnik Tadeusz Kościuszko wyznaczył Złoczew na miejsce wybuchu insurekcji w zaborze pruskim. Stąd powstańcy poszli do Sieradza, gdzie doszło do walk z Prusakami na rynku.
Złoczew w okresie potopu szwedzkiego.
Większość opisów z tego okresu wskazuje na ogromne spustoszenia dokonywane przez Szwedów. Działo się tak w Wieluniu, Łęczycy, Łowiczu i w Warcie. Podobny los spotkał także Złoczew. Według laundum ogłoszonego w Szadku 5 lipca 1655 miasto miało wyprawić 1 żołnierza z 50 domów i odpowiednio go wyposażyć.
Kilka miesięcy później przez miasto przechodziły wojska szwedzkie i oddziały polskie. W listopadzie 1655 przez Złoczew przemaszerowała piechota szwedzka pod dowództwem Burcharda Müller von der Lühnena, plądrując i paląc miasteczko. Zagrabiono cenne kosztowności ze skarbca znajdującego się w ratuszu miejskim oraz spalono lub zrabowano ważne dokumenty w tym przywileje miejskie. Z klasztoru bernardynów zrabowano wiele przedmiotów liturgicznych i obrazów pochodzących z fundacji Andrzeja Ruszkowskiego i jego rodziny. Skradziono także cenne zbiory i dokumenty z biblioteki, które wywieziono i spalono. Po nieudanym oblężeniu Jasnej Góry, przez miasteczko ponownie przemaszerowały oddziały szwedzkie. Tym razem dowodzone przez Jana Wejharda hrabiego Wrzesowicza, czeskiego najemnika w służbie szwedzkiej. Miasteczko zostało w większości spalone, szczególnie ucierpiał klasztor bernardynów, który można było odbudować dopiero w 1662. Ucierpiały również okoliczne wsie. Jedną z niewielu budowli, które ocalały był dwór złoczewski.
Powstanie Styczniowe na ziemiach złoczewskich.
Od 1815 Złoczew znajdował się w granicach Królestwa Polskiego. W 1827 Złoczew liczył 972 mieszkańców. W kwietniu 1861 po zakończonym nabożeństwie ku czci pamięci ofiar poległych 27 lutego 1861 w Warszawie, wśród nich Marceli Karczewski ziemianin z Sieradza, szlachta wraz z ludem i Żydami wypędziła burmistrza Pawła Kużawskiego i jego kancelistę. 10 lutego 1863 Makary Drohomirecki dowódca oddziału powstańczego, odczytał w mieście Manifest Rządu Narodowego i polecił usunąć orły rosyjskie z magistratu, poczty i innych urzędów. Do wojska dołączyła kilku ochotników ze Złoczewa. W dniu 15 lutego w 1863 w wyniku zdrady Aleksandra Rumowicza - chłopa z kolonii Potok, 32-osobowy oddział powstaniec z Makarego Drohomireckiego został otoczony w lesie pyszkowskim przez około 500 ludzi, pod dowództwem majora Hanczakowa i majora Pisanki. 15 lutego 1863 w bitwie poległo pięciu powstańców w tym sam Makary Drohomirecki (który otrzymał 30 ran postrzałowych i nakłuć białą bronią). Niektórzy z powstańców dostali się do niewoli, a niektórzy zabici przez ścigających ich Kozaków. Tylko kilku powstańcom udało się uratować i uciec. 28 czerwca 1863 we wsi Potok oddział żandarmerii narodowej wykonał wyrok śmierci na Aleksandrze Rumowiczu.
Ostatnia powstańcza bitwa na ziemi złoczewskiej została stoczona 22 sierpnia 1863 przez oddziałem generała Edmund Taczanowski na polach między Złoczewem i Kamionką. W wyniku przeważających sił wroga generał Taczanowski został zmuszony do odwrotu. Wielu mieszkańców Złoczewa pomagało powstańcom w naprawie broni, dostarczając leki i środków medycznych, dając pieniądze, broń, ubrania i jedzenie. 
Za pomoc powstańcom Złoczew utracił prawa miejskie w 1870 i stał się miastem rządowym. Ponadto w wyniku śledztwa deportowano w głąb Rosji 3 osoby, a kilka osób osadzono w więzieniu w Sieradzu. W nocy z 27 na 28 listopada 1864 wojsko carskie otoczyło klasztor bernardynów, plądrując go a samych zakonników wywieziono do klasztoru w Widawie.
XX wiek.
Miejscowość w następnych dekadach przeżywała wyraźny rozwój, osiągając w 1897 liczbę 2301, a w 1910 aż 3200 mieszkańców. Administracja polska przywróciła Złoczewowi prawa miejskie w 1919. W 1939 miasto osiągnęło rekordową liczbę 5300 mieszkańców, z czego ok. 40% stanowiła ludność żydowska. Tragicznym dniem w historii Złoczewa był się 4 września 1939, kiedy to, już po przejściu linii frontu, żołnierze niemieccy zamordowali około 200 osób, Polaków i Żydów zaś miasto zostało spalone w 80%. Jednej z pierwszych zbrodni ludobójstwa w II wojnie światowej dokonali żołnierze wchodzący w skład pułku SS Leibstandarte „Adolf Hitler” dowodzonej przez SS-Obergruppenfuhrera „Seppa” Dietricha oraz 17. Dywizji Piechoty dowodzonej przez gen. majora Herberta Locha. Sceneria płonącego Złoczewa została później wykorzystana w nazistowskiej kronice filmowej. W 1940 Niemcy utworzyli w Złoczewie getto, w którym przetrzymywali około 2500 Żydów z miasta i okolic. Do 1942 jego mieszkańcy zostali wywiezieni do obozów zagłady i wymordowani. 
Trwającą od 1939 okupację niemiecką przerwała w 1945 ofensywa Armii Czerwonej. Po walkach z oddziałami niemieckimi miasto zdobył 10 Gwardyjski Korpus Pancerny z 4 Gwardyjskiej Armii Pancernej oraz wojska 3 Gwardyjskiej Armii Pancernej należące do 1 Frontu Ukraińskiego.
Z wojny Złoczew wyszedł ogromnie zniszczony i wyludniony. Centrum miasta nigdy nie zostało odbudowane, zaś jego ludność nie osiągnęła przedwojennego stanu do dziś.
Złoczew w XXI wieku.
We wrześniu 2009 miasto Złoczew zostało uhonorowane odznaką honorową „Za Zasługi dla Związku Kombatantów RP i Byłych Więźniów Politycznych”.
Na terenie miasta i gminy Złoczewa działa kilka stowarzyszeń między innymi: Towarzystwo Przyjaciół Złoczewa, Stowarzyszenie Lokalna Grupa Działania „Szlakiem Sieradzkiej E-ski” oraz kilka stowarzyszeń mieszkańców i przyjaciół okolicznych wsi. Obecnie w Złoczewie prowadzi się starania o pozyskanie jak największych środków z funduszy europejskich z których do tej pory udało się wyremontować między innymi: pałac Ruszkowskich, stacje uzdatniania wody, kilka kilometrów dróg oraz ukończyć budowę amfiteatru.
Przemysł i transport.
Złoczew jest niewielkim ośrodek przemysłowym gdzie funkcjonują głównie zakłady przemysłu spożywczego (przetwórstwo mięsa i owocowo-warzywne) oraz niewielkie przedsiębiorstwa remontowo-budowlane.
Na terenie gminy Złoczew znajduje się złoże węgla brunatnego o zasobności około 490 mln ton, odkryte w 1962 przez Instytut Geologiczny. Złoże zlokalizowane jest kilka km na południe od Złoczewa (na pograniczu powiatów wieluńskiego i sieradzkiego). Eksploatację złoża wstępnie planuje się na lata 2025–2045. Wydobyty węgiel będzie transportowany do elektrowni Bełchatów. Początkowo planowano transport do elektrowni za pomocą przenośników taśmowych. W 2017 roku skłaniano się do transportu koleją. Rozpoczęcie eksploatacji złoża jest planowane na 2030 rok. 
U granic miasta znajduje się węzeł drogowy kategorii „A”, gdzie krzyżują się dwie drogi krajowe nr:
Pod Złoczewem planowano założenie kopalni węgla brunatnego. W 2012 KWB Bełchatów wykonała 272 odwierty, które posłużyły do opracowania dokumentacji złoża Złoczew. W następnych latach PGE GiEK ubiegała się o koncesję na wydobycie. 
8 marca 2019 Wojewódzka Rada Dialogu Społecznego w Łodzi podjęła stanowisko w sprawie rozwoju KWB Bełchatów oraz powstania Odkrywki Złoczew. 3 kwietnia Ministerstwo Energii przesłało odpowiedź, która zawierała kluczową odpowiedź: „Decyzja o uruchomieniu kopalni zależy od Inwestora – czyli od PGE”. 11 kwietnia PGE Polska Grupa Energetyczna S.A. przesłała swoją odpowiedź, która zawierała szereg warunków i działań zarówno po stronie rządowej, Unii Europejskiej, stronie samorządowej, których spełnienie może dopiero doprowadzić do realizacji Odkrywki Złoczew.
Przez Złoczew nie przebiega i nigdy nie przebiegała żadna linia kolejowa. Plany budowy kolei wiązano z budową linii transportującej węgiel z przyszłej odkrywki węgla brunatnego do elektrowni w Bełchatowie. 
Zabytki.
Wobec braku koncepcji odbudowy po 1945, centrum Złoczewa zatraciło swój miejski charakter. Zachowały się jedynie 2–3 ulice ze zwartą, przedwojenną zabudową na wschód od pozostałości dawnego rynku.
Według rejestru zabytków NID na listę zabytków wpisane są obiekty:
Edukacja.
W Złoczewie znajdują się cztery placówki oświatowe:

</doc>
<doc id="177368" url="https://pl.wikipedia.org/wiki?curid=177368" title="Pszów">
Pszów

Pszów () – miasto w południowej Polsce, w województwie śląskim, w powiecie wodzisławskim.
Pszów od XVIII w. jest jednym z głównych ośrodków pielgrzymkowych na Górnym Śląsku. W pobliżu miasta znajduje się zabytkowa Kalwaria, a w pszowskiej bazylice znajduje się Obraz Matki Bożej Uśmiechniętej. 
Według danych z 31 grudnia 2019 r. miasto miało 13 844 mieszkańców.
Położenie.
Miasto położone jest na najwyższym wzniesieniu Płaskowyżu Rybnickiego (311 m n.p.m.), w bliskim położeniu takich miast jak: Wodzisław Śląski, Radlin, Rydułtowy, Rybnik, Racibórz, Jastrzębie-Zdrój, Żory.
W Pszowie swoje źródła mają niewielka struga Sumina oraz rzeka Nacyna, dopływy Rudy.
Do 1954 r. Pszów był siedzibą gminy Pszów. Według podziału administracyjnego Polski w latach 1975–1998 Pszów należał do województwa katowickiego, najpierw jako dzielnica Wodzisławia Śląskiego, a od 30 grudnia 1994 r. jako samodzielne miasto.
Historycznie Pszów leży na Górnym Śląsku na ziemi wodzisławskiej.
Struktura powierzchni.
Według danych z roku 2002 Pszów ma obszar 20,42 km², w tym:
Miasto stanowi 7,12% powierzchni powiatu wodzisławskiego.
Podział administracyjny.
Administracyjnie w obrębie miasta Pszowa została wydzielona jedna dzielnica:
Dodatkowo można wyróżnić nazwy własne dla niektórych części Pszowa:
W Pszowie są cztery osiedla:
Demografia.
Pszów liczy ponad 14 tys. mieszkańców i plasuje się na 45. miejscu pod tym względem wśród miast województwa śląskiego.
W Pszowie na 100 mężczyzn przypadają 104 kobiety.
Nazwa.
Według niemieckiego nauczyciela Heinricha Adamy’ego nazwa miejscowości wywodzi się od polskiej nazwy "„psa”" -"”von pies = Hund”". W swoim dziele o nazwach miejscowych na Śląsku wydanym w 1888 r. we Wrocławiu jako najwcześniejszą wymienia ją w formie – "„Pzów”" podając jej znaczenie "„Hunddorf”", czyli po polsku "„Wieś psów”". Niemcy zgermanizowali nazwę na "Pschow" w wyniku czego utraciła ona swoje pierwotne znaczenie.
Topograficzny opis Górnego Śląska z 1865 r. notuje nazwę "Pschow", a także kilka wcześniejszych historycznych nazw miejscowości we fragmencie "„fruher Psu, Psw, Psuv, 1306 Psov, 1350 Pschw, 1561 Pschow”".
Historia.
Zaskakująca wzmianka źródłowa pojawiła się w 973 r. dotycząca granic biskupstwa praskiego podająca nazwę plemienia "Psouane". Wzmiankę tę niekiedy stara się powiązać z Pszowem. Niepodlegająca dyskusji wzmianka miejscowości "Pschow" pochodzi z 1265 r.
Transport.
Komunikacja miejska.
Komunikacja miejska w Pszowie jest mocno rozdrobniona. Miasto należy do Międzygminnego Związku Komunikacyjnego (linie 221, 222, 224, 225, 226). Ponadto na teren miasta wjeżdżają linie trzech innych organizatorów: Zarząd Transportu Zbiorowego w Rybniku (linia 10), Urząd Miasta Wodzisław Śląski (linia C) Przedsiębiorstwo Komunalne Racibórz (linia 14), a także autobusy PKS Racibórz. Nie istnieje żadna forma integracji taryfowo-biletowej, ani żadne planowe skomunikowania pomiędzy autobusami różnych organizatorów.
Kolej.
W Pszowie do 2012 r. istniała stacja kolejowa Pszów obsługująca do 1974 r. ruch pasażerski oraz do 2012 r. ruch towarowy KWK Anna. Obecnie najbliższą stacją kolejową z ruchem lokalnym i międzynarodowym jest stacja w Wodzisławiu Śląskim oddalona ok. 8 km. od miasta.
Handel.
Miasto posiada własne targowisko miejskie, a także kilka supermarketów i dyskontów.
Edukacja.
Szkoły ponadgimnazjalne.
Miasto posiada także świetlicę środowiskową.
Sport.
Na terenie miasta znajdują się następujące obiekty sportowe:
Trasy rowerowe.
 trasa rowerowa nr 316Y
 trasa rowerowa nr 317N
 trasa rowerowa 317S
 trasa rowerowa nr 320C
 trasa rowerowa nr 321S
 trasa rowerowa nr 322Z
 trasa rowerowa nr 323Y (Szlak pielgrzymkowy)
Szlaki turystyczne.
 szlak krzyżkowicki (szlak przez Grodzisko Gołężyców)
Honorowi obywatele oraz zasłużeni dla rozwoju miasta.
Miasto Pszów posiada pięcioro honorowych obywateli. Są nimi:
Miasto nadaje również odznakę „Zasłużony dla rozwoju miasta Pszów”. Zostali nią dotychczas uhonorowani:
Sąsiednie gminy.
Kornowac, Lubomia, Radlin, Rydułtowy, Wodzisław Śląski

</doc>
<doc id="177370" url="https://pl.wikipedia.org/wiki?curid=177370" title="FSC">
FSC



</doc>
<doc id="177371" url="https://pl.wikipedia.org/wiki?curid=177371" title="Poznańczyk">
Poznańczyk



</doc>
<doc id="177372" url="https://pl.wikipedia.org/wiki?curid=177372" title="Dosbox">
Dosbox



</doc>
<doc id="177374" url="https://pl.wikipedia.org/wiki?curid=177374" title="Chart perski">
Chart perski

Chart perski (oryginalna nazwa "saluki") – rasa psa zaliczana do grupy chartów i do psów pierwotnych, wyhodowana prawdopodobnie w starożytności w krajach arabskich, użytkowana początkowo do polowań na gazele, obecnie jako pies-towarzysz. Typ chartowaty.
Klasyfikacja FCI.
W klasyfikacji FCI rasa ta została zaliczona do grupy X – charty, sekcja charty długowłose. Istnieją dwie odmiany tej rasy: długowłosa i krótkowłosa, która jest bardzo rzadko spotykana. Obydwie są oceniane na wystawach wspólnie. Psy z tej rasy nie podlegają próbom pracy.
Rys historyczny.
Nazwa charta perskiego "saluki" pochodzi od starego miasta położonego w południowej Arabii. Zasięg występowania przodków tego charta sięgał od Etiopii i zachodnich części Afryki po Indie, Afganistan oraz środkowoazjatyckie stepy. Saluki tak jak dawniej, także dzisiaj jest wykorzystywany do polowań (w zależności od regionu) na gazele, antylopy i zające. Do Europy charty z orientu trafiły w czasach wypraw krzyżowych. Udokumentowane wzmianki o występowaniu tej rasy w Anglii odnoszą się do roku 1840, jednak wtedy chart ten nie zyskał większego zainteresowania ze strony Anglików. Dopiero w roku 1874 dwa charty perskie trafiły do księgi Kennel Clubu.
Charakter i temperament.
Zrównoważone, lojalne i wrażliwe. Nieufne wobec obcych. Mają silny instynkt myśliwski.
Szata i umaszczenie.
Sierść gładka, jedwabista; pióra na uszach, łapach i ogonie; umaszczenie białe, piaskowe, kremowe, złote, rude, szaroczarne, trójkolorowe (czarno-biało-brązowe), czarne z brązowym. Najbardziej charakterystycznym i poszukiwanym dla tej rasy jest umaszczenie grizli. Oprócz saluków długowłosych występują sauki krótkowłose. Mają bardzo krótką sierść i brak frędzli na ogonie oraz długich włosów na uszach. Typ jest uznawany przez FCI i spotykany na wystawach w Niemczech i Francji. Część hodowców uważa, że krótkowłose saluki są lepsze na coursingach i wyścigach.
Zdrowie i pielęgnacja.
Psy tej rasy mają skłonność do dysplazji stawów biodrowych. Są wrażliwe na zimno. Niezbyt długi włos saluki nie wymaga specjalnej pielęgnacji. Staranne rozczesywanie dłuższych włosów na ogonie, uszach i łapach pozwala uniknąć filców, czasami trudnych do usunięcia.
Kąpiel z użyciem szamponu zalecana jest dość rzadko, zamiast niej pożądane jest staranne wymasowanie całego ciała wilgotną rękawicą. Wrażliwe uszy wymagają systematycznego oczyszczania, aby zapobiec zapaleniu.
Oczy są podatne na zapalenie spojówek.

</doc>
<doc id="177375" url="https://pl.wikipedia.org/wiki?curid=177375" title="Chart szkocki">
Chart szkocki

Chart szkocki (oryginalna nazwa "deerhound") – rasa psa zaliczana do grupy chartów, wyhodowana w Wielkiej Brytanii, użytkowana jako pies myśliwski, wyścigowy i towarzyszący. Typ chartowaty.
Klasyfikacja FCI.
W klasyfikacji FCI rasa ta została zaliczona do grupy X – charty, sekcja chartów szorstkowłosych. Nie podlega próbom pracy.
Rys historyczny.
Chart szkocki jest prawdopodobnie potomkiem dawnych chartów celtyckich. Strebel podaje, że wilczarz irlandzki i psy rasy deerhound pochodzą od jednego, wspólnego praprzodka będącego formą pośrednią pomiędzy tymi psami. Hans Räber. przytacza nie tylko opinie Strebela, ale także kilku innych kronikarzy i autorów zachowanych dokumentów o deerhoundzie (m.in. Haucka, Hickmana, Walkera). Stwierdza, że nie jest w literaturze przedmiotu przedstawione jednoznacznie stanowisko w sprawie pochodzenia tej rasy, ani udowodnione bezpośrednie pochodzenie deerhounda od wilczarza irlandzkiego, czy od dawnego greyhounda szorstkowłosego. Pojawiły się także teorie, że ten ostatni był tylko drugą, większą, przeznaczoną na grubą zwierzynę odmianą charta szkockiego. Dodatkowo problematyczne staje się nazewnictwo, które nie jest jednorodne i tak jak pisał w 1838 roku w "The Art of Deerstalking" Archibald M'Neil of Colonsay : "... pies na jelenie był znany jako irish wolfhound, irish greyhound, highland deerhound i scotch greyhound".
Jednymi z pierwszymi zachowanych wzmianek o deerhoundzie są opisy psów określanych "deirhounds" w "History of Scotland", która została napisana w 1528 roku przez Pitscottie'a. Od tego okresu pojawiały się już regularne wspomnienia w literaturze o rasie psów wykorzystywanych do polowań na jelenie. Psy te były ulubieńcami przywódców klanowych w Szkocji, a król Jakub I Stuart przekazał dziesięć sztuk deerhoundów m.in. do Danii.
Na upadek hodowli chartów szkockich na przełomie XVIII i XIX wieku, wpływ miało kilka czynników:
Charty szkockie były bliskie wyginięcia, lecz zostały odratowane między innymi dzięki promującemu je poecie – Walterowi Scottowi. Nie do końca są znane procesy hodowlane, jakie prowadzono w celu uzyskania współczesnego deerhounda. Hans Räber podaje, że dokonywano krzyżówek z mastifami, pirenejskimi psami na wilki i posokowcami kubańskimi. Wprowadzano także do pierwszych hodowli krew chartów rosyjskich oraz chartów macedońskich.
Księgę hodowlaną deerhoundów otworzono w roku 1870, a pierwszy zaakceptowany wzorzec pochodzi z roku 1892.
Wygląd.
Budowa.
Podobny do wilczarza irlandzkiego oraz greyhounda.
Szata i umaszczenie.
Sierść jest szorstka i kosmata, o barwie szaro-błękitnej.
Charakter i zachowanie.
Dorosłe osobniki są przyjacielskie i spokojne, młodsze mogą wykazywać zachowania destrukcyjne, jeśli poświęca się im za mało uwagi. Nie są zbyt czujne i rzadko szczekają.
Użytkowość.
Chart szkocki był użytkowany do polowania na jelenie i wilki, najczęściej pracował w parach. Dobrze sprawdza się w coursingu. Teraz jest głównie psem towarzyszącym, choć o silnym instynkcie myśliwskim.
Zdrowie i pielęgnacja.
Mimo swojego spokojnego temperamentu potrzebuje możliwości biegania. Zapewne chętnie będzie towarzyszył w długich spacerach oraz przejażdżkach konnych. Psy te żyją przeciętnie 9–11 lat.

</doc>
<doc id="177376" url="https://pl.wikipedia.org/wiki?curid=177376" title="Chart hiszpański">
Chart hiszpański

Chart hiszpański (oryginalna nazwa "galgo español") – rasa psa zaliczana do grupy chartów, wyhodowana w Hiszpanii, użytkowana początkowo do polowań, a współcześnie również jako pies na wyścigi i pies-towarzysz.
Rys historyczny.
Pochodzenie rasy nie jest pewne. Prawdopodobnie wywodzą się od północnoafrykańskiego sloughi sprowadzonego do Hiszpanii przez Maurów, lub od dawnych chartów azjatyckich. Znane były już w starożytności. Współczesny wygląd rasy uzyskano w hodowlach hiszpańskich.
Klasyfikacja FCI.
W klasyfikacji FCI rasa ta została zaliczona do grupy X – charty, sekcja chartów krótkowłosych. Nie podlega próbom pracy.
Wygląd.
Szata i umaszczenie.
Ze względu na rodzaj włosa w rasie wyróżnia się dwie odmiany – krótkowłosą i szorstkowłosą. Maść występuje czarna, brązowa, ruda, biała, piaskowa, żółta lub pręgowana; białe znaczenia i połączenia kolorów są dopuszczalne.
Budowa.
Pies ma długą, wąską głowę z uszami przypominającymi różyczki, oraz muskularną i wygiętą, długą szyję. Przednie łapy są długie i proste, a tylne dobrze ukątowane. Ogon jest bardzo długi, dość cienki, noszony nisko, często między nogami.
Zachowanie i charakter.
Inteligentne, uczuciowe, są tolerancyjne wobec dzieci. W stosunku do obcych często nieufne, wręcz płochliwe.
Użytkowość.
Chart hiszpański jest psem myśliwskim, który w polowaniu posługuje się głównie wzrokiem. Dzisiaj jest także hodowany jako pies do towarzystwa.
Zdrowie i pielęgnacja.
Wymagany jest regularny przegląd uszu i zębów, przycinanie pazurów, szczotkowanie.

</doc>
<doc id="177377" url="https://pl.wikipedia.org/wiki?curid=177377" title="Grzywacz chiński">
Grzywacz chiński

Grzywacz chiński (Chinese Crested Dog) – jedna z ras psów należąca do grupy psów do towarzystwa IX FCI, w sekcji psów nagich. Nie podlega próbom pracy.
Wygląd.
Budowa.
Psy tej rasy są niewielkie, szczupłe i delikatne. Mają wąską kufę, lecz nie spiczastą. Według wzorca rasy organizacji FCI uszy u tej rasy są osadzone nisko i są duże i stojące, a u odmiany owłosionej dozwolone są uszy "wiszące". Oczy są: "tak ciemne, że wydają się czarne. Ukazują niewiele białkówek, bądź nie ukazują ich wcale. Średniej wielkości. Osadzone odlegle od siebie."
Szata i umaszczenie.
U odmiany nagiej występują włosy na głowie, łapach i ogonie. Ich skóra jest delikatna i ciepła w dotyku, w ciągu roku zmienia kolor - zimą jest jaśniejsza, a latem wskutek opalania zmienia barwę na ciemniejszą. U odmiany owłosionej - Powder Puff - występuje podszerstek i miękka okrywa włosowa. Są to psy niealergizujące (nawet odmiana owłosiona), włos strukturą przypomina włos ludzki. Występują we wszystkich barwach i ich odcieniach.
Zachowanie i charakter.
Psy tej rasy są pogodne i radosne, niektóre osobniki mogą źle znosić obecność innych psów, są aktywne.
Lubią aportować, biegać z ludźmi lub innymi psami. Są skore do zabaw z dziećmi, bez oznak agresji, dobrze znoszą warunki miejskie. Przywiązują się do właściciela. Grzywacz chiński jest hodowany jako pies rodzinny i do towarzystwa. 
Zdrowie i pielęgnacja.
Przeciętnie żyją ok. 12 lat, choć zdarzają się osobniki żyjące dłużej. Nagie grzywacze mogą mieć problemy z uzębieniem. Jak każde psy ras małych i miniaturowych są bardziej narażone na wady uzębienia. Trzeba też dbać o ich delikatną skórę. 
Popularność.
Rasa ta w Polsce staje się coraz bardziej popularna. Na wystawie Światowej w Poznaniu w roku 2006 było 256 grzywaczy, w tym 127 psów i 129 suk.

</doc>
<doc id="177378" url="https://pl.wikipedia.org/wiki?curid=177378" title="Chesapeake Bay retriever">
Chesapeake Bay retriever

Chesapeake Bay Retriever – jedna z ras psów, należąca do grupy psów aportujących, płochaczy i psów dowodnych. Zaklasyfikowana jest do sekcji psów aportujących. Typ wyżłowaty. Podlega próbom pracy.
Rys historyczny.
Pochodzi z rejonu zatoki Chesapeake leżącej na wschodnim wybrzeżu USA. Przodkami rasy była para szczeniąt uratowana z rozbitego statku.
Wygląd.
Szata jest szorstka, krótka, z gęstym wełnianym podszerstkiem. Umaszczenie występuje od żółtobrązowego do ciemnobrązowego, czasami z małym białym znaczeniem na klatce piersiowej.
Kolor czarny oraz albinos jest dyskwalifikujący.
Użytkowość.
Chesapeake Bay Retriever jest psem myśliwskim, ale wspaniale pełni rolę psa towarzyszącego, psa przewodnika, a także używany jest w dogoterapii.
Zachowanie i charakter.
Chesapeake Bay Retrievery są przyjacielskie, inteligentne, posłuszne, czujne i energiczne. Lubią pływać. Stworzone do samodzielnej pracy na odległym terenie poza zasięgiem wzroku przewodnika. Zawsze chętne do pracy, którą wykonują z ogromnym zapałem.
Potrzebują bliskiego kontaktu z rodziną. Wobec obcych powściągliwe. Sprawdzają się w roli psa stróżującego. Bardzo lubią towarzystwo psów, które znają, bywają natomiast niechętne wobec obcych psów co okazują zdystansowaniem a zaczepione potrafią agresywnie zareagować.
Zdrowie i pielęgnacja.
Psy tej rasy potrzebują dużo ruchu. Zdarzają się problemy z dysplazją stawu biodrowego i dziedziczne choroby oczu.
Pielęgnacja sierści u psów wystawowych i niewystawowych tej rasy jest podobna i nie wymaga odpowiednich narzędzi do trymowania, wyczesywania, wystarczy zwykła szczotka do włosów oraz w okresie kiedy pies nie pływa przecieranie oleistego podszerstka wilgotnym ręcznikiem.
Jest kilka miejsc u psów sportowych, gdzie martwy włos ma tendencję do utrzymywania się: przód barków oraz przód przednich i tylnych łap, co łatwo wyeliminować przy regularnym czesaniu psa.
Oczy i uszy wymagają regularnej kontroli i w razie potrzeby delikatnego oczyszczania.

</doc>
<doc id="177379" url="https://pl.wikipedia.org/wiki?curid=177379" title="Coton de Tulear">
Coton de Tulear



</doc>
<doc id="177380" url="https://pl.wikipedia.org/wiki?curid=177380" title="Curly coated retriever">
Curly coated retriever

Curly coated retriever – jedna z ras psów, należąca do grupy psów aportujących, płochaczy i psów wodnych. Zaklasyfikowana do sekcji psów aportujących. Podlega próbom pracy.
Rys historyczny.
Curly coated retriever to obok flat coated retrievera najstarsza rasa z retrieverów. Wzorzec zarejestrowany został w Wielkiej Brytanii w 1860 roku.
Do dnia dzisiejszego praktycznie nie uległ zmianie.
Wygląd.
Budowa.
Psy tej rasy to największe spośród retrieverów, mają charakterystyczną, podłużną budowę.
Szata i umaszczenie.
Pokryty krótkim włosem, skręconym w mocne loki, brak ich jedynie na pysku i czaszce. Nie posiada podszerstka. Występuje w umaszczeniu czarnym i wątrobianym, niedopuszczalne są białe znaczenia. Oczy muszą być jak najciemniejsze, nos koloru szaty.
Zachowanie i charakter.
Curly coated retriever jest przyjazny wobec znanych mu ludzi, posiada żywy temperament. Niezależny i skłonny do nieposłuszeństwa, trudny w szkoleniu, lecz oddany przewodnikowi. Jest psem inteligentnym i opanowanym, czasem sprawia wrażenie powściągliwego. Może przejawiać zachowania nieprzyjazne wobec innych psów oraz obcych ludzi. Podobnie jak Chesapeake Bay retriever, jest rasą retrieverów nadającą się do obrony.
Użytkowość.
Curly coated retriever to pies myśliwski, którego zadaniem było aportowanie ustrzelonych ptaków. Trzymali go często strażnicy łowieccy do zwalczania kłusowników. Osiąga dojrzałość po ukończeniu 3 lat.
Zdrowie i pielęgnacja.
Przedstawiciele tej rasy są bardzo aktywni, uwielbiają stymulację umysłową i zabawę. Nadają się do psich sportów i wciąż są wykorzystywane jako psy myśliwskie. Sierść jest łatwa w pielęgnacji. Z powodu braku podszerstka nie linieje na dużą skalę.
Popularność.
Curly coated retriever jest rasą o wiele mniej rozpowszechnioną na świecie, niż inni jego krewni z grupy retrieverów. Pierwszy pies sprowadzony został do Polski z Finlandii w 2003 roku, a pierwsza suka w roku 2006 ze Szwecji.

</doc>
<doc id="177381" url="https://pl.wikipedia.org/wiki?curid=177381" title="Historia Izraela">
Historia Izraela

Historia współczesnego Izraela rozpoczyna się 14 maja 1948 roku, kiedy proklamowano niepodległość Państwa Izrael.
Proklamacja niepodległości Izraela.
14 maja 1948 roku o godzinie 16:00, Dawid Ben Gurion odczytał na posiedzeniu Rady Ludowej ("Mo’ecet Ha-Am") w Tel Awiwie Deklarację Niepodległości, głoszącą o ustanowieniu Państwa Izrael.
Wojna o niepodległość 1948–1949.
Pierwsza wojna izraelsko-arabska wybuchła 15 maja 1948 roku, w dniu proklamacji niepodległości przez państwo Izrael. Na terytorium państwa żydowskiego w Palestynie wkroczyły oddziały wojsk irackich, syryjskich i transjordańskich i libańskich. Państwa te nie uznając ONZ-towskiego podziału Palestyny pragnęły zniszczyć nowo powstałe państwo żydowskie. Oficjalnym powodem ich wkroczenia była obrona cywilnej ludności arabskiej przed działalnością bojówek żydowskich. Siły izraelskie słabsze liczebnie, ale dobrze zorganizowane i wyszkolone, wyparły arabskie wojska. Palestyńscy Arabowie, pozbawieni uznawanych powszechnie przywódców, na wezwanie liderów arabskich masowo opuszczali swoje domy (około 750 tys. uchodźców). Do ucieczki skłaniały też Arabów przypadki terroru ze strony żydowskich organizacji paramilitarnych (obie strony nie stroniły od terroru). W 1949 roku podpisano porozumienia rozejmowe między walczącymi stronami. Izrael poszerzył swoje terytorium w stosunku do obszaru przyznanego przez ONZ o zachodnią Galileę, zachodni Negew i część Jerozolimy. Pod kontrolą Transjordanii pozostała Samaria i Judea z częścią Jerozolimy, a Egipt zachował pozycję w Gazie. Transjordania zaanektowała zdobyte ziemie, zmieniając nazwę kraju na Jordania.
Ben Gurion i masowa migracja 1949–1953.
25 stycznia 1949 odbyły się wybory do "I Zgromadzenia Ustawodawczego" ("Asefa haMekonenet"), które później przekształciło się w pierwszy Kneset. Zgromadzenie liczyło 120 deputowanych. Zwycięstwo odniosła demokratyczna lewica syjonistyczna, a najsilniejszą partią była partia Mapai ("Partia Robotników Ziemi Izraela"), a drugie miejsce zajęła partia Mapam ("Zjednoczona Partia Robotnicza"). Maki ("Komunistyczna Partia Izraela") zdobyła 4 mandaty.
Zgromadzenie Ustawodawcze bardzo szybko uchwaliło ustawę przejściową, tzw. małą konstytucję, która doraźnie ustaliła strukturę naczelnych organów państwowych. Ustanowiono jednoizbowy parlament (Kneset), który wybierał prezydenta o dość ograniczonych uprawnieniach. Prezydent mianował premiera, ten zaś formował gabinet i przedstawiał go Knesetowi do akceptacji.
15 lutego 1949 pierwszym prezydentem Izraela został Chaim Weizman, wieloletni przewodniczący Światowej Organizacji Syjonistycznej i Agencji Żydowskiej. Sprawował obowiązki do swojej śmierci 9 listopada 1952.
10 marca 1949 premierem rządu został wybrany Dawid Ben Gurion, wieloletni przywódca Światowej Organizacji Syjonistycznej i Agencji Żydowskiej.
Polityka zagraniczna Izraela.
Państwa członkowskie Ligi Arabskiej od samego początku istnienia Izraela, wzywały do bojkotu i izolacji państwa żydowskiego w Palestynie. Pomimo to, już 14 maja 1948 po południu Stany Zjednoczone oraz Związek Socjalistycznych Republik Radzieckich uznały "de facto" nowe państwo Izrael. 29 stycznia 1949 Wielka Brytania uznała "de facto" państwo Izrael, a 11 maja 1949 państwo Izrael zostało przyjęte na członka Organizacji Narodów Zjednoczonych. Kandydaturę Izraela poparł Związek Socjalistycznych Republik Radzieckich.
Napływ imigrantów.
Nowo powstałe państwo Izrael było od samego swego początku otwarte dla imigracji wszystkich Żydów z całego świata. Jednak napływ wielu tysięcy imigrantów był olbrzymim wyzwaniem dla młodego państwa, które nie posiadało własnej infrastruktury i przemysłu. Kłopoty gospodarcze bardzo szybko osiągnęły rozmiary kryzysu gospodarczego. Na większość produktów wprowadzono reglamentację. W najgorszym okresie na jedną osobę przysługiwał tygodniowo mały kawałek mięsa i dwa jajka. Aby obniżyć koszty utrzymania wprowadzono politykę deflacyjną, która dodatkowo hamowała rozwój gospodarki. Był olbrzymi deficyt w bilansie handlowym.
20 listopada 1949 w Izraelu ogłoszono „"Dzień Miliona"”, gdyż liczba ludności państwa osiągnęła właśnie 1 milion mieszkańców (w maju 1948 było 650 tys. mieszkańców).
Pomimo tych wszystkich trudności gospodarczych, w listopadzie 1949 roku izraelska armia przeprowadziła operację „"Zaczarowany Dywan"”, podczas której ewakuowano samolotami do Izraela 49 tys. Żydów z Jemenu. W maju 1950 roku w podobnej operacji „"Ezdrasz i Nehemiasz"” ewakuowano samolotami do Izraela 120 tys. Żydów z Iraku. Dodatkowo armia przeprowadziła operację ewakuowania do Izraela 33 tys. Żydów z Libii. W ten sposób uniknęli oni prześladowań ze strony Arabów.
Kryzys rządowy i wybory 1951.
W marcu 1950 doszło do kryzysu rządowego, który został sprowokowany przez kwestię religijną: edukację religijną w obozach dla uchodźców jemeńskich. Dla przybyłych z Jemenu Żydów, stosunki panujące w Izraelu były niezrozumiałe. Ich dzieci były kierowane do szkół, w których uczyły się hebrajskiego oraz zasad judaizmu. Jednak zrozumienie praktyk religijnych pomiędzy różnymi odłamami Żydów bardzo się różniło, a w owym czasie w Izraelu dominowały poglądy świeckie. Na tym tle nasilił się konflikt pomiędzy zwolennikami świeckiego i religijnego wychowania dzieci. W następnych latach te spory i konflikty narastały, aż w 1951 partie ortodoksyjne wycofały się z rządu, doprowadzając do jego upadku i ponownych wyborów do Knesetu.
30 lipca 1951 odbyły się wybory do II Knesetu. Wybory ponownie wygrała lewicowa partia Mapai ("Partia Robotników Ziemi Izraela"). Jednakże partie lewicy wyszły z wyborów nieznacznie osłabione, a wzmocniła się reprezentacja "Głównych Syjonistów".
W 1952 nastąpił wyraźny spadek napływających do Izraela imigrantów. Do końca roku do Izraela przybyło zaledwie 24 tys. nowych imigrantów. Wynikało to głównie z poważnych kłopotów gospodarczych oraz wprowadzenia odstraszającego systemu „wyboru”, który preferował młodych i zdrowych imigrantów. Poszukując sposobu uzdrowienia gospodarki, rząd w lutym 1952 zmienił założenia polityki gospodarczej. Wprowadzono liczne ograniczenia fiskalne mające na celu zmniejszenie inflacji, która wynosiła 60% rocznie. Przeprowadzono dewaluację wartości pieniądza, a następnie stopniowo zlikwidowano reglamentację zaopatrzenia (do 10 maja 1953).
Odszkodowania od Niemiec.
9 stycznia 1952 premier Dawid Ben Gurion wystąpił z orędziem w Knesecie, przedstawiając plan negocjacji z Niemcami Zachodnimi w sprawie rekompensat za Holocaust. Kneset zgodził się na realizację planu, wywołało to jednak wzrost politycznego napięcia oraz liczne publiczne protesty w Izraelu.
Niemcy jako naród ponosili moralną odpowiedzialność za zagładę narodu żydowskiego w Europie podczas II wojny światowej. Z tego powodu 20 marca 1952 rozpoczęto w Holandii rozmowy izraelsko-niemieckie na temat zadośćuczynienia Niemieckiej Republiki Federalnej za Holocaust. W rozmowach uczestniczyły wszystkie ważne organizacje żydowskie, wliczając w to "American Jewish Committee", "American Jewish Congress", "B’nai Brith" i "Joint Distribution Committee".
Wynegocjowane porozumienie Dawid Ben Gurion przedstawił do zatwierdzenia przez Kneset. Podczas burzliwej debaty ponad 5 tys. demonstrantów wszczęło rozruchy z policją przed budynkiem Knesetu. Rannych zostało około 200 demonstrujących i 140 policjantów.
Ostatecznie 10 września 1952 roku Izrael i RFN podpisały układ o odszkodowaniach. Rząd RFN zobowiązał się do wypłacania państwu Izrael 3 mld marek w ciągu 14 lat.
W 1953 roku utworzono Instytut Pamięci Męczenników i Bohaterów Zagłady ("Jad Waszem").
Pobudzenie gospodarki.
W połowie 1953, dzięki aktywnej działalności organizacji syjonistycznych w świecie, do Izraela zaczął napływać kapitał ze Stanów Zjednoczonych. Równocześnie Izrael zaczął otrzymywać pierwsze raty zobowiązań rządu Republiki Federalnej Niemiec, jako moralny dług z tytułu prześladowania i zagłady Żydów przez III Rzeszę.
Napływające środki finansowe były głównie przeznaczane na rozwój sektora publicznego. Rozwijało się budownictwo mieszkaniowe i rolnictwo w kibucach. Powstał plan budowy sieci nowych osad rolniczych wokół rejonu Gazy, które spełniałyby funkcje rolnicze i obronne. Tworzono transport samochodowy, będący w rękach spółdzielni. Budowano nowe drogi, osuszano bagniste tereny Doliny Hula oraz zalesiano pustynne połacie kraju. Jednak największą inwestycją była budowa krajowego systemu wodnego, którego osią stał się kanał rozpoczynający się u Jeziora Tyberiadzkiego.
W ten sposób nastąpiła powolna stabilizacja gospodarcza Izraela, jednak warunki życia mieszkańców nadal pozostawały bardzo trudne. Z tego powodu do końca 1953 do Izraela przyjechało zaledwie 11 tys. nowych imigrantów.
Szarett i Afera Lawona 1954–1955.
6 grudnia 1953 premier Dawid Ben Gurion podał się do dymisji, w związku z jego osobistą decyzją o wycofania się z życia politycznego. 26 stycznia 1954 nowym premierem został Mosze Szarett. Okres jego rządów charakteryzował się wzrostem napięcia i aferą szpiegowską w Egipcie.
Ben Gurion i wojna 1955–1963.
26 lipca 1955 odbyły się wybory do III Knesetu. Wybory ponownie wygrała lewicowa partia Mapai ("Partia Robotników Ziemi Izraela"), jednak już osłabiona. Wyniki świadczyły o powolnej tendencji osłabiania partii lewicowych, natomiast o wzroście wpływów centrum i prawicy. 3 listopada 1955 premierem został wybrany Dawid Ben Gurion.
Kampania sueska 1956.
Gdy 26 lipca 1956 Egipt ogłosił nacjonalizację Kanału Sueskiego, wywołało to natychmiastową reakcję Wielkiej Brytanii i Francji, które postanowiły wykorzystać Izrael do wywołania wojny izraelsko-egipskiej, co umożliwiłoby wojskom brytyjsko-francuskim wylądować w Egipcie, aby zapewnić bezpieczeństwo międzynarodowej żeglugi po Kanale Sueskim. Do działań wojennych doszło na przełomie października i listopada 1956. Pod międzynarodowym naciskiem Wielka Brytania, Francja i Izrael musiały wycofać swoje wojska z Egiptu, a ich miejsce zajęły międzynarodowe siły UNEF. Wojna ta jest często uznawana za ostatnią wojnę w stylu kolonialnym. Izrael osiągnął w niej dokładnie to co zamierzał – wymusił odblokowanie dla jego żeglugi Cieśniny Tirańskiej. Jednocześnie Izrael otrzymał od 16 państw morskich (z wyjątkiem ZSRR) gwarancje obrony praw swobodnej żeglugi w cieśninach Morza Czerwonego.
Wzrost gospodarczy.
W 1957 pojawiły się pierwsze symptomy poprawy sytuacji gospodarczej w Izraelu. Produkcja przemysłowa w 1957 wzrosła o 13% w porównaniu do 1953 r., a w następnych latach 1957–1959 wzrosła o kolejne 28%. W znacznym stopniu było to zasługą olbrzymiej pomocy finansowej, jaką otrzymywał Izrael od środowisk żydowskich z całego świata. W okresie od 1948 do 1958 roku do Izraela napłynęło 3,2 mld dolarów, z czego 2,2 mld otrzymał rząd i Agencja Żydowska. Pozwolił to na realizację wielu projektów i stworzenie podstaw gospodarki. Między innymi w kwietniu 1957 wybudowano rurociąg naftowy z portu Ejlat do Beer Szewa na północy pustyni Negew.
W przemyśle zatrudnionych było 30%, a w rolnictwie 16% ludności. W miastach mieszkało 75% ludności. 1 lutego 1959 rząd zniósł reglamentację ostatnich towarów.
Wartość eksportu w 1959 wyniosła 181 mln dolarów. Deficyt bilansu płatniczego wyniósł 304,4 mln dolarów. Deficyt pokryto bezzwrotnymi wpływami zagranicznymi, jak fundusze organizacji syjonistycznych i reparacje z Niemiec (od 1959 Izrael otrzymywał rocznie z Niemiec towary o wartości 59 mln USD), oraz wzrostem zadłużenia zagranicznego. Zadłużenie zagraniczne wyniosło 600 mln USD, w tym wartość akcji "Pożyczki Niepodległości i Rozwoju" rozprowadzonych wśród Żydów amerykańskich wynosiła 359,5 mln USD.
16 czerwca 1960 roku Izrael uruchomił reaktor jądrowy w mieście Dimona na pustyni Negew.
10-lecie Izraela.
24 kwietnia 1958 Izrael uroczyście obchodził 10-lecia swojego istnienia państwowego. Przez wszystkie miasta przeszły uroczyste pochody i festyny. W ciągu pierwszych 10 lat istnienia państwa Izrael, liczba jego mieszkańców wzrosła z 650 tys. do ponad 2 milionów. Tak szybki wzrost liczby mieszkańców był niespotykany na świecie. W ten sposób powstawało państwo żydowskie.
3 listopada 1959 odbyły się wybory do IV Knesetu. Było to największe zwycięstwo wyborcze lewicowej partia Mapai ("Partia Robotników Ziemi Izraela"). 17 grudnia 1959 premierem został wybrany Dawid Ben Gurion.
Sprawa Eichmanna.
11 maja 1960 Izraelscy agenci Mosadu porwali nazistowskiego zbrodniarza wojennego Adolfa Eichmanna. Do porwania doszło w Buenos Aires w Argentynie, skąd potajemnie przewieziono Eichmanna do Izraela, gdzie stanął przed sądem. Po długim procesie sądowym 15 grudnia 1961 skazano go na karę śmierci przez powieszenie. Wyrok wykonano 1 czerwca 1962 w więzieniu w Ramla, parę minut po północy. Jego ciało spalono, a prochy rozrzucono nad Morzem Czerwonym. Był to jedyny wykonany wyrok śmierci w historii Izraela.
W maju 1960 na tym tle doszło do zatargu dyplomatycznego pomiędzy Argentyną i Izraelem. Po tajnych negocjacjach, Argentyna przedstawiła sprawę na forum Rady Bezpieczeństwa ONZ, nazywając całe zdarzenie „naruszeniem praw Argentyny”. Broniąc interesów Izraela, ambasador Golda Meir powiedziała, że porwania Eichmanna dokonali nie agenci Mosadu, ale osoby prywatne.
23 czerwca 1960 Rada Bezpieczeństwa ONZ przegłosowała projekt rezolucji przedstawionej przez Argentynę. Rezolucja między innymi wzywała rząd Izraela do udzielenia Argentynie należytego zadośćuczynienia z powodu naruszenia fundamentalnych praw Argentyny. Ostatecznie konflikt został zażegnany w formie wspólnego oświadczenia rządów obu państw 4 sierpnia 1960.
Ponowne wybory.
15 sierpnia 1961 odbyły się wybory do V Knesetu. Ponownie wybory wygrała lewicowa partia Mapai ("Partia Robotników Ziemi Izraela"), ale coraz większe poparcie zyskiwała partia komunistyczna oraz syjoniści połączeni z liberałami. 2 listopada 1961 premierem został wybrany Dawid Ben Gurion.
Reformy gospodarcze.
9 lutego 1962 rząd zapowiedział rozpoczęcie „nowej polityki gospodarczej”, która miała polegać między innymi na dewaluacji o 66% izraelskiej waluty. W owym czasie (lata 1962–1965) inflacja w Izraelu wynosiła rocznie 18%, i wykazywała stałą tendencję rosnącą. Z tego powodu rząd musiał przeprowadzić reformy, które wywołały społeczne perturbacje, liczne protesty i demonstracje. Widocznym znakiem rosnącego niezadowolenia społecznego było rozpoczęcie się 22 października 1962 strajku generalnego w Hajfie. Strajk był wyrazem społecznego protestu przeciwko gwałtownym podwyżkom cen.
W związku z trwającą "Aferą Lawona" premier Dawid Ben Gurion podał się do dymisji i wystąpił z partii Mapai. Nowym przywódcą partii Mapai został Lewi Eszkol.
Lewi Eszkol i wojna z Arabami 1963–1969.
26 czerwca 1963 nowym premierem został wybrany Lewi Eszkol.
25 maja 1964 roku z inicjatywy Egiptu i Jordanii powstała w Kairze Organizacja Wyzwolenia Palestyny ("OWP"). Uchwalona wówczas Palestyńska Karta Narodowa stwierdzała nielegalność powstania państwa Izrael i konieczność wojny o wyzwolenie Palestyny spod syjonistycznej okupacji. OWP otrzymywała rocznie 400 mln dolarów od państw arabskich na prowadzenie swojej działalności. Na czele OWP stanął Jasir Arafat.
„Bitwa o wodę” 1964–1967.
10 czerwca 1964 Izrael uruchomił "Narodowy System Wodny" ("HaMovil Ha’Artzi"). System pomp każdego dnia przepompowywał 1 mln m³ wody z Jeziora Tyberiadzkiego, który poprzez system otwartych kanałów, tuneli i olbrzymich rurociągów docierał do pustyni Negew. Dzięki tym inwestycjom można było rozwinąć rolnictwo na Negewie.
Syria postanowiła wykorzystać to jako pretekst do zaostrzenia konfliktu izraelsko-arabskiego i uznała oficjalnie, że Izraelskie prace budowlane objęły obszar strefy zdemilitaryzowanej na granicy izraelsko-syryjskiej. W rezultacie Syria uznała to za naruszenie integralności terytorialnej i wezwała wszystkie kraje arabskie do wypowiedzenia wojny Izraelowi.
Eskalacja przemocy doprowadziła 4 listopada 1966 do zawarcia sojuszu wojskowego pomiędzy Egiptem i Syrią. Sojusz był wymierzony przeciwko Izraelowi. 30 maja 1967 do sojuszu przystąpiła Jordania, a Irak, Kuwejt, Tunezja, Sudan, Maroko i Algieria zgodziły się skierować swoje oddziały przeciwko Izraelowi.
Dalszy rozwój gospodarczy.
Uruchomienie "Narodowego Systemu Wodnego" ("HaMovil Ha’Artzi") było niezwykle ważnym impulsem dla dalszego rozwoju gospodarki Izraela. Dzięki kolejnym inwestycjom w 1965 przeszło 90% mieszkańców Izraela korzystało już z elektryczności i bieżącej wody. Intensywnie rozbudowywano sieć telefoniczną. 21 listopada 1965 odbyła się uroczystość otworzenia portu w Aszdod. W niemieckich stoczniach budowano izraelskie statki handlowe, a nawiązane stosunki dyplomatyczne (19 sierpnia 1965) stworzyły podstawę prawną umożliwiającą niemieckim specjalistom pracę dla izraelskiego przemysłu.
Wybory 1965.
2 listopada 1965 odbyły się wybory do VI Knesetu. Sukces odniosła ponownie lewica, była jednak już bardziej skłócona i podzielona wewnętrznie niż przed laty. Mapai i lewica syjonistyczna utworzyły wspólnie blok polityczny Koalicja Pracy (w skrócie "Ma’arach"). I to właśnie "Ma’arach" wygrał w wyborach. 12 stycznia 1966 premierem został wybrany Lewi Eszkol.
Recesja gospodarcza.
W 1966 nastąpiła recesja gospodarcza. Powodami były zwiększone wydatki na obronność kraju, przedłużający się konflikt izraelsko-arabski, a także rosnące koszty siły roboczej, które wyprzedziły wydajność pracy. Recesja doprowadziła do gwałtownego wzrostu cen towarów i usług. Między innymi 23 lutego 1966 o 50% wzrosły ceny usług pocztowo-telegraficznych.
Rosnące ceny były czynnikiem zwiększającym niezadowolenie społeczne. 1 maja 1966 przez miasta przetoczyły się burzliwe demonstracje i strajki, które ogarnęły zwłaszcza kręgi pracowników umysłowych (lekarzy, nauczycieli, prawników itp.).
Najbardziej widocznym znakiem recesji była rosnąca stopa bezrobocia, która w 1967 osiągnęła liczbę 60 tys. osób. 5 lutego 1967 po raz pierwszy w Izraelu wprowadzono zasiłek dla bezrobotnych.
Pomimo tak trudnej sytuacji gospodarczej rząd Izraela ogłosił w dniach 16–23 maja 1967 tajną częściową mobilizację armii. Było to niezwykle kosztowne posunięcie, ale w obliczu arabskiej agresji było jednym możliwym rozwiązaniem dla Izraela.
Wojna sześciodniowa 1967.
5 czerwca 1967 Izrael po ostrzelaniu przez Egipt osiedli żydowskich położonych wzdłuż granicy Strefy Gazy, odpowiedział zaatakowaniem Egiptu, Syrii i Jordanii, rozbijając w ciągu 6 dni arabskie wojska. Izrael odniósł zwycięstwo zajmując ponad 60 tys. km² ziem arabskich: syryjskie Wzgórza Golan, jordański Zachodni Brzeg i część Jerozolimy, egipski Synaj oraz Okręg Gazy. Pod naciskiem Rady Bezpieczeństwa ONZ wstrzymano działania wojenne.
Rada Bezpieczeństwa ONZ 22 listopada 1967 przyjęła rezolucję nr 242, wzywającą Izrael do wycofania się z ziem zagarniętych w czasie wojny sześciodniowej.
Wojna na wyczerpanie 1967–1970.
17 czerwca 1967 ministrowie spraw zagranicznych trzynastu państw arabskich proklamowali w Kuwejcie utworzenie wspólnego frontu walki przeciwko Izraelskiej agresji. Postanowiono, że żadne arabskie państwo nie będzie prowadziło z Izraelem żadnych rozmów, nie zawrze z nim traktatu pokojowego i nie uzna istnienia państwa żydowskiego w Palestynie. Izolując Izrael politycznie i gospodarczo, postanowiono rozpocząć wojnę na wyczerpanie. Na Izrael miały spadać jednocześnie ze wszystkich stron różnorodne ataki przeprowadzane przez arabskich terrorystów, jak i przez arabskie armie. Miały one zmęczyć i wyczerpać zasoby strategiczne Izraela, aby osłabiony, nie mógł się przeciwstawić ostatecznej inwazji i zniszczeniu.
Osadnictwo żydowskie.
27 czerwca 1967 Kneset uchwalił trzy ustawy: (1) rozszerzała zasięg izraelskiej jurysdykcji na Wschodnią Jerozolimę; (2) trzykrotnie powiększała granice miasta Jerozolima; (3) zapewniała ochronę wszystkich obiektów sakralnych i swobodny dostęp do nich dla wyznawców wszystkich religii. 15 sierpnia 1967 Naczelny Rabin Aszkenazyjski Izraela Szelomo Goren wszedł z grupą 50 Żydów na Wzgórze Świątynne w Jerozolimie i pomimo protestów muzułmańskich strażników i izraelskiej policji, odmówili tradycyjne modlitwy.
12 kwietnia 1968 dziesięć żydowskich rodzin pod przywództwem Rabina Mosze Lewingera z "Bloku Wiernych" ("Gusz Emunim") osiedliło się w Hebronie i za zgodą władz rozpoczęło budowę osiedla Kirjat Arba w bezpośrednim sąsiedztwie miasta. Był to początek dużego ruchu osadniczego w wyniku którego powstało wiele osiedli żydowskich w Strefie Gazy, na Zachodnim Brzegu, Wzgórzach Golan i Półwyspie Synaj.
23 grudnia 1968 publiczna telewizja rozpoczęła regularną emisję programów w Izraelu.
Golda Meir i Wojna Jom Kipur 1969–1974.
Po śmierci Lewiego Eszkola, 17 marca 1969 nowym premierem została Golda Meir.
Wybory 1969.
28 października 1969 odbyły się wybory do VII Knesetu. Sukces odniosła ponownie lewica, była jednak już bardziej osłabiona niż przed laty. 15 grudnia 1969 premierem została wybrana Golda Meir.
Wzrost gospodarczy.
W latach 70. XX wieku nastąpiło pobudzenie izraelskiej gospodarki, który wynikało w znacznej mierze ze wzrostu żydowskiej imigracji napływającej do Izraela. Pomimo to, 20 sierpnia 1971 rząd przeprowadził dewaluację waluty, co spowodowało gwałtowny wzrost cen żywności. 26 lipca 1972 uruchomiono łączność satelitarną.
15 stycznia 1973 odbyło się historyczne spotkanie w Watykanie. Golda Meir, jako pierwszy premier Izraela spotkała się z papieżem Pawłem VI.
7 maja 1973 odbyły się uroczystości 25-lecia istnienia państwa Izrael. Uroczystości odbyły się w atmosferze rozprężenia, gdyż gospodarczy dobrobyt przyczynił się do odczuwania bezpieczeństwa i nikt nie spodziewał się żadnej agresji.
23 maja 1973 czwartym prezydentem Izraela został Efraim Kacir, jeden z założycieli Instytutu Naukowego Weizmana.
Wojna Jom Kipur 1973.
6 października 1973 wojska arabskie niespodziewanie napadły na Izrael w dniu żydowskiego święta Jom Kipur ("Dzień Pojednania"). Po początkowych porażkach, Siły Obronne Izraela przeprowadziły mobilizację i odrzuciły Arabów poza linię zawieszenia broni z 1967 roku, a nawet przekroczyły Kanał Sueski i zagroziły Kairowi. Dzięki wysiłkom mediacyjnym Stanów Zjednoczonych i Związku Socjalistycznych Republik Radzieckich 25 października podpisano zawieszenie broni, a na linii frontu rozlokowano międzynarodowe siły pokojowe UNDOF i UNEF.
Wybory 1973.
31 grudnia 1973 odbyły się wybory do VIII Knesetu. W nowym parlamencie lewica utrzymała większość, jednak wyraźnie zarysował się wzrost siły politycznej partii prawicowych i centrowych, które stowarzyszyły się pod nazwą Likud. 10 marca 1974 premierem została wybrana Golda Meir.
Komisja Agranata i dymisja Goldy Meir.
Wojna Jom Kipur wywołała szok w społeczeństwie izraelskim – kraj okazał się nieprzygotowany na niespodziewany atak i niezdolny do szybkiego odparcia go. W celu wyjaśnienia okoliczności wybuchu wojny rząd powołał specjalną komisję, której szefem został przewodniczący Sądu Najwyższego Szimon Agranat. Od jego nazwiska komisję nazwano "Komisją Agranata".
Komisja opublikowała swój raport 1 kwietnia 1974. Główną odpowiedzialnością obarczono Szefa Sztabu Generalnego Dawida Elazara i zalecono usunięcie go ze stanowiska. 11 kwietnia 1974 pod presją opinii publicznej, premier Golda Meir podała się wraz z całym rządem do dymisji.
Icchak Rabin po raz pierwszy 1974–1977.
Po dymisji Goldy Meir, 3 czerwca 1974 nowym premierem został Icchak Rabin.
Stojąc w obliczu światowego kryzysu gospodarczego i negatywnych efektów bojkotu naftowego, który mocno oddziaływał na gospodarkę Izraela, rząd podjął decyzję i 8 listopada 1974 przeprowadził dewaluację pieniądza o 43%. W następstwie ograniczono import towarów luksusowych i ograniczono wydatki publiczne.
W maju 1975 zawarto porozumienie gospodarcze z Europejską Wspólnotą Gospodarczą o obniżeniu o 60% taryf celnych na produkty izraelskie eksportowane do Europy Zachodniej. Równocześnie podpisano porozumienie ze Stanami Zjednoczonymi, przyznające amerykańskie gwarancje rządowe dla firm inwestujących w Izraelu. Pomimo to kryzys gospodarczy pogłębiał się i 14 marca 1976 nastąpił gwałtowny wzrost cen wszystkich towarów o 25%. Rząd musiał wówczas drastycznie ograniczyć wszystkie dotacje państwowe.
Pokój z Egiptem.
1 września 1975 doszło do zawarcia izraelsko-egipskiego porozumienia w sprawie Półwyspu Synaj. Na jego mocy Izrael przeprowadził częściowe wycofanie swoich wojsk na odległość 70 km na wschód od Kanału Sueskiego. W zamian Egipt obiecał złagodzić bojkot ekonomiczny oraz umożliwić żeglugę po Kanale Sueskim statkom handlowym wiozącym towary do lub z Izraela. Równocześnie Stany Zjednoczone przyznały Izraelowi pomoc w wysokości 2–3 mld USD rocznie. Była to rekompensata za straty poniesione przez Izrael w wyniku oddania Egiptowi obszarów roponośnych na Synaju.
Zaangażowanie się w Libanie.
Od kwietnia 1975 roku Liban stopniowo pogrążał się w wojnie domowej. W maju 1976 libański prezydent Suleiman Frangieh zwrócił się do Izraela z prośbą o udzielenie pomocy wojskowej. Izrael rozpoczął wówczas dostarczać uzbrojenie i amunicję do oddziałów chrześcijańskich, które walczyły z muzułmanami na północy Libanu. Wysyłano także pomoc medyczną i humanitarną chrześcijanom na południu Libanu.
Wybory 1977.
17 maja 1977 odbyły się wybory do IX Knesetu. Większość głosów zdobył prawicowo-centrowy blok partyjny Likudu. Po 29-latach lewica musiała oddać władzę w Izraelu.
Menachem Begin a Egipt i Liban 1977–1983.
20 czerwca 1977 premierem został wybrany Menachem Begin.
Był to trudny gospodarczo okres dla Izraela. Z powodu kłopotów finansowych 8 lutego 1979 rząd ograniczył państwowe dotacje dla producentów żywności. Dopiero proces pokojowy z Egiptem uruchomił amerykańskie dotacje finansowe, które wynosiły 3 mld USD rocznie. Pomimo to 24 lutego 1980 wprowadzono nową walutę szekla, który zastąpił dotychczasowego lira. Rząd poszukiwał sposobu powstrzymania galopującej inflacji, która sięgała wartości 131%.
Proces pokojowy z Egiptem.
10 listopada 1977 egipski prezydent Anwar Sadat ogłosił gotowość do rozpoczęcia negocjacji pokojowych z Izraelem, a następnie w dniach 19–21 listopada jako pierwszy arabski przywódca przyjechał z oficjalną wizytą dyplomatyczną do Izraela. Doszło do przełomowego spotkania z premierem Beginem i historycznego przemówienia w Knesecie. Egipt w zamian za izraelskie wycofanie wojsk zaproponował Izraelowi bezpieczeństwo i pokój. 25 grudnia 1977 Menachem Begin przyjechał z oficjalną wizytą dyplomatyczną do Egiptu. Rozpoczęto oficjalne pokojowe negocjacje pomiędzy Izraelem a Egiptem.
Camp David.
W dniach od 5 do 18 września 1978 roku odbyła się trójstronna konferencja pokojowa izraelsko-egipsko-amerykańska w Camp David. 18 września podpisano dwa izraelsko-egipskie porozumienia, które tworzyły podstawę dla przyszłych negocjacji w sprawie trwałego pokoju pomiędzy oboma państwami. Izrael zgodził się wycofać w ciągu 3 lat wszystkie swoje wojska z Półwyspu Synaj, w zamian Egipt zgadzał się na nawiązanie normalnych stosunków dyplomatycznych z Izraelem, uznając tym samym prawo do istnienia państwa Izrael. Egipt gwarantował również swobodną żeglugę izraelskich statków przez Kanał Sueski i inne drogi wodne, takie jak Cieśniny Tirańskie.
Traktat pokojowy z Egiptem.
26 marca 1979 w Waszyngtonie nastąpiło podpisanie traktatu pokojowego pomiędzy Izraelem a Egiptem, jednak pełna normalizacja stosunków izraelsko-egipskich nastąpiła dopiero w lutym 1980, kiedy oba państwa wymieniły się ambasadorami. W marcu 1980 uruchomiono regularne połączenia lotnicze.
23 maja 1978 piątym prezydentem Izraela został Icchak Nawon, który jako pierwszy prezydent wykroczył poza swoje ceremonialne uprawnienia i wziął aktywny udział w publicznych dysputach, dążąc do wyjaśnienia kontrowersyjnych spraw związanych z wojną w Libanie. Nawon rozpoczął erę „politycznych” prezydentów.
Problem Libanu.
Większość państw arabskich zdecydowanie odrzuciło możliwość jakiegokolwiek procesu pokojowego z Izraelem i zamroziło swoje stosunki dyplomatyczne z Egiptem, a Syria dodatkowo wydała zezwolenie oddziałom OWP w południowym Libanie swobodnego atakowania terytorium Izraela. Palestyńscy terroryści przeprowadzili całą serię ataków i zamachów terrorystycznych.
Operacja „Litani”.
W odwecie na liczne ataki, w marcu 1978 Siły Obronne Izraela zajęły na tydzień południowy Liban. Wycofując się pozostawiono strefę buforową, którą patrolowały oddziały chrześcijańskich milicji ("Armia Wolnego Libanu", od maja 1980 Armia Południowego Libanu) – uzbrojone i szkolone przez Izrael. Dodatkowy nadzór nad granicą izraelsko-libańską sprawowały międzynarodowe siły UNIFIL.
W kwietniu 1981 oddziały chrześcijańskiej "Falangi" przeprowadziły ofensywę próbując opanować Dolinę Bekaa i zmusić wojska syryjskie do opuszczenia Libanu. Podczas walk dowódca chrześcijańskich milicji Beszir Dżemajel zwrócił się do Izraela o pomoc wojskową. W odpowiedzi Siły Powietrzne Izraela wielokrotnie przeprowadziły bombardowania syryjskich pozycji oraz baz OWP w Dolinie Bekaa. Dzięki międzynarodowej mediacji 24 lipca 1981 Philip Habib wynegocjował zawieszenie broni. Rozejm był jednak nieustannie łamany przez wszystkie strony konfliktu.
Jerozolima i Wzgórza Golan.
30 grudnia 1980 Kneset przyjął Prawo Jerozolimy, które oznajmiało, że „kompletna i zjednoczona Jerozolima” jest odwieczną stolicą państwa Izrael i oficjalną siedzibą wszystkich centralnych urzędów państwowych. Rząd rozpoczął budowę dzielnicy rządowej w Jerozolimie.
Decyzja ta spotkała się z licznymi protestami na całym świecie. Społeczność międzynarodowa nie uznała Jerozolimy jako stolicę Izraela, przenosząc ambasady i konsulaty do Tel Awiwu. 20 sierpnia 1980 Rada Bezpieczeństwa ONZ przyjęła rezolucję nr 478, w której potępiła Izrael za uznanie Jerozolimy jako stolicę państwa.
14 grudnia 1981 Kneset przyjął uchwałę o objęciu Wzgórz Golan izraelskim systemem prawnym i administracyjnym. Tym samym Wzgórza Golan zostały oficjalnie włączone w obszar terytorium Izraela. Rada Bezpieczeństwa ONZ nie uznała tej decyzji.
Operacja „Babilon”.
7 czerwca 1981 izraelskie siły powietrzne przeprowadziły operację „Babilon”, podczas której zbombardowano iracki ośrodek nuklearny w Osirak (odległy o 1100 km od Izraela). Według Izraela była to akcja samoobronna, ponieważ w nuklearnym ośrodku Osirak, Irakijczycy przy pomocy Francuzów pracowali nad skonstruowaniem bomby atomowej, która mogła zostać użyta przeciwko Izraelowi. Powietrzny nalot zniszczył ośrodek naukowy i reaktor jądrowy.
Wybory 1981.
30 czerwca 1981 odbyły się wybory do X Knesetu. Powstała wtedy równowaga polityczna pomiędzy lewicą a prawicą i centrum. 5 sierpnia 1981 premierem został wybrany ponownie Menachem Begin.
W dniach 21–25 kwietnia 1982 izraelska armia przeprowadziła dramatyczną ewakuację żydowskich osadników z osiedla Yamit na Półwyspie Synaj. W osiedlu zabarykadowała się grupa około 3 tys. osadników. Doszło wówczas do gwałtownych starć wojska z osadnikami. Całością operacji dowodził gen. Ariel Szaron. Po jej ukończeniu, 26 kwietnia ostatni izraelski żołnierz opuścił Synaj, który został przekazany Egiptowi.
Wojna libańska 1982–1985.
6 czerwca 1982 roku Izrael zdecydował się na ingerencję w pogrążonym w chaosie wojny domowej Libanie. Celem operacji wojskowej była likwidacja baz i rozbicie oddziałów OWP, która miała swoją główną siedzibę w Bejrucie. Podczas działań doszło do ciężkich starć z wojskami syryjskimi, które okupowały część Libanu (od 1976 r. z tytułu mandatu Ligi Państw Arabskich). 11 czerwca 1982 pod naciskiem międzynarodowym wprowadzono w życie rozejm syryjsko-izraelski. Armia izraelska przystąpiła wówczas do oblężenia Bejrutu. Po zaciętych walkach i wyniszczającym bombardowaniu miasta, międzynarodowa mediacja polityczna ONZ oraz Stanów Zjednoczonych nakłoniła Palestyńczyków do ewakuacji oddziałów "OWP" z Libanu. Ewakuowali się oni do Tunezji, Algierii, Libii, Jemenu, Sudanu i Iraku.
Masakra w Sabra i Shatila.
16 września 1982 oddział chrześcijańskiej "Falangi" liczący 150 żołnierzy dowodzony przez Elie Hobeiko wkroczył wieczorem do obozów palestyńskich uchodźców Sabra i Shatila, pod Bejrutem. Doszło wówczas do masakry Palestyńczyków. Liczbę ofiar ocenia się na około 800 zabitych.
Komisja Kahane.
Niejasna rola, jaką odegrała izraelska armia w sprawie masakry w Sabra i Shatila wywołała falę protestów społecznych w Izraelu. Do największej demonstracji doszło 25 września w Tel Awiwie. Demonstrowało wówczas około 300 tys. Izraelczyków, żądając wyjaśnienia okoliczności masakry cywili w obozach Sabra i Shatila. Pod tymi naciskami, 28 września premier Begin odpowiedzialny za masakrę w Deir Jassin powołał specjalną komisję dochodzeniową. Na czele komisji stanął sędzia Sądu Najwyższego, Icchak Kahan. Od jego nazwiska komisję nazwano "Komisją Kahane". Raport został opublikowany 8 lutego 1983 roku. Obciążył on bezpośrednią odpowiedzialnością za masakrę dowódcę oddziałów chrześcijańskiej "Falangi". Izraelscy dowódcy ponosili pośrednią odpowiedzialność, gdyż nie interweniowali by przerwać masakrę cywilów. Komisja zalecała dymisję ministra obrony, szefa wywiadu wojskowego oraz dowódców wojskowych w rejonie Bejrutu.
10 lutego 1983 ponownie doszło do wielkich demonstracji, podczas których żądano natychmiastowego wycofania się z Libanu. Doszło wówczas do brutalnych starć z radykalnymi działaczami prawicowego Likudu. Pod tymi naciskami rozpoczęły się izraelsko-libańskie rozmowy pokojowe, które doprowadziły do podpisania 17 maja 1983 porozumienia o stopniowym wycofaniu wojsk izraelskich z Libanu.
5 maja 1983 szóstym prezydentem Izraela został Chaim Herzog, były wysoki dowódca izraelskiej armii.
15 września 1983 Menachem Begin wycofał się z życia politycznego. Przywództwo w partii Likud objął Icchak Szamir.
Icchak Szamir po raz pierwszy 1983–1984.
10 października 1983 premierem został wybrany Icchak Szamir.
W październiku 1983 doszło do wielkiego kryzysu bankowego w Izraelu i „paniki dolarowej”. W wyniku krachu na giełdzie papierów wartościowych w Tel Awiwie zdecydowano się wstrzymać wszystkie operacje finansowe na giełdzie na 11 dni. Rząd przeprowadził także dewaluację szekla o 23%. Jednocześnie wprowadzono ograniczenia wydatków budżetowych. Ceny wielu towarów w tym roku wzrosły trzykrotnie, gdyż producenci utracili większość rządowych dotacji. Gospodarka znalazła się w recesji.
Wybory 1984.
23 lipca 1984 odbyły się wybory do XI Knesetu. Równowaga sił lewicy i centro-prawicy doprowadziła do utworzenia rządu jedności narodowej (z rotacją na stanowisku premiera).
Szymon Peres i reformy 1984–1986.
13 września 1984 premierem został wybrany Szimon Peres.
W 1984 gospodarka Izraela znalazła się na progu załamania. Inflacja pobiła wszystkie rekordy osiągając wysokość 374%. Ceny większości towarów zdrożały czterokrotnie. Wzrosło bezrobocie i nastąpił spadek realnych dochodów społeczeństwa. W listopadzie 1984 rząd jedności narodowej rozpoczął żmudną pracę stabilizacji gospodarki. Pierwszym krokiem było zamrożenie cen produktów krajowych, podatków i płac. Starano się ograniczyć deficyt budżetu oraz pobudzić produkcję poprzez zwiększenie eksportu. W grudniu 1984 rząd wprowadził drastyczne cięcia budżetu państwa i zmniejszył wydatki wojskowe. W konsekwencji redukowano personel w bazach wojskowych, wstrzymano liczne nowe inwestycje, ograniczono infrastrukturę, zmniejszono zakupy sprzętu bojowego i ograniczono zaopatrzenie docierające do jednostek bojowych. Ocenia się, że zdolność bojowa armii spadła wówczas niemal o jedną trzecią.
1 lipca 1985 rząd przyjął program walki z kryzysem gospodarczym. Przeprowadzono dewaluację szekla o 20% i zmniejszono rządowe dotacje do żywności, wody, energii elektrycznej i komunikacji. Stany Zjednoczone obiecały udzielić Izraelowi pożyczki w wysokości 1,5 mld USD na wsparcie reform. 4 września 1985 wprowadzono do obiegu "Nowego Izraelskiego Szekla" (NIS) o wartości 1000 starych "Szekli". Dzięki tym wszystkim posunięciom, pod koniec 1985 udało się powstrzymać galopującą inflację.
Operacja Mojżesz.
W grudniu 1984 roku w wyniku operacji Mojżesz 7 tys. Żydów zostało przerzuconych samolotami z Etiopii do Izraela. W ten sposób uniknęli oni głodu i prześladowań. W sumie do Izraela przybyło wtedy z Etiopii różnymi drogami około 20 tys. Żydów. W styczniu 1985 izraelska armia przewiozła do Izraela 7 tys. Żydów z Jemenu.
„Strefa bezpieczeństwa” w Libanie.
10 czerwca 1985 izraelska armia zakończyła wycofywanie oddziałów z Libanu, pozostawiając jedynie niewielkie oddziały strzegące „strefy bezpieczeństwa”, która miała szerokość od 3 do 15 km. „Strefy bezpieczeństwa” strzegły siły Armii Południowego Libanu. Pomimo to, ataki szyickiego Hezbollahu wciąż trwały. W latach 1985–1990 na granicy izraelsko-libańskiej doszło do 2,4 tys. incydentów zbrojnych.
Operacja „Drewniana Noga”.
Przez cały ten czas palestyńskie organizacje terrorystyczne dokonywały licznych zamachów na terytorium Izraela oraz licznych ataków na cele izraelskie położone na całym świecie. Większością tych ataków kierowała Organizacja Wyzwolenia Palestyny, na czele której stał Jaser Arafat. To z tego powodu 1 października 1985 izraelskie samoloty zbombardowały kompleks budynków Hamam-a-Shatt w Trypolisie (Libia). Znajdowała się tam główna kwatera "OWP". 15 kwietnia 1986 siły powietrzne Stanów Zjednoczonych również zbombardowały obozy szkoleniowe "OWP" w Libii.
Icchak Szamir i Intifada 1986–1992.
20 października 1986 premierem został wybrany Icchak Szamir. Zmiana na stanowisku premiera wynikała z zawartego porozumienia w rządzie jedności narodowej.
Intifada 1987–1991.
9 grudnia 1987 roku wybuchła pierwsza intifada, masowe powstanie Palestyńczyków przeciwko izraelskiej okupacji Strefy Gazy i Zachodniego Brzegu Jordanu. Przeciągające się starcia były mocnym czynnikiem osłabiającym gospodarkę Izraela, który nie potrafił znaleźć rozwiązania konfliktu. Dopiero uwikłanie się Jasera Arafata w I wojnie w Zatoce Perskiej po stronie Iraku, mocno osłabiło jego pozycję i doprowadziło do wygaśnięcia siły powstania w 1991. Równocześnie ruszył proces pokojowy na Bliskim Wschodzie.
Wybory 1988.
1 listopada 1988 odbyły się wybory do XII Knesetu. Minimalną przewagę zyskał prawicowo-centrowy Likud, jednakże zdecydowano się na stworzenie drugiego rządu jedności narodowej. 21 listopada 1988 premierem został wybrany Icchak Szamir.
W sierpniu 1989 zanotowano rekordowo wysokie bezrobocie. Bez pracy pozostawało 150 tys. Izraelczyków, co stanowiło 9,5% zdolnych do pracy ludzi.
Imigracja żydowska z ZSRR.
Od grudnia 1989 rozpoczęła napływać do Izraela duża fala imigrantów z krajów byłego Związku Radzieckiego. Początek 1990 roku charakteryzował się napływem wielkiej ilości radzieckich Żydów. Do 12 czerwca 1990 przyjechało 50 tys. nowych imigrantów. Stawiało to przed gospodarką zupełnie nowe wyzwanie, gdyż nowi imigranci potrzebowali mieszkań, miejsc pracy i nauki, a także bardzo często wymagali specjalistycznego leczenia. 11 września 1990 Alija ze Związku Radzieckiego osiągnęła swój punkt kulminacyjny – od początku roku przyjechało 100 tys. nowych imigrantów, a do końca roku w sumie 200 tysięcy. Aby rozwiązać rosnący problem mieszkaniowy, w październiku importowano tysiące przyczep kampingowych i kontenerów mieszkalnych. 30 października powstała pierwsza tymczasowa dzielnica przyczep kampingowych w Bat Jam.
W 1991 bardzo mocno wzrosła stopa bezrobocia oraz zwiększała się liczba ludzi żyjących poniżej minimum socjalnego, w biedzie i nędzy. Rząd z konieczności musiał przeprowadzić cięcia wydatków budżetowych, zmniejszając wielkość pomocy dla imigrantów oraz fundusze socjalne i emerytalne.
Wojna w Zatoce Perskiej.
2 sierpnia 1990 wojska irackie dokonały inwazji na Kuwejt. Stworzyło to realne zagrożenie dla sąsiedniej Arabii Saudyjskiej i doprowadziło do utworzenia wielkiej międzynarodowej koalicji, która zgromadziła swoje wojska w Zatoce Perskiej przygotowując się do wojny z Irakiem. Równocześnie Irak zagroził, że w przypadku amerykańskiej agresji zaatakuje Izrael z użyciem broni niekonwencjonalnej (biologicznej i chemicznej), doprowadzając do zniszczenia znacznej powierzchni kraju. Po raz pierwszy w historii Izrael stanął przed taką groźbą. Z tego powodu wśród wszystkich mieszkańców Izraela rozprowadzono maski przeciwgazowe i inny specjalistyczny sprzęt. Odpowiednio przygotowano i wyposażono schrony publiczne oraz schrony prywatne.
17 stycznia 1991 wojska sprzymierzonych rozpoczęły operację „Pustynna Burza”, w trakcie której do 28 lutego zniszczono większość wojsk irackich. Podczas wojny Irak wystrzelił 39 pocisków rakietowych Scud na Izrael. W ich rezultacie zginęło bezpośrednio 2 cywili i rany odniosło 208 osób. Jednakże straty pośrednie były większe: 4 ataki serca, 7 zgonów w rezultacie nieprawidłowego używania sprzętu ochronnego na wypadek wojny biologiczno/chemicznej i 225 przypadków niepotrzebnego użycia zastrzyków atropiny. Straty materialne obejmowały: 1302 domy, 6142 mieszkań, 23 budynki użyteczności publicznej, 200 sklepów i 50 samochodów. Izrael pod naciskiem Stanów Zjednoczonych powstrzymał się od działań odwetowych.
Operacja „Salomon”.
24 maja 1991 armia izraelska podczas operacji „Salomon” przetransportowała do Izraela 14,3 tys. Żydów z pogrążającej się w politycznym chaosie Etiopii.
Konferencja w Madrycie 1991.
30 października 1991 roku rozpoczęła się międzynarodowa konferencja pokojowa w Madrycie (Hiszpania), z udziałem prezydenta George’a Busha, prezydenta Michaiła Gorbaczowa, premiera Icchaka Szamira oraz ministrów spraw zagranicznych Libanu, Syrii, Jordanii i przedstawicieli Palestyńczyków. Pierwsza runda rozmów odbyła się bez "OWP", gdyż udzielnie poparcia dla Saddama Husajna skompromitowało ją. Przedstawiciele Palestyńczyków znajdowali się w delegacji jordańskiej. Negocjacje pokojowe kontynuowano w grudniu w Waszyngtonie, a następnie przez kilka miesięcy w różnych europejskich miastach. Rozmowy te otworzyły drogę do przyszłych porozumień pokojowych.
Wybory 1992.
23 czerwca 1992 odbyły się wybory do XIII Knesetu. Zdecydowane zwycięstwo odniosła lewicowa Izraelska Partia Pracy.
Icchak Rabin i proces pokojowy 1992–1995.
13 lipca 1992 premierem został wybrany Icchak Rabin.
W styczniu 1993 roku przeprowadzono rozmowy przedstawicieli Izraela i Organizacji Wyzwolenia Palestyny w Oslo (Norwegia). Zawarte porozumienie otwierało drogę ku palestyńskiej autonomii.
W 1993 roku wzrosło napięcie na granicy izraelsko-libańskiej. Szyicka organizacja Hezbollah nasiliła ostrzał terytorium Izraela prowadzony z południowego Libanu.
13 września 1993 roku Icchak Rabin i Jasir Arafat podpisali w Waszyngtonie Deklarację Pokojowych Intencji ("Declaration of Principles") wynegocjowaną w Oslo. Deklaracja określiła zasady funkcjonowania Autonomii Palestyńskiej w pięcioletnim okresie przejściowym. Izrael uznał Organizację Wyzwolenia Palestyny jako reprezentację narodu palestyńskiego. Z Palestyńskiej Karty Narodowej miano usunąć wszystkie punkty antyizraelskie.
Porozumienie izraelsko-palestyńskie zostało przyjęte z uznaniem przez Ligę Państw Arabskich. Jednocześnie jednak wzrosła aktywność przeciwników porozumienia, głównie Hamasu, Islamskiego Dżihadu, skrajnych odłamów Al-Fatah oraz Hezbollahu. Protestowali również radykalni prawicowi osadnicy żydowscy.
Autonomia Palestyńska.
4 maja 1994 roku w Kairze podpisano izraelsko-palestyńskie Porozumienie Gaza-Jerycho. Był to Układ o Utworzeniu Ograniczonej Autonomii Palestyńskiej w Strefie Gazy i Jerycha.
19 maja 1994 roku w Londynie rozpoczęły się pokojowe rozmowy izraelsko-jordańskie. 25 maja Izrael i Jordania ogłosiły zakończenie wojny. 26 października 1994 roku na przejściu granicznym w dolinie Arava podpisano porozumienie pokojowe między Izraelem i Jordanią. Izrael przekazał Jordanii 300 km² pustyni Negew, oraz skrawki ziemi nad Jordanem, które z kolei Jordańczycy wydzierżawili żydowskim osadnikom. Król Husaj uzyskał zwierzchnictwo nad Wzgórzem Świątynnym. Suwerenność polityczną nad Jerozolimą zachował Izrael.
28 września 1995 roku podpisano w Waszyngtonie (USA) izraelsko-palestyński układ Oslo II, regulujący przekazywanie władzy na Zachodnim Brzegu Jordanu Autonomii Palestyńskiej i zasady wycofywania wojsk izraelskich.
4 listopada 1995 roku żydowski fanatyk religijny Jigal Amir zamordował premiera Icchaka Rabina.
Pomimo trwającego procesu pokojowego radykalne grupy arabskie kontynuowały terroryzm w Izraelu. W całym 1995 roku w różnych palestyńskich zamachach zginęło 100 Izraelczyków, a 500 zostało rannych.
W dniach 12–28 kwietnia 1996 roku izraelska armia przeprowadziła odwetową operację „Grona Gniewu (II)” wymierzoną w bazy Hezbollahu w południowym Libanie.
W okresie 1989–1996 do Izraela przyjechało ponad 610 tys. Żydów z krajów byłego ZSRR. Z Ukrainy ponad 174 tys. imigrantów, z Rosji 184 tys., z Białorusi ponad 53 tys., z Mołdawii 39 tys., z państw nadbałtyckich ponad 16 tys., ze środkowej Azji ponad 125 tys. i z innych 17 tys. Żydów.
W 1996 roku Izrael oddał Palestyńczykom 9% Zachodniego Brzegu Jordanu.
6 września 1997 roku premier Binjamin Netanjahu oświadczył, że zamachy bombowe palestyńskich terrorystów zwalniają Izrael od obowiązku realizacji porozumień zawartych w Oslo. W ten sposób Izrael zrezygnował z przekazywania dalszych terenów Autonomii Palestyńskiej i zawieszono wszystkie rozmowy pokojowe.
W dniach 15–23 października 1998 roku prowadzono rozmowy pokojowe izraelsko-palestyńskie w Wye Plantation w USA. Uczestniczyli w nich prezydent USA Bill Clinton oraz król Jordanii Husajn. Rozmowy zostały zakończone podpisaniem porozumienia. 22 listopada Izrael przekazał Autonomii Palestyńskiej 10 miasteczek i 18 wiosek w pobliżu Dżaninu i uwolnił licznych więźniów. Jednakże strona palestyńska łamała wszelkie zawarte porozumienia i 7 grudnia rząd izraelski odstąpił od planowanego na 18 grudnia terminu drugiej fazy wycofania wojsk izraelskich z terytoriów palestyńskich.
4 września 1999 roku premier Ehud Barak zawarł memorandum izraelsko-palestyńskie w Szarm el-Szejk. Była to konkretyzacja zawartych wcześniej porozumień. Na mocy porozumienia Izrael przekazał Palestyńczykom kolejne ziemie.
W dniach 21–23 maja 2000 roku Izrael ostatecznie opuścił strefę bezpieczeństwa w południowym Libanie.
W dniach 11–25 lipca 2000 roku prowadzono rozmowy izraelsko-palestyńskie w Camp David w USA. Sztywne stanowisko Arafata w sprawie Jerozolimy doprowadziło do zerwania rozmów. Prezydent USA Bill Clinton obarczył odpowiedzialnością Arafata za ich niepowodzenie.
Intifada Al-Aksa 2000–2004.
Prowokacyjna wizyta lidera prawicowej opozycji Ariela Szarona na Wzgórzu Świątynnym w Jerozolimie wywołała wybuch niezadowolenia Palestyńczyków. Krwawe starcia ogarnęły cały Zachodni Brzeg – tak zaczęła się druga Intifada, zwana intifadą Al-Aksa. Kilka dni później Jasir Arafat podjął decyzję o wypuszczeniu z więzień członków Hamasu, którzy byli odpowiedzialni za zamachy na Izraelczykach. Pomimo wszelkich prób ratowania pokoju, doszło do eskalacji przemocy i wzrostu liczby samobójczych zamachów terrorystycznych w Izraelu. Izraelska armia przystąpiła do okupacji i pacyfikacji terenów Autonomii Palestyńskiej.
Śmierć Jasira Arafata w listopadzie 2004 roku wygasiła w znacznym stopniu Intifadę. Nowy przywódca Autonomii Palestyńskiej Mahmud Abbas przystąpił do rozmów pokojowych z Izraelem. Stwarzało to nadzieję na pokojowe rozwiązanie konfliktu palestyńsko-izraelskiego, aż do zwycięstwa Hamasu w wyborach w Autonomii w 2006 roku.

</doc>
<doc id="177382" url="https://pl.wikipedia.org/wiki?curid=177382" title="Pułkownik">
Pułkownik

Pułkownik (płk) – stopień oficerski. W SZ RP jest to najwyższy stopień wojskowy korpusu oficerów starszych, natomiast w okresie międzywojennym – korpusu oficerów sztabowych. Niższym stopniem jest podpułkownik, a wyższym generał brygady. W większości sił zbrojnych powyżej stopnia pułkownika (ang. i , niem. "Oberst", ) są stopnie generalskie.
Znaczenie historyczne.
Pułkownik – w wojsku polskim w XVII wieku – dowódca pułku będący jednocześnie rotmistrzem podstawowej chorągwi wchodzącej w skład jego pułku. Począwszy od 2 połowy XVII w. mianem pułkownika określa się również porucznika chorągwi pułkownikowskiej, który często faktycznie dowodził pułkiem. W wojsku polskim cudzoziemskiego autoramentu odpowiednikiem pułkownika był oberszter (od XVIII w. zwany już pułkownikiem).
Znaczenie współczesne.
Obecnie w SZ RP oficerowie w stopniu pułkownika pełnią najczęściej służbę na stanowiskach: dowódcy pułku i niektórych brygad, szefów oddziałów sztabów różnych szczebli. Oznaczeniem kodowym stopnia wojskowego w NATO jest OF-5.
Stopień pułkownika występuje również w Straży Granicznej, Służbie Więziennej, Biurze Ochrony Rządu, Agencji Bezpieczeństwa Wewnętrznego, Agencji Wywiadu, Służby Wywiadu Wojskowego i Służby Kontrwywiadu Wojskowego. Odpowiednikiem tego stopnia w Państwowej Straży Pożarnej jest starszy brygadier, a w Policji – inspektor.
W Marynarce Wojennej odpowiada mu stopień komandora.
Oznaczenie.
Oznaczeniem stopnia w Siłach Zbrojnych Rzeczypospolitej Polskiej są dwie belki i trzy gwiazdki.
Zgodnie z przepisami ubiorczymi żołnierzy Wojska Polskiego z 1972 roku pułkownik nosił trzy gwiazdki umieszczone na środku taśmy otokowej w linii równoległej do krawędzi taśmy; odległość między ramionami gwiazdek wynosiła 2 mm. Na daszku czapki garnizonowej – dwa galony szerokości 6 mm naszyte obok siebie w odstępie 2 mm; zewnętrzny naszyty w odległości 6 mm od krawędzi daszka na całej długości jego łuku. Na beretach i furażerkach – dwa paski na lewej stronie beretu (furażerki) długości 3 cm szerokości 5 mm w odstępie 4 mm, umieszczone pod kątem 45° w stosunku do dolnej krawędzi beretu (furażerki) oraz trzy gwiazdki rozmieszczone w linii prostej nad środkiem paska – prostopadle do jego położenia. Pierwszą gwiazdkę umieszczano w odległości 5 mm od paska do podstawy jej ramion, drugą gwiazdkę i następną – w odległości 5 mm od wierzchołka ramienia pierwszej gwiazdki do kąta wklęsłego ramion drugiej gwiazdki.
Na naramiennikach – dwa paski i trzy gwiazdki. Paski szerokości 6 mm umieszczone były w poprzek naramiennika: pierwszy pasek w odległości 1 cm od wszycia rękawa, drugi – 4 mm od pierwszego. Pierwsza gwiazdka umieszczona była na środku naramiennika, w odległości 1 cm od drugiego paska, a druga w odległości 5 mm od wierzchołka ramienia pierwszej gwiazdki do kąta wklęsłego ramion drugiej gwiazdki; trzecia podobnie jak druga.
W myśl Przepisu Ubioru Polowego Wojsk Polskich r. 1919, na naramiennikach kurtki i płaszcza w odległości 1 cm od wszycia, w poprzek naramiennika, naszyte równolegle prosto w odległości 1,5 cm jeden od drugiego dwa płaskie sznureczki srebrne oksydowane szerokości 5 mm. Na środku naramiennika wzdłuż trzy gwiazdki haftowane oksydowanymi nićmi lub wytłaczane pięciopromienne, o ostrych promieniach.
Na wierzchu czapki wzdłuż szwów wierzchu na krzyż od otoka z jednej strony do otoka z drugiej i wzdłuż górnej krawędzi otoka dokoła, naszyty 1 płaski sznurek szerokości 5 mm, srebrny, oksydowany, dookoła otoku naszyte dwa takie same sznurki w odległości 0,5 cm jeden od drugiego. Z przodu pod orzełkiem trzy takież gwiazdki jak na naramiennikach.
W Wojsku Polskim Królestwa Kongresowego oznaką stopnia były szlify gładkie z bulionami, a od 1827 roku szlify gładkie bez gwiazdek.
W Armii Księstwa Warszawskiego oznaką stopnia były epolety z bulionami na obu ramionach.
W Wojsku polskim w okresie Sejmu Wielkiego i w wojsku Kościuszki oznaką stopnia były 3 paski na szlifie.
Stopień pułkownika w innych krajach.
Pułkownik jako najwyższy stopień.
Niektóre nieduże armie mają pułkownika jako oficera najwyższego stopniem i komendanta, który podlega tylko głowie państwa (poniżej w nawiasach podano przybliżoną liczbę osób w siłach zbrojnych tych państw)

</doc>
<doc id="177384" url="https://pl.wikipedia.org/wiki?curid=177384" title="Galgo espańol">
Galgo espańol



</doc>
<doc id="177389" url="https://pl.wikipedia.org/wiki?curid=177389" title="Ludzie w czerni">
Ludzie w czerni

Ludzie w czerni, faceci w czerni (ang. "men in black", MiB) – powtarzający się w historiach o kontaktach z UFO motyw tajemniczych ludzi w czarnych garniturach przedstawiających się jako agenci rządu Stanów Zjednoczonych, próbujących nakłonić do milczenia osoby twierdzące, że widziały niezidentyfikowany pojazd latający lub miały kontakt z obcymi. Relacje o ludziach w czerni pojawiały się najczęściej w latach 50. i 60. XX w. i należą do klasycznych teorii spiskowych. 
Schemat działania MiB jest zwykle podobny: do mieszkania wchodzi trzech mężczyzn, siadają w pokoju przy stole, wyciągają małe pudełeczko, po czym zaczynają nakłaniać do zmiany poglądów/wyjaśnień związanych z UFO. Zwykle po zakończeniu rozmowy wychodzą bardzo zdenerwowani. Można to tłumaczyć możliwością zastosowania ww. pudełka jako przyrządu do czyszczenia pamięci czy też może wywierania większego wpływu, czyli ich wyjście w zdenerwowanym stanie jest efektem nieefektywnej pracy urządzenia.
Na bazie mitu powstał komiks, na którym bazuje film "Faceci w czerni" i jego kontynuacja. Motyw tajemniczych agentów nakłaniających do milczenia można też zaobserwować w filmach "Matrix" i "Piękny umysł" oraz serialu "Z Archiwum X".

</doc>
<doc id="177390" url="https://pl.wikipedia.org/wiki?curid=177390" title="Gospodarka Izraela">
Gospodarka Izraela

Izrael jest krajem kapitalistycznym, uznawanym za wysoko rozwinięty. Podkreślany jest nieraz fakt, że dzieje się tak mimo złych stosunków z sąsiednimi państwami arabskimi oraz okupacji ziem palestyńskich, jednak należy tu podkreślić silne związki gospodarcze Izraela ze Stanami Zjednoczonymi i krajami Unii Europejskiej. W Izraelu zainwestowali swój kapitał m.in. amerykańscy miliarderzy Bill Gates, Warren Buffett i Donald Trump.
Od 21 kwietnia 1995 Izrael jest członkiem Światowej Organizacji Handlu.
Pomoc ekonomiczna Stanów Zjednoczonych uznawana jest często za kluczową dla gospodarki Izraela. W latach 1962–2007 państwo to otrzymało od rządu USA ok. 100 mld USD. Około 67 mld zostało przeznaczone na pomoc wojskową, natomiast ok. 33 mld na pomoc gospodarczą.
Izrael jest uznawany za kraj przodujący w produkcji oprogramowania komputerowego. W 1998 amerykański tygodnik Newsweek nazwał Tel Awiw jednym z najbardziej rozwiniętych technologicznie miast świata.
Równocześnie problemem Izraela jest znaczne rozwarstwienie majątkowe. Jak podaje raport izraelskiej organizacji pozarządowej Meals4Israel, jedna czwarta Izraelczyków pozostaje zagrożona nędzą. Jedna piąta z nich ma myśli samobójcze. Wyraźny jak na państwo o wysokim PKB jest problem głodu oraz śmierci z braku możliwości opłacenia fachowej pomocy medycznej. Kolejnym problemem jest bezrobocie oraz niskie płace części pracowników, niewystarczające do pełnego zaspokojenia ich potrzeb życiowych. Wpływa na to m.in. upowszechnienie umów o pracę na czas określony (w latach 2006–2009 o 50% spadła liczba umów o pracę na czas nieokreślony, zaś liczba umów o pracę na czas określony wzrosła o 123%), jak też zatrudnienia w niepełnym wymiarze.
Trendy makroekonomiczne.
1983 był rokiem głębokiego kryzysu gospodarczego. Jednak już w 1985 wprowadzono połączony z rozległymi reformami strukturalnymi plan stabilizacyjny, którego cele uznano za satysfakcjonująco zrealizowane.
Na trajektorię gospodarki izraelskiej w olbrzymim stopniu wpłynęła potężna fala żydowskich imigrantów, którzy w latach 90. XX wieku napłynęli do Izraela z krajów byłego ZSRR. W ten sposób liczba ludności Izraela w krótkim czasie wzrosła o 1 mln mieszkańców. Trzeba było zapewnić im mieszkania, miejsca pracy i opiekę zdrowotną.
Wysokie wykształcenie części imigrantów uznano nieraz za bardzo korzystny impuls dla gospodarki Izraela.
Drugim impulsem pobudzającym gospodarkę był proces negocjacyjny, nazywany procesem pokojowym, który rozpoczął się w 1991 i owocował zawarciem porozumień z Palestyńczykami (1993) oraz z Jordanią (1994). Proces ten przełamał gospodarczą izolację Izraela i umożliwił znaczący wzrost przepływu kapitałów między Izraelem a sąsiednimi krajami arabskimi. Otworzył także nowe rynki zbytu dla izraelskich eksporterów.
Obraz stabilizacji politycznej na Bliskim Wschodzie sprzyjał napływowi zagranicznych inwestycji do Izraela. Wiele lokalnych przedsiębiorstw zaczęło specjalizować się w najnowszych technologiach, wchodząc na światowe giełdy i uzyskując tam wysokie wyniki ekonomiczne oraz pozyskując w ten sposób środki finansowe na kolejne inwestycje. Izraelskie spółki są wysoko notowane na amerykańskiej giełdzie (New York Stock Exchange).
Najważniejszym partnerem handlowym Izraela pozostają Stany Zjednoczone. Wartość obrotów handlowych w 1997 osiągnęła 12,6 mld USD. Stany Zjednoczone eksportują do Izraela głównie komputery, części lotnicze i różny sprzęt wojskowy. Izrael eksportuje do Stanów Zjednoczonych diamenty, brylanty, urządzenia precyzyjne i telekomunikacyjne.
W 2000 izraelski parlament przyjął ustawę dotyczącą redukcji deficytu budżetowego w stosunku do PKB oraz zmniejszenia długu wewnętrznego. W efekcie deficyt budżetowy jako procent PKB zmniejszył się z 51,7% w 1990 do 47,3% w roku 2000. Planowany deficyt na 2003 wynosił 3%, z intencją obniżania go o 0,5% rocznie, aż do osiągnięcia poziomu 1% PKB w 2007. Poziom długu wewnętrznego jest porównywalny do krajów europejskich. Izrael uznawany jest dotąd za kraj stabilny makroekonomicznie, co sprzyja napływowi sektora prywatnego, funkcjonującego w środowisku, które odbiera za przewidywalne ekonomicznie.
W 2005 roku produkt krajowy brutto wzrósł o 5,2%. Był to największy wzrost od pięciu lat, dużo wyższy od przewidywanego przez Bank Izraela. Dla porównania średnia wzrostu PKB krajów członkowskich OECD wyniosła w 2005 roku 2,7%. W szczegółach: USA wzrost 3,6%, Hiszpania wzrost 3,4%, Kanada wzrost 3%. Część ekonomistów dostrzegła w tym wyraźny dowód rozwoju gospodarki Izraela.
"Centralne Biuro Statystyki" poinformowało, że w 2005 roku nastąpił wzrost populacji Izraela o 1,8%. W ten sposób wzrost PKB liczony na osobę wyniósł 3,3% (80 100 USD lub 17 800 NIS na osobę).
Produkcja handlowa w 2005 roku wzrosła o 3,8%, a sektor usług uzyskał wzrost o 6–9%. Równocześnie nastąpiło pogorszenie się sytuacji finansowej sektora budowlanego. Wydajność pracownika w sektorze handlowym wzrosła w 2005 roku o 2,8%.
Deficyt budżetu zmalał w 2005 r. o ponad połowę i wyniósł 2,1% (4,3% w 2004 r.). Wynik ten przypisuje się reformom na rynku pracy, rynku kapitałowym, w portach i innych. Równocześnie wzrosły wydatki publiczne o 2,7%. Znaczna część tego wzrostu wydatków stanowiła konsekwencję likwidacji żydowskich osiedli i budowy „bariery bezpieczeństwa” na Zachodnim Brzegu. Nastąpił wzrost wydatków na bezpieczeństwo państwowe o 5,5%. Osobiste wydatki wzrosły w 2005 roku o 1,5%, przy czym wydatki na konsumpcję wzrosły o 4%.
Eksport usług i towarów w 2005 roku wzrósł o 7% (bez rynku diamentów i nowo tworzonych przedsiębiorstw o 8,3%). Gwałtownie wzrosły zagraniczne inwestycje w Izraelu. Duży wzrost przychodów notuje się także w branży turystycznej.
Duże znaczenie dla gospodarki Izraela ma zagraniczna pomoc materialna: darowizny osób pochodzenia żydowskiego i organizacji żydowskich, reparacje wojenne z Niemiec, subwencje ze Stanów Zjednoczonych. Bezpośrednie inwestycje zagraniczne w Izraelu są wysokie w porównaniu z innymi krajami uprzemysłowionymi. W pierwszych pięciu miesiącach 2003, portfolio inwestycyjne w akcjach TASE (Giełda w Tel Awiwie) wzrosło do 1 biliona USD. Zanotowano także wzrost udziałów zagranicznych w izraelskich przedsiębiorstwach, oraz zwiększenie dofinansowania nowo zakładanych przedsiębiorstw (startupów) przez zagranicznych inwestorów.
Obecnie przeprowadzana jest prywatyzacja Banku Leumi, Israel Discount Bank, Izraelskich Linii Lotniczych – El Al (rządowe udziały zostały sprzedane w lipcu 2003), Izraelskiego Przedsiębiorstwa Elektrycznego, Rafinerii, Przemysłu Lotniczego oraz Zim Izrael Nawigacja – przedsiębiorstwa transportu morskiego.
Wysoki i rosnący udział w gospodarce ma turystyka. Turystów przyciągają przede wszystkim miejsca kultu religijnego, zabytki kultury starożytnej i zróżnicowane warunki naturalne. Obecnie w Izraelu kładzie się duży nacisk na zainteresowanie cudzoziemców również innymi regionami kraju, jak pustynia Negew, na której powstały liczne luksusowe hotele, czy okolice Ejlatu nad Morzem Czerwonym, reklamowane jako atrakcyjne dla rekreacji. Do przyciągnięcia turystów wykorzystuje się również wody Morza Martwego, proponując liczne pobyty kuracyjne i odmładzające.
Kryzys 2008–2009.
Kryzys 2008–2009 dotarł również do Izraela, gospodarce zagroziła najgorsza od powstania państwa w 1948 recesja.
Przemysł.
Izrael jest światowym liderem w produkcji uzbrojenia i sprzętu wojskowego. Liczne przedsiębiorstwa wyspecjalizowały się w realizacji projektów nowoczesnych technologii (w zakresie lotnictwa, komunikacji, oprogramowania i sprzętu komputerowego, elektroniki medycznej i optyki). Miasto Bat Jam jest głównym ośrodkiem przemysłu poligraficznego. Większość przedsiębiorstw przemysłowych jest w rękach prywatnych. Największymi ośrodkami przemysłowymi kraju są Hajfa, Tel Awiw-Jafa, Beer Szewa, Petach Tikwa i Aszkelon, w których skoncentrowanych jest ponad 50% produkcji przemysłu przetwórczego.
W Izraelu rozwinięto najnowocześniejszy przemysł chemiczny i przemysł paliwowo-energetyczny. Z wód Morza Martwego eksploatuje się sole potasowe i bromowe; z doliny Arawa – rudy miedzi, zaś fosforyt i gips z Negewu. Przemysł przetwórczy wysoce wyspecjalizowany, o dużym zapleczu naukowo-badawczym.
Izrael zajmuje pierwsze miejsce w świecie w obróbce importowanych diamentów.
Wzrost produkcji przemysłowej: 4,8% (2005)
Produkuje się głównie: wyroby chemiczne, produkty rafinacji ropy naftowej, maszyny, instrumenty precyzyjne, wysoko rozwinięte technologie, wyroby tekstylne, ubiory gotowe, opony, obróbka diamentów, środki transportu, papier, wyroby skórzane.
Energia elektryczna wytwarzana jest w elektrowniach naftowych i słonecznych.
Produkcja energii elektrycznej: 48,7 mld kWh (2006)
Zużycie energii elektrycznej: 44,74 mld kWh (2006)
Eksport energii elektrycznej: 1,844 mld kWh (2006)
Import energii elektrycznej: 0,00 kWh (2007)
Ważniejsze surowce i wyroby przemysłowe.
Izrael posiada niewielkie zasoby surowców mineralnych. Na wyżynie Negew wydobywa się fosforyty (w 1990 było 1,1 mln ton w przeliczeniu na czysty składnik). Nad Morzem Martwym wydobywa się sole potasowe (1,3 mln ton) i sól kamienną. Poza tym: potas, brom, ropa naftowa i gaz ziemny.
Wydobycie ropy naftowej: 5966 baryłek/dzień (2007)
Konsumpcja ropy naftowej: 232 300 baryłek/dzień (2006)
Rezerwy ropy naftowej: 1,94 mln baryłek (2008)
Wydobycie gazu ziemnego: 2,35 mld m³ (2006)
Konsumpcja gazu ziemnego: 2,27 mld m³ (2006)
Rolnictwo.
Bardzo wysoki poziom rolnictwa (rolnictwo w kibucach należy do najnowocześniejszych w świecie). Pracuje w nim 3% ludności czynnej zawodowo, wytwarzając tylko 4,5% PKB. W kraju istnieje około 52 tys. gospodarstw rolnych. Przeważają gospodarstwa małe (od 1 ha do 5 ha), indywidualne (84%), kolektywne kibuce zajmują tylko 1,4% powierzchni uprawnej, ale skupiają w swoich rękach aż 50% ziem nawadnianych i 31% upraw suchych. Kibuce to wspólnoty wiejskie, które działając na zasadzie kolektywnej własności środków produkcji (z wyjątkiem ziemi), wspólnej pracy członków i solidarnej odpowiedzialności materialnej, wytwarzają około 40% produkcji rolnej. Moszawy to zrzeszenia indywidualnych rolników, w których zakup środków produkcji i sprzedaż płodów rolnych prowadzi się wspólnie. Ziemia użytkowana przez członków kibuców, jak i moszaw jest własnością państwa.
Oczywiście należy pamiętać, iż powstanie tak nowoczesnego rolnictwa nie byłoby możliwe bez skutecznego sztucznego nawadniania. Systemy irygacyjne sterowane są komputerowo. Nawadnia się prawie wszystkie rodzaje użytków: pola uprawne i miejskie tereny zielone, a także liczne oazay na pustyni Negew, w których uprawia się palmy daktylowe oraz warzywa i owoce. Oazy te są prawdziwym „rajem na pustyni”, w których króluje soczysta zieleń, rozwijająca się dzięki słodkiej wodzie doprowadzonej rurociągami aż z Jeziora Tyberiadzkiego. Wysoko rozwinięte sadownictwo. Produkcja żywności pokrywa zapotrzebowanie krajowe.
Rozwinięte rybołówstwo, przybrzeżne i dalekomorskie połowy ryb. Główne bazy rybackie to: Hajfa i Akka.
Użycie ziemi:
Ważniejsze produkty rolne i hodowlane:
winogrona, owoce cytrusowe, banany, awokado, oliwki, tytoń, warzywa, bawełna, pszenica, jęczmień, ziemniaki, orzeszki ziemne; owce, kozy, bydło, drób, wielbłądy.
Eksport.
Wartość eksportu w 2008: 54,16 mld USD
Towary eksportowe: owoce cytrusowe świeże i soki, wyroby tekstylne, wina i likiery, słodycze, diamenty szlifowane, brylanty, chemikalia, pojazdy, opony, urządzenia wojskowe i broń, aparatura medyczna, oprogramowanie komputerowe.
Najważniejsi partnerzy eksportowi (dane z 2006):
Import.
Wartość importu w 2008: 62,52 mld USD
Towary importowe: Diamenty, kotły, maszyny, urządzenia elektryczne, żelazo i stal, pojazdy, chemikalia, ropa naftowa.
Najważniejsi partnerzy importowi (dane z 2006):
Transport.
Ważniejsze porty morskie:
Ważniejsze porty lotnicze:
Izraelskie linie lotnicze:
Prawa pracownicze w Izraelu.
Przewidziany prawem miesięczny czas pracy wynosi 186 godzin, poza sektorem budowlanym, w którym jest to 211 godzin. Pracownik posiada prawo do 36 godzin nieprzerwanego wypoczynku w każdym tygodniu, przy czym dni tygodnia, w którym on przypada, zależą od wyznawanej przez pracownika religii.
Pracownikowi przysługuje od 14 do 21 dni płatnego urlopu w roku, w zależności od lat pracy przepracowanych u tego samego pracodawcy. Nie istnieje ścisły obowiązek urlopowy, natomiast za przepracowany dzień urlopu obowiązuje stawka godzinowa w wysokości 150% stawki podstawowej.
Podstawowy dzień pracy wynosi 9 godzin w wypadku 5-dniowego tygodnia pracy oraz 8 godzin w wypadku 6-dniowego tygodnia pracy. Stawka godzinowa za dwie pierwsze przepracowane nadgodziny danego dnia wynosi 125% stawki podstawowej, za każdą kolejną przepracowaną godzinę – 150% stawki podstawowej.
Robotnicy niebędący obywatelami Izraela posiadają oficjalnie zagwarantowane takie same prawa jak robotnicy izraelscy. Jednakże udokumentowano szereg przypadków drastycznego wyzysku robotników palestyńskich (którzy potrzebują specjalnego zezwolenia na pracę), szczególnie w koloniach żydowskich na Zachodnim Brzegu. Pracodawcy nie zapewniali im wymaganej opieki medycznej, a wypłacane płace były niższe niż przewidziana prawem izraelskim płaca minimalna. Pracownicy nie otrzymywali wreszcie dodatków za nadgodziny. Pracowali w uwłaczających warunkach sanitarnych.
Opisywane były również nadużycia wobec robotników sezonowych spoza historycznej Palestyny, którzy całymi miesiącami nie otrzymywali wynagrodzenia, pracowali w warunkach na pół niewolniczych i byli zastraszani deportacją. Walce o elementarne prawa pracownicze nie sprzyjają w takich wypadkach obowiązujące w Izraelu obostrzone regulacje wizowe. Wydalony z pracy robotnik staje się nieraz automatycznie zagrożony deportacją.
W 2006 r. w Izraelu pracowało około 200 tys. zagranicznych robotników sezonowych, głównie z Turcji, Filipin i Europy Wschodniej. Zastąpili oni na izraelskim rynku pracy w olbrzymim stopniu wypartych z niego Palestyńczyków. Około połowa z nich zatrudniona była nielegalnie, corocznie dochodziło do 5000 deportacji.
W marcu 2006 jeden z sędziów izraelskiego Sądu Najwyższego określił warunki, w jakich pracowali imigranci zarobkowi, często zatrudnieni przez agencje pracy tymczasowej, jako „formę nowożytnego niewolnictwa”.
Warunki, w jakich pracują robotnicy palestyńscy i inni robotnicy niebędący obywatelami Izraela, uznaje się nieraz za równoznaczne z zaistnieniem dumpingu socjalnego, co stwarza zagrożenie także dla praw pracowniczych samych obywateli Izraela.

</doc>
<doc id="177392" url="https://pl.wikipedia.org/wiki?curid=177392" title="Włosy">
Włosy



</doc>
<doc id="177393" url="https://pl.wikipedia.org/wiki?curid=177393" title="Leon Ludwik Sapieha">
Leon Ludwik Sapieha

Leon Ludwik Sapieha (ur. 18 września 1803 w Warszawie, zm. 11 września 1878 w Krasiczynie) – polski książę, marszałek sejmu galicyjskiego, szambelan dworu królewskiego Mikołaja I Romanowa w 1830 roku, jeden z dowódców powstania listopadowego, odznaczony Orderem Virtuti Militari (1831), założyciel szkoły (późniejszej Akademii Rolniczej) w Dublanach, członek dziedziczny austriackiej Izby Panów, polski polityk i działacz gospodarczy w Galicji, zwolennik pracy organicznej.
Syn Aleksandra Antoniego Sapiehy i Anny z Zamoyskich Sapiehy. Ojciec Adama Stanisława Sapiehy i dziad kard. Adama Stefana Sapiehy.
Młodość.
Studia prawnicze i ekonomiczne odbył w Paryżu i Edynburgu (od 1820 do 1824). Zaczął pracować w administracji w Królestwie Kongresowym. Po wybuchu powstania listopadowego wyjechał z Polski i wziął udział w misjach dyplomatycznych Rządu Narodowego we Francji i Wielkiej Brytanii. Potem wrócił, i wziął udział w powstaniu, w stopniu kapitana artylerii, m.in. w obronie Warszawy 6/7 września 1831 roku. Został odznaczony za obronę Warszawy orderem Virtuti Militari.
W Galicji.
Po klęsce powstania i konfiskacie dóbr położonych w zaborze rosyjskim (m.in. Teofipol, w 1835 roku), zamieszkał na stałe w Galicji w zaborze austriackim (zakupił wówczas m.in. Krasiczyn i inne majątki koło Przemyśla). Pozbawieni swojej dotychczasowej rezydencji w Kodniu, Sapieha uczynił z Krasiczyna swoją rodową siedzibę. Był wybitnym politykiem i dobrym gospodarzem. Dbając o rozwój regionu, rozpoczął budowę warsztatów tkackich. Jego działalność przyczyniła się znacznie do złagodzenia biedy i poprawienia bytu okolicznej ludności. W 1864 roku jego żona – Jadwiga Sapieżyna sprowadziła do Krasiczyna siostry służebniczki, które zajęły się pracą wśród niewykształconej i ubogiej ludności. Prowadziły także, w pobliskiej szkole, ochronkę.
Był marszałkiem Sejmu Krajowego Królestwa Galicji i Lodomerii kadencji I–III w latach 1861–1875, działaczem Ruskiego Soboru, a także prezesem licznych instytucji finansowych, między innymi Galicyjskiego Towarzystwa Kredytowego Ziemskiego, Galicyjskiej Kasy Oszczędności. Organizował także budowę kolei żelaznych i licznych zakładów przemysłowych. Członek założyciel (3 lipca 1845) i działacz Galicyjskiego Towarzystwa Gospodarskiego, jego prezes (31 stycznia 1846 – 25 czerwca 1861), a następnie członek jego Komitetu (16 lutego 1868 – 28 czerwca 1870, 23 czerwca 1889 – 13 czerwca 1893).
Leon Sapieha był założycielem Akademii Rolniczej w Dublanach.
Jego imieniem nazwano we Lwowie jedną z głównych ulic na Nowym Świecie, przy której wzniesiono główny gmach Politechniki Lwowskiej. Przy ulicy Kopernika nr 38 we Lwowie zbudował pałac, który po wojennych zniszczeniach przetrwał częściowo do naszych czasów. Miał kontakty z gronem przyjaciół z Hotelu Lambert w 1861 r. W 1863 r. nie wziął udziału w powstaniu styczniowym, ale wspierał je finansowo.
Był jednym z inicjatorów budowy głównych linii kolejowych w Galicji, m.in. linii Kraków-Lwów. W 1875 r. wycofał się z życia politycznego. Zmarł 1 września 1878 w Krasiczynie.
Życie rodzinne.
9 grudnia 1825 r. poślubił w Puławach Jadwigę Klementynę Zamoyską h. Jelita (1806–1890) córkę ordynata Stanisława Kostki Zamoyskiego (1775–1856) – Prezesa Rządu Tymczasowego Galicji (1809).
Miał z nią dzieci, którymi były:
Prawie wszystkie dzieci zmarły w wieku młodzieńczym, oprócz Adama Stanisława.

</doc>
<doc id="177394" url="https://pl.wikipedia.org/wiki?curid=177394" title="Geografia Izraela">
Geografia Izraela

Izrael leży na Bliskim Wschodzie, nad Morzem Śródziemnym, pomiędzy Libanem na północy a Egiptem na południu.
Geografia fizyczna.
Sąsiedzi i długość granic.
całkowita długość granic: 1 017 km
w tym:
Ukształtowanie powierzchni.
Izrael jest państwem wyżynno-górzystym, w którym można wyodrębnić cztery regiony: pas wybrzeża, centralny pas wzgórz, Dolinę Jordanu i pustynię Negew.
Wąski pas wybrzeża Morza Śródziemnego ciągnie się od granicy z Libanem na północy do Strefy Gazy na południu. W północnej części wybrzeże jest urozmaicone Zatoką Hajfy, położoną u podnóża Góry Karmel. Na południe ciągnie się pas nizin Równiny Szaron. Obszar wybrzeża charakteryzuje się dużą wilgotnością i słynie z upraw rolniczych (w tym cytrusów i winorośli). Przepływają tędy jedynie dwie rzeki: Jarkon i Kiszon.
Na wschód od wybrzeża rozciąga się centralny wyżynno-górzysty rejon kraju. Na północy tego regionu znajdują się góry i wzgórza Dolnej i Górnej Galilei. Najsłynniejszymi szczytami Galilei są: Meron (1 208 m n.p.m.) i Tabor (575 m n.p.m.). Tutejsze doliny ciągną się z zachodu na wschód; największa to: Dolina Jezreel. Na wschód od Galilei znajdują się wzgórza Golan. W kierunku południowym od Galilei ciągną się wzgórza Samarii z licznymi wąskimi dolinami. Wysokość wzgórz dochodzi do 800 m n.p.m. Samaria przechodzi na południu w Judeę, na której północnym krańcu znajduje się miasto Jerozolima.
Na południu pustynia Negew zajmuje około 50% powierzchni kraju (12 000 km2).
Klimat.
Klimat śródziemnomorski charakteryzuje się ciepłymi i suchymi latami oraz łagodnymi zimami. Jednakże klimat Izraela jest pod mocnym wpływem suchego i gorącego klimatu pustyni Półwyspu Arabskiego oraz Sahary. Południowa część Izraela leży w strefie klimatu zwrotnikowego suchego, który charakteryzuje się skąpymi opadami i wysokimi temperaturami i ich amplitudami.
Średnie temperatury w styczniu 14–16 °C, w sierpniu 28–33 °C. Zimą na wyżynach średnie wartości dobowe obniżają się do 10 °C. Mogą występować przymrozki. Średnie roczne sumy opadów od 600–800 mm na północy do poniżej 50 mm na południu. Temperatury powietrza zmieniają się w zależności od wysokości nad poziomem morza. Także odległość od morza ma na nie wpływ. Toteż wybrzeże izraelskie cechują dość łagodne wahania temperatur bez upałów powyżej 35 °C.
Cechą charakterystyczną klimatu Izraela jest suchość na południu kraju oraz silny i suchy wiatr chamsin wiejący ze wschodu wiosną i jesienią. Do innych zjawisk należą zimowe ulewne deszcze, powodujące czasami lokalne powodzie, a także sporadyczne opady śniegu, które zdarzają się m.in. w Jerozolimie.
Wody.
Z powodu nierównomiernych opadów i występujących w porze letniej okresowych susz, zasobność wodna Izraela jest niewielka. Zasoby wód powierzchniowych są niewielkie. Wody podziemne w Izraelu występują w dwóch basenach. Jeden zbiornik podziemnych wód leży wzdłuż wybrzeża Morza Śródziemnego, a drugi na terenach górzysto-wyżynnych.
Na wschód od centralnego masywu znajduje się rów tektoniczny Doliny Jordanu, którym płynie największa izraelska rzeka – Jordan (długość 322 km). Źródła rzeki Jordan znajdują się na północy, na zboczach najwyższego szczytu Izraela, góry Hermon (2814 m n.p.m.). Następnie rzeka przepływa przez Dolinę Hula i wpada do Jeziora Tyberiadzkiego. Kierując się dalej na południe, rzeka Jordan płynie rowem tektonicznym i kończy swój bieg w Morzu Martwym. Lustro wody znajduje się na najniżej położonym obszarze lądowym Ziemi – 437,6 m p.p.m. (stan na grudzień 2022 r.) i ciągle się obniża. Na południe od Morza Martwego znajduje się Ha-Arawa i Zatoka Akaba.
Gleby.
Warstwa glebowa jest uboga i słabo wykształcona. Występują skaliste lentosole i piaszczyste arenosole. Na południu kraju głównymi glebami są brunatne kambisole, zaś północne obszary Izraela pokryte są kalcisolami, które zawierają dużą ilość nie scementowanych węglanów. Na południu Izraela oprócz kambisoli, miejscami występują sołonczaki.
Flora.
Roślinność Izraela została zmieniona wskutek działalności gospodarczej człowieka. Jednak od wielu lat prowadzona jest działalność na rzecz zachowania naturalnego środowiska i odrodzenia rozmaitych gatunków roślin.
W Izraelu przeważa roślinność stepowa, półpustynna i pustynna, śródziemnomorska na wybrzeżu północnym. Jak dotąd zidentyfikowano około 2600 gatunków roślin. Na północy kraju przeważają przede wszystkim lasy dębowe. Na wiosnę dominuje posłonek pospolity i ciernisty żarnowiec. Z innych roślin występujących w Galilei możemy wymienić wiciokrzewy i platany. Na wyżynach Negewu występują pistacje atlantyckie oraz palmy daktylowe. Na polach Izraela rośnie wiele kwiatów: irys, lilia biała, tulipan, hiacynt i inne.
Fauna.
Świat zwierząt jest typowy dla Regionu Śródziemnomorskiego. W lasach występują ssaki takie jak: daniel, dzik, żbik i borsuk. Tereny pustynne i górzyste są zamieszkiwane przez gazelę arabską, koziorożca nubijskiego i szakala złocistego. W Izraelu licznie występują też gryzonie. Jeśli zaś chodzi o ptaki, to do pospolitych gatunków należą kuraki i drapieżne jak np. sępy. Wiele występuje też gatunków ptaków, które pojawiają się w Izraelu sezonowo, podczas wiosennych i jesiennych wędrówek, z Europy do Afryki. Suche tereny ziemi izraelskiej są dobrym środowiskiem do rozwoju dla gadów, zwłaszcza węży jak np. żmija lewantyńska. Wśród licznych też jaszczurek obszary pustynne zamieszkuje agama i krągłówek.
Izraelski Urząd Przyrody i Parków (ang. "Israel Nature and Parks Authority" – INPA) prowadzi działalność na rzecz ochrony krajobrazu i przyrody Izraela. Utworzono ponad 150 rezerwatów przyrody i 65 parków narodowych. Część rezerwatów przystosowano do potrzeb turystyki, wyznaczając szlaki i drogi oraz budując centra obsługi ruchu turystycznego.
Geografia społeczno-ekonomiczna.
Tereny mieszkalne.
W 2007 w Izraelu istniały trzy strefy zdefiniowane jako metropolie:

</doc>
<doc id="177395" url="https://pl.wikipedia.org/wiki?curid=177395" title="Grand Theft Auto (gra komputerowa)">
Grand Theft Auto (gra komputerowa)

Grand Theft Auto – pierwsza część serii "Grand Theft Auto", wyprodukowana przez firmę DMA Design w 1997 roku. Pierwotnie została wydana na komputery osobiste, później została wydana wersja dla PlayStation. Tarantula Studios wykonała konwersję na Game Boy Color, która została wydana 22 grudnia 1999 roku. Pojawiła się także na PlayStation Classic.
Rozgrywka.
Gracz może przechadzać się po mieście, jeździć po nim samochodem lub motocyklem albo wykonywać misje od swych zleceniodawców. Można grać także przez Internet lub w sieci lokalnej (LAN).
Gra rozpoczyna się w Liberty City. Tam gracz przechodzi pierwsze misje w grze, walcząc o przetrwanie. Po przejściu treningu i zdobyciu odpowiedniej ilości pieniędzy dalsza rozgrywka odbywa się w San Andreas, a następnie w . Wszystkie miasta mają odmienną zabudowę, w każdym mieście inaczej wyglądają też pojazdy, jakimi gracz może się poruszać.
Gracz może korzystać z następujących rodzajów broni: pięść, pistolet, karabin maszynowy, bazooka, miotacz ognia.
W grze występują 3 duże, rozbudowane miasta, ukończenie każdego z nich zostało podzielone na dwa etapy. Gra rozpoczyna się w Liberty City, następnie nasi pracodawcy wysyłają nas do San Andreas, gra kończy się natomiast w Vice City. W praktyce przejście do kolejnego z 6 etapów polega na osiągnięciu wymaganej ilości pieniędzy, co wymaga kilku godzin „pracy”, ponieważ opcja nagrywania stanu gry (save) nie występuje w tej części GTA, jedynie odblokowane zostają po przejściu kolejne miasta i ich etapy.
Liberty City.
W Liberty City rozpoczyna się akcja "GTA." W Liberty City można znaleźć tylko pistolet i karabin maszynowy, miotacz ognia i bazooka są niedostępne.
Liberty City jest wzorowane na Nowym Jorku. Znaleźć tu można przede wszystkim wyspę Manhattan wraz z Central Parkiem (tamże też przy stacji metra rozpoczynamy naszą przygodę) oraz kilka znanych dzielnic nowojorskich – Kings, Bronx, Queens.
Akcja gry "GTA III", "GTA Advance", "" i "GTA IV" rozgrywa się w tym mieście. Oprócz tego w "GTA III" występują niektóre postacie z tego miasta – spotkać można m.in. mafię Forellich oraz El Burro.
San Andreas.
W porównaniu z Liberty City San Andreas posiada większą liczbę samochodów, oraz większą liczbę broni (są tutaj wszystkie rodzaje broni z Liberty City oraz miotacz ognia i wyrzutnia rakiet).
San Andreas wzorowane jest na fikcyjnym, „futurystycznym” megalopolis złożonym z dzisiejszych metropolii stanu Kalifornia. Znajdziemy tutaj zarówno most Golden Gate, chińską dzielnicę Chinatown, rozbudowaną dzielnicę portową czy też rozległą dzielnicę willową Richman na wzgórzu, wzorowaną na Beverly Hills. Tak więc miasto to wzorowane jest głównie na mieście San Francisco, lecz zdarzają się także elementy Los Angeles.
Tę samą nazwę nosi uskok San Andreas oraz fikcyjny stan USA występujący w grze "".
Jedną z części miasta San Andreas rządzi El Burro, dla którego w "Grand Theft Auto III" gracz może wykonać kilka misji pobocznych. Oprócz tego w grze występuje kilka postaci, które są również w "GTA III".
Kalifornia została ponownie przywrócona w grze "Grand Theft Auto V" – w której San Andreas występuje ponownie jako stan. Mapa jest większa od tych w pozostałych grach tej serii. Stan San Andreas składa się z Hrabstwa Blaine County i miasta Los Santos.
Vice City.
Jest to ostatni dystrykt występujący w grze. W porównaniu z San Andreas i Liberty City rozszerzono asortyment wozów – znajdziemy tu np. replikę Porsche Boxstera oraz Ferrari F40. Występują tutaj wszystkie rodzaje broni dostępne w całej grze. W Vice City jest dużo mostów i jezior. Misje są tutaj niezwykle trudne i bardzo rozbudowane.
Vice City wzorowane jest na mieście Miami na Florydzie. Tu również znajdziemy dzielnicę Vice Beach z rozległymi promenadami i dużą plażą.
W Vice City rozgrywa się akcja gier ' oraz '.
Odbiór.
"Grand Theft Auto" zostało uznane za bardzo drastyczną, brutalną i wulgarną grę. Wiele organizacji (m.in. Entertainment Software Rating Board) nadało jej ocenę 18+.
Pozew sądowy.
W grudniu 2003 roku Mark Gallagher, brytyjski deweloper, domagał się przed sądem w Edynburgu od producentów gry "Grand Theft Auto" odszkodowania w wysokości 1,5 mln funtów. Uznał bowiem, że "Grand Theft Auto" jest plagiatem gry "Crime Inc" stworzonej przez niego w latach 1991-1993. Gra miała zostać zaprezentowana podczas rozmowy o pracę, jaką Gallagher odbył w DMA Design. Nie został zatrudniony, ale studio DMA Design, które w międzyczasie przekształciło się w Rockstar North, w roku 1997 wydało grę "Grand Theft Auto", gdzie według Gallaghera zarówno ogólna idea wykorzystania wojny gangów ulicznych jako głównego motywu gry, jak i struktura oraz styl rozgrywki zostały zaczerpnięte z jego produkcji.

</doc>
<doc id="177396" url="https://pl.wikipedia.org/wiki?curid=177396" title="Saluki">
Saluki



</doc>
<doc id="177397" url="https://pl.wikipedia.org/wiki?curid=177397" title="Cappella Gedanensis">
Cappella Gedanensis

Cappella Gedanensis – gdański zespół wokalno-instrumentalny. Rozpoczął działalność artystyczną w 1981 roku, a w 1992 roku otrzymał status instytucji kultury. Dyrektorem naczelnym jest Marek Więcławek.
Nawiązuje do bogatej twórczości muzycznej dawnego Gdańska, kontynuując tradycje Kapeli Rajców Miejskich, założonej w XVI wieku. Wykonuje opracowane i wydane drukiem arcydzieła muzyki gdańskiej.
W dorobku repertuarowym zespołu znajdują się dzieła kompozytorów gdańskich: F. de Rivulo, P. Sieferta, C. Förstera, C. Büthnera, Ch. Wernera, N. Zangiusa, J.V. Medera, T.A. Volckmara, M.D. Freisslicha, J.B.Ch. Freisslicha oraz J.Th. Roemhildta. 
Poza repertuarem gdańskim zespół wykonuje również wielkie dzieła oratoryjno-kantatowe: G.F. Händla, J.S. Bacha, A. Vivaldiego, G.B. Pergolesiego, W.A. Mozarta, F. Schuberta, J. Hydna. Część tego bogatego dorobku artystycznego została wydana na płytach analogowych i kompaktowych (34 CD). 
Zespół ma w swym dorobku dwie Platynowe Płyty: Pory roku Antonio Vivaldiego (2000) oraz kolędy Nowy Rok u Ojca Świętego (2002). Płyta z nagraniem Stabat Mater L. Boccheriniego z udziałem A. Tomaszewskiej została nominowana do NAGRODY FRYDERYK 2008. 
Cappella koncertuje niemal na całym świecie - w USA, Chinach, Izraelu oraz większości państw europejskich. Uczestniczy w licznych festiwalach międzynarodowych, m.in. zespół bierze udział w Festiwalu Radiowym WDR w Herne i Schwabisch Gmünd (Spalt, Niemcy), Festiwalu Muzyki Sakralnej w Abu Gosh (Izrael), Wratislavia Cantans, Festiwalu Muzyki Dawnej (Bruksela), Festiwalu Muzyki Barokowej (Niemcy, Litwa, Polska), Royal Music Festiwal (Sztokholm), Festiwalu Chóralnym (Brema).
Zespół miał zaszczyt występować także przed Ojcem Świętym Janem Pawłem II oraz uczestniczyć w znaczących wydarzeniach historycznych z udziałem prezydentów i monarchów Europy. 
Cappella Gedanensis prezentuje szeroki zakres działalności, m.in. prowadzi audycje szkolne, promuje młodych muzyków. Współpracuje także z wybitnymi artystami, jak: Gail Gilmore, Mirel Iancovici, Wanda Wiłkomirska, Konstanty Andrzej Kulka, Roman Jabłoński, Takashi Yamamoto (laureat III nagrody Międzynarodowego Konkursu Pianistycznego im. F. Chopina w Warszawie 2005), Wadim Brodski, Konstanty Wileński, Bożena Harasimowicz, Łukasz Długosz (laureat Konkursu ARD w Monachium), Anatoly Kogan, Monika Czalej-Pujol, Magdalena Gruszczyńska, Monika Cybulska, Joanna Mądroszkiewicz.
Zespół realizuje wspólne projekty z Reinhardem Goebelem (Musica Antiqua Köln), Kwintetem Filharmoników Berlińskich, Triem Sigiswalda Kuijkena oraz z Zespołem Capilla Flamenca. 
Cappella Gedanensis występuje okazjonalnie ze znakomitymi dyrygentami: Tadeuszem Wojciechowskim, Tadeuszem Wicherkiem, Michałem Dworzyńskim, Kaiem Bumannem, Wolfgangiem Helbichem i Miguelem Ortegą.
W 2004 roku Cappella Gedanensis wspólnie z Radą Miasta Gdańska zapoczątkowuje cykl koncertów Muzyka w Nowym Ratuszu. Promocja młodych talentów daje szansę działalności koncertowej młodym artystom, m.in. stypendystom i laureatom Nagród Prezydenta Miasta Gdańska. Dokonania młodych artystów i ich mistrzów wydawane są na płytach w ramach projektu Złota Kolekcja Talentów Gdańskich. Prezentacje najmłodszego pokolenia artystów odnoszących sukcesy w konkursach krajowych i zagranicznych, przybliżają społeczeństwu osiągnięcia gdańszczan w dziedzinie kultury.
Zespół obok działalności koncertowej i nagraniowej zrealizował także widowisko poetycko-muzyczne "Kantata na urodziny Króla Augusta III" wspólnie z Teatrem Ekspresji Wojciecha Misiuro, oraz spektakle Katharsis, Solidarni z historią i tradycją, Znaki czasu w reżyserii Wiesława Janasza. Cappella Gedanensis jest zespołem, który gra na instrumentach dawnych oraz współczesnych.
Dyrygentem i dyrektorem artystycznym (od 1992) zespołu jest prof. zw. dr hab. Alina Kowalska-Pińczak, która w 1981 współtworzyła wraz z innymi muzykami (Adam Gosiewski, Piotr Stępień, Romuald Szyszko, Wojciech Zięba) Zespół Muzyki Dawnej Cappella Gedanensis. 

</doc>
<doc id="177398" url="https://pl.wikipedia.org/wiki?curid=177398" title="Nawias Poissona">
Nawias Poissona

Nawias Poissona – pojęcie z dziedziny fizyki matematycznej, głównie mechaniki klasycznej, a konkretniej mechaniki Hamiltona. Występuje m.in. w kanonicznych równaniach Hamiltona, które opisują ewolucję w czasie układu fizycznego. Nawias Poissona to działanie dwuargumentowe na zbiorze wielkości fizycznych.
Nawiasy Poissona służą też do definicji algebry Poissona (por. dalej). Są tak nazwane na cześć francuskiego matematyka Siméona Denisa Poissona.
Nawiasy Poissona we współrzędnych kanonicznych.
Jeżeli w przestrzeni fazowej danego układu fizycznego wprowadzi się współrzędne uogólnione
gdzie formula_3 jest liczbą stopni swobody układu fizycznego, to nawiasem Poissona funkcji formula_4 i formula_5 zależnych od współrzędnych kanonicznych i czasu
nazywamy wyrażenie
Własności nawiasu Poissona.
co oznacza, że zmiana kolejności funkcji w nawiasie zmienia znak nawiasu na przeciwny
Pochodna czasowa nawiasu Poissona.
Wzór dla pochodnej cząstkowej po czasie:
Wzór dla pełnej pochodnej po czasie:
Nawiasy Poissona współrzędnych kanonicznych.
Wychodząc z definicji nawiasów Poissona łatwo pokazać, że dla dowolnych współrzędnych kanonicznych zachodzą zależności:
gdzie: formula_18 formula_19 jest to tzw. delta Kronekera.
W szczególności mamy np.
Powyższa własność nawiasów Poissona ma swój odpowiednik w tzw. metodzie kwantowania, w ramach której uzyskuje się równania ruchu układów kwantowych.
Dynamika układu fizycznego.
Jeżeli formula_4 jest dowolną funkcją współrzędnych uogólnionych formula_25 pędów uogólnionych formula_26 oraz czasu formula_27 przy czym współrzędne te spełniają równania kanoniczne Hamiltona, to pochodna zupełna po czasie tej funkcji może być wyrażona za pomocą pochodnej cząstkowej funkcji po czasie oraz nawiasu Poissona obliczonego dla tej funkcji z funkcją Hamiltona tego układu
Współrzędne kanoniczne. Transformacje kanoniczne.
Przez układ współrzędnych kanonicznych rozumie się układ współrzędnych taki, że nawiasy Poissona tych współrzędnych spełniają zadane relacje komutacyjne, przy czym m.in. należą tu układy współrzędnych tworzone przez współrzędne uogólnione formula_29 oraz pędy uogólnione formula_30
Nawiasy Poissona wyróżniają klasę transformacji współrzędnych, tzw. transformacji kanonicznych, które odwzorują układ współrzędnych kanonicznych w inny układ współrzędnych kanonicznych. Zbiór możliwych transformacji kanonicznych jest zwykle bardzo duży. Np. zawsze jest możliwy wybór Hamiltonianu formula_31 jako jeden z nowych pędów kanonicznych.
Algebra Poissona.
Algebrą Poissona nad ciałem formula_32 (zwykle formula_33 lub formula_34) nazywa się przestrzeń liniową formula_35 z określonym w niej działaniem dwuargumentowym formula_36 spełniającym dla dowolnych funkcji formula_37 3 warunki algebry Liego:
oraz regułę Leibniza:

</doc>
<doc id="177400" url="https://pl.wikipedia.org/wiki?curid=177400" title="Gęstość Plancka">
Gęstość Plancka

Gęstość Plancka – jednostka gęstości w naturalnym systemie jednostek oznaczana jako "ρ"P. Jest ilorazem masy Plancka przez sześcian długości Plancka (objętość Plancka):
gdzie: formula_2 – masa Plancka, formula_3 – długość Plancka, "c" – prędkość światła w próżni, formula_4 – zredukowana stała Plancka, "G" – stała grawitacji.
Gęstość Plancka odpowiada gęstości 1023 mas Słońca ściśniętych do objętości jądra atomowego wodoru (protonu). Ekstrapolując wstecz historię Wszechświata można stwierdzić, że taką gęstość musiał mieć on po czasie Plancka od momentu Wielkiego Wybuchu. Obecnie gęstość taką może osiągać materia w czarnych dziurach. Przy gęstości Plancka właściwości materii nie opisuje żadna z uznanych i potwierdzonych teorii fizycznych – zawodzi tu zarówno ogólna teoria względności, jak i mechanika kwantowa. Fizycy przypuszczają, że przy tej gęstości wszystkie oddziaływania ulegają unifikacji w jedną podstawową siłę, która kształtuje podstawowe własności Wszechświata. Do tej pory nie powstała jednak teoria opisująca te zjawiska, którą można by zweryfikować doświadczalnie.

</doc>
<doc id="177401" url="https://pl.wikipedia.org/wiki?curid=177401" title="Architektura gotycka w Niemczech">
Architektura gotycka w Niemczech

Historia.
Architektura sakralna.
W połowie XIII wieku na tereny Niemiec z Francji dociera ukształtowana tam architektura gotycka. Pierwszymi budowlami gotyckimi w Niemczech są zrealizowane przez budowniczych francuskich z Île-de-France i Szampanii kościoły w Trewirze (ok. 1230) i Marburgu, Magdeburgu oraz prezbiterium katedry w Kolonii (po 1248), którego plan przypomina rozwiązanie zastosowane w katedrze w Amiens. Wokół prezbiterium powstał obejście wraz z wieńcem kaplic. Przyjęte z Francji rozwiązania konstrukcyjno-architektoniczne powodują odejście od wcześniejszych, romańskich form kościołów z dwoma chórami (muzycznym i kapłańskim), podwójnymi transeptami, bocznymi portalami. W kolejnych dziesięcioleciach, stopniowo, budowniczowie niemieccy odchodzą od wzorów francuskich. Gotyk niemiecki, w zależności od obszaru wykazuje nieco odmienne cechy. Na północnych terenach, uboższych w surowce kamienne, przeważają na ogół niewielkie ceglane kościoły halowe. Spotykane są także kościoły budowane z kamienia w układzie jedno- i trójnawowych hal. Na terenach południowych częściej można spotkać budowle z kamienia w układzie bazyliki.
Ukształtowane na terenie Niemiec budowle kościelne cechują się dość znacznymi uproszczeniami – z czasem zanika nawa poprzeczna oraz obejście z wieńcem kaplic. Znacznie skrócone są prezbiteria, bezpośrednio do których dobudowywane są trzy albo jedna kaplica. Umieszcza się je w wielobocznych (zazwyczaj na planie połowy dziesięcioboku lub dwunastoboku) absydach, których wysokość zbliżona jest do wysokości naw bocznych. Zmniejszeniu ulegają okna, a nawy, zwłaszcza w kościołach zakonów dominikańskich i franciszkańskich, nie zawsze otrzymują sklepienia. Najbardziej widoczną cechą charakterystyczną brył kościołów są strzeliste wieże. Swoją smukłość zawdzięczają nie tylko proporcjom, ale także architektonicznej dekoracji podkreślającej ich wertykalizm a ażurowym hełmom wykonywanym z kamienia.
Rzeźbiarskie dekoracje w okresie trwania gotyku także przeszły ewolucję stopniowo odchodząc od wzorów romańskich, poprzez zastosowanie rozwiązań inspirowanych szkołą francuską do wyraźnych związków ze sztuką niderlandzką w północnej części kraju oraz poddania się nurtom mistycznym na południu ("Piękne Madonny") w okresie późnego gotyku. Najistotniejsza cechą rzeźby niemieckiej jest jej znaczny realizm. Zastosowane w architekturze rzeźby, np. jako ozdoba portali, w okresie wczesnogotyckim (Magdeburg, Bamberg, Naumburg (Saale)) cechuje jeszcze romański układ postaci i ich gestów. W okresie późniejszym rzeźby stają się bardziej realistyczne, komponowane są w sposób uporządkowany – w grupach postaci rozmieszczonych w poziomych, rozdzielonych pasach (np. katedry w Kolonii, Ratyzbonie). W połowie XIV wieku elementy rzeźbiarskie i architektoniczne zaczynają przenikać się tworząc plastyczną dekorację (np. kruchta kościoła NMP w Norymberdze).
Architektura świecka.
Wśród budowli świeckich najbardziej reprezentacyjny charakter miały ratusze budowane w bogatych miastach. Z czasem zmianom uległ ich program funkcjonalny – parter zajęły karczmy lub sale zebrań, zamiast kramów kupieckich, które przeniesiono do osobnych hal.
Kamienice mieszczan to najczęściej budowle kilkukondygnacyjne ze szczytami zwróconymi w kierunku ulicy i niewielkiego podwórka. Na parterze, oprócz bramy przejazdowej, lokalizowano warsztaty i kramy. Wyżej znajdowały się przeważnie dwie izby – od ulicy zajmowana przez właściciela, pozostali domownicy mieli izby w najwyższej części kamienic. Kamienice w dolnej części budowano zazwyczaj z kamienia, część górna była realizowana w konstrukcji ryglowej. Poszczególne elementy konstrukcyjne często układano w ozdobny ornament. Kolejne kondygnacje zazwyczaj wysuwano z lica ściany tak, aby powiększyć powierzchnię mieszkalną. Klatki schodowe, cylindryczne lub na planie wieloboku z kręconymi schodami lokowano najczęściej od strony podwórza. Cechą charakterystyczną zachowanych w Norymberdze kamienic są niewielkie wykusze, w których początkowo mieściło się zakończenie domowych kaplic.
Okres gotyku to także budownictwo obronne. Miasta otaczano murami zwieńczonymi blankami. Do miasta prowadziły warowne bramy, z których wiele zachowało się do naszych czasów (np. brama św. Seweryna w Kolonii).
Przykłady zabytków.
Architektura sakralna.
Katedra w Kolonii.
Katedra w Kolonii, budowana już w okresie wczesnoromańskim, w okresie gotyku otrzymuje w pierwszej kolejności (1248 – 1322) prezbiterium. W 1347, po zburzeniu romańskiego korpusu rozpoczęto budowę pięcionawowej bazyliki. Zaplanowano kościół, którego długość wynosi 132,0 m a szerokość w transepcie 74,0 m. W XVI wieku (ok. 1560) część południowa korpusu otrzymała sklepienia i budowę przerwano. Dopiero w 1842, na podstawie autentycznych planów, rozpoczęto remont istniejącej części i budowę brakującej części kościoła. Z tego okresu pochodzi też większa część fasady (środkowy portal to dzieło Petera Fuchs'a z lat 1872 - 1880, po jego prawej stronie zachowały się fragmenty dekoracji z końca XIV wieku). Prace ukończono w 1880. Słynna katedra kolońska wraz z charakterystycznymi, strzelistymi wieżami o wys. 157,38 m od frontu i smukłą sygnaturką nad skrzyżowaniem naw, pochodzi zatem w swojej przeważającej części z XIX wieku.
Kościół Najświętszej Marii Panny w Trewirze.
Kościół NMP w Trewirze (Liebfrauenkirche) ma niecodzienny, jak dla budowli gotyckich, układ. Został zbudowany w okresie wczesnogotyckim na planie centralnym a jego sklepienia nie są podparte łękami oporowymi. Plan kościoła to układ krzyża greckiego, którego ramię nawy głównej przechodzi w krótkie prezbiterium zakończone, podobnie jak pozostałe ramiona, połówkami dziesięciobocznych absyd. Pomiędzy ramionami krzyża umieszczono niewielkie kaplice z dwoma absydami. Budowę kościoła ukończono w 1244.
Kościół św. Elżbiety w Marburgu.
Kościół św. Elżbiety w Marburgu, zbudowany z ciosów kamiennych w latach 1235 – 1283. Jest to trójnawowa hala z jednonawowym transeptem, którego ramiona, podobnie jak krótkie prezbiterium, kończą absydy zbudowane na planie połowy dwunastoboku. Poszczególne przęsła naw jedyne przęsło prezbiterium otrzymały sklepienia krzyżowe. Fasadę flankują dwie wieże.
Katedra w Ratyzbonie.
Katedra w Ratyzbonie budowana w latach 1275 – 1534 na planie trójnawowej bazyliki z transeptem w obrysie korpusu (ramiona nie wychodzą poza linię naw bocznych). Nawy boczne i prezbiterium kończą trzy absydy na planie połowy ośmioboku. W ścianach nawy głównej umieszczono wysokie triforia (jest to układ występujący w architekturze gotyckiej w Niemczech sporadycznie). Nawy otrzymały sklepienia krzyżowe. Od strony wejścia umieszczono dwie wieże, zwieńczone dopiero w 1869. Poza obrysem naw bocznych, po bokach prezbiterium, znajdują się jeszcze zakrystia i skarbczyk dobudowane w latach późniejszych.
Katedra we Fryburgu Bryzgowijskim.
Katedra we Fryburgu Bryzgowijskim, do istniejącej romańskiej nawy poprzecznej, w XIII wieku dodano korpus bazyliki z bardzo wysoką nawą główną. Od frontu umieszczono wysoką wieżę przykrytą ażurowym hełmem. Prezbiterium z obejściem i wieńcem kaplic zbudowano dopiero w drugiej połowie XIV wieku.
Kościół Najświętszej Maryi Panny w Norymberdze.
Kościół Najświętszej Marii Panny w Norymberdze, trójnawowa hala zbudowana w latach 1354 – 1361 z prezbiterium zakończonym wielobocznie. Wnętrze poprzedza reprezentacyjny przedsionek z emporą zbudowany w 1355. (był to reprezentacyjny kościół Karola IV Luksemburskiego). Cechą charakterystyczną kościoła są kolumny rozdzielające nawy o gładkich trzonach z głowicami ozdobionymi ornamentami roślinnymi i figurkami ludzkimi u nasady żeber sklepiennych.
Katedra w Ulm.
Kościół farny w Ulm, określany zazwyczaj mianem katedry, pięcionawowa hala zbudowana w latach 1377 – 1477. Wszystkie nawy boczne, przykryte sklepieniami gwiaździstymi, mają jednakową wysokość, nawa główna przechodzi bezpośrednio (bez transeptu) w krótkie prezbiterium zakończone połową dwunastoboku. Od frontu znajduje się wieża wysokości 161,53 m. Po jej bokach, w obrysie korpusu, umieszczono dwie kaplice. Dwie mniejsze wieże znajdują się po bokach prezbiterium.
Kościół Mariacki w Lubece.
Kościół Mariacki w Lubece, budowana od 1276, ceglana, trójnawowa, sklepiona krzyżowo bazylika z trzema kaplicami na planie połowy ośmioboku. Od frontu umieszczono dwie wieże, wysokie na 124,95 m.

</doc>
<doc id="177402" url="https://pl.wikipedia.org/wiki?curid=177402" title="Mould Bay">
Mould Bay

Mould Bay, Mould Inlet – zatoka cieśniny Crozier Channel, wcinająca się w Wyspę Księcia Patryka na Archipelagu Arktycznym. Zatoka ma długość około 40 km, a w najszerszym miejscu (u ujścia) mierzy ok. 10 km.
Tę samą nazwę nosiła, działająca w latach 1962-97 kanadyjska stacja badawcza ("Mould Bay Observatory"). Była ona jedynym stałym osiedlem na tej bezludnej wyspie.

</doc>
<doc id="177404" url="https://pl.wikipedia.org/wiki?curid=177404" title="Giełda Papierów Wartościowych">
Giełda Papierów Wartościowych



</doc>
<doc id="177405" url="https://pl.wikipedia.org/wiki?curid=177405" title="Paweł Franciszek Roman Sanguszko">
Paweł Franciszek Roman Sanguszko

Paweł Sanguszko, właśc. Paul François Roman Sanguszko (ur. 16 stycznia 1973 w São Paulo) – polski arystokrata i biznesmen, ostatni żyjący męski potomek Sanguszków.
Życiorys.
Paweł urodził się i wychował w Brazylii, dzieli swoje życie pomiędzy kontynentem amerykańskim a ojczyzną matki (Francją). Jest zarazem ostatnim żyjącym potomkiem polskiego książęcego rodu Sanguszków, wywodzących się z dynastii Giedyminowiczów.
W 1990 roku został mu nadany tytuł honorowego obywatela Tarnowa, który wręczony został w 1993 roku.
W 2002 roku przekazał Bibliotece Jagiellońskiej w Krakowie prawie 2000 unikatowych inkunabułów, starodruków i książek. Podarował również ponad 200 kolejnych książek należących do rodzinny Sanguszków. Od około 2002 roku do 2008 roku prowadził spór o dawne ziemie, należące niegdyś do jego rodu, a dokładniej o 5-hektarową działkę na Górze św. Marcina, na której znajdują się ruiny zamku.
W 2004 roku podarował kamienicę w São Paulo na Dom Polonii.
8 marca 2005 został odznaczony przez prezydenta Aleksandra Kwaśniewskiego Krzyżem Kawalerskim Orderu Zasługi Rzeczypospolitej Polskiej za wybitne zasługi w działalności polonijnej. Zarządza utworzoną w 1978 roku "Sociedade Sanguszko de Beneficiencia", później przemianowaną na "Casa Sanguszko de Cultura Polonesa", a w skrócie zwaną "Casa da Polonia" – instytucją rozwijającą i promującą polską kulturę w São Paulo.
8 listopada 2006 na Zamku Królewskim w Warszawie otrzymał tytuł "Mecenasa Kultury" jako laureat Konkursu Mecenas Kultury 2006 zorganizowanego przez ministra kultury i dziedzictwa narodowego Kazimierza Michała Ujazdowskiego.
12 czerwca 2008 odebrał nowy dowód osobisty z rąk prezydenta Tarnowa, Ryszarda Ścigały.
Życie prywatne.
Syn Piotra Antoniego Samuela (1937–1989) oraz markizy Klaudii Anny Elżbiety des Roys d’Eschandelys (1939–2020), wnuk Romana Władysława Sanguszki (ur. 1901, zm. 1984), prawnuk Eustachego Stanisława Sanguszki (ur. 1842, zm. 1903).
W 2010 roku Paweł Sanguszko zawarł małżeństwo z Severine Ialongo (córką włoskiego biznesmena i włoskiej arystokratki – markizy de Belleville, spokrewnionej z rodziną książęcą Monako). Dnia 27 kwietnia w Monako odbył się ślub cywilny, natomiast 8 maja w kaplicy zamku Gaillefontaine w Normandii (Francja) miał miejsce ślub kościelny. Z tej okazji zostały odprawione okolicznościowe msze św. za młodą parę w kościele kapucynów przy Krakowskim Przedmieściu w Lublinie oraz w kościele parafialnym w Tarnowie-Klikowej. Błogosławieństwo przekazał także papież Benedykt XVI.
17 września 2010 urodziło się pierwsze dziecko Pawła Sanguszki, córka o imieniu Olympia.

</doc>
<doc id="177406" url="https://pl.wikipedia.org/wiki?curid=177406" title="Jafa">
Jafa

Jafa, Jafo (hebr. יפו, "Yafo"; arab. يافا, "Yāfā", ang. "Jaffa") – dzielnica Tel Awiwu-Jafy, do 1949 roku osobne miasto.
Historia.
Starożytny port Jafa (znany w starożytności również jako Joppa) wielokrotnie zmieniał swoich właścicieli na przestrzeni wieków. Badania archeologiczne prowadzone w latach 1955–1974 wydobyły na światło dzienne wieże i bramy miejskie pochodzące ze środkowej epoki brązu. Dalsze wykopaliska prowadzone po 1997 pomogły dokładniej określić datę pochodzenia wcześniejszych odkryć. Odkryto również pozostałości murów obronnych pochodzących z późnej epoki brązu oraz świątynię przypisywaną Ludom Morza, która powstała w epoce żelaza. Odkryte zostały także pozostałości budynków z czasów egipskich, perskich i hellenistycznych.
Pierwsze wzmianki o mieście występują w listach z 1470 p.n.e. relacjonujących podbój egipskiego faraona Totmesa III. Również Biblia kilkakrotnie wspomina o Jafie jako porcie, z którego wypłynął prorok Jonasz, udając się do Tarszisz. Miasto leżało na granicy ziem należących do pokolenia Dan i było wykorzystywane jako port, do którego król Salomon sprowadzał drewno z Libanu do budowy Świątyni Jerozolimskiej. Jafa służyła jako port morski przez 4 tys. lat.
W 1099 chrześcijańskie wojska I wyprawy krzyżowej, dowodzone przez Gotfryda z Bouillon, zdobyły Jafę, która stała się miastem portowym Królestwa Jerozolimskiego. Jako Hrabstwo Jafy miasto szybko stało się ważnym portem na głównej drodze morskiej prowadzącej do Królestwa Jerozolimy. W 1192 Jafa została zdobyta przez muzułmańskie wojska Saladyna, ale bardzo szybko odbił ją Ryszard I Lwie Serce, który rozbudował fortyfikacje obronne miasta. Dominacja krzyżowców skończyła się w 1268, kiedy sułtan Bajbars zdobył miasto i zniszczył jego mury obronne oraz port. W XVI wieku Jafa została zajęta przez Turków Osmańskich i była rządzona jako wieś należąca do Sandżaku Gazy (część Prowincji Syrii). 7 marca 1799 miasto zajął Napoleon Bonaparte. Wojska francuskie dokonały rzezi na jego mieszkańcach. W kolejnych dniach z rozkazu Napoleona zostało rozstrzelanych od dwóch do czterech tysięcy wziętych do niewoli żołnierzy z tureckiego garnizonu. Następnie epidemia dżumy zdziesiątkowała pozostałą populację.
Na początku XVIII wieku władze tureckie interweniowały, by zmniejszyć napaści Beduinów i zwiększyć ochronę portu w Jafie. Przyczyniło się to do rozwoju Jafy jako ośrodka miejskiego. Rzeczywisty rozwój nastąpił w XIX wieku, gdy populacja miasta wzrosła z 2,5 tys. w 1806 do 17 tys. mieszkańców w 1886. Miasto wzbogaciło się na handlu jedwabiem i pomarańczami z Europą. W 1870, aby umożliwić dalszy rozwój miasta, zburzono mury obronne i wieże. Do lat 30. pozostał zachowany mur morski (wysoki na 2,5 metra), który przebudowały władze brytyjskie podczas remontu portu.
Od 1880 do portowego miasta Jafa licznie napływali żydowscy imigranci z Europy. Byli to w większości Aszkenazyjczycy, którzy zostali pobudzeni do pierwszej alii ideami syjonizmu. Nowi imigranci pragnęli osiedlić się w Ziemi Izraela i zająć się uprawą roli. Z tego powodu wielu z nich osiedliło się na nadmorskich wydmach położonych na północ od Jafy. W ten sposób powstało osiedle Newe Cedek (lata 1887–1896).
Gdy w 1904 rozpoczęła się druga alija, grupa żydowskich imigrantów postanowiła w 1906 założyć nową podmiejską dzielnicę na peryferiach Jafy. W 1908 zakupiono 5 ha wydm na północny wschód od Jafy, na których powstało osiedle mieszkaniowe Achuzzat Bajit. 11 kwietnia 1909 powstało drugie osiedle Nachalat Binjamin. 21 maja 1910 dla nowego osiedla przyjęto oficjalnie nazwę Tel Awiw. Nowa osada bardzo szybko się rozrastała i w 1914 Tel Awiw zajmował już ponad 100 ha, na których istniało kilka nowych osiedli mieszkaniowych.
Brytyjskie władze usiłowały utrzymywać w Palestynie spokój, jednakże bardzo szybko zaczęły narastać tarcia polityczne pomiędzy Żydami a Arabami. 1 maja 1921 doszło do zamieszek w Jafie, kiedy to arabski tłum zaatakował żydowskich mieszkańców. Podczas rozruchów zginęło 47 Żydów i 48 Arabów, a rannych zostało 146 Żydów i 73 Arabów. Zamieszki te sprawiły, że wielu Żydów opuściło wówczas Jafę i przeprowadziło się do Tel Awiwu.
Strajk arabskich dokerów w Jafie, a następnie arabskie rozruchy 1936–1939 w Palestynie, doprowadziły do wybudowania w 1938 nowego portu morskiego i portu lotniczego w Tel Awiwie. W ten sposób żydowski Tel Awiw zyskał niezależność od pobliskiej arabskiej Jafy.
29 listopada 1947 roku Zgromadzenie Ogólne Organizacji Narodów Zjednoczonych przyjęło "rezolucję nr 181" w sprawie podziału Palestyny. W myśl tej rezolucji, Tel Awiw (230 tys. mieszkańców) miał wejść do państwa żydowskiego, natomiast Jafa (101 tys. mieszkańców) do państwa arabskiego. Jednakże Arabowie odrzucili plan ONZ i wywołali wojnę domową W trakcie jej trwania, 25 kwietnia Żydzi zajęli Jafę, a część arabskich mieszkańców wygnali.
W kwietniu 1949 nastąpiło połączenie Tel Awiwu z Jafą w jedną aglomerację, do której włączono także opuszczone podczas wojny arabskie wioski Asz-Szajch Muwannis, Al-Dżammasin i Sumajl.
Zabytki.
W Jafie znajduje się duża liczba zabytków, w tym starożytny port morski z długoletnią historią. Jest to jeden z najstarszych portów morskich na świecie. Przy porcie znajduje się nieczynna latarnia Jafa. Jednak największą atrakcją turystyczną Jafy jest XII-wieczny meczet Al-Mahmudijja. Tuż przy nim znajduje się fontanna wybudowana dla pielgrzymów oraz zupełnie niearabska wieża zegarowa, wzniesiona w 1906 na cześć tureckiego sułtana Abdülhamida II.

</doc>
<doc id="177407" url="https://pl.wikipedia.org/wiki?curid=177407" title="Gbit">
Gbit



</doc>
<doc id="177408" url="https://pl.wikipedia.org/wiki?curid=177408" title="Aszdod">
Aszdod

 (; , "Isdud") – miasto położone w Dystrykcie Południowym w Izraelu.
Położenie.
Leży na wybrzeżu Morza Śródziemnego w północno-zachodniej części pustyni Negew w odległości 25 km na południe od Tel Awiwu, w otoczeniu miasta Jawne, miasteczka Gan Jawne, moszawów Ben Zakkaj, Kefar Awiw, Nir Gallim, Bene Darom, Gan ha-Darom, Szetulim, Sede Uzzijjahu, Emunim i Bet Ezra, oraz wiosek Nitsan i Niccan B. Jest to ważny port morski i ośrodek przemysłowy Izraela. Na południowy wschód od miasta znajduje się baza lotnicza Chacor należąca do Sił Powietrznych Izraela. Na północ od miasta jest baza lotnicza Palmachim, kosmodrom Palmachim i Centrum Badań Nuklearnych Sorek, natomiast na południe znajduje się szkoleniowa baza wojskowa Sił Obronnych Izraela – "Camp Lahaw".
Geografia.
Jest to młode miasto utworzone w 1956 roku. Zajmuje ono powierzchnię 47,2 km². Jest położone na wybrzeżu Morza Śródziemnego, na wzgórzu pomiędzy nadmorskimi wydmami. Jest położone pomiędzy miastami Riszon le-Cijjon na północy i Aszkelon na południu, w odległości 70 km od Jerozolimy i Beer Szewy.
W północnej części miasta znajduje się port morski z przyległymi do niego trzema strefami przemysłowymi. Taka lokalizacja wynikała z faktu, że występują tutaj najczęściej wiatry południowe. Dzięki takiemu położeniu, miasto jest wolne od większości zanieczyszczeń przemysłowych. Dzielnice mieszkaniowe powstawały asymetrycznie i w mieście brak konkretnego centrum.
Posiada ono dużą liczbę nadmorskich plaż. Dużą tutejszą atrakcją jest położony przy południowej granicy miasta rezerwat przyrody "Ashdod Nitzanim Dune Park". W znacznym stopniu komplikuje on plany dalszego rozwoju miasta, które jest mocno ograniczone terytorialnie.
Klimat.
Aszdod ma klimat śródziemnomorski, który charakteryzuje się gorącymi i suchymi latami oraz chłodnymi i deszczowymi zimami. Wiosna rozpoczyna się w marcu, a w drugiej połowie maja rozpoczyna się lato. Średnia temperatura latem wynosi 27 °C, a zimą 12 °C. Zimą zdarza się spadek temperatury do 5 °C. Największe opady deszczu występują pomiędzy listopadem a marcem. Suma rocznych opadów atmosferycznych wynosi 510 mm.
Temperatura w kolejnych miesiącach roku (w °C) – średnia pomiarów z lat 1981–2000:
Historia.
Starożytność.
Pierwsze osadnictwo ludzkie w rejonie dzisiejszego Aszdod datuje się epokę paleolitu. O tutejszej osadzie wspominają teksty spisane w języku ugaryckim w czasach starożytnego Kanaanu. Pod koniec XIII wieku p.n.e. miasto zdobyły i zniszczyły ludy morza. Na początku XII wieku p.n.e. osiedlili się tutaj Filistyni, którzy stworzyli unię pięciu miast. Znajdowało się tutaj centrum uwielbienia przez Kananejczyków boga Dagona.
Opis biblijny wspomina o Aszdod jako głównym mieście Filistynów (Księga Jozuego 15:46; 1 Księga Samuela 6:17). Doszło wówczas do zdarzenia, że Filistyni zdobyli na Izraelitach Arkę Przymierza, którą zanieśli do miasta Aszdod i umieścili w świątyni boga Dagona. Następnego ranka posąg Dagona leżał powalony twarzą na ziemię. Sytuacja ta powtarzała się, a na mieszkańców miasta spadła zaraza. Ustąpiła ona dopiero wtedy, gdy Filistyni oddali Arkę Izraelitom (1 Księga Samuela 6:5).
W X wieku p.n.e. rejon Aszdod został opanowany przez Izraelitów i ziemie Filistynów weszły w skład Królestwa Izraela pod panowaniem króla Dawida. W 950 p.n.e. Aszdod zostało zniszczone przez faraona Siamuna. Miasto nie było odbudowywane do co najmniej 815 p.n.e.
W 711 r. p.n.e. Aszdod (akad. "Asdudu") zdobyty został przez wojska asyryjskiego króla Sargona II (722-705 p.n.e.) i przekształcony w stolicę nowej asyryjskiej prowincji. W owym czasie była to najdalej na południe wysunięta asyryjska prowincja spośród tych, które leżały na wybrzeżu Morza Śródziemnego. W 669 r. p.n.e. Szamasz-kaszid-ajabi, gubernator prowincji Aszdod ("Asdudu"), pełnił urząd asyryjskiego eponima ("limmu").
W 605 p.n.e. miasto zajął król babiloński Nabuchodonozor II. W 539 p.n.e. miasto odbudowano, ale w czasie swojej kampanii zdobył je król macedoński Aleksander III Macedoński. Zmieniono wówczas nazwę z Aszdod na Izotus (łac. Azotus). Podczas powstania Machabeuszów miasto zdobył żydowski przywódca Juda Machabeusz. Jego brat Jonatan w 147 p.n.e. zburzył tutejszą świątynię Dagona. W następnych latach odbudowano mury obronne i miasto zaczęło podnosić się z upadku. Pomimo swojej lokalizacji w odległości 6 km od wybrzeża, zarówno Klaudiusz Ptolemeusz, jak i Józef Flawiusz opisali Aszdod jako miasto nadmorskie. Być może wiązało się to z faktem, że Aszdod kontrolowało pobliskie wybrzeże, na którym znajdował się port Azotus Paraliyus.
Średniowiecze.
Miasto utrzymywało swoje duże znaczenie aż do VII wieku, gdy Arabowie wybudowali cytadelę przy porcie Azotus Paraliyus. Była to twierdza broniąca wybrzeże przed działaniami floty Bizancjum. W X wieku Aszdod znalazło się pod panowaniem Fatymidów. Była to jednak niewielka wieś, położona w strategicznym miejscu, na pomoście pomiędzy Europą a Afryką. W okresie panowania tureckiego wioska pozostawała zapomniana i w 1596 liczyła zaledwie 413 mieszkańców.
Czasy współczesne.
Na początku XX wieku wieś była znana jako wieś Esdūd. Populacja wynosiła 5 tys. osób, którzy trudnili się handlem i rolnictwem.
Podczas I wojny arabsko-izraelskiej 1948 Isdud zostało zajęte przez wojska egipskie w dniu 29 maja 1948. Przy tutejszym moście Halom został powstrzymany marsz wojsk egipskich na Tel Awiw. Był to najdalej wysunięty na północ punkt w Palestynie osiągnięty przez egipską armię. W całej okolicy doszło do licznych starć izraelsko-egipskich. W październiku 1948 izraelskie oddziały otoczyły Aszdod, który był ostrzeliwany i bombardowany z powietrza. Wioska została zajęta przez Izraelczyków 28 października 1948. Większość arabskich mieszkańców uciekła wówczas do Egiptu.
W 1953 rzeczoznawcy budowlani i projektanci wybrali te okolice pod budowę nowej elektrowni ("Eszkol"), która miała zasilać południową część kraju. Do jej budowy przyjechali tutaj robotnicy z Rechowot i Gedery. 1 maja 1956 minister finansów Lewi Eszkol oficjalnie zatwierdził utworzenie nowej miejscowości Aszdod. Do przeprowadzenia prac budowlanych powstała firma "Ashdod Company Ltd.", założona przez Oveda Ben-Ami i Philippa Klotznika. Pierwsi osadnicy przybyli do Aszdod w listopadzie 1956. Była to grupa 22 żydowskich rodzin z Maroka, do których dołączyli imigranci z Egiptu.
W 1958 ukończono budowę elektrowni "Eszkol A", która składa się z trzech bloków energetycznych: dwa po 50 MW i jeden 45 MW. Tuż obok powstał zakład odsalania morskiej wody. W kwietniu 1961 rozpoczęto budowę portu Aszdod, którego otwarcie nastąpiło w listopadzie 1963. Pierwszy zagraniczny statek wpłynął do portu w listopadzie 1965 (był to szwedzki statek „"Wiengelgad"”).
W październiku 1958 Aszdod uzyskało status samorządu lokalnego. W latach 60. do miasta przyjechała duża grupa imigrantów z Rumunii i w latach 70. z Gruzji. Prawa miejskie Aszdod otrzymało w 1968. Od 1991 w Aszdod zaczęli masowo osiedlać się imigranci z krajów byłego ZSRR (ogółem ponad 60 tys. Żydów). Nastąpiła wówczas gwałtowna rozbudowa miasta. W latach 90. miasto przyjęło także dużą liczbę Żydów z Etiopii (Felaszowie). W ostatnich latach osiedlili się tutaj imigranci z Francji, Argentyny i Indii.
Miasto należy do obszarów zagrożonych sporadycznymi atakami rakietowymi, ze Strefy Gazy.
Demografia.
Zgodnie z danymi Centralnego Biura Statystyki Izraela w 2008 roku w mieście żyło 208,1 tys. mieszkańców, z czego 95% to Żydzi. Nieżydowska część mieszkańców to najczęściej wynik małżeństw mieszanych. Niedawne badania demograficzne wykazały, że około 32% mieszkańców miasta jest nowymi imigrantami przybyłymi do Izraela, z czego 85% pochodzi z krajów byłego ZSRR.
Populacja miasta pod względem wieku:
Religia.
Ponad 30% Żydów mieszkających w Aszdod deklaruje się jako ludzie religijni, pomimo to, miasto jest w przeważającej większości świeckie. Największe skupisko religijnych Żydów ortodoksyjnych żyje w osiedlu 7 (Rova Zayin), które posiada wszystkie potrzebne im instytucje, takie jak jesziwy, cheder, mykwa i inne. W mieście jest wiele różnorodnych synagog.
Aszdod jest miejscem zamieszkania największej na świecie społeczności Karaimów (około 5 tys. osób).
W mieście jest także kościół protestancki "Scandinavian Seamen", założony przez pochodzącego z Norwegii pastora Per Faye-Hansen (Sprawiedliwy wśród Narodów Świata).
Edukacja.
W Aszdod znajduje się 41 szkół podstawowych i 16 szkół średnich, w których uczy się około 42 tys. uczniów. Dla władz miejskich edukacja jest priorytetem i znajduje to odzwierciedlenie w przeznaczeniu ponad 30% wydatków rocznych budżetu miasta na system edukacji.
Ze szkół można wymienić: Yitschak Rabin School, Ratamim School, Makif School, Makif Het High School, Amirim School, Eshkol School, Dvir School, Alanim School, Keshet School, New Junior High School, Hofit Public School, Nof Yam School, Ne’ot Ester School, Ha-Kirya School, Shikmim School, Har’el School, Schazar School, Hadar School, Re’im School, Alumim School, Nir School, Ge’ulim School i inne. Natomiast z uczelni religijnych znajdują się tutaj: Chabad School, Ariel Religious School, Hare Religious School, Tsemach Religious School, Ateret Tsvi Jeshiva, Shilo Religious School, Yad Shabtai Religious Junior High School, Ma’alot Religious School, Grudna Jeshiva, Shahar Religious School, Meron Religious School i inne.
W mieście istnieje także możliwość kontynuowania edukacji na poziomie wyższym, w "Management College" i "Technological College".
W Aszdod znajduje się konserwatorium "Acadama" kształcące zawodowych muzyków. Instytut został założony w 1966 i prowadzi działalność pod nadzorem Ministerstwa Edukacji. Kształci się tutaj 600 młodych muzyków.
Kultura.
Aszdod jest domem izraelskiej Orkiestry Andaluzyjskiej, która wykonuje mieszankę muzyki zachodniej z muzyką arabską. Orkiestra została w 2006 nagrodzona izraelską nagrodą "Israel Prize".
Niedawno otworzono w mieście nową salę koncertową MonArt Centrum, w którym mieszczą się galerie sztuki oraz sale koncertowe i teatralne. Najważniejsze wydarzenia kulturalne odbywają się w sali koncertowej Yal LaBanim, która może pomieścić do 1600 widzów.
Muzeum Korin Maman ma stałą ekspozycję archeologii „Świat Filistynów”. W MonArt Centrum mieści się Muzeum Sztuki Aszdod z 13 salami ekspozycyjnymi.
Sport.
W Aszdod znajduje się stadion Yud Alef na którym swoje mecze rozgrywa drużyna piłki nożnej FC Aszdod w I lidze izraelskiej.
Najlepszą drużyną koszykarską jest Maccabi Aszdod, grająca w II lidze izraelskiej (jej drużyna kobieca gra w I lidze). Rzadkością w Izraelu jest istniejąca w Aszdod drużyna krykietowa.
W mieście jest organizowanych wiele krajowych i międzynarodowych turniejów sportowych, w tym doroczny "Międzynarodowy Turniej Szachowy Aszdod".
Służba zdrowia.
W Aszdod znajduje się Centrum Medyczne, które dostarcza specjalistyczne usługi medyczne dla mieszkańców miasta. W kompleksie szpitalnym znajdują się specjalistyczne kliniki gastroskopii, chorób kobiecych, pediatryczna, okulistyczna, chirurgii, kardiologii, centrum dializ i inne.
Gospodarka.
Aszdod jest jednym z najważniejszych ośrodków przemysłowych Izraela. Wszystkie zakłady przemysłowe są zlokalizowane w strefach przemysłowych położonych w północnej części miasta, w rejonie portu morskiego u ujścia rzeki Lachisz do Morza Śródziemnego. Tutejszy port Aszdod jest największym portem Izraela. Przeładowuje się tutaj 60% towarów Izraela. Do portu mogą zawijać statki klasy Panamax. Port ma własną bocznicę kolejową i specjalny terminal do załadunku soli potasowych z obszaru Morza Martwego. W rejonie portu znajdują się siedziby morskich spółek żaglugowych oraz elektrownia "Eszkol".
W strefie przemysłowej prowadzi działalność wiele przedsiębiorstw, w tym rafineria ropy naftowej. Przy rafinerii znajduje się duży skład paliw płynnych. Przemysł ciężki rozlokował się na południe od rzeki Lachisz. W jego pobliżu ulokowały się: "Teva Pharmaceutical Industries", "Elta" (część "Israel Aircraft Industries" – sprzęt radarowy), "Elint" i inne.
Turystyka.
Wielką atrakcją turystyczną Aszdod są tutejsze plaże, na których można uprawiać wszystkie sporty wodne, takie jak windsurfing, jachting i nurkowanie. Ogółem sześć plaż oferuje czystą wodę i usługi na wysokim poziomie.
Tutejsza marina „"Blue Marina"” jest jedną z najnowocześniejszych przystani jachtowych w Izraelu. Jest zlokalizowana pomiędzy pięknymi plażami i dysponujemy bogatym kompleksem hotelowo-rozrywkowym z basenami kąpielowymi i nadmorską promenadą.
Przy nadmorskiej promenadzie "HaMidrehof" powstały centra handlowo-rozrywkowe oraz kompleksy hotelowe. Trwa budowa infrastruktury turystycznej w południowej riwierze. Planuje się wybudowanie tam siedmiu nowych hoteli i obiektów sportowych przy plaży.
Celem osobnych wycieczek są miejsca wykopalisk archeologicznych oraz ruiny starożytnej fortecy.
Władze miejskie.
Aszdod ogłoszono miastem w 1968. Rada Miejska Aszdod ma dwudziestu pięciu wybieranych członków, z których jeden jest burmistrzem. Burmistrz pełni swoje obowiązki przez okres pięciu lat i ma sześciu zastępców. W Radzie Miejskiej znajdują swoje odbicie wszystkie warstwy społeczne miasta, zarówno świeckie, jak i religijne. Biuro burmistrza znajduje się w ratuszu.
Transport.
Przy wschodniej granicy miasta przebiega droga ekspresowa, a później autostrada nr 4, która na północ od miasta rozdziela się na drogę ekspresową nr 42. Na wysokości północnej strefy przemysłowej obie te drogi krzyżują się z wychodzącą z portu Aszdod drogą ekspresową nr 41. Linie autobusowe łączą Aszdod z całym krajem. W 1996 wybudowano w mieście nowy dworzec autobusowy.
W południowo-wschodniej części miasta znajduje się stacja kolejowa Aszdod. Pociągi Rakewet Jisra’el jeżdżą stąd do Lod, Tel Awiwu, Binjamina-Giwat Ada, Netanii i Aszkelonu.
Od 1975 port w Aszdod obsługuje statki pasażerskie, utrzymując głównie połączenia z Egiptem.

</doc>
<doc id="177410" url="https://pl.wikipedia.org/wiki?curid=177410" title="Beer Szewa">
Beer Szewa

Beer Szewa (hebr. באר שבע, "Be’er Szewa"; arab. بئر السبع, "Bir as-Sab") – miasto położone w Dystrykcie Południowym w Izraelu. Jest to największe miasto pustyni Negew, często nazywane „stolicą Negewu”.
Położenie.
Miasto jest położone na północnym skraju pustyni Negew, w odległości 38 kilometrów na wschód od wybrzeża Morza Śródziemnego i 120 km na południowy zachód od Jerozolimy.
W jego otoczeniu znajduje się miasteczka Lehawim, Lakija, Omer, Segew-Szalom i Ne’ot Chowaw, kibuc Chacerim, moszawy Tifrach i Newatim, wsie komunalne Eszel ha-Nasi i Gewa’ot Bar, oraz arabskie miejscowości Tirabin al-Sana i Tel Szewa.
Podział administracyjny.
Po uzyskaniu niepodległości przez Izrael, Beer Szewa stała się „laboratorium” dla izraelskich architektów. Podjęto tu próbę stworzenia alternatywy dla standardowych rozwiązań publicznych projektów mieszkaniowych w Izraelu. Obecnie miasto jest podzielone na siedemnaście dzielnic (poza Starym Miastem i położonymi na północy osiedlami Ramot). Dzielnice mieszkaniowe są rozłożone w kształcie parasola i podzielone na cztery sub-dzielnice. Wiele dzielnic jest nazwanych kolejnymi literami alfabetu hebrajskiego. Są to m.in.: Szekhuna Alef, Bet, Gimel, Dalet, Hej, Vav, Tet, Jud-Alef, Ramot, Ramot B, Neve Noj, Ne’ot Lon, Merkaz Ezrachi, Neve Ze’ew, Darom, Stare Miasto, Nahal Beka i Nahal Aszan.
Środowisko naturalne.
Beer Szewa znajduje się w rozległej dolinie Beer Szewy, którą płyną strumienie Be’er Szewa, Kowszim i Katef. Dolina jest zieloną oazą położoną pośrodku pustyni Negew. W jej otoczeniu wznoszą się wzgórza. Dolina otwiera się w kierunku północno-zachodnim, wyjściem z pustyni Negew.
Klimat.
Beer Szewa ma klimat pustynny (w klasyfikacji klimatów Köppena "BSh") z wpływami klimatu śródziemnomorskiego. Lata są gorące i suche, a zimy chłodne i deszczowe. Średnia temperatura latem wynosi 32,3 °C, a zimą 17,7 °C (średnia z lat 1988–2000). Opady w okresie lata są rzadkością, i występują zazwyczaj w okresie zimowym od września do maja. Suma rocznych opadów atmosferycznych wynosi 204,1 mm. W okresie zimowym, w wyniku wysokiej wilgotności powietrza, w dolinie Beer Szewy występują mgły i zamglenia. W okresie letnim nadciągają z pustyni Negew burze piaskowe.
Demografia.
Pod względem liczebności populacji Beer Szewa jest siódmym miastem Izraela. Zgodnie z danymi Izraelskiego Centrum Danych Statystycznych w 2006 w mieście żyło 185,4 tys. mieszkańców, w tym 98,9% Żydów, w znacznej większości imigrantów z krajów byłego ZSRR. W 2018 roku w mieście żyło 219 863 mieszkańców, w tym 51% to kobiety, a 49% to mężczyźni.
Populacja miasta pod względem wieku:
Historia.
Pierwsi ludzie zaczęli osiedlać się na tym obszarze w epoce miedzi. Ówcześni ludzie żyli w jaskiniach, pozostawiając po sobie fragmenty metalowych narzędzi i skorupy naczyń. Odkrycia archeologiczne na położonym kilka kilometrów na północ od miasta wzgórzu Beer Szewa sugerują, że osadnictwo mogło rozpocząć się około 4000 lat p.n.e.
Biblia kilkakrotnie wspomina o mieście Beer Szewa istniejącym za życia Abrahama. Według niej właśnie tutaj Abraham wykopał istniejącą do dzisiaj studnię, zasadził nad nią tamaryszki, a później zawarł przymierze z królem Abimelekiem. Dlatego nazwano tę miejscowość Beer Szewa, tj. "„Studnia Przysięgi”". Dolina była wówczas bogata w wodę, o czym świadczą pozostałości licznych studni w okolicy. Ulice miasta były ułożone w siatce, z oddzielnymi dzielnicami administracyjnymi, handlowymi, wojskowymi i mieszkalnymi. Syn Abrahama, Izaak, wybudował w Beer Szewie ołtarz. Również Jakub przebywał w Beer Szewie. Po podboju Kanaanu przez Izraelitów, Beer Szewa była najdalej na południe wysuniętym miastem izraelskim. Zostało ono przyznane pokoleniom Judy i Symeona. Prorok Eliasz schronił się w Beer Szewie, kiedy królowa Izebel kazała go zabić. Synowie proroka Samuela byli sędziami w Beer Szewie. Na przestrzeni wieków miasto było wielokrotnie niszczone i odbudowywane. Po podboju babilońskim miasto zostało opuszczone, a jego mieszkańcy wysiedleni do Babilonii. W okresie panowania rzymskiego i panowania Bizancjum, odbudowane miasto służyło jako pierwsza linia obrony przed najazdami Nabatejczyków. Ostatni mieszkańcy opuścili miasto podczas podboju arabskiego w VII wieku.
Turcy, którzy panowali nad tą ziemią od XVI wieku, nie byli zainteresowani rozwojem miasta, które podupadło. Do XIX wieku zamieszkiwali tu tylko Beduini. Europejscy pielgrzymi wspominają o Beer Szewie jako o obszarze jałowej ziemi, na której żyła garstka Beduinów. Dopiero pod koniec XIX wieku Turcy wybudowali tutaj posterunek policji, drogę i kilka niewielkich budynków. Plan rozbudowy miasta przygotowali niemieccy i szwajcarscy architekci. Przygotowali oni siatkę ulic, której wzór zachował się do tej pory na Starym Mieście. Wszystkie domy budowane w tym okresie były jednopiętrowymi budynkami. Nad całością górował dwupiętrowy gmach posterunku policji. Podczas I wojny światowej Turcy wybudowali wojskową linię kolejową do Beer Szewy. W dniu 30 października 1915, w uroczystości otwarcia linii kolejowej uczestniczył Ahmed Cemal. Budowa tej linii była bardzo ważna dla tureckiej armii walczącej z Brytyjczykami stacjonującymi w Egipcie. Beer Szewa odegrała ważną rolę podczas brytyjskiej kampanii na Synaju i w Palestynie. 31 października 1917 australijska 4 Brygada Lekkiej Kawalerii zdobyła Beer Szewę. Była to ostatnia szarża kawalerii w historii brytyjskiej armii. Na skraju Starego Miasta znajduje się wojskowy cmentarz z grobami australijskich i brytyjskich żołnierzy poległych w bitwie o miasto. Zdobycie tutejszych studni z wodą było bardzo ważne i umożliwiło Brytyjczykom prowadzenie dalszych operacji militarnych w Palestynie.
W następnych latach miasto było ważnym ośrodkiem brytyjskiej administracji w Mandacie Palestyny. W maju 1918 uruchomiono komercyjne połączenia kolejowe na linii z Rafah do Beer Szewy. Po arabskich rozruchach w 1928 i w latach 1936–1939, większość Żydów opuściła miasto. Przyjęta 29 listopada 1947 Rezolucja Zgromadzenia Ogólnego ONZ nr 181 przyznała Beer Szewę państwu arabskiemu, które miało powstać w Palestynie. Na samym początku I wojny arabsko-izraelskiej w maju 1948 miasto zajęły wojska egipskie. W październiku Izraelczycy przeprowadzili operację Jo’aw, w trakcie której doszło do bitwy o Beer Szewę i zajęcia miasta rankiem 21 października. Po wojnie Beer Szewa weszła w granice państwa Izrael.
W latach 50. XX wieku miasto rozbudowało się w kierunku północnym. W tym samym okresie rząd przysłał do miasta 6500 imigrantów w celu rozwoju miasta, które dawało zatrudnienie w instytucjach rządowych. W latach 60. XX wieku wybudowano nowoczesny Szpital Soroka, a w latach 70. XX wieku otworzono Uniwersytet Ben Guriona. W pierwszych dekadach miasto rozwijało się jako projekt rządowy. Postrzegane było jako wrota dla kolejnych osadników wysyłanych na Negew. Z czasem, w ramach kolejnych fal napływu żydowskich imigrantów z Północnej Afryki, Bliskiego Wschodu, ZSRR i Etiopii Beer Szewa została zdominowana przez Izraelczyków, a Beduini stali się mniejszością. Większość parków, centrów społecznych, miejsc wypoczynkowych było finansowanych z pieniędzy rządowych lub międzynarodowych organizacji żydowskich. Zapoczątkowano ideę „kwitnienia pustyni” w celu polepszenia jakości życia w mieście. W latach 70. i 80 XX wieku liczba mieszkańców rosła, jednak wynikało to z kierowania do Beer Szewy kolejnych imigrantów. Miasto z tamtego obszaru nie oferowało wiele, rozwijały się nowe osiedla, ale nie było nowych miejsc zatrudnienia. Dopiero w latach 90. XX wieku miasto zaczęło się rozwijać na nowo. Władze, jako nieliczne w skali całego kraju, zgodziły się przyjąć nowych imigrantów z ZSRR. Przybyło ich wtedy 70 000, co stanowiło 45% wszystkich mieszkańców Beer Szewy. Było to impulsem do rozwoju sektora budowlanego w regionie. Wraz z nowymi mieszkańcami do miasta kierowane były rządowe subsydia na cele akomodacji i absorpcji. W tym samym czasie wybudowano pierwsze duże centra handlowe w mieście, które były nie tylko źródłem dochodu, ale także miejscem zatrudnienia. Władze miasta położyły również nacisk na rozwój sektora prywatnego. Gwałtowny rozwój miasta sprawił, że dzielnice wokół Uniwersytetu, Szpitala Soroka i Starego Miasta stały się zaniedbane i zaczęły się w nich pojawiać liczne problemy socjalne i społeczne. Od 2008 roku, nowy burmistrz rozpoczął program rozwoju miasta, zmiany jego wizerunku i podjął próby ściągnięcia do Beer Szewy firm związanych z przemysłem high-tech, telekomunikacją i nauką. Część z wojskowych instalacji i baz przeniesiono poza miasto, m.in. do Bazy im. Ariela Szarona. Rozpoczęto budowę nowoczesnego Parku Technologicznego oraz osiedla o wyższym standardzie mieszkalnictwa.
Nazwa.
Nazwa miasta składa się z dwóch słów: „be’er” i „szewa”. Pierwsze słowo „be’er” jest tłumaczone jako „studnia”. Natomiast słowo „szewa” jest tłumaczone jako „przysięga” (przysięga Abrahama z Abimelekiem) lub „siedem” (siedem studni wykopanych przez Izaaka). Nazwa miasta może więc zostać przetłumaczona jako "„Siedem Studni”" lub "„Studnia Przysięgi”".
Symbole.
Obecne godło miasta zostało przyjęte w 1970. Zostało zaprojektowane przez grafika Cheziego Mora. Godło miasta zawiera w sobie drzewo tamaryszku, które miało być zasadzone przez Abrahama. W rejonie miasta tamaryszki powszechnie rosną. Drzewo jest symbolicznie przedstawione, jakby składało się z wielu cegieł, co wyraża rozwój budownictwa miasta. Poniżej drzewa umieszczono dwanaście stel wyobrażających dwanaście pokoleń Izraela, które zostały zgromadzone z wygnania po całym świecie i przybyły by mieszkać w mieście. Z boku widoczna jest wieża widokowa wybudowana obok ratusza miejskiego. Napis w języku hebrajskim „wa-jita Eshel ba-Weer szewa(...)” jest cytatem pierwszej części wersetu z Księgi Rodzaju 21:33 „Abraham zaś zasadził w Beer-Szewie drzewo tamaryszkowe(...)”.
Polityka.
Beer Szewa jest stolicą Dystryktu Południowego. Od 2008 burmistrzem miasta jest Ruwik Danilowicz, a jego zastępcą jest Ja’akow Turner.
Współpraca międzynarodowa.
Beer Szewa posiada czternaście miast partnerskich: La Plata w Argentynie, Parramatta w Australii, Addis Abeba w Etiopii (2001), Cebu City na Filipinach, Lyon we Francji (1977), Oni w Gruzji (2000), Montreal i Winnipeg w Kanadzie, Rosenheim i Wuppertal w Niemczech, Kluż-Napoka w Rumunii, Nisz w Serbii, Seattle w Stanach Zjednoczonych, oraz Adana w Turcji (2001).
Wybory do Knesetu.
Frekwencja wyniosła 63,18%. Zagłosowało 98 993 osób z 156 696 uprawnionych.
Oświata.
W Beer Szewie ma swoją siedzibę Uniwersytet Ben Guriona (założony w 1969). Działalność uniwersytetu jest skoncentrowana na propagowaniu idei zagospodarowania regionu Negewu. Jest to jeden z najszybciej rozwijających się uniwersytetów w Izraelu. Po upadku Związku Radzieckiego osiedliło się tutaj wielu znanych profesorów z uczelni w Leningradzie, Rydze, Moskwie, Charkowie i innych. Obok uniwersytetu działa znany na całym świecie ośrodek badań nad przyrodą pustyni. Tutejsi naukowcy bezustannie pracują nad nowymi systemami nawadniania pustyni i lepszymi rodzajami upraw rolniczych.
Obok Uniwersytetu Ben Guriona w Beer Szewie istnieją również inne placówki szkolnictwa wyższego: Otwarty Uniwersytet Izraela, Akademia Techniczna im. Samiego Szamuna, Wyższa Szkoła Technologii Sił Powietrznych Izraela.
Gospodarka.
Współczesne miasto Beer Szewa jest ważnym ośrodkiem przemysłu maszynowego, elektronicznego, chemicznego, włókienniczego i odzieżowego, materiałów budowlanych i spożywczego. Przez miasto przechodzi rurociąg z Ejlatu do Hajfy.
Na zachód od Beer Szewy znajduje się duża baza Izraelskich Sił Powietrznych "Chacerim". W 1977 otworzono tutaj słynne muzeum lotnictwa.
Na północ od stacji Beer Szewa Północ/Uniwersytet rozwija się Zaawansowany Park Technologiczny, który jest rozwijany w ramach kooperacji sektora publicznego (rząd, Uniwersytet Ben Guriona i wojsko) i prywatnego. Ma on skupić w mieście sektor cyberbezpieczeństwa, nanotechnologii, telekomunikacji. Również wojsko planuje stworzyć w Beer Szewie centrum bezpieczeństwa cybernetycznego Izraela. Premier Binjamin Netanjahu zapowiedział, że miasto ma się stać stolicą cyberbezpieczeństwa świata. Zapoczątkowane inicjatywy mają stworzyć wiele tysięcy nowych miejsc pracy.
Do 2016 roku w mieście funkcjonowało 9299 firm, z czego w samym 2016 roku otwarto ich 898. Pensja brutto w 2016 roku osób samozatrudnionych wyniosła 8291 NIS, a osób zatrudnionych 9399 NIS.
W mieście działa 110 firm powstałych w ramach sturt-up, w których pracuje 500 osób. W tym 44% z tych firm powstało w Parku Technologicznych "Gaw Jam Negew", 5% wokół Uniwersytetu Ben Guriona, 41% wokół miasta, a 10% w Starym Mieście. Na chwilę obecną Park Technologiczny zatrudnia 2500 osób, w którym na chwilę obecną istnieje pond 70 firm oraz 7 firm międzynarodowych zajmujących się badaniami i rozwojem.
Transport.
Miasto posiada połączenie z Tel Awiwem za pośrednictwem drogi ekspresowej nr 40 (Kfar Saba-Ketura) i z Aszkelonem za pośrednictwem drogi ekspresowej nr 25 (Nachal Oz – Beer Szewa-Arawa).
W mieście znajdują się dwie stacje kolejowe Rakewet Jisra’el: Beer Szewa i Beer Szewa Cafon. Pociągi z Beer Szewy jadą do Naharijji, Hajfy i Tel Awiwu.
Beer Szewa posiada Centralny Dworzec Autobusowy, z którego realizowane są połączenia głównych przedsiębiorstw transportowych w Izraelu jak: Egged, Metropolin, Dan Ba-Darom, Kawim. Dodatkowo spod dworca jeżdżą szeruty i taksówki.
Beer Szewa posiada w pełni rozwinięty autobusowy transport miejski Dan Beer Szewa.
W odległości 10 km na północny zachód od miasta jest położony port lotniczy Taymen, który obsługuje krajowe linie lotnicze oraz czarterowe przeloty turystyczne.
Turystyka.
W mieście oraz w jego okolicach znajdują się następujące atrakcje turystyczne i miejsca warte odwiedzenia:

</doc>
<doc id="177412" url="https://pl.wikipedia.org/wiki?curid=177412" title="Holon">
Holon

 (hebr. חולון, "Cholon"; arab. حولون, "Hulun") – miasto położone w dystrykcie Tel Awiw w Izraelu. Leżu w zespole miejskim Gusz Dan.
Położenie.
Holon jest położony na kontynencie azjatyckim, na wschodnim wybrzeżu Morza Śródziemnego . Miasto leży na nadmorskiej równinie Szaron, na historycznej drodze lądowej łączącej Europę, Azję i Afrykę.
Z powodu rozwoju Tel Awiwu i obszaru metropolitalnego Gusz Dan, nie istnieją wyraźne granice pomiędzy Holonem a położonym na północy Tel Awiwem. Holon jest położony w odległości 54 km na północny zachód od Jerozolimy i 91 km na południe od Hajfy. Graniczy od północy z Tel Awiwem, miasteczkiem Azor i wsią edukacyjną Mikwe Jisra’el, od zachodu z Bat Jam, od południa z Riszon le-Cijjon, od zachodu z moszawem Miszmar ha-Sziwa.
Podział administracyjny.
W mieście znajdują się liczne osiedla mieszkaniowe: Aviv, Shchunat Am, Shikun Amami, Kirjat Awoda, Ne'ot Rachel, Shikun Hadash, Neve Remez, Jessi Cohen, Meches, Kirjat Icchak Rabin, Kirjat Ben Gurion, Kiryat Pinchas Elon, Giwat Holon, Moledet, Kirjat Szaret, Ne'ot Shoshanim, Ha-Shomronim, Ne'ot Yehudit, Neve Arazim i Midfe Ezrachi.
W granicach administracyjnych miasta znajduje się także wieś edukacyjna Mikwe Jisra’el.
Środowisko naturalne.
Miasto powstało na nadmorskich wydmach i stosunkowo mało żyznych gruntach. Podczas rozbudowy miasta teren został wyrównany. W północnej części miasta wznosi się wzgórze Tel Giborim, przekształcone obecnie w Park Tel Giborim. Park zajmuje powierzchnię 15 akrów, na których utworzono tereny piknikowe, ogrody z wodospadem, amfiteatr i historyczny pomnik.
Klimat.
Holon ma klimat śródziemnomorski, który charakteryzuje się gorącymi i wilgotnymi latami oraz chłodnymi i deszczowymi zimami. Wiosna rozpoczyna się w marcu, a w drugiej połowie maja rozpoczyna się lato. Średnia temperatura latem wynosi 26 °C, a zimą 12 °C (średnia z lat 1988-2000). Opady śniegu są rzadkością, ale zdarza się spadek temperatury do 5 °C. Największe opady deszczu występują pomiędzy październikiem a kwietniem. Suma rocznych opadów atmosferycznych wynosi 530 mm.
Demografia.
Zgodnie z danymi Izraelskiego Centrum Danych Statystycznych w 2009 roku w mieście żyło 171,7 tys. mieszkańców, z czego 92,7% to Żydzi, a 7,3% inne narodowości. W 1954 prezydent Jicchak Ben Cewi pomógł w utworzeniu samarytańskiego osiedla na peryferiach Holonu.
Populacja miasta pod względem wieku:
Historia.
Osada powstała w 1935 na wydmach położonych w odległości 6 km od Tel Awiwu. Początkowo istniało tutaj kilka oddzielnych, samodzielnych osiedli (Shunat Am, Greene, Agrobank, Kirj Awoda oraz Moledet), których mieszkańcy dojeżdżali do pracy w pobliskich miastach. Osiedla stopniowo się rozrastały, jednak każde z nich borykało się z poważnymi trudnościami. Najwięcej trudności sprawiała ciężka pustynna okolica pozbawiona jakiejkolwiek infrastruktury. Osadnicy byli zmuszeni od podstaw budować drogi, sieci elektryczne i systemy nawadniania pól. W 1936 zdecydowano o połączeniu samodzielnych dzielnic w jedną osadę Holon.
Żydowscy imigranci z Łodzi w Polsce założyli tutaj fabrykę włókienniczą "Łódź". W dniu 8 lipca 1940 Holon otrzymał status samorządu lokalnego.
Podczas wojny domowej w Mandacie Palestyny w 1948 Holon znalazł się na linii frontu pomiędzy walczącymi ze sobą oddziałami arabskimi i żydowskimi. Arabowie atakowali od strony wioski Tel Arish i sąsiedniego miasta Jafa. Atak Hagany na wieś Tel Arish został krwawo odparty. Członkowie Hagany korzystali w tym okresie z fortu „"Hosmasa"”, położonego w południowej części Holonu. Poprawę sytuacji przyniosło dopiero zajęcie Jafy (podczas wojny o niepodległość) w dniu 14 maja 1948. Przyśpieszyło to upadek okolicznych arabskich wiosek i zmusiło ludność arabską do ucieczki. Wielu z nich opuściło granice Palestyny i zamieszkało w obozach dla uchodźców.
Po wojnie Holon wchłonął w swoje granice obszar opuszczonych arabskich wiosek Tel Arish i Yazur (arab. يازور). Na części ziemi Yazur powstało żydowskie miasteczko Azor. Holon w ten sposób w ciągu jednego roku podwoił swoją powierzchnię. Pierwsze lata niepodległego Izraela charakteryzowały się dużą imigracją napływającą do kraju z całego świata. Populacja Holonu wówczas również znacznie wzrosła, głównie za sprawą imigrantów pochodzących z arabskich krajów. Wycięto wówczas gaje pomarańczowe i wybudowano nowe osiedla mieszkaniowe oraz strefę przemysłową. 14 listopada 1950 Holon otrzymał prawa miejskie.
Nazwa.
Nazwa miasta pochodzi od hebrajskiego słowa "chol" (pol. "piasek") i jest wzmiankowane w Biblii w Księdze Jozuego 21:15
Polityka.
Holon jest rządzony przez Radę Miejską, która jest wybierana na pięcioletnią kadencję na drodze bezpośrednich proporcjonalnych wyborów. Prawo wyborcze posiadają wszyscy izraelscy obywatele posiadający co najmniej 18 lat życia i mieszkający co najmniej jeden rok w mieście.
Miejskie władze samorządowe są odpowiedzialne za świadczenia socjalne, programy społeczne, infrastrukturę publiczną, urbanistykę, edukację, kulturę, turystykę i inne lokalne sprawy.
Kultura.
Holon szczyci się mianem „miasta dzieci” i jest siedzibą teatru młodzieżowego "Mediatheque". Wielką tutejszą atrakcją są uliczne parady organizowane podczas żydowskiego święta Purim. Ulice są wówczas zamknięte dla ruchu samochodowego, a tysiące dzieci paraduje w świątecznych przebraniach uczestnicząc w różnorodnych zabawach.
W "Muzeum Dzieci Izraela" (Mifratz Shlomo rd., Peres Park) dzieci mogą dotykać eksponaty i przeprowadzać na nich wszelkie doświadczenia, które rozwijają wyobraźnię. Muzeum oferuje dwa programy edukacyjne przeznaczone dla dzieci w grupach wiekowych 4-7 lat i 8-12 lat. Innym ciekawym miejscem jest interaktywne muzeum nauki "Havayeda" (16 Yirmiyahu St.), które oferuje interaktywne prezentacje naukowe dla dzieci i młodzieży z dziedzin: optyka, elektryka, komunikacja, budownictwo, geologia, świat wody oraz iluzje optyczne. Zwiedzający mogą przeprowadzać liczne doświadczenia w laboratoriach i pracowniach komputerowych. W mieście jest także muzeum opisujące historię linii autobusowych Egged.
W mieście odbywają się liczne festiwale: "Festiwal Dziecięcych Dźwięków" (podczas święta Sukkot), "Festiwal Filmów Rodzinnych i Dziecięcych" (podczas święta Chanuka), "Międzynarodowy Festiwal Sztuki Kobiecej" (8 marca) i inne. Pianista Daniel Barenboim organizuje w mieście doroczny letni obóz muzyczny.
Edukacja i nauka.
W mieście znajduje się 30 szkół podstawowych i 12 szkół średnich.
W Holonie swoją siedzibę ma "Instytut Technologii" (ang. "Holon Institute of Technology"; hebr. מכון טכנולוגי חולון), który został utworzony w 1969. Uczy się tutaj około 2,5 tys. studentów. Oprócz działalności edukacyjnej prowadzone są tutaj prace naukowe w zakresie elektroniki, komunikacji, informatyki itp..
Z uczelni religijnych są tutaj "Chabad of Holon" i "Chabad of Kiryat Ben Gurion". W granicach administracyjnych miasta znajduje się także wieś edukacyjna Mikwe Jisra’el.
Sport i rekreacja.
W mieście znajduje się założony w 1985 klub piłkarski Hapoel Cafririm Holon, biorący udział w trzeciej lidze Liga Alef. Jest tu także drużyna koszykarska Hapoel Holon, grająca w pierwszej lidze.
Miejscem dobrego wypoczynki i rozrywki w Holonie jest "Aqua Center Yamit", w którym można uprawiać różnorodne sporty wodne. W północnej części miasta znajduje się "Centrum Treningowe Volffson", na którego boiskach trenuje klub piłkarski Hapoel Tel Awiw. W jego pobliżu znajduje się ośrodek sportowy z 16 kortami tenisowymi i boiskiem piłkarskim.
Gospodarka.
Strefa przemysłowa miasta Holon jest drugą pod względem wielkości strefą przemysłową w Izraelu (po Hajfie). Pracuje tutaj ponad 40 tys. ludzi w prawie 2 tys. zakładów przemysłowych – high-tech, medycyna, elektronika, mechanika itp. W strefie znajdują się także nowoczesne centra handlowo-rozrywkowe.
Infrastruktura.
W północnej części miasta znajduje się "Centrum Medyczne Wolfsona", które zostało założone w 1980 przez "Fundację Wolfsona", brytyjskiego filantropa o żydowskich korzeniach, sir Isaaca Wolfsona. Szpital ma 650 łóżek na 60 różnych oddziałach medycznych. Centrum pełni również funkcję szpitala akademickiego, w którym kształcą się studenci medycyny Uniwersytetu Tel Awiwu.
Transport.
Wzdłuż zachodniej granicy miasta przebiega autostrada nr 20 (Riszon le-Cijjon-Riszpon). Wzdłuż granicy północnej przebiega droga ekspresowa nr 44 (Holon-Eszta’ol), a wzdłuż granicy wschodniej biegnie autostrada nr 4 (Erez–Kefar Rosz ha-Nikra).
Transport w Holonie jest obsługiwany tylko przez autobusy. Będąc częścią aglomeracji miejskiej Gusz Dan, wszystkie linie autobusowe wychodzą poza granice miasta, tworząc dogodne połączenia z sąsiednimi miastami. Największą ilość linii autobusowych w mieście obsługuje Dan Bus Company i Egged.

</doc>
<doc id="177413" url="https://pl.wikipedia.org/wiki?curid=177413" title="Netanja">
Netanja

Netanja (hebr. נתניה, "Netanya"; arab. نتانيا) – miasto położone w Dystrykcie Centralnym w Izraelu.
Położenie.
Leży na równinie Szaron nad Morzem Śródziemnym, w północnej części aglomeracji miejskiej Gusz Dan. Południową granicę Netanji wyznacza rzeka Poleg i "Instytut Wingate", a północną granicę rzeka Avichail. W jego otoczeniu znajdują się: kibuc Jakum, moszawy Udim, Bet Jehoszua, Kefar Netter, Cur Mosze, Nordijja, Bet Jicchak-Sza’ar Chefer, Awichajil, Giwat Szappira i Chawaccelet ha-Szaron, wioski Gannot Hadar, Bat Chen, Cuki Jam i Szoszannat ha-Amakim, oraz miasteczka Ewen Jehuda, Coran-Kadima i Pardesijja.
Plaże Netanji mają długość 13,5 km, co powoduje, że miasto jest popularną turystycznie miejscowością Izraela. Jest to także ważny ośrodek przemysłowy, spełniający funkcję stolicy równiny Szaron.
Historia.
Pomysł założenia w tej okolicy nowej żydowskiej osady powstał w 1926 roku podczas spotkania związku "Bnei Binjamin" w mieście Zichron Ja’akow. W celu realizacji tego projektu pozyskano żydowskiego filantropa ze Stanów Zjednoczonych, Natana Straussa, który poświęcił dużo pieniędzy na rozwój żydowskiego osadnictwa w Palestynie. Dzięki jego pomocy, w 1928 roku zakupiono 350 akrów ziemi od arabskich rolników ze wsi Umm Khaled. Nowa osada została nazwana Netanja, na cześć Natana Straussa. Po dwóch miesiącach poszukiwań, w lutym 1929 roku znaleziono wodę i 18 lutego 1929 nastąpiło oficjalne założenie osady, w której zamieszkało pięciu pierwszych osadników (mieszkali w namiotach). Gdy w sierpniu wybuchły arabskie rozruchy w Palestynie, zdecydowano się na dwa tygodnie porzucić osadę. We wrześniu 1929 rozpoczęto budowę pierwszych dziesięciu domów. Pierwotnie był to typowy rolniczy moszaw, którego mieszkańcy utrzymywali się z hodowli cytrusów.
W 1930 otworzono w osadzie pierwszy sklep i przedszkole, a w 1931 pierwszą szkołę. W owym czasie w Netanji żyło już 100 mieszkańców. W 1933 powstał projekt budowy miasta Netanja, która składałaby się z trzech sekcji: turystycznej na wybrzeżu, mieszkalnej w centrum i przemysłowej na południu. W latach 1934–1939 do Netanji przypłynęło 17 statków z nielegalnymi żydowskimi imigrantami. Mieszkańcy Netanji pomagali imigrantom i większość z tych operacji zakończyła się sukcesem. W 1939 w miejscowości po raz pierwszy pojawił się przemysł diamentowy jako pierwszy otworzono zakład "Ofir".
W latach 40. Brytyjczycy urządzili tutaj ośrodek rekonwalescencyjny dla żołnierzy alianckich.
Podczas wojny domowej w Mandacie Palestyny w 1948 roku kontrolę nad Netanją sprawowały żydowskie oddziały paramilitarne Hagana i Irgun. Podczas wojny o niepodległość miasteczko było główną bazą wojskową Sił Obronnych Izraela. 3 grudnia 1948 Netanja otrzymała prawa miejskie, jako pierwsze miasto utworzone w niepodległym państwie Izraela. Po wojnie do Netanji przyłączono ziemie pobliskich trzech wiosek arabskich Umm Khalid, Bayyarat Hannun i Tabsur, których mieszkańcy uciekli do sąsiednich krajów.
27 marca 2004 palestyński terrorysta wysadził się w "Park Hotel" w Netanji, podczas żydowskiego święta Pesach. W wyniku tego zamachu zginęło 30 Izraelczyków, a 140 zostało rannych. Do przeprowadzenia zamachu przyznała się palestyńska organizacja terrorystyczna Hamas.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 177,7 tys. mieszkańców, z czego 99,9% Żydów.
Zgodnie z danymi "Izraelskiego Centrum Danych Statystycznych" w Netanji w 2000 było 58 897 zatrudnionych pracowników i 4 671 pracujących na własny rachunek. Pracownicy otrzymujący stałe pensje zarabiali w 2000 średnio 4 905 NIS, i otrzymali w ciągu roku podwyżki średnio o 8,6%. Przy czym mężczyźni zarabiali średnio 6 217 NIS (podwyżka o 9,0%), a kobiety zarabiały średnio 3 603 NIS (podwyżka o 6,8%). W przypadku osób pracujących na własny rachunek średnie dochody wyniosły 6 379 NIS. W 2000 roku w Netanji było 3 293 osób otrzymujących zasiłek dla bezrobotnych i 14 963 osób otrzymujących świadczenia gwarantowane.
Populacja miasta pod względem wieku:
W Netanji znajdują się następujące osiedla: Ben Zion, Ein Hatchelet, Galey Yam, Gan Bracha, Giwat Hairusim, Ir Yamim, Kiryat Eliezer, Kiryat Ha-Szaron, Kiryat Nordau, Kiryat Oved, Kiryat Tzanz, Kiryat Rabin (Amalia), Mahane Ya’akov, Mishkenot Zvuloon, Neot Begin, Neot Ganim (Shikun Vatikim), Neot Golda, Neot Herzl, Neot Shaked (Azorim), Neve Itamar, Neve Oz, Nof Hatayelet, Pardes Hagdud, Ramat Efraim, Ramat Hen, Ramat Poleg, Ramat Yadin (Dora), Sapir Industrial Park, Tubruk oraz Umm Khalid.
Edukacja.
W mieście znajdują się 43 szkoły podstawowe, 19 szkół średnich i 4 uczelnie wyższe: "Netanya Academic College", "Wingate Sports Institute", "ORT Hermelin" i "Lesley College". W szkołach uczy się ponad 31 tys. uczniów i studentów. W 2006 władze miejskie zainwestowały 45 mln NIS w poprawę warunków nauczania.
Kultura.
Netanja posiada kilka dobrych muzeów. "The Well House" jest muzeum przedstawiającym historię powstania i rozwoju miasta. Znajduje się ono w jednym z pierwszych budynków jakie powstały w Netanji. Jednym z najsłynniejszych tutejszych muzeów jest muzeum diamentów "Diamimon". Muzeum "Caspi Silver" prezentuje srebrną biżuterię oraz różne drogocenne eksponaty związane z kulturą judaizmu. Wizyty w tej galerii sztuki muszą być wcześniej umawiane.
Muzeum "Tribes of Israel Pearl" przedstawia dziedzictwo jemeńskich Żydów. Bogatą ofertę kulturalną ma audytorium "Ohem Shlem", w którym między innymi działa miejski teatr.
Gospodarka.
Netanja posiada cztery strefy przemysłowe w których koncentrują się zakłady przemysłu elektrotechnicznego, hi-tech, włókienniczego i spożywczego. Staranne planowanie stref przemysłowych powoduje, że są one ważnymi ośrodkami handlowo-rozrywkowymi, ponieważ na ich obrzeżach wybudowano nowoczesne centra. Między innymi znajduje się tutaj olbrzymi hipermarket meblowy Ikea. Z innych międzynarodowych przedsiębiorstw działają tutaj "Teva Pharmaceuticals", "Cellcom", "Paz", "Delek Group", "Granite Hacarmel", "Sonol", "SAREL Medical Supplies", "Chemipal", "Koor Trade", "Eurocom", "Techno Ralko" i inne.
W Netanji znajdują się liczne szlifiernie diamentów. Wielu z właścicieli tutejszych zakładów obróbki diamentów przyjechało do Izraela z Belgii przed i podczas II wojny światowej. W "Narodowym Centrum Diamentów" poznaje się techniki cięcia i szlifowania drogocennych kamieni.
Turystyka.
Dysponując 13,5 km pięknych piaszczystych plaż i około 25 hotelami górującymi nad nadmorskim bulwarem, Netanja jest jednym z najważniejszych ośrodków wypoczynkowych Izraela. W rozwój infrastruktury turystycznej zainwestowano tutaj miliony dolarów, budując między innymi pięć nadmorskich promenad ciągnących się wzdłuż całego klifu morskiego. Każda promenada jest w innym stylu. Z wysokiego klifu można zjechać na plaże specjalną windą, co umożliwia osobom niepełnosprawnym na korzystanie z plaż.
Dwie stadniny koni "The Ranch" i "Cactus Ranch" oferują przejażdżki konne brzegiem morza.
W mieście powstało także wiele parków, placów zabaw, kawiarni i restauracji, lokale rozrywki, galerii sztuk i ośrodków sportowych, które oferują szeroką ofertę aktywnego wypoczynku. Od południa miasto graniczy z dwoma obszarami chronionej przyrody – Rezerwat Nahal Poleg i Rezerwat Udim.
Sport.
Netanja posiada trzy kluby piłkarskie: Maccabi Netanja (I liga), Beitar Nes Tubruk F.C. oraz Maccabi HaSharon. W koszykówce miasto reprezentuje drużyna Elicur Netanja. W baseballu występuje drużyna Netanja Tigers.
Władze miejskie promują Netanję jako „miasto sportów plażowych”. Dlatego utworzono plażowe boisko do gry w piłkę nożną, na którym prowadzone są różne rozgrywki sportowe. Tutejsze plaże są miejscem uprawiania licznych sportów wodnych, natomiast łagodne klify wykorzystuje się do paralotniarstwa.
Klub sportowy Maccabi Netanja posiada także sekcję boksu i szermierki, natomiast klub Hapoel Netanja posiada sekcję judo i gimnastyki.
W południowej części miasta znajduje się państwowy "Wingate Institute for Physical Education and Sport", w którym trenują izraelskie reprezentacje sportowe. W ośrodku jest olimpijski basen pływacki, stadion z bieżniami o długości 400 m, pięć sal gimnastycznych, korty tenisowe oraz kilkanaście boisk. Teren instytutu jest także siedzibą "Akademii Wychowania Fizycznego". Plaże w tym rejonie są dzikie i w tygodniu zazwyczaj puste.
Służba zdrowia.
W Netanji znajduje się szpital Laniado Hospital.
Władze miejskie.
Kolejni burmistrzowie miasta:
Transport.
W strefie przemysłowej położonej we wschodniej części miasta jest stacja kolejowa Netanja. Pociągi z Netanji jadą do Binjamina-Giwat Ada, Tel Awiwu, Lod, Rechowot i Aszkelonu.
Przez miasto przebiega autostrada nr 2. W południowej części miasta przebiega droga nr 553, którą jadąc w kierunku południowo-wschodnim dojeżdża się do moszawów Udim i Bet Jehoszua. Ze wschodniej części miasta wychodzi droga nr 5611, którą jadąc w kierunku południowym dojeżdża się do miasteczka Ewen Jehuda i moszawu Kefar Netter. Z centrum miasta wychodzi w kierunku wschodnim droga ekspresowa nr 57.

</doc>
<doc id="177418" url="https://pl.wikipedia.org/wiki?curid=177418" title="Klasyfikacja samogłosek">
Klasyfikacja samogłosek

Samogłoski klasyfikuje się według następujących cech artykulacyjnych:
Tabela samogłosek.
Klasyfikację samogłosek w postaci tabeli (czworoboku samogłosek) przedstawia poniższa tabela
Kryteria podziału.
Samogłoski według położenia języka
przednie •
przednie scentralizowane •
centralne •
tylne scentralizowane •
tylne
Samogłoski według otwarcia jamy ustnej
przymknięte •
prawie przymknięte •
półprzymknięte •
średnie •
półotwarte •
prawie półotwarte •
otwarte
Samogłoski według udziału warg
zaokrąglone •
niezaokrąglone
Udział rezonansu nosowego
ustne •
nosowe •
znazalizowane
Według stopnia otwarcia.
Od najbardziej przymkniętych do najbardziej otwartych:
Według położenia języka.
Od najbardziej przednich do najbardziej tylnych

</doc>
<doc id="177420" url="https://pl.wikipedia.org/wiki?curid=177420" title="COMDEX">
COMDEX

COMDEX ("Computer Dealer’s Exhibition") – targi komputerowe organizowane corocznie w listopadzie w latach 1979–2003 w Las Vegas w Stanach Zjednoczonych. Inicjatorem organizacji targów był Sheldon Adelson.
Historia.
Były to jedne z największych targów komputerowych na świecie – w pierwszej imprezie, która odbyła się w MGM Grand Las Vegas, udział wzięło 150 wystawców, odwiedziło ją 4 tys. osób. Od 1981 roku w Nowym Jorku organizowane były targi COMDEX/Spring. W 1995 roku w targach COMDEX udział wzięło 200 tys. osób. Począwszy od 2000 roku niektóre większe firmy, jak IBM, Apple Computer i Compaq (potem wchłonięty przez Hewlett-Packard), zdecydowały się nie brać udziału w targach ze względu na szybko rosnące koszty i spadek poziomu imprezy.
Ostatnie targi w Las Vegas odbyły się w listopadzie 2003 roku przyciągając jedynie 550 wystawców i odwiedzających. W czerwcu 2004 roku zrezygnowano z organizacji COMDEX, przez co Consumer Electronics Show zastąpiło tego typu targi w Las Vegas.

</doc>
<doc id="177422" url="https://pl.wikipedia.org/wiki?curid=177422" title="Galgo">
Galgo



</doc>
<doc id="177427" url="https://pl.wikipedia.org/wiki?curid=177427" title="Rezerwat przyrody Piekiełko koło Tomaszowa Lubelskiego">
Rezerwat przyrody Piekiełko koło Tomaszowa Lubelskiego

Piekiełko koło Tomaszowa Lubelskiego – rezerwat przyrody nieożywionej znajdujący się na terenie gminy Tomaszów Lubelski, w powiecie tomaszowskim, w województwie lubelskim.
Obszar rezerwatu podlega ochronie czynnej.

</doc>
<doc id="177428" url="https://pl.wikipedia.org/wiki?curid=177428" title="Rezerwat przyrody Piskory">
Rezerwat przyrody Piskory

Piskory – rezerwat przyrody znajdujący się na terenie gminy Żyrzyn, w powiecie puławskim, w województwie lubelskim.
Rezerwat jest cenną ostoją ptactwa wodno-błotnego, występują tu m.in. bąk, bielik, orlik krzykliwy, zielonka, rybitwa białoskrzydła, żuraw, gęś gęgawa, a w pobliskich olsach – puchacz. Populacja perkoza zausznika należy do najliczniejszych w Polsce.
Rezerwat nie posiada planu ochrony, obowiązują w nim jednak zadania ochronne, na mocy których obszar rezerwatu podlega ochronie czynnej.

</doc>
<doc id="177429" url="https://pl.wikipedia.org/wiki?curid=177429" title="Rezerwat przyrody Podzamcze">
Rezerwat przyrody Podzamcze

Podzamcze – stepowy rezerwat przyrody znajdujący się w północnej części miasta Bychawa (w dzielnicy Podzamcze), w gminie Bychawa, w powiecie lubelskim, w województwie lubelskim. Leży w granicach Czerniejowskiego Obszaru Chronionego Krajobrazu.
Rezerwat obejmuje zbocze o wysokości względnej 33 m i ekspozycji południowej. Stwierdzono tu występowanie 210 gatunków roślin, do ciekawszych gatunków należą m.in. oman wąskolistny, oman szorstki, ostrożeń pannoński, wisienka karłowata, turzyca niska, turzyca Michela, kostrzewa walezyjska.
Rezerwat nie posiada obowiązującego planu ochrony. Jego obszar objęty jest ochroną czynną, gdyż w wyniku naturalnej sukcesji dochodzi do zarastania murawy kserotermicznej przez roślinność zielną, krzewiastą i drzewiastą, a w konsekwencji do zanikania cennych gatunków roślin będących celem ochrony rezerwatu.

</doc>
<doc id="177432" url="https://pl.wikipedia.org/wiki?curid=177432" title="Michio">
Michio

 – męskie imię japońskie.
Osoby noszące to imię:

</doc>
<doc id="177433" url="https://pl.wikipedia.org/wiki?curid=177433" title="Hirohito (imię)">
Hirohito (imię)

 – męskie imię japońskie.
Możliwa pisownia.
Hirohito można zapisać, używając wielu różnych znaków kanji i może znaczyć m.in.:

</doc>
<doc id="177434" url="https://pl.wikipedia.org/wiki?curid=177434" title="Oka">
Oka

Geografia.
Austria.
Węgierska nazwa miejscowości:

</doc>
<doc id="177435" url="https://pl.wikipedia.org/wiki?curid=177435" title="BBY">
BBY



</doc>
<doc id="177439" url="https://pl.wikipedia.org/wiki?curid=177439" title="Mahikeng">
Mahikeng

Mahikeng, Mafeking – miasto w Republice Południowej Afryki, stolica Prowincji Północno-Zachodniej.
Miasto położone jest 1400 km na północ od Kapsztadu i 790 km na południowy wschód od Bulawayo. Od Johannesburga dzieli je odległość 290 km. W 2008 roku populacja Mahikeng wynosiła 74 000 mieszkańców. W odległości ok. 25 km znajduje się granica z Botswaną. Niedaleko miasta znajduje się pole złotonośne Madibi goldfields około 15 km na południe. W mieście rozwinął się przemysł spożywczy oraz materiałów budowlanych. Znajduje się tu również port lotniczy.
Historia.
Miasto zostało założone w 1880, w miejscu zwanym Barolong siedziby przywódców ludu Beczuana. Miasto założyli brytyjscy osadnicy na terenach zakupionych od tubylców. Miano Mafikeng, w języku tubylczym ludu Tswana, znaczy „pole kamieni” lub „skalne pole”. Nazwa utrwaliła się ostatecznie jako "Mafeking".
W czasie II wojny burskiej w 1899 miasto było oblegane. Nazwą bitwy pod Mafeking określa się obronę miasta w okresie od października 1899 do maja 1900, pod dowództwem Roberta Baden-Powella. We wrześniu 1904 odsłonięto obelisk ku czci obrony miasta.
Mafeking było siedzibą władz, pełniąc rolę stolicy brytyjskiego protektoratu Beczuana od 1894 do 1965, tj. do momentu uzyskania przez Beczuanę niepodległości. Był to niespotykany nigdzie indziej w świecie przypadek, że stolica państwa (Beczuany) była eksklawą na terytorium innego państwa (Związku Południowej Afryki, potem RPA). Od 1965 Beczuana jako niepodległe państwo nazywa się Botswana i ma stolicę w Gaborone.

</doc>
<doc id="177440" url="https://pl.wikipedia.org/wiki?curid=177440" title="Moksza">
Moksza



</doc>
<doc id="177441" url="https://pl.wikipedia.org/wiki?curid=177441" title="Fenoloftaleina">
Fenoloftaleina

Fenoloftaleina (łac. "Phenolophthaleinum") – organiczny związek chemiczny, stosowany głównie jako wskaźnik pH.
W stanie czystym jest to bezbarwna substancja krystaliczna, słabo rozpuszczalna w wodzie, rozpuszczalna w alkoholach. W laboratoriach spotykana jest głównie jako ok. 1% bezbarwny roztwór w etanolu.
Fenoloftaleina jest wskaźnikiem alkacymetrycznym, tzn. zmienia formę z bezbarwnej w środowisku umiarkowanie kwasowym lub obojętnym na malinowoczerwoną w środowisku umiarkowanie zasadowym. Zalecana głównie do miareczkowania roztworów słabych kwasów mocnymi zasadami, gorsze wyniki uzyskiwane są dla miareczkowania silnie rozcieńczonych mocnych kwasów mocnymi zasadami (i odwrotnie); dla pozostałych układów miareczkowania nie nadaje się na wskaźnik. Jest też stosowana przy produkcji tzw. papierków uniwersalnych. Zakres pH zmiany barwy: 8,3–10,0. W skrajnych wartościach pH zachodzą dodatkowe zmiany barwy: w roztworach silnie kwasowych (pH&lt;0) przybiera kolor pomarańczowy wskutek przejścia w formę karbokationu trytylowego, natomiast w środowisku silnie zasadowym (pH&gt;12) staje się bezbarwna.
W lecznictwie stosowana niekiedy jako środek przeczyszczający.
Stosowana także w produkcji znikających tuszy. Tu zmieszana jest z wodorotlenkiem sodu (NaOH), który reaguje w powietrzu z dwutlenkiem węgla, tworząc węglan sodu (Na2CO3). Zmiana pH powoduje zanik zabarwienia.

</doc>
<doc id="177442" url="https://pl.wikipedia.org/wiki?curid=177442" title="Świątek (rzeźba)">
Świątek (rzeźba)

Świątek – drewniana rzeźba o tematyce religijnej, zazwyczaj pokryta polichromią, wykonywana przez twórców ludowych – samouków. Najczęstszym motywem są: Chrystus Frasobliwy i Matka Boża. Umieszczane są często w kapliczkach. Świątki, będące niewielkimi obiektami sakralnymi, nazywane są lokalnie „figurami” (od „figura” Matki Boskiej, „figura” świętego).
W latach 60. i 70. XX wieku produkowane były w celach komercyjnych na masową skalę przez twórców pracujących dla Cepelii. Miały one jednak formę nie tyle religijną, co artystyczną (z motywami religijnymi w ludowej twórczości).

</doc>
<doc id="177443" url="https://pl.wikipedia.org/wiki?curid=177443" title="Jan A. P. Kaczmarek">
Jan A. P. Kaczmarek



</doc>
<doc id="177444" url="https://pl.wikipedia.org/wiki?curid=177444" title="Józef Kalinowski">
Józef Kalinowski



</doc>
<doc id="177445" url="https://pl.wikipedia.org/wiki?curid=177445" title="Banknoty polskie z lat 1950-1978">
Banknoty polskie z lat 1950-1978



</doc>
<doc id="177447" url="https://pl.wikipedia.org/wiki?curid=177447" title="Rafał Kalinowski">
Rafał Kalinowski

Rafał Kalinowski, właśc. Józef Kalinowski herbu Kalinowa (ur. 1 września 1835 w Wilnie, zm. 15 listopada 1907 w Wadowicach) – polski duchowny rzymskokatolicki, karmelita bosy, przeor karmelickich klasztorów w Czernej i Wadowicach; inżynier, oficer armii Imperium Rosyjskiego w stopniu porucznika, powstaniec styczniowy, sybirak, nauczyciel, wychowawca, święty Kościoła katolickiego.
Ukończywszy wojskową Mikołajewską Szkołę Inżynieryjną w Petersburgu z tytułem inżyniera i stopniem porucznika, pracował wpierw jako wykładowca akademicki, a następnie przy budowie kolei na linii Odessa – Kursk i jako wojskowy w Brześciu Litewskim. Gdy wybuchło powstanie styczniowe, zrezygnował z pracy w rosyjskim wojsku w obawie przed otrzymaniem rozkazu walki przeciwko rodakom. Mimo iż był przeciwny wszczynaniu powstania styczniowego, włączył się w nie i objął stanowisko ministra wojny w litewskich władzach powstańczych. Pod koniec 1863 roku przekonał się o beznadziejności sprawy i zaniechał działań.
W marcu 1864 roku został aresztowany i skazany na karę śmierci, ale wyrok zmieniono na katorgę na Syberii. Trafił do Usoli, gdzie pracował w warzelni soli. Po ogłoszeniu częściowej amnestii przeniósł się do Irkucka i podjął się pracy nauczyciela domowego. Na zesłaniu przekonał się o swoim powołaniu zakonnym. W 1874 roku został zwolniony z wygnania. Powróciwszy do Polski, Kalinowski był wychowawcą księcia Augusta Czartoryskiego, późniejszego salezjanina i błogosławionego.
W 1877 wstąpił do zakonu karmelitańskiego, miał 42 lata. Po złożeniu pierwszych ślubów i odbyciu studiów teologicznych, przyjął święcenia kapłańskie w dniu 15 stycznia 1882 roku. Trzykrotnie sprawował funkcję przeora klasztoru w Czernej, tyleż razy był przełożonym klasztoru w Wadowicach. Spędził w zakonie 30 lat. Zmarł 15 listopada 1907 roku w Wadowicach. Jan Paweł II kanonizował go 17 listopada 1991 roku w Rzymie.
Życiorys.
Pochodzenie i młodość.
Józef Kalinowski urodził się 1 września 1835 roku w Wilnie i został ochrzczony 9 września w kościele parafialnym św. Jana. Był synem Andrzeja Kalinowskiego (1805–1878), nauczyciela gimnazjalnego, oraz Józefy z Połońskich. Wywodził się z drobnej szlachty pieczętującej się herbem Kalinowa I. Matka zmarła kilka dni po jego narodzinach; jego ojciec ożenił się z jej siostrą Wiktorią i to właśnie ona zajmowała się wychowywaniem dziecka. Zmarła po kilku latach małżeństwa i wówczas Andrzej Kalinowski ożenił się po raz trzeci z Zofią z Puttkammerów, córką Maryli Wereszczakówny, charakteryzującą się głęboką pobożnością. Józef Kalinowski miał jednego rodzonego brata i kilkoro przyrodniego rodzeństwa. Wychowywaniem dzieci zajęła się krewna Połońskich, Klementyna Szaniawska. Majątek rodziny – wsie Kalinowice i Kalinówka – został skonfiskowany po klęsce Napoleona w Rosji.
W latach 1843–1850 Kalinowski uczył się w Instytucie Szlacheckim w Wilnie, gdzie uczył jego ojciec, nadto w latach 1852–1857 był dyrektorem tejże placówki. Była to elitarna szkoła z internatem, z rosyjskim i francuskim językiem wykładowym, przeznaczona dla polskiej, litewskiej, żmudzkiej, niemieckiej i rosyjskiej młodzieży ze szlacheckich i zamożnych rodzin. Polscy nauczyciele „zaznajamiali uczniów ze sprawami ojczyzny” poza oficjalnym programem nauczania, do tego dochodziło samokształcenie w zakresie języka polskiego, polskiej historii i lektura polskich pisarzy. Józef Kalinowski interesował się szczególnie przedmiotami ścisłymi i był jednym z najlepszych uczniów w historii Instytutu (jego nazwisko wyryto z tej przyczyny na tablicy marmurowej zamieszczonej na ścianie budynku szkoły). Po skończeniu szkoły miał możliwość wstąpienia na służbę wojskową i kontynuowania studiów, jednak ojciec nie zgodził się wyjazd synów Wiktora i Józefa do Rosji.
Od 1850 roku Kalinowski kształcił się w Instytucie Agronomicznym w Horach-Horkach koło Orszy; zdobyta tam wiedza miała mu umożliwić zarządzanie majątkiem rodziny. Początkowo mieszkali wraz z bratem w domach okolicznych wieśniaków lub mieszczan, a na drugim roku wynajęli stancję u jednego z profesorów. Oprócz przedmiotów ogólnych, zgłębiali zagadnienia takie jak: botanika, ogrodnictwo, pszczelarstwo, czy zoologia; Józef jednak w ogóle nie czuł zapału do tego kierunku studiów. Bracia Kalinowscy angażowali się w działalność koła studenckiego. Brak styczności w osobami duchownymi czy jakiegokolwiek ośrodka duchowości sprawiał, że życie religijne studentów podupadało. W 1852 roku Kalinowski za zgodą ojca zrezygnował ze studiowania rolnictwa.
Na początku 1853 roku Kalinowski wyjechał do Petersburga, przez pół roku przygotowywał się do podjęcia studiów, a następnie podjął dalszą naukę w Mikołajewskiej Szkole Inżynieryjnej, w której uczyło się dużo Polaków (początkowo zamierzał wstąpić do Szkoły Dróg i Mostów, ale nie został przyjęty z powodu braku miejsc). Program nauczania był przesycony problematyką militarną, w szkole panowała ostra dyscyplina wojskowa (Kalinowski znosił ją z wielkim trudem, jednego razu otrzymał trzy dni aresztu), a młodsi studenci musieli usługiwać starszym, co jednak nie dotyczyło Kalinowskiego, gdyż został on przydzielony do starszego rocznika. Podobnie jak na wcześniejszych etapach edukacji, największe zdolności i zainteresowania wykazywał w kierunku przedmiotów teoretycznych, technicznych i inżynierskich. Słabiej radził sobie z musztrą i fechtunkiem. Ukończywszy ją w 1855 roku ze stopniem „nadzwyczaj celującym”, zdobył tytuł zawodowy i stopień inżyniera-podchorążego, po czym kontynuował studia na tejże uczelni, w wyższych klasach, zwanych Akademią Inżynierii Wojskowej. Otrzymał wówczas od uczelni propozycję wzięcia udziału w obronie oblężonego Sewastopola, ale nie skorzystał z niej. Gdy Anglicy zagrażali Petersburgowi od Bałtyku, wraz z innymi uczniami szkoły sypał szańce na wyspie Kronsztad, u ujścia Newy. Udzielał korepetycji (był asystentem) z matematyki oraz mechaniki budowlanej.
4 lipca 1856 roku otrzymał awans na podporucznika i przeniesienie do oddziału praktycznego Akademii. 23 czerwca 1857 roku został adiunktem matematyki na Akademii, a 5 lipca został awansowany na porucznika, a tym samym wszedł do służby czynnej w Korpusie Inżynierskim Akademii i został stałym wykładowcą tejże uczelni. Nie odczuwał jednak zapału do pracy dydaktycznej i szczegółowych badań naukowych. W wolnych chwilach podejmował własne próby literackie, pisał poetyckie utwory satyryczne o środowisku petersburskim, ale zaprzestał ich, kiedy usłyszał pochwały pod swoim adresem za swoje wiersze i porady, aby kontynuował pisanie ich. Dużo czasu poświęcał na czytanie, głównie w języku angielskim, ale również francuskim. W okresie wakacji wyjeżdżał na wieś, gdzie pracował jako nauczyciel domowy, np. u generała Zurowa (uczył jego krewnych).
14 kwietnia 1859 roku Józef Kalinowski zrezygnował z pracy w Mikołajewskiej Akademii Inżynierii Wojskowej i wkrótce zatrudnił się w prywatnym przedsiębiorstwie budowy kolei żelaznej na stanowisku technika odcinkowego; do jego zadań należały badania orograficzne i szukanie miejsc najodpowiedniejszych do wytyczenia trasy kolejowej na linii Odessa – Kursk. Pod koniec 1859 roku Kalinowski powrócił do Petersburga i wiosną 1860, pracując w biurze Towarzystwa Kolei Żelaznych, opracowywał zebrane dane, ale wkrótce budowa linii kolejowej została wstrzymana. Kilka następnych miesięcy spędził w Wilnie i w Studzionkach koło Nieświeża, u swojego brata Wiktora. Wrócił na początku sierpnia i postanowił poświęcić się wojskowej służbie inżynierskiej. 13 października otrzymał przydział w Komendzie Inżynierskiej do twierdzy w Brześciu Litewskim, przybył tam 7 listopada i pozostał tam przez kolejne dwa lata. Do jego obowiązków należało rozbudowywanie fortyfikacji i stawianie budynków pomocniczych, np. prochowni. Otworzył też niedzielną szkółkę dla młodzieży.
Choć Kalinowski wyniósł z domu wiarę katolicką, w czasie studiów zaniechał przystępowania do sakramentów i jedynie od czasu do czasu wysłuchiwał Mszy świętych. Choć dalej wierzył w Boga i był przekonany o wyższości cywilizacji chrześcijańskiej nad innymi, zobojętniał religijnie, uznał się za sceptyka i popadł w duchowy marazm. Wiadomo jednak, że od czasu do czasu chodził do Kościoła, przebywając u Zurowów próbował nawrócić rosyjskiego arystokratę wyznającego islam, zapoznawał się z pobożnymi lekturami, np. "Wyznaniami" św. Augustyna, a w 1859 roku uczestniczył w rekolekcjach wielkopostnych. Przeżywał rozterki w kwestii tego, jaką drogę życiową powinien objąć i czy powinien wstąpić w związek małżeński. Praca zawodowa zostawiała mu dużo czasu wolnego; nie stronił od życia towarzyskiego i teatru. Jednakże w okresie pracy przy budowie kolei żelaznej powrócił do modlitwy i nie zaniechał już jej nigdy, ale jeszcze nie przystępował do sakramentów.
Życie prywatne.
Wakacje Józef spędzał z rodziną w Musiczach w majątku dziadka Józefa Połońskiego. Z rodziną i sąsiadami często urządzano wspólne wycieczki, spacery, polowania, grzybobrania, jeżdżono konno. Tam jego brat Wiktor Kalinowski zakochał się w swej przyszłej żonie Marii Gruszeckiej ze Studzionek, jego brat Karol poznał Martynę i Sabinę (kolejne swe żony), a Józef Kalinowski zakochał się w Celinie Gruszeckiej (siostra jego bratowej, Marii Gruszeckiej). Był to okres pod koniec jego nauki w Petersburgu (1853–1856). Celina, z którą on bardzo głęboko się zaprzyjaźnił, była osobą bliską jego ideałowi i oni byli związani emocjonalnie.
Podczas wakacji 1861 roku wyjechał na leczenie do Ciechocinka. Tam spotkał się z Ludwiką z Drewnockih Młocką, przyjaciólką i krewną Marii Gruszeckiej. Ludwika Młocka starała się swatać Józefa z Celiną Gruszecką. Ale plany matrymonialne, mimo dużego wzajemnego zainteresowania spełzły na niczym, gdyż Józef nie posiadał stałego zajęcia zawodowego, zapewniającego utrzymanie rodziny. Chociaż Józef był nawet gotów kupić ziemię w okolicach Studzionek i zająć się pracą na roli. Matka dziewczyny, podobnie jak żona jego brata Wiktora, była przeciwna małżeństwu. Józef długo żywił sympatię do Celiny, przyciągały go jej uroda i dobroć. Wkrótce jednak wydano ją za mąż za Adama Domańskiego, jednego z największych właścicieli ziemskich powiatu Słuckiego. Ale po roku szczęśliwego małżeństwa, niespodziewanie dla wszystkich, ona zachorowała i zmarła. Józef nigdy jej nie zapomniał, wspominał o niej w listach z wygnania i często się za nią modlił.
Powstanie styczniowe.
Gdy polskie ziemie w latach 1861–1862 ogarnęła fala demonstracji patriotyczno-religijnych, Kalinowski dystansował się od nich i uznawał za „pobożność sentymentalną”. Spotkawszy się w Warszawie z Piotrem Kobylańskim, przyszłym członkiem Rządu Narodowego, uznał go za skrajnego demagoga, prawdopodobnie stąd też zraził się do stronnictwa czerwonych i nie angażował się głęboko w konspirację, choć bywał na tajnych zebraniach. Krytycznie oceniał też liczenie na interwencję państw zachodnich w polskiej sprawie i ogólnie był przeciwny wszczynaniu powstania. Wiedząc, że powstanie wybuchnie i obawiając się, że brzeska forteca zostanie wykorzystana w działaniach wojennych przeciwko powstańcom, postanowił opuścić wojsko rosyjskie i ponownie zatrudnić się przy budowie kolei.
Gdy wybuchło powstanie styczniowe, Józef Kalinowski przebywał w Brześciu Litewskim. Jedynie przez przypadek nie musiał ruszyć do walki zbrojnej przeciwko rodakom biorącym udział w powstaniu. W obawie przed wezwaniem do walki z powstańcami, Kalinowski, będący oficerem carskiej armii w stopniu kapitana, złożył dymisję z wojska i otrzymał ją 17 maja 1863 roku. Przebywając w Warszawie dostarczył władzom powstańczym plany twierdz rosyjskich i otrzymał od Józefa Gałęzowskiego propozycję objęcia stanowiska wykonawczego w litewskich władzach powstańczych. Pod koniec maja udał się do Wilna i choć krytycznie oceniał tych, którzy wzniecili powstanie styczniowe, objął Wydział Wojny w Wydziale Wykonawczym na Litwie z zastrzeżeniem, że nie będzie prowadził propagandy rewolucyjnej i nie będzie organizował rewolucyjnego odłamu powstania. Zajmował się jedynie militarną stroną powstania, organizował siły zbrojne na Litwie, ale sam nie brał udziału w walkach. Nie zgodził się też na wydawanie i wykonywanie na szeroką skalę wyroków śmierci. Jednocześnie podjął pracę w charakterze nauczyciela gimnazjalnego, uczył miernictwa.
Gdy znalazł się na Litwie, Kalinowski zorientował się, że powstańcze siły zbrojne są nieliczne, niezdyscyplinowane, rozproszone i słabo uzbrojone, dowódcy partii powstańczych działają w pojedynkę, kontakt z nimi jest bardzo trudny, próby dostarczenia broni z Prus Wschodnich nie dają rezultatów, a do tego wszystkiego informacje na temat walczących nie były pewne. Wiele decyzji wojskowych w ogóle nie docierało do powstańców. W raporcie dla Wydziału Wojny Rządu Narodowego uznał sprawę powstania zbrojnego na Litwie za beznadziejną, toteż sprzeciwiał się rozszerzaniu działań zbrojnych, gdyż pociągnęłoby to za sobą jedynie daremne ofiary. Wkrótce też pozostali członkowie Wydziału Wykonawczego zostali aresztowani. W grudniu 1863 roku Kalinowski zwrócił się do kierownika litewskich władz powstańczych o powiadomienie Rządu Narodowego w Warszawie, że powstanie na Litwie upadło i polecił zaprzestanie dostarczania broni w celu zminimalizowania rosyjskich akcji represyjnych. Zaniechał też jakichkolwiek działań.
15 sierpnia 1863 roku, spełniając obietnicę daną 14-letniej siostrze, po raz pierwszy od 9 lat przystąpił do sakramentu spowiedzi. Od tamtej chwili codziennie uczestniczył we Mszy świętej, odbywał cotygodniową spowiedź i zainteresował się teologią. Niedługo potem po raz pierwszy powziął zamiar wstąpienia do zakonu (kapucynów), lecz plany te musiał porzucić zaangażowawszy się w konspirację powstańczą. W latach 70. XIX wieku w liście do swej macochy Zofii Kalinowskiej, która boleśnie przeżywała zobojętnienie religijne swojego pasierba, pisał z zesłania, że to między innymi jej zawdzięcza swoje nawrócenie.
W nocy z 24 na 25 marca 1864 roku Kalinowski został aresztowany w mieszkaniu rodziców i poddany śledztwu. Wpadł, gdyż jeden z Polaków zaangażowanych we władze powstańcze wyjawił w rosyjskim więzieniu informacje na jego temat współpracownikowi kierownika władz powstańczych na Litwie, który to współpracownik był na usługach Rosjan. Kalinowski początkowo wypierał się uczestnictwa w powstaniu styczniowym, ale w obawie, że to przyczyni się do zintensyfikowania śledztwa w jego najbliższym otoczeniu i przyniesie jego towarzyszom groźne następstwa, postanowił przyznać się i wziąć jak najwięcej winy na siebie, więc 9 kwietnia 1864 roku złożył zeznania, ale podawał nazwiska tylko tych, którzy już zostali aresztowani albo opuścili Litwę. 28 maja stanął przed sądem wojennym i przyznał się do winy, ale wskazał na tę okoliczność łagodzącą, że już w grudniu 1863 roku dążył do ograniczenia działań powstańczych. 2 czerwca 1864 roku zapadł wyrok śmierci, ale dzięki staraniom i koneksjom rodziny poddano go rewizji, i 2 lipca tegoż roku orzeczono wyrok 10-letniej katorgi wraz z pozbawieniem szlachectwa i przywilejów stanu. Na złagodzenie wyroku rzekomo wpłynął również list, jaki Kalinowski wysłał do Murawiewa-Wieszatiela, i który wywarł duże wrażenie na generale-gubernatorze wileńskim; ów dał się nadto przekonać, że wykonanie wyroku śmierci na osobie uważanej za świętą uczyni ją męczennikiem w oczach Polaków.
Zesłanie.
11 lipca 1864 roku Kalinowski opuścił Wilno i przybył do Irkucka na wiosnę 1865 tuż przed Wielkanocą. Droga na zesłanie wiodła przez Petersburg, Moskwę, Niżny Nowogród, Kazań, Perm, Tobolsk, Tomsk i Krasnojarsk. W Irkucku zesłańcy byli kierowani do punktów docelowych zesłania; Kalinowski był przekonany, że trafi do kopalni srebra w Nerczyńsku, ale irkucki gubernator dał mu możliwość wybrania miejsca zesłania, i przyszły święty ostatecznie znalazł się w Usoli. Znajdowała się tam grupa kilkudziesięciu Polaków, w tym jego towarzysze z Litwy, Jakub Gieysztor i Aleksander Oskierko. W czasie katorgi pracował w warzelni soli i przy uprawie warzyw. Praca, wymagająca dużych sił fizycznych, polegała na wyciąganiu osadów mineralnych z kotłów, w których krystalizowała się sól. Mieszkał w koszarach i musiał zakładać kajdany, gdy opuszczał wyspę. W zesłańczym samorządzie rozrastającej się i liczącej kilkaset osób zbiorowości pełnił funkcję sędziego.
Na zesłaniu Kalinowski coraz mocniej utwierdzał się w przekonaniu, że powinien wstąpić w stan duchowny. Prowadził ascetyczne życie, cały czas w miarę możliwości pogłębiał swoją wiedzę religijną, zwiększała się też jego żarliwość religijna, co zadziwiało jego współtowarzyszy, nieprzyzwyczajonych do stykania się z wysoce rozwiniętą pobożnością u osób świeckich, a zwłaszcza młodych mężczyzn. W wolnym czasie uczył dzieci zesłańców katechezy i przedmiotów ścisłych. Gromadził i czytał książki poświęcone teologii.
Po ogłoszeniu amnestii z dni 25 maja i 17 lipca 1868 roku został zwolniony z ciężkich robót, ale musiał pozostać na wygnaniu i osiedlić się w guberni irkuckiej; Kalinowski wybrał Irkuck – w mieście tym był polski kościół – i przybył tam 10 sierpnia. Pracował tam jako nauczyciel i korepetytor. Przyjaźnił się z polskimi zesłańcami, m.in. z Benedyktem Dybowskim, ale coraz bardziej tęsknił do kraju i liczył na skrócenie czasu zesłania. Czynione przez niego samego i rodzinę zabiegi początkowo nie dawały rezultatów, ale otrzymał pozwolenie na osiedlenie się w Carewie i przejechanie po drodze przez Perm; 24 sierpnia 1872 roku opuścił Irkuck i udał się do Permu z intencją pozostania w tym mieście, zamieszkał na plebanii i pracował jako nauczyciel domowy dla rodziny Diegielewów.
W lipcu 1873 roku otrzymał pozwolenie na kilkutygodniową wizytę na rodzinnej Litwie (przedłużoną później do dwóch miesięcy); odwiedził brata w Studzionach oraz resztę niewidzianej od 9 lat rodziny, podówczas mieszkającej w Hrozowie na Mińszczyźnie. Wracając z urlopu, zatrzymał się w Smoleńsku i oczekiwał na wyniki interwencji podjętej w swojej sprawie przez Artura Niepokojczyckiego, który był krewnym żony brata; starania w celu zwolnienia Kalinowskiego czynił również książę Eugeniusz Lubomirski, który wcześniej zaproponował przyszłemu świętemu wychowywanie i kształcenie swoich dzieci (Kalinowski, nie wiedząc jeszcze, jaki będzie jego los, musiał odmówić). Podobnie jak i wcześniej, podjął pracę guwernera i mieszkał na okolicznej plebanii, ale obawiając się braku możliwości realizacji planów wstąpienia w stan duchowny, dokształcał się w zakresie inżynierii, m.in. czytając dzieła dotyczące budowy portów. 2 lutego 1874 roku otrzymał ukaz zwalniający go z wygnania, ale nie dający prawa do zamieszkania na rodzinnej Litwie, jedynie w Królestwie Polskim. Kalinowski udał się do Warszawy i od kwietnia do września mieszkał u przyrodniego brata Gabriela w mieszkaniu na Krakowskim Przedmieściu.
Wychowawstwo.
Zamieszkawszy w Warszawie, Kalinowski początkowo zwlekał z podjęciem pracy w charakterze nauczyciela w obawie, że utrudni mu to realizację powołania zakonnego, i poprzestawał na zajęciach dorywczych, np. redagował „Gazetę Rolniczą”. W końcu jednak, polecony przez przyjaciela z zesłania księciu Władysławowi Czartoryskiemu, otrzymał propozycję zajęcia się kształceniem jego syna, Augusta; propozycję przyjął. 20 września 1874 roku Kalinowski przybył do Sieniawy i spotkał się tam z Czartoryskimi. Wbrew spodziewaniom księcia Władysława Czartoryskiego, Kalinowski nie wpajał jego potomkowi wiedzy i umiejętności potrzebnych w przyszłości politykowi i mężowi stanu, ale wrażliwość religijną. Czartoryski nie wyrażał otwarcie sprzeciwu wobec takiego stanu rzeczy, ale Kalinowski mimo to zastanawiał się czy nie wyjechać do Permu i skorzystać z propozycji objęcie obowiązków guwernera dla jednej z tamtejszych rodzin, lecz w końcu pozostał w obawie, aby ktoś inny nie zmarnował zainteresowań religijnych Augusta Czartoryskiego.
Pod koniec października 1874 roku Czartoryscy i Kalinowski ruszyli w Europę, zwiedzili Paryż, Wiedeń, Strasburg, Genuę, Mediolan i Wenecję. Gdy byli w Paryżu, Kalinowski starał się izolować młodego Czartoryskiego od osób z otoczenia Hotelu Lambert, zabierał go ze sobą do paryskich kościołów, wspólnie odmawiali modlitwy poranne i wieczorne, rozmawiali na temat problemów życia wewnętrznego. Kalinowski uczył młodego Czartoryskiego matematyki, fizyki, geografii, literatury polskiej oraz filozofii chrześcijańskiej; czytali także żywoty świętych. Plany umieszczenia, za radą Kalinowskiego, Augusta Czartoryskiego w kolegium jezuickim w Vaugirard pod Paryżem upadły, gdy w lutym 1875 roku młody książę zapadł na gruźlicę; wspólnie z Kalinowskim udali się do miejscowości Mentona nad Morzem Śródziemnym, gdzie klimat był korzystniejszy. Krążyli między Paryżem, Sieniawą a Mentoną, byli także w Davos. Gdy August Czartoryski postanowił poświęcić się Bogu, Kalinowski uznał swoją pracę za skończoną i na wiosnę 1877 roku zrezygnował z wychowywania księcia, ale jako że nie było dlań zastępstwa, towarzyszył mu jeszcze do lipca.
Choć Czartoryscy traktowali go jak członka rodziny, szanowali go za doświadczenia powstańcze i zesłańcze oraz za pobożność, prawość i praktykowanie miłości bliźniego, Kalinowski nie czuł się zbyt dobrze przebywając w Paryżu i stykając się z polską arystokracją z powodu swego zamiłowania do samotnictwa, męczyło go stałe przebywanie z domownikami, uważał, że jego maniery i obycie są niewystarczające dla arystokratycznego towarzystwa.
Życie zakonne.
Józef Kalinowski myślał o wstąpieniu w stan duchowny od czasu, gdy został aresztowany przez Rosjan za udział w powstaniu styczniowym, i od tamtej pory nie rozstawał się z tą myślą. Choć początkowo planował wstąpić do kapucynów, pod wpływem siostry Marii Ksawery od Jezusa, czyli Marii Witoldowej Czartoryskiej z domu Grocholskiej, siostry Władysława Czartoryskiego i ciotki swego wychowanka, a także Izabelli Działyńskiej, wybrał ostatecznie zakon karmelitański. Już w 1876 roku Kalinowski zwrócił się listownie do prowincjała karmelitów w Austrii z prośbą o podanie warunków przyjęcia do nowicjatu.
5 lipca 1877 roku Kalinowski zamieszkał w klasztorze zakonnym karmelitów w Grazu, w prowincji austro-węgierskiej. 26 listopada tegoż roku rozpoczął nowicjat i odbyły się jego obłóczyny; wonczas Józef Kalinowski przyjął imię Rafała od św. Józefa. Nowicjat, którego mistrzem był dawny wojskowy o. Terezjusz, wymagał podejmowania wielu praktyk ascetycznych, św. Rafał oceniał, że było to bardziej wymagające doświadczenie od zesłania. 26 listopada 1878 roku złożył pierwsze śluby zakonne, a następnie odbył trzyletnie studia teologiczno-filozoficzne w zakonnym kolegium położonym w Györ na Węgrzech. W 1880 roku uzyskał zwolnienie z poddaństwa rosyjskiemu carowi i został obywatelem Galicji. 27 listopada 1881 roku złożył śluby wieczyste na ręce generała Zakonu Karmelitów Bosych i dzień później wyjechał do klasztoru w Czernej pod Krakowem. 6 stycznia 1882 roku Kalinowski otrzymał z rąk biskupa Albina Dunajewskiego święcenie subdiakonatu, dwa dni później – diakonatu, a 9 dni później – święcenia kapłańskie.
Carat zlikwidował wszystkie klasztory karmelitańskie na obszarach I Rzeczypospolitej, jedyną istniejącą placówką był klasztor w Czernej. Nie było kontaktów z kierownictwem zakonu i nie przyjmowano nowych kandydatów, a zakonnicy byli starzy i schorowani. Gdy św. Rafał przybył do Czernej, w klasztorze było jedynie trzech Polaków oraz Austriak, Belg i Francuz.
W kilka miesięcy po święceniach został wybrany trzecim dyskretem (doradcą przeora) klasztoru w Czernej, a następnie, przez definitorium generalne, socjuszem magistra nowicjuszy. Trzeciemu zakonowi karmelitańskiemu w Łobzowie służył również jako kierownik duchowy 29 listopada 1882 roku, pomimo braku wymaganego na to stanowisko stażu zakonnego, został wybrany przeorem jedynego na ziemiach polskich klasztoru karmelitańskiego. 15 sierpnia 1884 roku został mianowany wizytatorem klasztoru karmelitanek w Krakowie. Od 1885 roku był spowiednikiem dla sióstr karmelitanek z klasztoru przy ul. Łobzowskiej w Krakowie. W kwietniu 1885 roku kapituła generalna w Linzu zakonu wybrała go na czwartego definitora prowincji austro-węgierskiej (w 1897 został trzecim definitorem, a w 1903 – drugim). W 1888 roku po raz kolejny został przeorem klasztoru karmelitańskiego w Czernej i wówczas podjął starania o wyremontowanie budynków klasztornych. W 1894 roku został wybrany przeorem klasztoru w Czernej po raz trzeci i ostatni.
Rafał Kalinowski, studiując dzieje karmelitów, doszedł do przekonania, że o rozwoju danego zakonu decydują nowe powołania zakonne, dlatego też postanowił postawić nowy klasztor ze szkołą i internatem, w którym młodzi chłopcy mogliby od wczesnego wieku przyswajać sobie karmelitańską pobożność. Uzyskał dla tego celu poparcie generała karmelitów, o. Hieronima Marię Gottiego, a także biskupa Albina Dunajewskiego i Stolicy Apostolskiej. Nowy klasztor miał stanąć w Wadowicach. W 1892 roku, choć budowa fundamentów kościoła i klasztoru dopiero ruszała, został wybrany przeorem wadowickiego klasztoru i był nim do 1894. Urząd ten sprawował również w latach 1897–1898 oraz 1906–1907.
W 1899 roku został wikariuszem prowincjała i wizytatorem wszystkich klasztorów karmelitanek bosych w Galicji. W 1899 roku został wikariuszem prowincjonalnych wszystkich galicyjskich klasztorów karmelitanek bosych. W latach 1899–1900 był wikariuszem prowincji klasztorów karmelitanek bosych w Galicji. W 1900 roku został wybrany na delegata na kapitułę prowincjonalną w Linzu, ale nie mógł w niej wziąć udziału z powodu choroby. W 1903 roku zaczął pisać "Wspomnienia", swoją autobiografię obejmującą życie świeckie z lat 1835–1877. Poświęcał się też pracy naukowej, pisał na temat dziejów polskich karmelitanek bosych, badał życie, działalność i kult m. Teresy Marchockiej. Przełożył także wiele dzieł religijnych z języka francuskiego na polski. W 1906 roku ponownie został przeorem klasztoru w Wadowicach.
Kalinowski nie miał uzdolnień ku kaznodziejstwu (miał braki w uzębieniu, był nieśmiały i zacinał się), ale był cenionym spowiednikiem charakteryzującym się niezwykłą intuicją i dążącym do wzbudzenia skruchy w penitencie, nieraz spowiadał po kilkanaście godzin. Sam spowiadał się kilka razy na tydzień i prawie codziennie odprawiał drogę krzyżową.
Św. Rafał Kalinowski spędził w zakonie 30 lat. Był słabego zdrowia, często chorował, prawdopodobnie był też gruźlikiem. Przed śmiercią obawiał się długiego czyśćca. Zmarł 15 listopada 1907 roku w wadowickim klasztorze karmelitów o godzinie 8 rano. Został pochowany w grobie ziemnym na czerneńskim cmentarzu przyklasztornym. W 1937 roku, w związku z toczącym się procesem beatyfikacyjnym, jego szczątki przeniesiono do kaplicy św. Jana od Krzyża w czerneńskim klasztorze.
Osoba.
Był konserwatystą, krytykował samowładztwo carów i warcholstwo dawnej polskiej szlachty. Lubił język rosyjski, zdarzało mu się wtrącać do polszczyzny rusycyzmy i pisać po francusku grażdanką. Był przekonany o równości kobiety i mężczyzny, uważał kobiety za istoty rozważniejsze od mężczyzn, i sądził, że ich obecność wpływa na mężczyzn uszlachetniająco. Posługiwał się językiem polskim, francuskim, rosyjskim, łacińskim, niemieckim, angielskim, włoskim i hiszpańskim. Bolał nad rozłamami na łonie chrześcijaństwa i żywił nadzieję na jedność Kościoła. Przez ponad 20 lat przyjaźnił się ze św. Albertem Chmielowskim i często gościł go w Czernej.
Kult.
Rafał Kalinowski jest pierwszym karmelitą kanonizowanym po św. Janie od Krzyża. Szerzył duchowość karmelitańską. Ożywienie zakonu karmelitańskiego w Polsce było owocem pracy świętego. Wśród biografów Kalinowskiego istnieje zgoda, że święty karmelita stał się faktycznym odnowicielem zakonu karmelitańskiego w Polsce. Od lat 80. XIX wieku Kalinowski był uważany za świętego. W 1863 roku Jakub Gieysztor stwierdził, iż jeszcze wówczas niepraktykujący Józef Kalinowski nadaje się bardziej na biskupa, niżeli dowódcę wojskowego. Kalinowski nie został skazany na karę śmierci za udział w powstaniu styczniowym między innymi dlatego, że Murawiew został przekonany przez jednego ze swoich podwładnych, iż skazanie osoby uważanej przez Polaków za świętą sprawi, że stanie się on w ich oczach męczennikiem. Na zesłaniu sybiracy rzekomo stosowali inwokację litanijną zawierającą słowa „Przez modlitwy Kalinowskiego wysłuchaj nas Panie!”. Gdy władze carskie usunęły z Usoli duchownych, w sprawach duchowych zesłańcy zwracali się do Kalinowskiego.
Wyniesienie na ołtarze.
W 1927 roku polscy karmelici bosi postanowili podjąć starania o rozpoczęcie procesu informacyjnego, będącego pierwszym etapem procesu kanonizacyjnego, co zaaprobowano przez kapitułę generalną zakonu w 1931 roku. Proces kanonizacyjny formalnie otwarto 5 maja 1934 roku w Krakowie, przesłuchano 89 osób, w większości świadków naocznych. 18 października 1937 roku dokonano ekshumacji szczątków. Gdy proces informacyjny został w styczniu 1938 roku zakończony na szczeblu diecezjalnym, akta procesu trafiły do watykańskiej Kongregacji Obrzędów. 4 kwietnia 1943 roku papież Pius XII podpisał dekret "Non obstat". 25 września 1953 roku w Krakowie otwarto proces apostolski "super virtutibus et miraculis in specie" z udziałem 47 świadków, a zamknięto w dniu 20 października 1956 roku.
Po 6-letniej weryfikacji dokumentów procesu, 5 października 1962 roku Kongregacja Obrzędów stwierdziła ważność wszystkich dotychczas przeprowadzonych etapów. 11 października 1980 roku papież Jan Paweł II podpisał dekret o heroiczności cnót Rafała Kalinowskiego. 22 czerwca 1983 roku Rafał Kalinowski został beatyfikowany przez Jana Pawła II na krakowskich Błoniach, a 17 listopada 1991 roku w Rzymie – kanonizowany. Za cud konieczny do beatyfikacji uznano całkowite uzdrowienie ks. Władysława Misia z powodującego ciągły ból uszkodzenia drugiego kręgu kręgosłupa, natomiast do kanonizacji – szybkie, kompletne i trwałe uzdrowienie 7-letniego Aleksandra Romana, który uległ bardzo poważnemu wypadkowi samochodowemu, po którym lekarze nie dawali chłopcu szans na przeżycie.
W Kościele katolickim obchodzi się wspomnienie liturgiczne w "dies natalis", 15 listopada, u karmelitów także 19 listopada, natomiast w polskim Kościele – 20 listopada; wspomnienie ma rangę wspomnienia obowiązkowego.
Patronat.
Rafał Kalinowski jest patronem Sybiraków, oficerów, żołnierzy, kolejarzy, inżynierów, diecezji sosnowieckiej także osób przeżywających sprawy trudne lub beznadziejne. Jest też patronem Saperów w Ordynariacie Polowym WP. Od 22 listopada 2005 r. patronuje Zespołowi Szkół Nr 1 w Krakowie z Technikum Komunikacyjnym nr 25 w Krakowie. Jego imieniem nazwano tunel drogowy pod dworcem kolejowym w Krakowie.
Upamiętnienie.
W 100. rocznicę śmierci Rafała Kalinowskiego Senat RP wydał uchwałę, w której osobę świętego uznano za wzór patrioty, oficera, inżyniera, wychowawcy i kapłana.

</doc>
<doc id="177449" url="https://pl.wikipedia.org/wiki?curid=177449" title="Banknoty polskie z 1940">
Banknoty polskie z 1940



</doc>
<doc id="177450" url="https://pl.wikipedia.org/wiki?curid=177450" title="Banknoty polskie z lat 1930–1939">
Banknoty polskie z lat 1930–1939



</doc>
<doc id="177454" url="https://pl.wikipedia.org/wiki?curid=177454" title="Władimir Bienieszewicz">
Władimir Bienieszewicz

Władimir Nikołajewicz Bienieszewicz (ur. 9 sierpnia 1874 w Drui, zm. 27 stycznia 1938 w Leningradzie) – rosyjski historyk prawa cerkiewnego, archeolog, bizantynolog, członek korespondent nauk historycznych i filologicznych Akademii Nauk Strasburga, Monachium, Berlina i Petersburga.
Życiorys.
Pochodził z rodziny białoruskiej. Jego ojciec był komornikiem przy sądzie rejonowym, a jego dziadek kapłanem prawosławnym. Był absolwentem prawa Uniwersytetu Petersburskiego (1897). Studia uzupełniał na Uniwersytecie w Heidelbergu, na Uniwersytecie w Lipsku i na Uniwersytecie Humboldtów w Berlinie. Po powrocie do Rosji ożenił się z Ludmiłą (Amatą) Zielińską (1888–1967), najstarszą córką Tadeusza Zielińskiego, filologa klasycznego (późniejszą profesor Uniwersytetu Warszawskiego). Miał z nią trzech synów: Nikitę (1910–1918) oraz bliźniaków: Dmitrija (1911–1937) i Gieorgija (1911–1937). 
W latach 1900–1905 pracował w Europie i na Bliskim Wschodzie, badając źródła słowiańskie i bizantyńskie. Brał też udział w wyprawach archeologicznych na górę Athos, do Synaju, Egiptu, Grecji, Azji Mniejszej i Palestyny. Głównym celem jego działalności badawczej była historia prawa grecko-rzymskiego. W 1905 został prywatnym docentem historii bizantyńskiej na Uniwersytecie Petersburskim. W 1909 został profesorem nadzwyczajnym, a wkrótce potem profesorem zwyczajnym historii Bizancjum. Oprócz wykładów z paleografii i historii prawa kanonicznego na Wydziale Prawa Uniwersytetu Petersburskiego wykładał też m.in. w petersburskiej Akademii Teologicznej (1906–1909) oraz w Akademii Wojskowej Akademii Prawa (1909–1912). W latach 1917–1918 pełnił funkcję sekretarza Rady Rosyjskiego Kościoła Prawosławnego. W latach 1919–1926 pracował w różnych archiwach i bibliotekach kościelnych. Wielokrotnie aresztowany i zsyłany na Sybir przez stalinowską administrację. Po raz pierwszy oskarżony w 1922 roku i skazany na więzienie. Ponownie został uwięziony w 1924 roku w związku ze sprawą metropolity Beniamina. W 1924 roku oswobodzony wskutek wstawiennictwa prezydenta Polski, został wysłany samolotem do Warszawy. Powrócił do ZSRR i został mianowany sekretarzem komisji bizantynologicznej ZSRR. W 1927 roku 
udał się na 3 miesiące do Niemiec. W listopadzie 1928 roku został aresztowany za szpiegostwo na rzecz Watykanu, Niemiec i Polski. Został skazany na trzy lata więzienia i wysłany do obozu Wyspy Sołowieckie. Powrócił do Leningradu w 1930 roku. został ponownie oskarżony wraz z żoną i bratem pod zarzutem działalności wywrotowej. W sierpniu 1931 roku został skazany na pięć lat więzienia. Zniszczono wtedy dużą część jego rękopisów. W marcu 1933 został przedwcześnie wypuszczony na wolność (poręczył za nim Władimir Boncz-Brujewicz). Pracował jako archiwista rękopisów greckich w bibliotekach publicznych oraz wykładał historię Bizancjum na Uniwersytecie Leningradzkim.
27 listopada 1937 został aresztowany pod zarzutem szpiegostwa na rzecz Niemiec. Wraz z nim aresztowano jego dwóch synów i brata (w 1937 roku zostali rozstrzelani). 17 stycznia 1938 roku został rozstrzelany w Leningradzie. Został zrehabilitowany w 1958 roku. 
Był członkiem Bawarskiej Akademii Nauk od 1914 roku, Rosyjskiej Akademii Nauk od 1924 roku i Pruskiej Akademii Nauk i Akademii Nauk w Strasburgu od 1929 roku.

</doc>
<doc id="177455" url="https://pl.wikipedia.org/wiki?curid=177455" title="Banknoty polskie">
Banknoty polskie



</doc>
<doc id="177456" url="https://pl.wikipedia.org/wiki?curid=177456" title="Rezerwat przyrody Popówka">
Rezerwat przyrody Popówka

Popówka – faunistyczny rezerwat przyrody w gminie Miączyn, w powiecie zamojskim, w województwie lubelskim. Znajduje się w zasięgu terytorialnym Nadleśnictwa Strzelce, ale poza jego gruntami.
Rezerwat nie posiada obowiązującego planu ochrony. Jego obszar objęty jest ochroną czynną.
W zbliżonych granicach powołano specjalny obszar ochrony siedlisk sieci Natura 2000 „Popówka” PLH060016, który zajmuje powierzchnię 55,7 ha.

</doc>
<doc id="177457" url="https://pl.wikipedia.org/wiki?curid=177457" title="Rezerwat przyrody Przecinka">
Rezerwat przyrody Przecinka

Rezerwat przyrody Przecinka – leśny rezerwat przyrody znajdujący się na terenie gminy Rachanie, w powiecie tomaszowskim, w województwie lubelskim.
Rezerwat przyrody „Przecinka” leży w obrębie Tomaszów, leśnictwie Werechanie. Celem ochrony w rezerwacie tym jest zachowanie starodrzewia bukowego z licznymi sędziwymi o okazałych rozmiarach drzewami (średnia pierśnica 73 cm, średnia wysokość 32 m). Przedmiotem ochrony jest kresowe stanowisko buka poza granicą jego zasięgu.
Rezerwat ten jest cennym obiektem fitocenotycznym ze względu na dobrze zachowane fragmenty żyznej buczyny karpackiej w formie podgórskiej "Dentario glandulosae – fagateum collinum", która na omawianym terenie ma charakter wyraźnie ekstrazonalny. Występuje tylko przy szczególnej kombinacji warunków środowiska. Buczyna ta jest postacią mniej typową, odchylona w kierunku niżowych lasów liściastych typu grądowego. W drzewostanie panuje buk, liczną domieszkę stanowi grab, nieliczną – lipa drobnolistna, jawor, dąb szypułkowy, klon zwyczajny oraz sosna pospolita.
W rezerwacie znajduje się także niewielki płat grądu typowego "Tilio – Carpinetum typicum". Warstwę drzew buduje grab z domieszką buka i brzozy. O walorach rezerwatu decyduje również występowanie wśród gatunków drzewiastych okazów o wartości pomnikowej, odznaczających się wyjątkowymi rozmiarami.

</doc>
<doc id="177458" url="https://pl.wikipedia.org/wiki?curid=177458" title="Rezerwat przyrody Rogów">
Rezerwat przyrody Rogów

Rogów – stepowy rezerwat przyrody znajdujący się na terenie gminy Grabowiec, w powiecie zamojskim, w województwie lubelskim.

</doc>
<doc id="177461" url="https://pl.wikipedia.org/wiki?curid=177461" title="Bogodarz">
Bogodarz



</doc>
<doc id="177462" url="https://pl.wikipedia.org/wiki?curid=177462" title="Bogudarz">
Bogudarz

Bogudarz, Bogodarz – staropolskie imię żeńskie, złożone z członu "Bogu-", "Bogo-" ("Bóg", "Boga", ale pierwotnie "los, dola, szczęście") i "-darz" ("szczęść, błogosław"). Imię to prawdopodobnie wiązało się z życzeniem, żeby los zawsze błogosławił osobie nim obdarzonej.

</doc>
<doc id="177464" url="https://pl.wikipedia.org/wiki?curid=177464" title="Bieniesiewicz Włodzimierz">
Bieniesiewicz Włodzimierz



</doc>
<doc id="177467" url="https://pl.wikipedia.org/wiki?curid=177467" title="Zadar (imię)">
Zadar (imię)

Zadar – staropolskie imię męskie, złożone z członów "Za-" (być może tu: "jako") i "-dar" ("upominek, dar, ofiara"). Mogło oznaczać "tego, kto pojawił się jako dar", "tego, kto jest darem".

</doc>
<doc id="177468" url="https://pl.wikipedia.org/wiki?curid=177468" title="Marka polska">
Marka polska

Marka polska – waluta obowiązująca od 9 grudnia 1916 roku na okupowanych przez Cesarstwo Niemieckie terenach Królestwa Polskiego, a następnie – obowiązująca w Rzeczypospolitej Polskiej. W wyniku reformy pieniężnej z 29 kwietnia 1924 roku marka polska została zastąpiona przez polskiego złotego. 1 marka polska odpowiadała 100 fenigom.
Waluta okupacyjna.
Podczas I wojny światowej (w 1915) część Królestwa Kongresowego została zajęta przez armię niemiecką i austriacką (Królestwo Polskie [1917–1918]). Wprowadzono nowe waluty: markę niemiecką (okupowane tereny niemieckie) i koronę austriacką (tereny austriackie).
Później Niemcy doszli do wniosku, że zabieganie o względu Polaków może się im opłacić. Objawem tego była marka polska z wielkim Orłem Białym na awersie. Waluta została wprowadzona rozporządzeniem Hansa Hartwig von Beselera generał-gubernatora warszawskiego z dnia 9 grudnia 1916 roku. W Generalnym Gubernatorstwie Warszawskim marka polska była emitowana przez Polską Krajową Kasę Pożyczkową (PKKP) i od 26 kwietnia 1917 roku stanowiła jedyny prawny środek płatniczy na tym obszarze (kurs wymiany – 1:1 marek niemieckich).
Na banknotach z 1916 roku znalazł się orzeł biały. Było to jego pierwsze oficjalne urzędowe zastosowanie od upadku powstania listopadowego.
W niepodległej Polsce.
11 listopada 1918 (II Rzeczpospolita) PKKP przeszła w ręce polskie.
Marka polska stała się prawnym środkiem płatniczym na terenie całej Polski dopiero ustawą z 15 stycznia 1920 roku.
PKKP wydała też tzw. przekazy o nominałach i mkp, datowane na 20 listopada 1923 roku.
Planowano także emisję monet: w 1922 wybito pierwszą monetę próbną według projektu Wasiewicza o wartości 100 marek, z orłem państwowym na awersie i z głową marszałka Piłsudskiego na rewersie, w 1923 próbną monetę 50-markową według projektu Konstantego Laszczki, z orłem państwowym na awersie i z popiersiem dziewczyny zwróconej w lewo, ze snopkiem zboża na prawym ramieniu. W związku z wymianą pieniędzy projekty nie zostały zrealizowane.
W 1924 roku marki polskie zostały wymienione na złote po kursie 1 złoty = mkp.
Banknoty PKKP w walucie markowej, już po reformie walutowej, zostały użyte do produkcji tzw. biletów zdawkowych. Banknoty markowe o nominałach 500 000 mkp oraz 10 000 000 mkp były przecinane na pół, a następnie na owych połówkach nadrukowywano nową wartość (odpowiednio 1 grosz i 5 groszy). Na markach polskich widnieje następująca klauzula prawna: „Kto podrabia lub fałszuje bilety Polskiej Krajowej Kasy Pożyczkowej, albo puszcza w obieg lub usiłuje puścić w obieg podrobione lub fałszowane bilety podlega karze ciężkiego więzienia”. Mają także niezbyt widoczne, małe znaki wodne (siatkę przez całą powierzchnię banknotu).

</doc>
<doc id="177470" url="https://pl.wikipedia.org/wiki?curid=177470" title="Pelazgowie">
Pelazgowie

Pelazgowie (gr. Πελασγοί "Pelasgoí", w lp. Πελασγός, "Pelasgos") – neolityczny lud zamieszkujący Tesalię przed przybyciem na Peloponez Greków w II tys. p.n.e.; z czasem w historiografii greckiej pojawiła się tendencja do określania tym mianem również innych autochtonicznych mieszkańców Peloponezu i sąsiednich wysp, jak Karyjczycy i Lelegowie.
Głównym miastem Pelazgów była Larisa. Uważa się ich za założycieli ośrodków miejskich w Atenach, Argos i Koryncie. Niektórzy greccy autorzy wspominają też o Pelazgach zamieszkujących Epir, Lesbos i wybrzeże Azji Mniejszej.
Język pelazgijski.
Nie ma pewności co do pochodzenia języka Pelazgów. Według Herodota posługiwali się oni językiem „barbarzyńskim”, tzn. niegreckim. Obecnie uważa się, że nie mógł to być język z grupy indoeuropejskiej ani semickiej. Dowodem na to ma być obecność w grece licznych słów – głównie określających instytucje polityczne oraz przedmioty codziennego użytku – które nie mają cech indoeuropejskich ani semickich i uważane są za pozostałości języka pelazgijskiego, jak "hyakinthos", "narkissos" czy "thalatta" (‘morze’).
Wierzenia Pelazgów.
Nie zachowały się jednoznaczne i jednolite źródła dotyczące wierzeń religijnych Pelazgów, jednak – jak twierdził badacz mitologii Robert Graves – można je odtworzyć na podstawie fragmentów "Argonautiki" Apoloniusza z Rodos i "O Likofronie" Tzetzesa, misteriów orfickich opisanych w pismach Berossosa, kosmogonii fenickich cytowanych przez Filona z Byblos i Damaskiosa oraz dawnej sztuki sakralnej.
Pelazgijski mit o stworzeniu świata.
Na początku bogini wszechrzeczy, Eurynome („daleka wędrówka”) wyłoniła się naga z Chaosu. Nie miała na czym oprzeć stóp, więc zaczęła tańczyć na falach, aby oddzielić morze od nieba. Gdy tego dokonała, chwyciwszy i roztarłszy w dłoniach wiatr północny, stworzyła węża Ofiona, który ją zapłodnił. Wtedy Eurynome przemieniła się w gołębia i zaczęła szybować nad falami, aż złożyła jajo wszechświata, które Ofion na jej prośbę ogrzał. Z jaja Eurynome wykluły się ciała niebieskie oraz ziemia wraz z górami, rzekami, roślinami i zwierzętami. Eurynome i Ofion zamieszkali razem na górze Olimp, ale ten ostatni zdenerwował boginię twierdząc, że to on jest stwórcą świata. Eurynome rozgniotła mu za to piętą głowę, wybiła zęby i wtrąciła do ciemnych jaskiń pod ziemią.
Pelazgijski mit o pochodzeniu ludzi.
Pierwszym człowiekiem był Pelazgos, protoplasta Pelazgów, który wyskoczył z ziemi arkadyjskiej wraz z innymi i nauczył ich budować chaty, żywić się żołędziami i szyć tuniki ze świńskiej skóry.
Formy sprawowania kultu.
Pelazgowie odprawiali Peloria, czyli wspólne ofiary na cześć węża Ofiona (o przydomku Pelor, czyli „cudowny wąż”), co może potwierdzać przypuszczenie, że uważali się za jego potomków. (Prawdopodobnie wierzyli, że powstali z jego zębów wybitych mu przez boginię Eurynomę, które spadły na ziemię, a pozostałością tego przekonania był późniejszy mit o powstaniu Spartan ze smoczych zębów zasianych przez Kadmosa.)
Jak pisze Strabon w "Geografii" (V 2.4), mieszkańcy okolic Aten byli nazywani "Pelargoj" (‘bociany’), co może oznaczać, że ptak ten był zwierzęciem totemicznym Pelazgów.
Wpływy innych kultur przed przybyciem Greków.
Przed przybyciem Greków na płw. Peloponez Pelazgowie ulegali kilkakrotnie najazdom szczepów z Azji Mniejszej i Anatolii. Najważniejszy z nich miał miejsce najprawdopodobniej w I poł. III tys. p.n.e. (między 3100 r. a 2400 r.), bowiem to z tego okresu pochodzą ślady wprowadzenia do użytku brązu, szybkiego rozwoju rolnictwa i pasterstwa, powszechnego zastosowania pługa, uprawy drzew oliwnych i winnej latorośli, postępu rzemiosła, pojawienia się ceramiki glazurowanej oraz przemian w budownictwie mieszkalnym i urbanizacji.

</doc>
<doc id="177471" url="https://pl.wikipedia.org/wiki?curid=177471" title="Podłęże (powiat chrzanowski)">
Podłęże (powiat chrzanowski)

Podłęże – wieś w Polsce położona w województwie małopolskim, w powiecie chrzanowskim, w gminie Alwernia.
W latach 1975–1998 miejscowość należała administracyjnie do województwa krakowskiego.
Geografia.
Między Podłężem a sąsiadującą z nią od północy wsią Mirów wznoszą się dwa wzgórza Winnica (na zach. – wys. 314 m n.p.m.) – z nieczynnym kamieniołomem i Chełm (na wsch. – wys. 301 m n.p.m.).
Historia.
Pierwsze wzmianki pisane o obszarze dzisiejszego Podłęża pochodzą za panowania króla Władysława Hermana (1081–1102). Wojewoda krakowski Sieciech przy podziale dóbr pomiędzy synów, jednemu z nich, imieniem Żegota, dał obszar obejmujący Brodła, Mirów, Podłęże, Okleśne z dzisiejszą Porębą Żegoty aż po Chrzanów.
Do roku 1870 Podłęże stanowiło przysiółek Mirowa (przysiółek – skupisko kilku gospodarstw położonych poza zabudową stanowiącą integralną część wsi. Również mała wioska), wieś zarządzaną w większości przez hrabiego Potockiego. Dopiero po roku 1870 Podłęże zaczęło tworzyć odrębną społeczność lokalną, by w roku 1890 posiadać 285 mieszkańców i stać się autonomiczną miejscowością. W 1914 roku w Podłężu był już Wapiennik, który działał do lat 90. XX wieku. Dwa inne w późniejszych latach działały na granicy z Mirowem i Okleśną.
II wojna światowa oraz niemiecka okupacja przebiegała na terenie Podłęża w miarę spokojnie i nie przyczyniły się do znacznych zniszczeń. Podłęże wraz z Mirowem i Brodłami zostały wcielone do Generalnego Gubernatorstwa co odcięło dzieci od szkoły w Okleśnej i parafii w Porębie Żegoty. Dotknęły mieszkańców Podłęża przymusowa wywózka na roboty do Niemiec. Było takich 13 przypadków. Między innymi: Stanisław Kosowski, Antoni Świder, Józefa Świder, Antoni Chlebicki. Prawdopodobnie także mieszkańcy pochodzenia żydowskiego zostali zmuszeni do opuszczenia swojego domostwa (Karczmy) i wywiezieni do obozu koncentracyjnego. Żaden z nich nie wystąpił z wnioskiem o wpisanie go na listę volkslistę. Wydarzył się jeden przypadek ukrywania Żydówki przez sześć miesięcy. Owa kobieta przeżyła wojnę.
Sowieckie wojska wyzwoliły Podłęże 19 stycznia 1945 roku.
Po zakończeniu II wojny światowej obszar Podłęża był w zasięgu działań 80-osobowego oddziału "Burza", podległego Armii Polskiej w Kraju pod dowództwem Mieczysława Wądolnego, pseudonim "Mściciel". W 1946 po zamordowaniu rodziny Zabagło z Okleśni, właściciela Młyna oraz dwóch jego córek 14- i 17-letniej za współpracę z podziemiem antykomunistycznym, oddział pod dowództwem Mieczysława Spuły ps. „Feluś” dokonał prawdopodobnie akcji odwetowej i w Podłężu i zabił dwóch milicjantów. Oddział „Burza” działał do roku 1949 do całkowitego rozbicia go przez funkcjonariuszy Urzędu Bezpieczeństwa Publicznego.
Do lat siedemdziesiątych w obrębie Karczmy vis-à-vis przewozu promowego przyjmował się zwyczaj powitania wracających pielgrzymów z Kalwarii, kiszonym ogórkiem i muzykowaniem. Dlatego potocznie przyjęła się nazwa „Kalwaryjka”. Tradycja owa zanikała po wysiedleniu z terenów Wisły mieszkańców Podłęża z powodu zagrożenia powodziowego. Reaktywacja Kalwaryjki nastąpiła w roku 1996 w symbolicznej już formie witania pielgrzymów, w oprawie festynu – zabawy z nieodzownym ogórkiem kiszonym i muzyką.

</doc>
<doc id="177472" url="https://pl.wikipedia.org/wiki?curid=177472" title="Biezdar">
Biezdar

Biezdar – staropolskie imię męskie, być może opisowe, a nie życzące, złożone z członów "Biez-", "Przez-" ("bez") i "-dar" ("upominek, dar, ofiara"). Mogło oznaczać "tego, kto nie jest darem", lub "tego, kto nic ze sobą nie przynosi".

</doc>
<doc id="177476" url="https://pl.wikipedia.org/wiki?curid=177476" title="Lufthansa">
Lufthansa

Lufthansa ("Deutsche Lufthansa AG") – niemiecki narodowy przewoźnik lotniczy, z siedzibą w Kolonii. Główna baza Lufthansy znajduje się we Frankfurcie nad Menem przy międzynarodowym porcie lotniczym pełniącym jednocześnie funkcję głównego węzła komunikacyjnego Lufthansy, zaś drugim jest międzynarodowy port lotniczy w Monachium.
Lufthansa jest liderem międzynarodowego porozumienia przewoźników "Star Alliance". Flota Lufthansy liczyła w styczniu 2015 ponad 300 samolotów.
Spółka akcyjna notowana jest na giełdzie we Frankfurcie i platformie XETRA.
Agencja ratingowa Skytrax przyznała przewoźnikowi 4 gwiazdki.
Historia.
Przedsiębiorstwo powstało w roku 1953 bez związku prawnego i kapitałowego z istniejącymi przed wojną liniami Deutsche Luft Hansa Aktiengesellschaft. Do roku 1990 samolotom Lufthansy nie wolno było latać do Berlina Zachodniego.
Lufthansa była pierwszym przewoźnikiem, który wprowadził do swojej floty samoloty Boeing 737 i jedynym, który zakupił wersję 737-100 tych samolotów. Od 17 maja 2004 roku Lufthansa jest także uczestnikiem programu "Connextion" firmy Boeing, który umożliwia pasażerom korzystanie z internetu również na pokładzie samolotów tej firmy. Lufthansa była pierwszym przewoźnikiem, który przystąpił do tego programu.
W czerwcu 2003 roku Lufthansa otworzyła nowy terminal lotniczy w Monachium, aby odciążyć swój główny port we Frankfurcie. Międzynarodowy port lotniczy im. Franza Josefa Straußa jest jednym z pierwszych w Europie terminali będących częściowo własnością linii lotniczych. 22 marca 2005 roku Lufthansa połączyła się ze szwajcarskim przewoźnikiem Swiss.
20 stycznia 2015 roku linie lotnicze Lufthansa odebrały pierwszego Airbusa A320neo. 12 lutego zaprezentowano pierwszy raz nowe samoloty na oficjalnej prezentacji dla mediów z lotem demonstracyjnym. Uroczystości połączone były z czterdziestą rocznicą współpracy Airbusa i Lufthansy. Plany zakładają użytkowanie 71 zamówionych samolotów A320neo i 45 sztuk A321neo. Zamówienie uwzględnia przekazanie części maszyn dla przewoźnika Swiss.
Działalność w Polsce.
W 1998 powstała spółka Lufthansa Systems Poland w Gdańsku, gdzie świadczone są usługi informatyczne dla sektora lotniczego i logistycznego.
Od 2003 niemiecki przewoźnik posiada centrum usług wspólnych w Krakowie, działające pod nazwą Lufthansa Global Business Services (LGBS).
Powiązania.
Oprócz głównej działalności jako przewoźnik pasażerski Lufthansa prowadzi szeroką działalność w dziedzinach pokrewnych.
Lufthansa Group.
Linie lotnicze wschodzące w skład holdingu Lufthansa:
Flota Lufthansy.
Średni wiek floty wynosi 12,7 lat. Stan floty na grudzień 2022.
W zimie 2007 Lufthansa rozpoczęła montaż systemu rozrywki na życzenie w kabinie klasy ekonomicznej w samolotach długodystansowych.

</doc>
<doc id="177477" url="https://pl.wikipedia.org/wiki?curid=177477" title="Grand Theft Auto Advance">
Grand Theft Auto Advance

Grand Theft Auto Advance – pierwsza gra z serii "Grand Theft Auto" wydana na przenośną konsolę Gameboy Advance.
Fabuła.
Akcja dzieje się w 2000 roku, w mieście Liberty City.
Gracze wcielają się w postać o imieniu Mike, który uwikłany przez konkurencję, zostaje oskarżony o podłożenie i zdetonowanie bomby w samochodzie Vinniego – jego najlepszego przyjaciela. Podczas rozgrywki gracz musi udowodnić niewinność oraz zdobyć kontrolę nad podziemnym światem metropolii.

</doc>
<doc id="177483" url="https://pl.wikipedia.org/wiki?curid=177483" title="Paradise Lost">
Paradise Lost

Paradise Lost – grupa metalowa powstała w 1988 roku w Halifax w Anglii. Zespół bywa zaliczany do pionierów death doom metalu oraz metalu gotyckiego. W późniejszym okresie grupa eksperymentowała z elementami elektroniki, poddając się jednocześnie inspiracjom rockiem gotyckim. W ostatnim okresie powróciła jednak do cięższych brzmień, co można usłyszeć na albumach "In Requiem" i "Faith Divides Us – Death Unites Us".
Historia.
Paradise Lost został założony przez Nicka Holmesa, Grega Mackintosha, Stevena Edmondsona, Aarona Aedy’ego oraz Matta Archera. Nazwa grupy jest inspirowana poematem Johna Miltona „Raj utracony”. Rozpoczęli karierę, wiążąc się z wytwórnią Music for Nations, w której stajni znajdowały się dwie inne grupy: Anathema i My Dying Bride. Albumy wydane przez te trzy grupy zostały określone mianem brytyjskiej szkoły doom-death metalu. Każda z nich grała muzykę wolną, ciężką do mrocznych, „gotyckich” tekstów. Za przełomową płytę Paradise Lost uznano album Gothic. Został on uznany za kanon gatunku, który nazwano gothic metal. Podobnie zresztą jak pozostałe dwie grupy, Paradise Lost nie przywiązał się do stylu muzycznego z pierwszych płyt. Stopniowo zaczęli rezygnować z charakterystycznych dla nich wokali (męski growl połączony z żeńskim wokalem), jednocześnie muzycznie zmierzając w kierunku bardziej klasycznych odmian metalu, niż samego death metalu. Kulminacją tego etapu muzycznego była płyta, która do dziś jest największym sukcesem komercyjnym Paradise Lost "Draconian Times".
Przed nagraniem "Draconian Times" perkusistę Matta Archera zastąpił Lee Morris. Po nagraniu tego albumu kompozytor grupy, Greg Mackintosh zafascynował się instrumentami elektronicznymi. To, oraz inspiracje Sisters of Mercy, które zaczęły się manifestować przy okazji "Draconian Times" (cover utworu "Walk Away" na stronie B singla "The Last Time"), przyczyniły się do powstania zaskakująco lekkiej i prostej gitarowo płyty "One Second", której bliżej było do rocka gotyckiego niż do metalu. Co więcej, dalej postępowała metamorfoza wokalna Nicka Holmesa, który na tej płycie śpiewał już czystym, popowym wręcz głosem, przy wsparciu śpiewającego perkusisty Lee Morrisa. Płyta była szokiem dla wielu fanów, oraz znakiem, że czas grupy na scenie metalowej się kończy. Wraz z tą płytą zakończył się także kontrakt grupy z Music for Nations, a grupa ruszyła na podbój świata, podpisując umowę z EMI. Rezultatem tej umowy były dwie kolejne płyty. Pierwsza z nich, "Host" jest już płytą niemal zupełnie elektroniczną. W brzmieniu zespołu nie ma nawet śladu grupy, która nagrywała pierwsze płyty. Przez wielu była porównywana do dokonań Depeche Mode (w szczególności do najbardziej gitarowej płyty "Songs of Faith and Devotion" oraz do "Ultra"), tym bardziej że jej producentem był Steve Lyon, który współpracował również z Depeche Mode.
Następna płyta była jednak sygnałem, że ten etap rozwoju grupa ma już również za sobą. Płyta "Believe in Nothing" stanowiła dziwny mariaż nowego brzmienia z rockiem. Od tego momentu grupa określa swoją muzykę jako dark rock. Płyta ta kończy okres współpracy grupy z EMI. Nowym wydawcą zostaje GUN records związana z BMG. Wydaje się, że okres eksperymentów grupa ma za sobą. Płyty "Symbol of Life" i "Paradise Lost" są nieco mniej odważne, lecz starają się odnaleźć swoistą syntezę elektronicznych sympatii grupy z brzmieniami z płyty "Draconian Times". Po płycie "Symbol of Life" zespół rozstaje się z Lee Morrisem. Jako perkusista sesyjny dołącza do grupy Jeff Singer, który wkrótce ustępuje miejsca Adrianowi Erlandssonowi.

</doc>
<doc id="177484" url="https://pl.wikipedia.org/wiki?curid=177484" title="Otolaryngologia">
Otolaryngologia



</doc>
<doc id="177486" url="https://pl.wikipedia.org/wiki?curid=177486" title="Jonowie">
Jonowie

Jonowie – indoeuropejskie plemię protogreckie, które wraz z Achajami i Eolami około 2 tysiąclecia p.n.e. zasiedliło środkową i południową Grecję, tworząc wraz z autochtonicznymi Pelazgami i przy dominującej roli Achajów kulturę mykeńską. Dialekt joński był najstarszym dialektem greckim. W wyniku najazdu Dorów, Tessalów i Beotów Jonowie zostali zepchnięci na terytorium Attyki, Eubei i Chalkidyki. W X w. p.n.e. zaczęli zasiedlać wybrzeża Azji Mniejszej i wyspy Morza Egejskiego. Jonowie założyli tam dwanaście miast, zwanych dodekapolis, a krainę nazwano od ich nazwy Jonią.

</doc>
<doc id="177487" url="https://pl.wikipedia.org/wiki?curid=177487" title="Hans Poelzig">
Hans Poelzig

Hans Poelzig (ur. 30 kwietnia 1869 w Berlinie, zm. 14 czerwca 1936 tamże) – niemiecki architekt wczesnego modernizmu, również scenograf teatralny i filmowy. Poelzig był jednym z głównych działaczy Werkbundu, przejściowo również jego przewodniczącym (1919–1922).
Życiorys.
W 1893 ukończył studia w Wyższej Szkole Technicznej w Berlinie-Charlottenburgu. Jego nauczycielami byli m.in. Karl Schäfer, Hugo Hartung i Friedrich Adler. Po odbyciu służby wojskowej pracował jako referendarz w pruskim Ministerstwie Robót Publicznych. W 1896 zdobył nagrodę im. Schinkla za projekt domu miejskiego w stylu gotyzującym. W 1899 uzyskał tytuł państwowego radcy budowlanego i pracował krótko w administracji w Dreźnie.
W 1900 został powołany na wykładowcę Państwowej Akademii Sztuki i Rzemiosła Artystycznego we Wrocławiu, zaś w latach 1903–1916 był jej dyrektorem. Uczelnia, która uzyskała w 1913 status akademii królewskiej, stała się jedną z najbardziej postępowych w Niemczech. Od 1908 był członkiem Werkbundu.
Od 1916 Poelzig był miejskim radcą budowlanym Drezna. W latach 1919–1922 był przewodniczącym Werkbundu, a następnie członkiem grupy Häringa i van der Rohe "Der Ring". Rok później został wykładowcą Pruskiej Akademii Sztuki w Berlinie, po czym od 1924 był profesorem Wyższej Szkoły Technicznej w Berlinie-Charlottenburgu, gdzie wszedł w konflikt z Heinrichem Tessenowem – nauczycielem Alberta Speera. W 1931 zorganizowano w Berlinie wystawę "Poelzig i jego szkoła". Choć 1 stycznia 1933 Poelzig został rektorem zjednoczonych uczelni artystycznych, już 10 kwietnia został usunięty ze stanowiska przez nazistów. Do jego uczniów należał Egon Eiermann.
Wobec narastających represji ze strony nazistów, zdecydował się na emigrację do Turcji, gdzie zaproponowano mu profesurę w Ankarze. W czasie przygotowań do wyjazdu zmarł.

</doc>
<doc id="177491" url="https://pl.wikipedia.org/wiki?curid=177491" title="Justitia">
Justitia



</doc>
<doc id="177496" url="https://pl.wikipedia.org/wiki?curid=177496" title="Adrian Ludwig Richter">
Adrian Ludwig Richter

Adrian Ludwig Richter (ur. 28 września 1803, zm. 19 czerwca 1884) - niemiecki malarz, filozof i estetyk, jeden z najważniejszych twórców romantycznej filozofii niemieckiej.

</doc>
<doc id="177500" url="https://pl.wikipedia.org/wiki?curid=177500" title="Bogdan Kobułow">
Bogdan Kobułow

Bogdan Zacharewicz Kobułow ps. "Samowar", ros. Богдан Захарович Кобулов, gruz. ბოგდან ქობულოვი (ur. w Tyflisie, zm. 23 grudnia 1953 w Moskwie) – radziecki komisarz bezpieczeństwa państwowego II rangi (1943), generał pułkownik (9 lipca 1945), zastępca ludowego komisarza spraw wewnętrznych Ławrientija Berii (1938-1941), szef Głównego Zarządu Gospodarczego Ludowego Komisariatu Spraw Wewnętrznych (od 1939), deputowany do Rady Najwyższej ZSRR, jeden z organizatorów i wykonawców zbrodni katyńskiej.
Życiorys.
Urodzony w rodzinie ormiańskiej (syn krawca Zachara Kobułowa, brat Amajaka Zacharewicza Kobułowa), od 1922 współpracownik gruzińskiej CzeKa, od 1925 członek WKP(b). Kierował wielkimi czystkami w Gruzji, w wyniku których zginęła większość dotychczasowych przywódców. Od 1937 był zastępcą Ludowego Komisarza Spraw Wewnętrznych Gruzińskiej SRR. W 1938 Beria, którego był jednym z najbardziej zaufanych współpracowników, wezwał go do Moskwy, gdzie objął stanowisko naczelnika Wydziału IV (kontrwywiad wojskowy) Głównego Zarządu Bezpieczeństwa Państwowego. Był jednym z funkcjonariuszy NKWD, którzy osobiście, w okrutny i sadystyczny sposób przesłuchiwali podejrzanych, m.in. na terenie tajnego więzienia Suchanówka.
5 października 1939, na podstawie tajnego rozkazu nr 001186 wydanego przez Berię, został wraz z Pawłem Sudopłatowem i Trofimem Kornijenką jednym z szefów trzech grup operacyjno-śledczych powołanych w celu przetłumaczenia oraz opracowania tajnych dokumentów polskiego wywiadu (w tym Oddziału II Sztabu Głównego WP), które dostały się w ręce radzieckie po agresji ZSRR na Polskę 17 września 1939. Do lutego 1941 na podstawie akt polskiego wywiadu i Policji Państwowej ogłoszono w ZSRR listy gończe za 3168 oficerami i agentami służb specjalnych II Rzeczypospolitej.
Na mocy decyzji Biura Politycznego KC WKP(b) z 5 marca 1940 został członkiem Kolegium Specjalnego NKWD (tzw. centralnej trójki), które organizowało oraz nadzorowało zbrodnię katyńską na polskich jeńcach wojennych i więźniach. W skład tej trójki wchodzili także Wsiewołod Mierkułow, pierwszy zastępca ludowego komisarza spraw wewnętrznych i szef Głównego Zarządu Bezpieczeństwa Państwowego, oraz Leonid Basztakow, szef 1 Wydziału Specjalnego NKWD.
Od lutego 1941 Kobułow był Zastępcą Ludowego Komisarza Spraw Wewnętrznych, a w latach 1943–1945 Ludowego Komisarza Bezpieczeństwa Państwowego Wsiewołoda Mierkułowa. W 1944 kierował operacją wysiedlenia Czeczenów i Inguszów do Kazachstanu. W 1945 uczestniczył w przesłuchaniach uprowadzonych przywódców Polskiego Państwa Podziemnego przed procesem szesnastu. Po II wojnie światowej pełnił funkcję zastępcy szefa Głównego Zarządu Mienia Radzieckiego za Granicą (GUSIMZ) przy Radzie Ministrów ZSRR i zastępcy dowódcy Radzieckiej Administracji Wojskowej w Niemczech (kierował organami bezpieczeństwa w radzieckiej strefie okupacyjnej w Niemczech). Po śmierci Stalina Beria uczynił go pierwszym zastępcą Ministra Spraw Wewnętrznych ZSRR.
27 czerwca 1953 został aresztowany razem z Berią i oskarżony o liczne nadużycia oraz o szpiegostwo, po czym skazany na śmierć i rozstrzelany.

</doc>
<doc id="177502" url="https://pl.wikipedia.org/wiki?curid=177502" title="Titus Livius">
Titus Livius



</doc>
<doc id="177503" url="https://pl.wikipedia.org/wiki?curid=177503" title="Feraj">
Feraj

Feraj/Fery (Φεραί, "Pherae") – miasto w starożytnej Tessalii, położone niedaleko Zatoki Pagasyjskiej. Pod koniec V i w pierwszej połowie IV w. p.n.e. miastem władali tyrani, którzy dążyli do hegemonii nad całą Tessalią – Lykofron, Jazon i Aleksander z Feraj.

</doc>
<doc id="177507" url="https://pl.wikipedia.org/wiki?curid=177507" title="Dobro Veblena">
Dobro Veblena



</doc>
<doc id="177511" url="https://pl.wikipedia.org/wiki?curid=177511" title="Dobro wolne">
Dobro wolne



</doc>
<doc id="177513" url="https://pl.wikipedia.org/wiki?curid=177513" title="Herb miasta">
Herb miasta



</doc>
<doc id="177514" url="https://pl.wikipedia.org/wiki?curid=177514" title="Ułan Ude">
Ułan Ude

Ułan Ude (ros. Улан-Удэ, bur. Улаан Үдэ, "Ulaan Ùdè", daw. "Wierchnieudyńsk") – miasto w Rosji, stolica Buriacji, położone przy ujściu rzeki Udy do Selengi, trzecie co do wielkości miasto wschodniej Syberii – 439 128 mieszkańców (2020). Znajduje się ono ok. 130 km na wschód od jeziora Bajkał, między górami Chamar-Daban i Ułan-Burgasy.
Położone 4400 km na wschód od Moskwy, 430 km na północ od Ułan Bator i ok. 130 km od jeziora Bajkał.
Obecną nazwę miasto otrzymało 27 lipca 1934 r., wcześniej nosiło nazwę Wierchnieudińsk.
Historia.
Miasto zostało założone w 1666 przez rosyjskich Kozaków jako zimowisko Udińsk. Od 1689 było ono twierdzą Wierchnieudińską. W 1690 Wierchnieudińsk otrzymał prawa miejskie. W XVII wieku stanowił on ośrodek wojskowy i administracyjny.
Dzięki położeniu geograficznemu szybko stało się ono centrum handlowym łączącym Rosję, Chiny i Mongolię. Do dzisiaj zachowały się w centrum stare obiekty handlowe, rzeźbione w drewnie i kamieniu, przykład rosyjskiego klasycyzmu. W 1878 miasto niemal doszczętnie spłonęło, po czym zostało odbudowane. W mieście można znaleźć przykłady współistnienia obok siebie lamaizmu (Dacan Iwołgiński) i rosyjskiej cerkwi prawosławnej (katedra).
Gdy pojawiły się informacje na temat budowy Kolei Transsyberyjskiej, Rada Miejska postanowiła rozpocząć działania zmierzające do przeprowadzenia trasy przez Wierchnieudińsk. Stwierdzono, że jeżeli tak się nie stanie, "miasto runie i przemieni się w żałosną, zapadłą wioskę". 15 sierpnia 1899 do miasta przyjechał pierwszy pociąg. Władze Wierchnieudińska poprosiły jego mieszkańców, aby z tej okazji wywiesili flagi państwowe, a wieczorem zapalili przed domami lampy naftowe.
W 1923 roku miasto zostało stolicą Buriacko-Mongolskiej ASRR. Od 1938 mieściła się tu centrala obozu Jużłag, wchodzącego w skład systemu gułagów. W latach 1958–1992 miasto było stolicą Buriackiej ASRR.
Współcześnie Ułan Ude jest węzłem transportowym Kolei Transsyberyjskiej, ośrodkiem kulturalnym i ekonomicznym. Według danych z 2012 roku miasto liczy 411 646 mieszkańców. Miasto jest siedzibą prawosławnej eparchii ułan-udeńskiej.
Nauka.
W Ułan Ude mieści się Buriackie Centrum Naukowe Syberyjskiego Oddziału Rosyjskiej Akademii Nauk. W mieście znajduje się również oddział irkuckiej wyższej szkoły ministerstwa spraw wewnętrznych, Akademia Rolnicza, Uniwersytet, filia nowosybirskiej Wyższej Szkoły Ekonomii i Prawa, filia Wyższej Szkoły Telekomunikacji i Informatyki, Akademia Kultury i Sztuki, Politechnika. Buriacka Szkoła Choreografii.
Gospodarka.
W Ułan Ude znajduje się przystań rzeczna, węzeł kolejowy, drogowy, sieć tramwajowa i port lotniczy.
Wśród występujących gałęzi przemysłu można wymienić branże: maszynową, metalową, precyzyjną, elektroniczną, spożywczą (mięsna, mleczarska), lekką (wełniana), drzewną i materiałów budowlanych. Znajduje się tam także huta szkła oraz zakłady lotnicze.
Wojsko.
W mieście stacjonuje 11 Gwardyjska Samodzielna Brygada Desantowo-Szturmowa.

</doc>
<doc id="177516" url="https://pl.wikipedia.org/wiki?curid=177516" title="Włoszczowa">
Włoszczowa

Włoszczowa – miasto powiatowe w Polsce w województwie świętokrzyskim. Siedziba władz gminy Włoszczowa i powiatu włoszczowskiego. Położone na Wyżynie Przedborskiej. W mieście funkcjonuje drobny przemysł drzewny, spożywczy, obróbki aluminium, budowlany oraz elektryczny. Według danych z 1 stycznia 2018 Włoszczowa liczyła 10 096 mieszkańców.
Położenie.
Włoszczowa znajduje się we wschodniej części Niecki Włoszczowskiej na Wyżynie Przedborskiej. Północno-wschodnią granicę miasta wyznacza rzeka Czarna Struga należąca do dorzecza Pilicy. W południowej części miasta znajduje się niewielkie wapienne wzniesienie nazywane Czarnecką lub Ewińską Górą – najwyższy punkt w granicach miasta – 271 m n.p.m.
Według danych z 1 stycznia 2011 r. powierzchnia miasta wynosiła 30,30 km².
Włoszczowa jest położona w historycznej Małopolsce, leżała w ziemi sandomierskiej, następnie w powiecie chęcińskim w województwie sandomierskim oraz ziemi radomskiej.
W latach 1975–1998 miejscowość administracyjnie należała do województwa kieleckiego.
Nazwa.
Prawidłowo nazwa miasta odmienia się przez przypadki rzeczownikowo (jak Warszawa), z dopełniaczem: „Włoszczowy”, natomiast spotykana odmiana przymiotnikowa: „Włoszczowej” jest obecnie uważana za błędną.
Zabytki.
W miejscowości można obejrzeć:
Historia.
Kalendarium historii miasta:
Herb Miasta Włoszczowa.
Wizerunek herbu ewoluował od połowy XVI w. W zasadzie nie zmieniała się jego górna część, czyli rysunek dwóch wież. Z prawej (heraldycznej) wygląda głowa białego konia – element herbu „Staż” Szafrańców – byłych właścicieli Włoszczowy. Z lewej głowa białego ptaka (nieznanego pochodzenia). Dolna część jest podzielona na dwie części. Po prawej stronie znajduje się połowa orła bez korony. Z lewej litera „K” w koronie – nawiązanie do przynależności do dawnego województwa kieleckiego.
Części miasta.
Można wyróżnić następujące osiedla:
Infrastruktura i transport.
Transport drogowy.
Przez Włoszczowę przebiegają drogi wojewódzkie:
Transport kolejowy.
Włoszczowa posiada dwie stacje kolejowe:
Z tej stacji jeżdżą pociągi do Warszawy, Gliwic, Krakowa, Katowic, Krynicy, Poznania.
Do roku 2012 na stacji zatrzymywał się także pociąg międzynarodowy „Vltava” do Pragi i Moskwy przez Terespol.
Transport lotniczy.
W mieście znajduje się prywatne śmigłowcowe lądowisko ZPUE Włoszczowa.
Ochrona środowiska.
Miasto Włoszczowa otoczone jest Włoszczowsko-Jędrzejowskim Obszarem Chronionego Krajobrazu. Miasto, podobnie jak cała gmina, objęte jest programem segregacji odpadów. Posiada własne składowisko odpadów na "Kępnym Ługu" oraz oczyszczalnię ścieków przy ul. Wiejskiej (wybudowana w połowie lat dziewięćdziesiątych XX wieku).
Oświata.
Szkoły podstawowe i gimnazja.
Oświata w mieście:
Licea Ogólnokształcące.
Licea ogólnokształcące:
Kultura.
Organizacje pozarządowe działające w zakresie kultury i lokalnego dziedzictwa:
Instytucje kultury:
Sport.
W mieście, od 1947 roku, działa klub piłki nożnej, Hetman Włoszczowa, grający obecnie w IV lidze polskiej piłki nożnej. W 2012 roku Hetman Włoszczowa powiększył się o sekcję siatkarską. Od 2006 roku istnieje także drugi klub piłkarski, "Deko Włoszczowa". 
Jest również klub piłki siatkowej dziewcząt UKS Victoria Włoszczowa
Wspólnoty wyznaniowe.
Większość mieszkańców miasta stanowią wierni Kościoła rzymskokatolickiego (dwie parafie). Pierwsza parafia rzymskokatolicka pw. św. Jakuba powstała prawdopodobnie w XIV wieku. Włoszczowa jest siedzibą dekanatu włoszczowskiego. Obecne parafie to: parafia pw. Wniebowzięcia Najświętszej Marii Panny; parafia pw. bł. Józefa Pawłowskiego z grona 108 męczenników II wojny światowej (od 11 października 1999).
Z Włoszczową jako miastem dzieciństwa związany był bp Mieczysław Jaworski, ur. w 1930 r., w latach 1982–2001 bp tyt. Rapidum i sufragan kielecki, zm. w. 2001 r. Popiersie w kościele Wniebowzięcia NMP z napisem: "Nigdy stąd nie odszedłem."
Działalność religijną w mieście prowadzi także Kościół Chrześcijan Wiary Ewangelicznej, protestancka wspólnota o charakterze ewangelicznym. Działalność kaznodziejską prowadzi również zbór Świadków Jehowy.
Na terenie miasta działają następujące wspólnoty religijne:
Współpraca międzynarodowa.
Miasta i gminy partnerskie:
Burmistrzowie Włoszczowy od 1990 roku:

</doc>
<doc id="177517" url="https://pl.wikipedia.org/wiki?curid=177517" title="Wronki">
Wronki

Wronki – miasto w woj. wielkopolskim, w powiecie szamotulskim, siedziba gminy miejsko-wiejskiej Wronki. Położone nad rzeką Wartą, ok. 58 km na północny zachód od centrum Poznania.
Prywatne miasto szlacheckie lokowane w 1383 roku, położone było w 1580 roku w powiecie poznańskim województwa poznańskiego. W latach 1975–1998 miasto administracyjnie należało do woj. pilskiego.
Według danych z 31 grudnia 2009 miasto liczyło 11 462 mieszkańców.
We Wronkach znajduje się największy w Polsce typu zamkniętego zakład karny.
Położenie.
Wronki leżą w odległości 55 km od Poznania, przy północnej krawędzi Wysoczyzny Poznańskiej w zakolu doliny rzeki Warty, na skraju rozległych borów Puszczy Noteckiej, przy szlaku kolejowym Poznań – Szczecin. Teren miasta i gminy przedzielony jest rzeką Wartą. Na północ od rzeki rozciągają się wydmy śródlądowe, gęsto porośnięte sosnowymi borami.
Historia.
Już w czasach prehistorycznych, a dokładniej w środkowej epoce kamienia, mezolicie (8000–4200 p.n.e.), ludzie zamieszkiwali okolice Wronek. Dowodzą tego wykopaliska przeprowadzone na Borku, w czasie których w pobliżu lewego brzegu Warty znaleziono krzemienne grociki strzał do łuku.
Pierwszy zapis dotyczący Wronek pochodzi z 1251 i dotyczy prawdopodobnie miejscowego grodu. W 1279 książę Przemysł II ufundował we Wronkach klasztor dominikanów, co wobec braku innych dokumentów uważane jest przez historyków za argument na dokonaną w tym okresie we Wronkach lokację miasta. W 1348 we Wronkach król Polski Kazimierz Wielki spotkał się z margrabią brandenburskim – Ludwikiem Wittelsbachem.
W XIII i XIV w. głównie dzięki atrakcyjnej lokalizacji (przy szlaku wodnym, jakim była Warta oraz szlaku drogowym: Poznań – Szczecin) nastąpił rozwój gospodarczy miasta. Dowodzi tego dokument z 1390, w którym wymienia się znajdującą się we Wronkach komorę celną, przynoszącą miastu spore zyski.
W latach 1388–1394 we Wronkach odbywały się roczki sądu ziemskiego. W czasie wojny trzynastoletniej Wronki wystawiły w 1458 roku 10 pieszych na odsiecz oblężonej polskiej załogi Zamku w Malborku.
Z 1507 roku pochodzi pierwsze świadectwo istnienia osiedla żydowskiego we Wronkach. Wronki stanowiły wówczas własność królewską, oddaną w dzierżawę rodom szlacheckim. Dopiero w 1515 miasto stało się własnością prywatną, należącą do bogatego i wpływowego rodu wielkopolskiego Górków herbu Łodzia. Właścicielem miasta był Andrzej Górka (zm. 1551). W 1592 Wronki zostały sprzedane rodzinie Czarnkowskich herbu Nałęcz. Kolejnymi właścicielami byli: Kostkowie (XVII w.), Korzbok Łąccy, Koźmińscy (XVIII w.) i Dzieduszyccy (XIX w.). Ostatnimi właścicielami miasta byli Grabowscy.
W 1793 nastąpił II rozbiór Polski, w wyniku którego cała Wielkopolska, a więc również Wronki, znalazła się pod zaborem pruskim – z niem. nazwą "Wronke". Wielkopolanie na ponad sto lat stracili swobody obywatelskie oraz zostali poddani uciskowi i germanizacji ze strony zaborcy. Polacy zachowali swoją tożsamość narodową i zakładali różnego rodzaju organizacje, które pobudzały ich patriotyzm i poczucie polskości. Również we Wronkach miało miejsce to zjawisko. Powołano do życia takie organizacje jak: Towarzystwo Przemysłowe, Towarzystwo Czytelni Ludowych, towarzystwa sportowe – np. Wroniecki Klub Cyklistów „Sokół”. Także ożywiło swoją działalność liczące kilka wieków Bractwo Kurkowe. Olbrzymim sukcesem było powołanie w 1857 Ochotniczej Straży Pożarnej, jednej z najstarszych w obecnych granicach Rzeczypospolitej Polskiej.
Od połowy XIX w. nastąpiło w mieście spore ożywienie gospodarcze. Przyczyniło się do tego zwłaszcza wybudowanie i uruchomienie w 1848 linii kolejowej Poznań–Szczecin. W 1894 powstało również więzienie (obecnie największe w Polsce), a w ślad za tym przyjechała do Wronek duża liczba niemieckich urzędników.
Po odzyskaniu przez Polskę niepodległości w 1918 mieszkańcy Wronek powoływali do życia zespoły muzyczne (szczególnie chóry), drużyny harcerskie i kluby sportowe. Także istniejący już od dawna „Sokół” i Bractwo Kurkowe wznowiły ożywioną działalność. 
Gospodarka.
W okresie międzywojennym największym pracodawcą była Fabryka Przetworów Kartoflanych.
Po II wojnie światowej do 2010 największym zakładem pracy we Wronkach, zatrudniającym ok. 2000 osób, była szeroko znana w całej Polsce firma produkująca sprzęt AGD – Amica. W 2010 część firmy została kupiona przez firmę Samsung, co w bardzo wyraźny sposób przyczyniło się do rozwoju gospodarczego Wronek oraz północno-zachodniej części Wielkopolski.
Kultura i imprezy cykliczne.
Stałą corocznie odbywającą się imprezą w mieście są "dni Wronek", rozpoczynające się w pierwszych dniach maja. Impreza co roku rozpoczyna się Biegami Ulicznymi o Puchar Burmistrza miasta. Kwiecień to okres w mieście kiedy odbywa się "Tydzień Kultury Chrześcijańskiej". Przełom sierpnia i września to okres koncertów muzyki organowej i kameralnej w kościele przyklasztornym oo. franciszkanów. Ostatni weekend września – "Pożegnanie lata" – festyn parafialny parafii pw. Św. U. Ledóchowskiej. Ponadto we Wronkach działa "Wroniecki Ośrodek Kultury", którego celem jest prowadzenie działalności kulturalnej, upowszechnianie i ochrona kultury. W strukturach WOK-u działają:
Religia.
We Wronkach mieszczą się dwie parafie kościoła rzymskokatolickiego pw.: św. Katarzyny i św. Urszuli Ledóchowskiej.
W mieście działają też Świadkowie Jehowy posiadający salę królestwa.
Sport.
We Wronkach siedzibę miał klub piłkarski Amica Wronki, który występował w rozgrywkach Ekstraklasy w latach 1995–2006. Stadion Amiki Wronki gościł dwa mecze piłkarskiej reprezentacji Polski.
We Wronkach istnieje klub kręglarski Dziewiątka-Amica Wronki.

</doc>
<doc id="177518" url="https://pl.wikipedia.org/wiki?curid=177518" title="Różan">
Różan

Różan – miasto w województwie mazowieckim, w powiecie makowskim, położone na prawym brzegu Narwi, na Mazowszu. Siedziba gminy miejsko-wiejskiej Różan. 
Miasto królewskie Korony Królestwa Polskiego w województwie mazowieckim. Miejsce obrad sejmików ziemskich ziemi różańskiej od XVI wieku do pierwszej połowy XVIII wieku. W latach 1975–1998 miasto administracyjnie należało do woj. ostrołęckiego. Według danych z 31 grudnia 2012 miasto miało 2757 mieszkańców, natomiast gmina miejsko-wiejska Różan liczyła 4548 mieszkańców.
W Różanie funkcjonuje jedyne w Polsce Składowisko Odpadów Promieniotwórczych.
Historia.
Początkowo osada nosiła nazwę Rożan i była wsią książęcą, a być może grodem. Wpływ na rozwój miało położenie nad spławną rzeką. W 1378 r. książę Janusz I Starszy lokował miasto Różan na prawie chełmińskim. Od XV w. miasto było stolicą powiatu różańskiego i ziemi różańskiej, a od XVI w. starostwa grodowego. W 1581 ustanowiono tu skład soli dla całego północnego Mazowsza. Upadek miasta miał miejsce na przełomie XVII i XVIII w, ożywienie nastąpiło w drugiej połowie XIX w. W okresie międzywojennym blisko połowę mieszkańców miasta stanowili Żydzi, w chwili wybuchu II wojny światowej liczba mieszkańców wynosiła 5800. W czasie obrony Różana w 1939 miasto niewiele ucierpiało, skuteczna obrona mostu w dniach 5-8 września została odwołana na skutek sprzecznych rozkazów. Żydowscy mieszkańcy miasta częściowo uciekli, a pozostali zostali z niego wygnani we wrześniu 1939. Jesienią 1944 podczas walk o uchwycenie przez Armię Czerwoną przyczółków na zachodnim brzegu Narwi miasto zostało prawie całkowicie zniszczone, po wojnie stopniowo odbudowane. Powstały wówczas niewielkie zakłady produkcyjne i osiedle mieszkaniowe.
Zabytki.
Zabytkami miasta są: neogotycki kościół parafialny św. Anny, pierwotnie gotycki z XVI wieku i kaplica grobowa rodziny Kossakowskich z 1880. Świątynia jest siedzibą parafii św. Anny. W strukturze kościoła rzymskokatolickiego parafia należy do metropolii białostockiej, diecezji łomżyńskiej, dekanatu Różan.
W mieście znajdują się forty carskiej twierdzy, wzniesionej w początku XX wieku. W jednym z jej fortów znajduje się Krajowe Składowisko Odpadów Promieniotwórczych. Składowisko mieści się na terenie dawnego fortu o powierzchni 3,045 ha.
W 2007 roku "fort nr 1" jako działka nr 106 o powierzchni 2,6840 ha został wystawiony na sprzedaż przez starostę powiatu makowskiego. Fort został wpisany do rejestru zabytków pod nr 5/78/117 w dniu 20.04.1978 r.
Różan w kulturze.
Miasteczku Różan poświęcona jest piosenka Jana Krzysztofa Kelusa pt. "Różan".

</doc>
<doc id="177519" url="https://pl.wikipedia.org/wiki?curid=177519" title="Rymanów">
Rymanów

Rymanów – miasto w województwie podkarpackim, w powiecie krośnieńskim, siedziba gminy miejsko-wiejskiej Rymanów.
Prywatne miasto szlacheckie lokowane w 1376. W XVI w. w województwie ruskim.
Położenie.
Rymanów położony jest w Beskidzie Niskim oraz na terenie Dołów Jasielsko-Sanockich. Teren pomiędzy Rymanowem a Iwoniczem jest nazywany Beskidem Rymanowskim, którego granice wyznacza dolina Jasiołki na zachodzie i Jezioro Sieniawskie na wschodzie. Dookoła Rymanowa wznoszą się wzgórza o wysokości do 615 m n.p.m. (tzw. Wzgórza Rymanowskie), na których działają elektrownie wiatrowe napędzane wiatrami południowymi, od strony Przełęczy Dukielskiej (tzw. „wiatry rymanowskie”).
Przez miasto przepływa rzeka Tabor (która w dolnym biegu nosi nazwę Morwawa, Morawa). W północnej dzielnicy Posadzie Dolnej do rzeki wpada Raczta.
Miasto zajmuje powierzchnię 12,39 km² (1 stycznia 2011).
Historia.
Pierwsze wzmianki odnotują Rymanów miasto jako "Ladisslaulia" (1376), Reymanów (1768).
Założenie miasta na prawie magdeburskim powierzył książę Władysław Opolczyk synowi Nikolasa Reymanna, Mikołajowi Reymanowi w 1376, pod nazwą "Ladisslaulia", prawdopodobnie na cześć księcia Władysława. W I poł. XV wieku rozpoczęto budowę zamku z inicjatywy Dobiesława z Oleśnicy i Sienna, uczestnika bitwy pod Grunwaldem i dowódcy oblężenia Malborka. (O zamku w Rymanowie wspomina ks. Szymon Starowolski). Przez blisko dwa wieki miasto pozostawało w rękach rodziny Sienieńskich, którzy troszczyli się o jego rozwój. Na początku XVI w. Rymanów otrzymał od Aleksandra I Jagiellończyka przywilej organizowania jarmarków i własnych składów. W połowie XVI w. doszło do konfliktu na tle majątkowym między Zbigniewem Sienieńskim a biskupem przemyskim. Obłożony klątwą biskupią Sienieński przeszedł na kalwinizm, a Rymanów na kilkadziesiąt lat stał się lokalnym ośrodkiem reformacji. W 1565 r. miejscowy kościół został przekształcony na zbór kalwiński; wrócił w ręce katolików w 1587 r.
Z końcem XVI w. miasto znalazło się w rękach Stadnickich, którzy przystąpili do rekatolicyzacji. W czerwcu 1624 r. przez okoliczne miejscowości przeszedł oddział Tatarów, paląc i niszcząc osady. W 1674 r. Jan Opaliński, który przejął dobra rymanowskie po Zebrzydowskich, wystawił dokument (dotyczący popostwa w Wołtuszowej) podpisany „dano na zamku moim rymanowskim”. Po śmierci Opalińskiego zamek przeszedł na krótko na własność Jana Samuela Czartoryskiego, który wydał rozporządzenie o odwoływaniu się od wyroków sądu miejskiego do zamku rymanowskiego. Rymanów wielokrotnie padał ofiarą napadów, nie tylko wojsk szwedzkich, czy rosyjskich, ale nawet zbójnickich. Jeden z nich miał miejsce w 1677 r.
Począwszy od XVI wieku miasto posiadało stale rosnącą populację Żydów, którzy zapewne jeszcze w tym samym wieku założyli cmentarz. W XVII wieku została wybudowana synagoga Bejt-ha-kneset. W 1765 r. Żydzi stanowili blisko połowę mieszkańców miasta. W tym czasie Rymanów stał się ważnym ośrodkiem chasydyzmu, szeroko rozpowszechnionego w ówczesnej Galicji. W XIX w. działało dwóch sławnych cadyków: Menachem Mendel i jego uczeń Cwi Hirsch.
W XVII i XVIII w. zamek i dobra rymanowskie powróciły do rodziny Stadnickich – do Franciszka Stadnickiego. W 1702 i w 1704 r. dochoszło do walk ze Szwedami, po których miasto wyludniło się w wyniku zarazy. Najbardziej zniszczyły gród wojska rosyjskie. W latach 1768–1772 mieszkańcy popierali konfederatów barskich, biorąc udział w zjeździe pod Sieniawą koło Rymanowa, na którym zebrało się 6 tys. ochotników.
Do 1772 miasteczko należało do ziemi sanockiej województwa ruskiego, a w czasach zaboru austriackiego – do cyrkułu leskiego, następnie sanockiego. Staraniem Józefa Kantego Ossolińskiego rozpoczęto budowę kościoła parafialnego. W 1839 r. w wyniku pożaru wywołanego przez Żydów, którzy podpalili gospodarcze zabudowanie należące do proboszcza, zniszczeniu uległ kościół (odbudowany został w 1841 r.), niemal całe miasto oraz kilka sąsiednich wsi. W roku 1898 miasteczko miało 3704 mieszkańców, w tym 1889 wyznania rzymskokatolickiego i 1751 mojżeszowego oraz 328 domów. Działały poczta i telegraf oraz gimnazjum żeńskie.
W połowie XIX wieku właścicielkami posiadłości tabularnej w Rymanowie były Józefa Gorczyńska i Zofia Urbańska. Pod koniec XIX wieku właścicielką tabularną dóbr we wsi była Anna hr. Potocka. W 1911 właścicielem tabularnym był Józef Mikołaj Potocki, posiadający 314 ha.
W 1907 roku zostało założone Towarzystwo Gimnastyczne „Sokół” z inicjatywy doktora Ignacego Bieleckiego, który przez cały okres istnienia tej organizacji był jej prezesem. Stowarzyszenie skupiało młodzież i dorosłych z Rymanowa i okolic, i było jednym z najprężniej działających stowarzyszeń Sokoła w województwie lwowskim. Członkowie „Sokoła” brali udział w walkach podczas I wojny światowej, dołączając do legionów generała Hallera.
Po wojnie, w 1923 roku staraniem mieszkańców wybudowano budynek „Sokoła”, który był ośrodkiem życia kulturalnego miasta. Plac pod budynek dał hr. Jan Potocki, a budulec zapewnił Michał Lorenc – rymanowski przedsiębiorca. Towarzystwo Gimnastyczne „Sokół” było najliczniejszą organizacją społeczną w międzywojennym Rymanowie. Zostało zlikwidowane w roku 1949. W 1994 roku w oparciu o tradycje utworzono „Międzyszkolne Stowarzyszenie Sportowe Sokół”, na którego czele stanął Ignacy Bielecki – wnuk założyciela organizacji. W budynku „Sokoła” po wojnie uruchomiono kino „Wyzwolenie”, które później nosiło nazwę „Irys”, a obecnie „Sokół”. W budynku oprócz kina mieści się Regionalna Izba Historyczna gromadząca pamiątki po dawnych mieszkańcach Rymanowa i okolic.
W latach 1934–1938 Rymanów był siedzibą apostolskiego administratora Łemkowszczyzny. 8 września 1939 wkroczyły wojska słowackie. Następnego dnia, 9 września 1939, doszło pod Rymanowem do bitwy ze zmotoryzowanym niemieckim oddziałem z I Dywizji Górskiej. 9 września 1939 Niemcy odeszli na wschód. Miasto zostało przekazane Słowakom. 13 sierpnia 1942 roku wszystkich Żydów zgromadzono na rynku, część wywieziono do obozu w Płaszowie, część do obozu w Bełżcu, a pozostałych do lasu w okolicach Tylawy, na stoku góry Błudna i tego samego dnia rozstrzelano wraz z Żydami z Dukli i Jaślisk – w sumie ok. pół tysiąca osób. Stanisław Dankiewicz kierował oddziałem NSZ (Narodowe Siły Zbrojne). Ruchowi oporu w jesieni 1939 r. przewodniczył Henryk Stankiewicz z Posady Jaćmierskiej. Po spotkaniach por. Stanisława Pieńkowskiego poznaniaka (który został inspektorem Inspektoratu ZWZ Krosno) z Michałem Rajchlem powołano Placówkę ZWZ (AK) „Róża” (z komendantem ppor. Mieczysławem Białasem), wchodzącego w skład I Batalionu Obwodu ZWZ AK Krosno OP-15.
W latach 1975–1998 miasto leżało w woj. krośnieńskim.
Toponimia.
Pierwsze wzmianki odnotują Rymanów miasto jako "Ladisslaulia" (1376), "Laslaw" (1413), "Rymanów" (1415), "Rimanow" (1423), "Rymanow" (1433), "Rimanowo" (1485), "Rymandur" (jidysz, XIX w.), "Rymanów" (1863). Założenie miasta na prawie magdeburskim powierzył książę Władysław Opolczyk synowi Nikolasa Reymanna, Mikołajowi Reymanowi w 1376, pod nazwą "Ladisslaulia", prawdopodobnie na cześć księcia Władysława. Bp. Wacław Hieronim Sierakowski i bp Jerzy Albrecht Denhoff (w 1701), w czasie wizytacji odnotowali, że w XIV w. istniała pierwotnie osada "de Lassel", "Laslaw" założona przez Sobiesława Oleśnickiego.
Archeologia.
Rymanów i okolice zamieszkiwane były od czasów neolitu. Potwierdzają to znaleziska z tego okresu w postaci półfabrykatów, narzędzi krzemiennych, znalezione na polach między Rymanowem a Iwoniczem. Są pozostałości osad z okresu kultury łużyckiej. Wzgórze nad rzeką Tabor, na którym położone jest miasto, na szlaku do Lwowa było dogodne do umiejscowienia obronnego grodu.
Infrastruktura i transport.
Przez Rymanów przebiega droga krajowa nr 28 (Zator – Medyka).
W okolicy Rymanowa na przełomie 2012/2013 roku została wybudowana farma wiatrowa o mocy 26 MW między miejscowościami Klimkówka, Ladzin, Wróblik Szlachecki, Wróblik Królewski składająca się z 13 elektrowni wiatrowych, każda o mocy 2.05 MW, wysokość wieży 100 m, długość skrzydła 45,2 m, rozpiętość wirnika 92.5 m.
Demografia.
Miasto ma 3729 mieszkańców (30 czerwca 2013).
Turystyka.
Szlaki piesze:
Szlaki rowerowe:
Sport i rekreacja.
Kluby sportowe:
Współpraca międzynarodowa.
Miasta i gminy partnerskie: Nowowołyńsk

</doc>
<doc id="177520" url="https://pl.wikipedia.org/wiki?curid=177520" title="Sędziszów">
Sędziszów

Sędziszów – miasto w woj. świętokrzyskim, w powiecie jędrzejowskim, nad Mierzawą. Jest siedzibą miejsko-wiejskiej gminy Sędziszów. W latach 1975–1998 miasto administracyjnie należało do woj. kieleckiego.
W mieście swoją siedzibę ma od 1974 roku Fabryka Kotłów Sefako, produkująca kotły energetyczne. Zajmuje teren sędziszowskiej podstrefy Specjalnej Strefy Ekonomicznej „Starachowice”.
Informacje statystyczne.
Według danych z 31 grudnia 2010 r. miasto zajmowało powierzchnię 7,92 km² i liczyło 6639 mieszkańców, z czego liczba mężczyzn wynosiła 3317 osób (50%), zaś kobiet – 3322 (50%). Gęstość zaludnienia wynosiła 838 osób/km².
Historia.
Sędziszów to dawna siedziba Jastrzębców – rycerzy Konrada mazowieckiego. Miejscowość istnieje od 700 lat, jej początki sięgają XIII w. Jest jedną ze starszych miejscowości województwa świętokrzyskiego. Aż do II wojny światowej Sędziszów był własnością szlachecką. Pierwszym właścicielem był Stanczko de Sędziszów, a ostatnim była rodzina Kamińskich, do dzisiaj żyją jej spadkobiercy. Dobra sędziszowskie są dzisiaj własnością Agencji Nieruchomości Rolnych Skarbu Państwa.
Kolejni właściciele Sędziszowa:
W XV wieku w Sędziszowie znajdował się drewniany kościół pw. św. św. Piotra i Pawła. Po pożarze wybudowano nowy drewniany kościół. Budowę murowanego kościoła rozpoczęto w 1771 r. W 1902 r. po zawaleniu się stropu, kościół był odbudowywany, wówczas wzniesiono część otaczających go murów. W 1904 kościół został uszkodzony przez pożar. Kościół odbudowano i poddano konserwacji w 1914 r. W latach 1970–1975 dokonano zabiegów konserwatorskich.
Na początku 1880 r. rozpoczęto budowę linii kolejowej. W 1885 r. otwarto stację kolejową i parowozownię. W latach powstawania linii kolejowej centrum wsi mieściło się w rynku, w okolicy kościoła Świętego Piotra i Pawła. Dopiero na początku XX w. centrum wsi przesunęło się w pobliże stacji kolejowej. Zaczęły tam powstawać sklepy i warsztaty rzemieślnicze. Budowano domy dla kolejarzy. Sędziszów stawał się osadą kolejarską.
W 1940 r. Niemcy rozbudowali stację Sędziszów, w krótkim czasie stała się ona wielkim przedsiębiorstwem. Wybudowano 12 piętrowych bloków, dla pracowników. Budynki utworzyły osiedle, znane dziś jako Osiedle Drewniane (obecnie pozostało już tylko pięć bloków). Po odejściu Niemców rozwój węzła kolejowego uległ zahamowaniu, Sędziszów pozostał jednak jedną z ważniejszych stacji kolejowych.
To, że Sędziszów stał się węzłem kolejowym, miało duże znaczenie dla ruchu oporu. Sędziszów stał się stacją etapową dla wojsk niemieckich. Tutaj obserwowano ruchy wojsk niemieckich. Dużą rolę w akcjach ruchu oporu odgrywali kolejarze. Byli oni kurierami, wykonywali zadania wywiadowcze i sabotażowe.
Pierwsza organizacja konspiracyjna powstała w 1940. Był to zalążek placówki „Dwór” ZWZ, który objął swym działaniem teren gminy Sędziszów. Wchodził w skład jędrzejowskiego obwodu „Proso” ZWZ-AK. W wyniku rejonizacji struktury Armii Krajowej w 1943 utworzono podobwód „Niwa” Sędziszów. W jego skład wchodziły 3 placówki „Nałęczów” Nagłowice, „Dwór” Sędziszów i „Miedza” Mstyczów. W 1944 podczas trwania akcji „Burza” podobwód „Niwa” był bazą mobilizacyjną II batalionu jędrzejowskiego Pułku Piechoty wchodzącego w skład Kieleckiej Brygady AK.
W odpowiedzi na działania ruchu oporu Niemcy przeprowadzali akcje pacyfikacyjne. Jedną z większych była akcja przeprowadzona w nocy z 10 na 11 marca 1944. Wzmocnione oddziały żandarmerii i Bahnschutzu otoczyły stację kolejową i polskie osiedle kolejarskie. Przystąpiono do rewizji i aresztowań. Aresztowano kilkadziesiąt osób a wielu stracono.
W kwietniu 1944 na terenie pododdziału „Niwa” powstał oddział partyzancki. W składzie znaleźli się żołnierze Armii Krajowej z Sędziszowa i okolic oraz ukrywający się żołnierze AK z Jędrzejowa tzw. „spaleni”. Od tych drugich Oddział przyjął swą nazwę. W „Spalonych” służyło 88 żołnierzy, w tym 2 oficerów, 3 podchorążych i 28 podoficerów.
17 sierpnia 1944 przeprowadzona została pacyfikacja wsi Swaryszów, rozstrzelano 35 osób w tym 29 z AK.
Na terenie gminy Sędziszów sporadycznie działały także Bataliony Chłopskie i AL.
W latach pięćdziesiątych XX w. zaczęto rozbudowywać stację. Wybudowano przychodnię kolejową, z myślą o pracownikach i ich rodzinach. Powstał tartak w Tarni (obecnie Zakład Przemysłu Drzewnego Tarnia, unowocześniony w 1995 r.) oraz 3 młyny (motorowy i dwa wodne). Działały spółdzielnie spożywcze, pożyczkowa, drobne zakłady handlowo usługowe, sklepy, apteka, punkty gastronomiczne.
W latach powojennych istniała w Sędziszowie siedmioklasowa szkoła powszechna, przedszkole i biblioteka. Potem powstała trzyletnia Zasadnicza Szkoła Kolejowa, mieściła się w poniemieckim budynku naprzeciw dworca kolejowego.
W latach 70. XX w. wybudowano Fabrykę Kotłów Sefako. Stała się ona jednym z największych zakładów województwa kieleckiego. Rozpoczęto budowę czteropiętrowych bloków dla pracowników fabryki. Powstały dwa osiedla – Na Skarpie i Sady.
Zwiększała się liczba ludności. Rozbudowano Szkołę Podstawową nr 1, powstała Szkołę Podstawową nr 2. Szkoła zawodowa została przeniesiona w sąsiedztwo fabryki, powstał Zespół Szkół Zawodowych i Technikum. W II połowie lat 70. XX wieku rozpoczęto budowę Linii Hutniczo-Siarkowej i stację przeładunkową.
W latach 80. XX wieku powstała parafia pod wezwaniem św. Brata Alberta. Pod koniec lat 80. Sędziszów był już dużą osadą, posiadał wiele cech miejskich. Radni Gminnej Rady Narodowej rozpoczęli starania aby Sędziszów stał się miastem. 14 lutego 1990 r. nastąpiło uroczyste nadanie praw miejskich. Jedną z pierwszych decyzji Rady Miejskiej było utworzenie w Sędziszowie Liceum Ogólnokształcącego. Pierwszego września 1991 r. do liceum przyjęto pierwszych uczniów, w maju 1995 r. miała miejsce pierwsza matura.
Na początku lat 90. powstał Miejsko-Gminny Ośrodek Pomocy Społecznej. W tym samym okresie rozpoczął się proces budowy nowoczesnej sieci telefonicznej. W II połowie lat 90. XX wieku w budynku dawnego przedszkola PKP gmina utworzyła Dom Samopomocy i Stację Caritas diecezji kieleckiej.
W 2007 całkowicie odnowiono i rozbudowano miejscowy stadion piłki nożnej (klub Unia Sędziszów), wybudowano boisko do siatkówki, piłki plażowej, tenisa ziemnego, piłki ręcznej, skatepark oraz oczyszczono pobliski zbiornik wodny tworząc w ten sposób atrakcyjne miejsce do spędzania wolnego czasu dla mieszkańców - Bazę Turystyczno-Sportowo-Rekreacyjną (TKR)
Zabytki.
Kościół pw. Świętego Piotra i Pawła.
Kościół oraz dwie dzwonnice z XIX w. zostały wpisane do rejestru zabytków nieruchomych (nr rej.: A.139/1-2 z 14.02.1976).
Gospodarka.
W Sędziszowie działa od 1974 Fabryka Kotłów Sefako – jeden z największych producentów kotłów energetycznych w Polsce.
W miejscowości działało "Państwowe Gospodarstwo Rolne Sędziszów".

</doc>
<doc id="177521" url="https://pl.wikipedia.org/wiki?curid=177521" title="Skórcz">
Skórcz

Skórcz (niem. "Skurz") – miasto w północnej Polsce, w województwie pomorskim, w powiecie starogardzkim, położone na północno-wschodniej granicy Borów Tucholskich, na Kociewiu.
Wieś królewska w starostwie osieckim w powiecie nowskim województwa pomorskiego w II połowie XVI wieku. W latach 1975–1998 miasto administracyjnie należało do województwa gdańskiego. Miasto położone na trasie dwóch (obecnie zawieszonych) linii kolejowych: nr 218 (Szlachta - Myślice) i nr 243 (Skórcz - Starogard Gdański). 
Według danych z 1 stycznia 2018 Skórcz liczył 3 609 mieszkańców.
Struktura powierzchni.
Według danych z roku 2002 Skórcz ma obszar 3,67 km², w tym:
Miasto stanowi 0,27% powierzchni powiatu.
Historia.
Historycznymi wariantami nazewniczymi miasta były kolejno: "Schorcz", "Scoricz", "Schoritz", "Schorczk", "Skorcz", "Skorczke", "Skurcz" i "Skorć".
W XIV w. powstał gotycki kościół w Skórczu. W czasie wojny trzynastoletniej w 1458 w bitwie pod Skórczem Polacy odnieśli zwycięstwo nad Krzyżakami. Za czasów I Rzeczypospolitej Skórcz był wsią królewską w starostwie osieckim w powiecie nowskim w województwie pomorskim Korony Polskiej. Po I rozbiorze Polski w zaborze pruskim. W 1866 w Skórczu powstał pierwszy na Pomorzu Gdańskim polski Bank Ludowy. Skórcz powrócił do Polski po odzyskaniu niepodległości, w 1920, kiedy do miasta wkroczyły wojska gen. Józefa Hallera.
Skórcz otrzymał w roku 1929 miejskie uprawnienia finansowe, a w roku 1934 prawa miejskie. W czasie II wojny światowej miasto było okupowane przez Niemcy. Skórcz został wyzwolony spod okupacji hitlerowskiej z 3 na 4 marca 1945 r. przez oddziały 108 korpusu armijnego 46 dywizji piechoty i jednostki 105 korpusu armijnego ze składu 65 armii 2 Frontu Białoruskiego.
W 1992 r. utworzono samodzielną gminę miejską Skórcz poprzez wyłączenie obszaru miasta z dotychczasowej gminy miejsko-wiejskiej.
Demografia.
Dane z 30 czerwca 2004:
Według danych z 30 czerwca 2009 r. miasto miało 3564 mieszkańców.
Zabytki i miejsca pamięci.
Według rejestru zabytków NID na listę zabytków wpisane są:
Głównym zabytkiem miasta jest gotycki kościół Wszystkich Świętych, wzniesiony w XIV w. Ponadto znajdują się tu zabytkowe domy i kamienice.
W maju 2010 roku w Skórczu odsłonięto pierwszy w Polsce pomnik Lecha Kaczyńskiego. Na terenie miasta znajduje się także tablica upamiętniająca miejsce hitlerowskiego obozu pracy dla mieszkańców Skórcza i okolic, tablica upamiętniająca mord 76 kobiet narodowości żydowskiej w lutym 1945 roku, pomnik upamiętniający strajk szkolny na Kociewiu z 1906 roku i inne.
Sąsiednie gminy.
Osiek, Skórcz (gmina wiejska)

</doc>
<doc id="177522" url="https://pl.wikipedia.org/wiki?curid=177522" title="Stara Zagora">
Stara Zagora

Stara Zagora (bułg. Стара Загора) – miasto w środkowej Bułgarii, stolica obwodu Stara Zagora, u południowo-wschodniego podnóża Srednej Gory (Antybałkan).
Geografia.
W rejonie rosną rzadko spotykane w Bułgarii egzotyczne drzewa magnolii, cedry, figi, laury, granaty, migdały, rajskie jabłonie. Średnia roczna temperatura wynosi 12,5 °C ze średnią sumą opadów 650 mm. W północno-zachodniej części Starej Zagory znajdują się Starozagorskie Mineralne Banie, które od 1967 roku uznane zostały za narodowy kurort sanatoryjny. Czternaście kilometrów na północ od miasta znajduje się jeszcze jeden kurort, w miejscowości Jagoda.
Historia.
Stara Zagora jest jednym z najstarszych miast w Bułgarii oraz w południowo-wschodniej Europie. Dowodem tego, jest osiem różnych nazw miasta: Beroe, Avgusta Trajana, Irinopolis, Boruj, Vereja, Eski Zaara, Żeleznik, Stara Zagora. Dzisiejsze miasto zostało założone przez Traków pod nazwą Beroe w V- VI wieku przed nasza erą. Stara Zagora była wielokrotnie palona i niszczona przez wojska tureckie, a następnie odbudowywana. w 1 połowie XIX wieku jeden z ośrodków odrodzenia narodowego Bułgarii.
Urbanistyka.
Stara Zagora jest wzorowana na typowym, nowoczesnym, turystycznym mieście w Europie. W centrum jest bardzo dużo kawiarni, restauracji, oraz hoteli (m.in. Hotel Vereja). Nie brakuje również barów, klubów nocnych i dyskotek. Na północy rozciąga się Park Ajazmo, w którym są długie alejki, prowadzące do Zoo. Na zachód od Parku Ajazmo jest wioska Romów o nazwie „Łozenec”, cechująca się małymi domkami z czerwonymi dachami. Po mieście kursują autobusy miejskie firmy Ikarus, a także trolejbusy. Miasto charakteryzuje się prostymi ulicami, jako jedyne w całej Bułgarii, co można zobaczyć na planie miasta – charakterystyczną „kratkę” ulic, bez krętych dróg.
Gospodarka.
Miasto jest przemysłowo-handlowym ośrodkiem regionu w uprawie pszenicy, słonecznika, winorośli. Występuje tu przemysł spożywczy (młynarski, olejarski, spirytusowy, tytoniowy, winiarstwo, przetwórstwo owocowo-warzywne), włókienniczy (wełniany i bawełniany), chemiczny i maszynowy (maszyny i urządzenia dla przemysłu spożywczego i włókienniczego).

</doc>
<doc id="177523" url="https://pl.wikipedia.org/wiki?curid=177523" title="Rajgród">
Rajgród

Rajgród – miasto w województwie podlaskim, w powiecie grajewskim, położone nad Jeziorem Rajgrodzkim. Siedziba gminy miejsko-wiejskiej Rajgród.
Początkowo Rajgród stanowił część Jaćwieży, następnie zaś należał do ziemi wiskiej, stanowiącej część Mazowsza, po czym został włączony do Podlasia jako część ziemi bielskiej. Miasto królewskie starostwa rajgrodzkiego w ziemi bielskiej województwa podlaskiego w 1795 roku. W latach 1975–1998 miasto administracyjnie należało do woj. łomżyńskiego. W Rajgrodzie działa Ochotnicza Straż Pożarna.
Przez miasto przebiega droga krajowa nr 61.
Według danych z 1 stycznia 2018 Rajgród liczył 1 571 mieszkańców.
Jezioro Rajgrodzkie.
Na Pojezierzu Rajgrodzkim występują liczne jeziora, z których największe – Rajgrodzkie stanowi oś regionu. Jezioro Rajgrodzkie to rynnowe jezioro przepływowe rzeki Legi (Jegrzni) o powierzchni 1514 ha (18 w Polsce pod względem powierzchni), w tym powierzchnia wysp wynosi 11,1 ha, długość maksymalna osiąga 12 050 m, zaś maksymalna szerokość 1900 m, głębokość maksymalna – 52 m (20 lokata w kraju), podczas gdy głębokość średnia wynosi 9,4 m, objętość Jeziora Rajgrodzkiego wynosi 142 623 tys. m³ i pod tym względem jest 14 w Polsce. Linia brzegowa jest dobrze rozwinięta z licznymi zatokami, półwyspami, cyplami, o długości 56 000 m. Jezioro Rajgrodzkie ma charakterystyczny kształt. Składa się ono ze zbiornika głównego i czterech wydłużonych ramion (zatok). Zatoki północne nazywane są jeziorami: Przepiórka (północno-wschodnia) i Stackie (północno-zachodnia). Zatoka południowa nosi nazwę Zatoki Czarnowiejskiej. Zbiornik główny i zatoka wschodnia, nad którą leży Rajgród, to Jezioro Rajgrodzkie.
Liczne ośrodki turystyczno-wypoczynkowe.
Historia.
Pierwsze ślady działalności ludzkiej w rejonie Rajgrodu pochodzą z około 9000–7000 roku p.n.e. Nad jeziorem Dręstwo znaleziono szkielety ludzi kromaniońskich. W średniowieczu na wyspie, gdzie wznosiło się wzgórze, Jaćwingowie założyli osadę Raj, która była siedzibą plemienia jaćwieskiego – Zlinców. Leżała ona szlaku handlowym wiodącym z Mazowsza w głąb ziem jaćwieskich.
Pod koniec 1358 roku ziemia wiska (a w tym teren Rajgrodu), należąca do księstwa płockiego, znalazła się pod bezpośrednim zarządem króla Kazimierza Wielkiego, kiedy to upłynęły trzy lata, na które Siemowit III otrzymał Wiznę i Zakroczym w zarząd od Kazimierza Wielkiego (odpowiedni dokument książę Siemowit wystawił 27 XII 1355 r.). Według Wiganda z Marburga w 1360 roku król Kazimierz Wielki nakazał kasztelanowi wiskiemu budowę w Rajgrodzie zamku Rongart, który być może nie został ukończony z powodu zniszczenia go w trakcie budowy przez Krzyżaków. Pierwsza pewna wzmianka o Rajgrodzie pochodzi z 1429 roku z aktu sprzedaży przez Mikołaja z Rajgrodu dóbr w ziemi wiskiej jego bratu – Janowi. Niedługo przed 1445 rokiem w miejscu Rajgrodu założono gród i utworzono z niego ośrodek handlu drewnem, którego pierwszymi mieszkańcami byli bartnicy i rybacy z Goniądza. Na mocy pokoju w Melnie w 1422 roku gród przeszedł z Mazowsza do Wielkiego Księstwa Litewskiego. Pierwszym źródłowo poświadczonym plebanem w Rajgrodzie był w 1485 r. ksiądz Adam Szczuka, poprzednio wikary wąsoski.
Około 1505 roku tereny te król Aleksander Jagiellończyk nadał Michałowi Glińskiemu, a w 1509 król Zygmunt I Stary nadał dobra rajgrodzkie i goniądzkie wojewodzie Mikołajowi Radziwiłłowi, co stało się początkiem istnienia na tym terenie tzw. „państwa Radziwłłów”. W tym okresie Rajgród jest uznawany za przynależny do ziemi bielskiej. W 1519 r. Mikołaj Radziwiłł na prośbę plebana Stanisława Wilka wydał nowy przywilej fundacyjny dla kościoła w Rajgrodzie, ponieważ stary został zagubiony. W 1520 r. miał miejsce najazd Krzyżaków, którzy poważnie zniszczyli zabudowę miasta. W 1529 roku z inicjatywy królowej Bony został wydany wyrok królewski „uwalniający” szlachtę rajgrodzką i goniądzką spod władzy Radziwiłłów.
W 1566 r. nastąpiła nowa lokacja miasta, prawa miejskie Rajgród otrzymał w 1568 roku od wojewodziny Anny z Radziwiłłów Kiszczyny. Po unii lubelskiej w 1569 roku włączono go wraz z całym województwem podlaskim do Korony Królestwa Polskiego. W 1570 roku Anna Kiszczyna zapisała dobra rajgrodzkie i goniądzkie królowi Zygmuntowi Augustowi, w związku z czym Rajgród stał się miastem królewskim i siedzibą starosty, którym został Marcin Dulski. Około 1602 roku w zachodniej części wzgórza zamkowego wzniesiono „dwór wielki”, w którym prawdopodobnie mieściła się siedziba i urząd starosty. Budynek ten istniał do około połowy XVII wieku, a jego fundamenty były widoczne jeszcze w końcu XIX wieku. Starostą rajgrodzkim w latach ok. 1634 – 1665 był Jan Berk, który ten urząd sprawował z nominacji Władysława IV. W 1655 najazd wojsk szwedzkich zakończył okres pomyślnego rozwoju. W 1679 roku król Jan III Sobieski potwierdził prawa miejskie magdeburskie i jego przywileje. W XVIII wieku jest wzmiankowana szkoła w Rajgrodzie, a w 1764 roku rozpoczęto budować nowy kościół.
W czasie insurekcji kościuszkowskiej mieszczanie i okoliczna szlachta 10 lipca 1794 roku poniosła porażkę w starciu z wojskami pruskimi. Po III rozbiorze Polski miasto zagarnęło Królestwo Prus i włączyło do Prus Nowowschodnich, a po Traktacie w Tylży w 1807 roku objęło je Księstwo Warszawskie. Od 1815 część Królestwo Kongresowego. W czasie powstania listopadowego w dniu 29 maja 1831 r. pod Rajgrodem odbyła się zwycięska bitwa wojsk polskich pod dowództwem gen. Antoniego Giełguda z Rosjanami. W szarży ułanów poznańskich poległ mjr Franciszek Mycielski. W 1863 roku na Górze Rykowej pod Rajgrodem stracono powstańca Narzymskiego. W 1863 roku miasto utraciło prawa miejskie, które przywrócono w 1924 roku po odzyskaniu niepodległości. W latach 1870–1923 siedziba gminy Rajgród. W 1937 roku rozpoczęto budowę nowej szkoły.
W 1807 roku leśniczym w leśnictwie Rajgród zostaje Józef Sienkiewicz – dziadek Henryka Sienkiewicza, a 30 czerwca 1813 roku we wsi Woźnawieś urodził się jego ojciec Józef Paweł Ksawery.
W okresie międzywojennym stacjonowała tu placówka Straży Celnej „Okoniówek” i placówka Straży Celnej „Rajgród”. W 1921 mieszkało tu 2291 osób. W 1929 istniał w mieście kościół katolicki oraz synagoga. Budynek bożnicy był drewniany. Obecnie nie istnieje.
W 1941 roku w Rajgrodzie doszło do pogromu miejscowych Żydów. W wyniku zbiorowych egzekucji, w których brali udział niektórzy Polacy zginęło około 100 osób.
W latach 1941–1944 Rajgród znajdował się w granicach Bezirk Bialystok.
W lipcu 1941 Niemcy utworzyli tam getto dla ludności żydowskiej. Przybywało w nim ok. 1200 Żydów z Rajgrodu i okolicznych miejscowości. Zostało ono zlikwidowane 2 listopada 1942, a jego mieszkańcy wywiezieni do obozu przejściowego w Boguszach.

</doc>
<doc id="177524" url="https://pl.wikipedia.org/wiki?curid=177524" title="Wierchnieudyńsk">
Wierchnieudyńsk



</doc>
<doc id="177525" url="https://pl.wikipedia.org/wiki?curid=177525" title="(1620) Geographos">
(1620) Geographos

(1620) Geographos – planetoida z grupy Apollo należąca do obiektów NEO i PHA.
Odkrycie.
(1620) Geographos została odkryta 14 września 1951 w Obserwatorium Palomar przez Alberta Wilsona i Rudolpha Minkowskiego. Nazwa planetoidy pochodzi od National Geographic Society. Przed jej nadaniem planetoida nosiła oznaczenie tymczasowe (1620) 1951 RA. 
Orbita.
(1620) Geographos jest asteroidą przecinającą orbitę Marsa i Ziemi, należącą do grupy Apollo. Krąży wokół Słońca w średniej odległości 1,24 au. w czasie 1 roku i 142 dni po trajektorii o mimośrodzie 0,33.
Właściwości fizyczne i badania planetoidy.
W 1994 podczas najbliższego w ciągu ostatnich dwóch wieków przelotu asteroidy obok naszej planety, prowadzone były jej radarowe obserwacje przez sieć radioteleskopów z Deep Space Network w Goldstone w Kalifornii. Powstałe obrazy pokazały, że (1620) Geographos jest jednym z najbardziej wydłużonych obiektów w Układzie Słonecznym, mierzy 5,1×1,8 km. Jest ona planetoidą typu S, znaczy to, że ma wyższe albedo i składa się ze związków niklu, żelaza, magnezu i krzemu.
(1620) Geographos miała zostać zbadana przez misję Clementine, jednakże źle funkcjonujący silnik sterujący uniemożliwił dotarcie do asteroidy.

</doc>
<doc id="177526" url="https://pl.wikipedia.org/wiki?curid=177526" title="Wyspa Aleksandra">
Wyspa Aleksandra

Wyspa Aleksandra (, ; ; ) (dawniej Ziemia Aleksandra I) – górzysta wyspa na Morzu Bellingshausena u zachodnich wybrzeży Półwyspu Antarktycznego.
Nazwa.
Nazwana przez wyprawę Bellingshausena (1819–1821) "Ziemią Aleksandra I" na cześć panującego wówczas cara Aleksandra I (1777–1825).
Geografia.
Wyspa Aleksandra leży na Morzu Bellingshausena u zachodnich wybrzeży Półwyspu Antarktycznego. Od kontynentu oddziela ją Zatoka Małgorzaty i Cieśnina Jerzego VI. Cieśninę Jerzego VI wypełnia lód – Lodowiec Szelfowy Jerzego VI, tworząc połączenie między wyspą a Ziemią Palmera na Półwyspie Antarktycznym. 
Wyspa jest największą wyspą antarktyczną – ma ok. 368 km długości na osi północ-południe, 80 km szerokości na północy i 241 km szerokości na południu, i zajmuje 49 tys. km². Jest to druga największa bezludna wyspa na świecie po Devon Island w Archipelagu Arktycznym.
Jej południowo-zachodni kraniec tworzy wydatny półwysep Beethovena. Na wschodzie wyspy znajduje się Ronne Entrance – południowo-zachodnie wejście do cieśniny Jerzego VI, a na zachodzie Zatoka Małgorzaty. Między Wyspą Aleksandra a wyspami Charcota i Latady Island leży cieśnina Wilkins Sound, którą wypełnia Lodowiec Szelfowy Wilkinsa. 
Wyspa jest zbudowana z magmowych skał głębinowych, metamorficznych oraz wulkanicznych. Ma charakter górzysty – znajduje się tu kilka pasm górskich, m.in. Havre Mountains, Rouen Mountains, Sofia University Mountains, Lassus Mountains, Colbert Mountains, Walton Mountains i Douglas Range. Najwyższym szczytem jest Mount Stephenson w Douglas Range wznoszący się na 2987 m n.p.m. 
Wyspę pokryta jest lodem, a jej szata roślinna jest bardzo skąpa. Na wyspie znajduje się jezioro podlodowcowe Hodgson Lake. 
Ochrona przyrody.
Znajdująca się po wschodniej oaza antarktyczna obejmująca Ablation Valley i Ganymede Heights została uznana za 
Szczególnie Chroniony Obszar Antarktyki (ang. "Antarctic Specially Protected Area", ASPA) – ASPA 147 "Ablation Valley and Ganymede Heights, Alexander Island".
Historia.
Wyspa została odkryta przez Fabiana von Bellingshausena (1778–1852) 27 stycznia 1821 roku. W lutym 1832 roku została ponownie dostrzeżona przez Johna Biscoe (1794–1843), a następnie przez Carla Juliusa Evensena (1851–1937) (listopad 1893), Adriena de Gerlache (1866–1934) (luty 1898), Jeana-Baptiste Charcota (1867–1936). Do grudnia 1940 roku sądzono, że jest ona częścią Antarktydy – jej wyspiarski charakter potwierdziła wówczas ostatecznie wyprawa na saniach Finna Ronnego (1899–1980) i Carla Eklunda (1909–1962). Okazało się, że wyspa była połączona z kontynentem lodowcem szelfowym o szerokości ok. 30 km. 
Region został sfotografowany z powietrza podczas amerykańskiej Operacji Highjump (1946–1947) i ekspedycji badawczej na tereny wybrzeża Morza Weddella (ang. "Ronne Antarctic Research Expedition" (RARE)) w latach 1947–1948. Na podstawie tych zdjęć lotniczych oraz badań terenowych w latach 1948–1950 Falkland Islands Dependencies Survey (FIDS) sporządziła w 1959 roku pierwszą kompletną mapę wyspy. 
W lutym 1961 roku po wschodniej stronie wyspy wybudowano brytyjską bazę Fossil Bluff, obecnie wykorzystywaną w sezonie letnim.
Polityka.
Wyspa, podobnie jak Półwysep Antarktyczny, jest terytorium spornym, aż trzy państwa Wielka Brytania (od 1908 roku), Chile (1940) i Argentyna (1942) uważają, że wyspa należy do nich. Wraz z podpisaniem Układu Antarktycznego roszczenia te zostały „zamrożone”. 

</doc>
<doc id="177527" url="https://pl.wikipedia.org/wiki?curid=177527" title="Geographos">
Geographos



</doc>
<doc id="177528" url="https://pl.wikipedia.org/wiki?curid=177528" title="Alexander Island">
Alexander Island



</doc>
<doc id="177530" url="https://pl.wikipedia.org/wiki?curid=177530" title="Uda (dopływ Selengi)">
Uda (dopływ Selengi)

Uda (ros. Уда́) – rzeka w Buriacji, we wschodniej Syberii, dopływ Selengi – wpada do niej w pobliżu miasta Ułan Ude. Długość 467 km.

</doc>
<doc id="177531" url="https://pl.wikipedia.org/wiki?curid=177531" title="Maria Katarzyna Gieysztor">
Maria Katarzyna Gieysztor

Maria Katarzyna Gieysztor (ur. 25 listopada 1869 w Szałtupiach koło Suwałk, zm. w czerwcu 1948 w powiecie nyskim) – polska działaczka społeczna, nauczycielka.
Życiorys.
Była córką Emila i Jadwigi z Szusztów. Po ukończeniu (z wyróżnieniem) pensji Z. Czarnockiej w Warszawie pracowała od 1887 jako nauczycielka. Lata 1901–1909 spędziła na Suwalszczyźnie, gdzie była jedną z organizatorek Nadniemeńskiego Koła Ziemianek. Od 1909 uczestniczyła w działalności niepodległościowej w Warszawie; od 1913 w szeregach Polskiej Drużyny Strzeleckiej, w latach 1914–1918 w Polskiej Organizacji Wojskowej (była komendantką Oddziału Żeńskiego, pseud. Mirska).
W niepodległej Polsce kontynuowała działalność pedagogiczną i społeczną, była instruktorką oświatową, inicjatorką powstania i wieloletnią kierowniczką instytucji pomocy ociemniałym „Latarnia”; była również zatrudniona jako sekretarka w redakcji biuletynu Głównego Urzędu Statystycznego „Wiadomości Statystyczne”. W czasie II wojny światowej należała do AK.
Była odznaczona m.in. Krzyżem Walecznych i Złotym Krzyżem Zasługi.

</doc>
<doc id="177532" url="https://pl.wikipedia.org/wiki?curid=177532" title="Selenga">
Selenga

Selenga (t. "Selenge-mörön"; mong. Сэлэнгэ, ros. Селенга) – rzeka w Mongolii i Rosji. Długość – 1024 km (593 km w Mongolii), powierzchnia zlewni – 447 tys. km². 
Selenga powstaje z połączenia rzek Ider gol (wypływająca z Gór Changajskich) i Delger mörön (wypływa na zachód od jeziora Chubsuguł), uchodzi deltą o powierzchni ok. 700 km² do jeziora Bajkał.
Główne dopływy:
Rzeka jest przez 5 miesięcy w roku zamarznięta. Żeglowna na większości biegu – 870 km (od ujścia Orchonu), co przez pewien czas miało znaczenie dla mongolskiej i rosyjskiej gospodarki.
Nad Selengą położone jest tylko jedno miasto – stolica rosyjskiej republiki Buriacji Ułan Ude.

</doc>
<doc id="177533" url="https://pl.wikipedia.org/wiki?curid=177533" title="Mong.">
Mong.



</doc>
<doc id="177534" url="https://pl.wikipedia.org/wiki?curid=177534" title="Merian C. Cooper">
Merian C. Cooper

Merian Caldwell Cooper (ur. 24 października 1893 w Jacksonville, zm. 21 kwietnia 1973 w San Diego) – amerykański filmowiec, reżyser i scenarzysta, a także generał brygadier Armii Stanów Zjednoczonych oraz podpułkownik pilot Wojska Polskiego, służący w lotnictwie polskim w latach 1919–1920 podczas wojny polsko-bolszewickiej, organizator Eskadry Kościuszkowskiej, ojciec Macieja Słomczyńskiego, kawaler Orderu Virtuti Militari. Najpopularniejszym jego filmem był "King Kong" z 1933.
Życiorys.
Dzieciństwo i młodość.
Urodził się w 1893 w Jacksonville, w stanie Floryda, Stany Zjednoczone. Próbował studiować w Akademii Marynarki Wojennej, lecz porzucił naukę i podjął pracę jako dziennikarz. Poszukując przygód, po wybuchu I wojny światowej, w 1916 wstąpił do amerykańskiej Gwardii Narodowej i uczestniczył w poszukiwaniach Pancho Villi na pograniczu z Meksykiem. Chcąc zostać lotnikiem, ukończył w 1917 szkołę pilotażu w Nowym Jorku, po czym wstąpił do Amerykańskiego Korpusu Ekspedycyjnego wysłanego na wojnę do Europy. Jesienią 1918 pilotując samolot rozpoznawczy został zestrzelony nad Niemcami, lądował przymusowo, doznał poparzeń i dostał się do niewoli.
Wojna polsko-bolszewicka.
Po zawieszeniu broni 11 listopada 1918 powrócił do Francji, po czym przyjechał do Polski w lutym 1919 w ramach misji ARA (American Relief Administration), która pod kierunkiem Herberta Hoovera niosła pomoc humanitarną zniszczonej Europie. Cooper przydzielony został do misji żywnościowej we Lwowie i włączył się do akcji humanitarnej. Tu poznał gen. Tadeusza Rozwadowskiego, z którym rozmawiał o sensie użycia lotnictwa polskiego na kresach. Cooper miał pewne związki z Polską, gdyż jego prapradziad pułkownik John Cooper walczył w bitwie pod Savannah u boku Kazimierza Pułaskiego i uważał go za przyjaciela. Pamięć o tym przekazywana z pokolenia na pokolenie spowodowała, że Merian Cooper postanowił spłacić Polsce dług wdzięczności. Pisał, że w rodzinie traktowano to jako nakaz. Podczas pobytu w Paryżu zgłosił się do szefa polskiej misji wojskowej generała Tadeusza Rozwadowskiego, któremu zaoferował gotowość służenia Polsce także na linii frontu. Był lotnikiem; oficerów tej broni bardzo brakowało, więc w porozumieniu z gen. Rozwadowskim pojechał do Warszawy, gdzie ponowił swą ofertę Naczelnikowi Państwa Józefowi Piłsudskiemu. Piłsudski przyjął ofertę niechętnie, miał stwierdzić, że najemników nie potrzebujemy, jednak, po krótkim wahaniu, wyraził zgodę na zwerbowanie kilku doświadczonych lotników amerykańskich, w związku z czym Cooper wrócił na początku lipca 1919 do Paryża. Spotkał tam wybierającego się właśnie do Polski majora Cedrika Fauntleroya, którego namówił do swojej idei i wspólnie zebrali dalszych lotników amerykańskich gotowych do służby w Polsce. W połowie września 1919 grupa ośmiu amerykańskich lotników przybyła do Polski. Zostali przydzieleni do 7. Eskadry Myśliwskiej, stacjonującej na lotnisku na Lewandówce pod Lwowem. Od grudnia 1919 Eskadra przyjęła nazwę 7. Eskadry Myśliwskiej im. Tadeusza Kościuszki. Cooper został zastępcą dowódcy eskadry, mjra Fauntleroya oraz dowodził jedną z jej dwóch grup, grupą Pułaski.
W kwietniu 1920 eskadra wkroczyła do walki na froncie polsko-bolszewickim, przebazowując do miasta Połonne, a następnie do Berdyczowa i Białej Cerkwi. Uczestniczyła ona w natarciu polskim na Ukrainie. Cooper wraz z innymi pilotami latał aktywnie na rozpoznanie i zwalczanie oddziałów 1. Armii Konnej ostrzeliwując jej oddziały z karabinów maszynowych i obrzucając granatami. W połowie maja, klucz trzech samolotów pod dowództwem Coopera został przejściowo wydzielony do osłony jednostek bombowych operujących z Kijowa przeciw żegludze na Dnieprze. Podczas wycofywania się sił polskich pod naciskiem ofensywy radzieckiej eskadra w dalszym ciągu była intensywnie wykorzystywana; podczas startu w Berdyczowie samoloty Coopera i Crawforda zostały uszkodzone przez kawalerię Budionnego, lecz zdołali oni uciec pieszo spod bezpośredniego zagrożenia. Pod koniec czerwca, Cooper został dowódcą eskadry, skierowanej ponownie do Lwowa.
13 lipca 1920 samolot Coopera został zestrzelony przez bolszewików i wylądował przymusowo za linią wroga. Został uznany w Polsce za zaginionego, w rzeczywistości jednak trafił do niewoli, gdzie po nieudanej próbie ucieczki został skierowany do oddziału oczyszczającego tory kolejowe pod Moskwą. Przy pomocy dwóch innych polskich jeńców, por. Sokołowskiego i kpt. Zalewskiego, udało mu się uciec i po przejściu 700 kilometrów dotrzeć w kwietniu 1921 na Łotwę, następnie do Polski.
Kariera filmowa.
Po zakończeniu wojny Cooper powrócił do Stanów Zjednoczonych, gdzie ponownie pracował jako dziennikarz, jednocześnie z zamiłowania podróżował po mało uczęszczanych miejscach świata. Stał się dokumentalistą i producentem filmowym w Hollywood. Nakręcił dokumentalne filmy z podróży do Turcji i Azji Wschodniej wspólnie z Marguerite Harrison np. ', następnie ' (nakręcony w Syjamie) oraz fabularny "The Four Feathers" o walkach z Zulusami (nakręcony w Afryce Środkowej). Zainspirowany życiem goryli, napisał scenariusz i stał się współreżyserem filmu "King Kong" wytwórni RKO z 1933, który odniósł ogromny sukces. Łączne wpływy z jego wyświetlania wyniosły 1,8 mln dolarów (przy cenie biletu 15 centów). Cooper sam zagrał w filmie, pilotując samolot atakujący wielką małpę.
Jako producent przyczynił się do powstania wielu klasycznych filmów, w tym np. "Małe kobietki". Stworzył duet Fred Astaire i Ginger Rogers. W spółce z Johnem Fordem wyprodukował kilka dzieł tego reżysera m.in. "Nosiła żółtą wstążkę", "Fort Apache", "Spokojny człowiek", "Poszukiwacze". Wyprodukował w sumie 62 filmy, dwa wyreżyserował, do ośmiu napisał scenariusze.
W 1934 pismo „Fortune” uznało Coopera za jedną z najważniejszych osób w Hollywood. W 1952 otrzymał Oscara za twórczy wkład do sztuki filmowej. Zasługi dla filmu zapewniły mu honorowe miejsce w słynnej Alei Gwiazd w Hollywood (jego imię umieszczono tam z błędem: „Meriam C. Cooper”).
Zarobione w przemyśle filmowym pieniądze inwestował w przemysł lotniczy – m.in. w latach 1930–1932 był dyrektorem linii lotniczych Pan Am.
Dalsza kariera wojskowa.
Podczas II wojny światowej był szefem sztabu generała Claire’a Chennaulta – dowódcy Amerykańskich Sił Powietrznych w Chinach, a następnie zastępcą szefa sztabu lotnictwa amerykańskiego na Pacyfiku, pod dowództwem generała MacArthura. W 1950 został awansowany do stopnia generała brygady.
Związki z Polską i Polakami.
W latach 20. i 30. Cooper stale utrzymywał związki z Polską i Polakami. W 1922 opublikował w Chicago wspomnienia „Faunt-le- Roy i jego eskadra w Polsce. Dzieje Eskadry Kościuszki”. W 1937 został członkiem Stowarzyszenia Weteranów Armii Polskiej w Ameryce, działał w placówce nr 100 Lotnej i patronował akcjom zbierania funduszy na Fundusz Inwalidzki im. I.J. Paderewskiego. Po uderzeniu Niemiec na Polskę w 1939 r. zorganizował koncert charytatywny, z którego dochód przeznaczony był na pomoc Polsce. W czasie wojny opiekował się Polakami przebywającymi na terenie USA oraz spotykał się z polskimi władzami. Będąc w Anglii nawiązał również kontakty z polskim Dywizjonem 303, który kontynuował tradycje Eskadry Kościuszkowskiej. Wizytował Dywizjon 303 14 marca 1941 roku. W późniejszym okresie wielokrotnie przesyłał Dywizjonowi gratulacje i okolicznościowe życzenia. Po wojnie utrzymywał natomiast kontakty z polskimi lotnikami, którzy wyemigrowali do USA.
Zmarł na chorobę nowotworową 21 kwietnia 1973 w San Diego, w Kalifornii.
Uznanie.
Kawaler Krzyża Srebrnego Orderu Wojennego Virtuti Militari (z rąk marsz. Józefa Piłsudskiego po powrocie z niewoli), Krzyża Walecznych, Polowej Odznaki Pilota, Legii Zasługi, Purpurowego Serca, Medalu Sił Lądowych za Wybitną Służbę oraz amerykańskiego Distinguished Service Cross, którego nie przyjął ze względów honorowych. W 1966 Cooper został uhonorowany za zasługi dla Polski przez Rząd Polski na emigracji Złotym Krzyżem Zasługi z Mieczami.
Losami Coopera inspirowany był niemy film "Gwiaździsta eskadra" w reż. Leonarda Buczkowskiego z 1930, w którym znajduje się też wątek o miłości amerykańskiego żołnierza do polskiej dziewczyny.
W 2008 imieniem Coopera nazwana została ulica w warszawskiej dzielnicy Bemowo, a 27 marca 2018 rondo w Rzeszowie.
Jego wizerunek widnieje na stateczniku pionowym myśliwca MiG-29 nr taktyczny 105 z 23 Bazy Lotnictwa Taktycznego w Mińsku Mazowieckim. Wizerunek został naniesiony w ramach projektu „Kosynierzy Warszawy” zorganizowanego przez Fundację Historyczną Lotnictwa Polskiego.

</doc>
<doc id="177535" url="https://pl.wikipedia.org/wiki?curid=177535" title="Uda">
Uda



</doc>
<doc id="177538" url="https://pl.wikipedia.org/wiki?curid=177538" title="Bistriţa">
Bistriţa

Zobacz też: Bystrzyca

</doc>
<doc id="177539" url="https://pl.wikipedia.org/wiki?curid=177539" title="Senftenberg (Brandenburgia)">
Senftenberg (Brandenburgia)

Senftenberg (dolnołuż. "Zły Komorow", pol. hist. "Komorów Zły") − miasto we wschodniej części Niemiec w kraju związkowym Brandenburgia, siedziba powiatu Oberspreewald-Lausitz na terenie Łużyc Dolnych, nad rzeką Czarną Elsterą, Miasto liczy 24 987 mieszkańców, a jego powierzchnia wynosi 126,94 km².
Geografia.
Miasto leży w krainie łużyckich jezior - Lausitzer Seeland. Wszystkie jeziora w tym regionie to sztuczne zbiorniki, utworzone w wyniku rekultywacji terenów po odkrywkowych kopalniach węgla.
Historia.
Najstarsza znana wzmianka o miejscowości pochodzi z 1279. Osada często zmieniała przynależność państwową. Początkowo leżała na terenie Marchii Łużyckiej. W 1319 miasto objął piastowski książę Henryk I jaworski, włączając je do księstwa jaworskiego, jednego z polskich księstw dzielnicowych na Dolnym Śląsku. Po jego śmierci w 1346 znalazło się we władaniu Czech, w 1350 przekazane Marchii Brandenburskiej, w 1368 przypadło ponownie Czechom. W 1448 znalazło się w granicach Elektoratu Saksonii.
W 1509 wybuchł wielki pożar, z którego ocalał jedynie kościół, w 1605 żniwo zebrała epidemia, w czasie wojny trzydziestoletniej w 1641 miasto zostało ponownie zniszczone. W latach 1697-1706 i 1709-1763 w granicach unijnego państwa polsko-saskiego. W trakcie III wojny północnej w 1701 przez miasto maszerowały wojska w kierunku Polski. W 1704 w obawie przed inwazją szwedzką, wzmocniono i podwyższono obwarowania miejskie, a po zwycięstwie szwedzkim w bitwie pod Wschową w 1706 wielu mieszkańców w obawie przed Szwedami zbiegło do Brandenburgii, by powrócić po podpisaniu traktatu pokojowego. W 1731 na rynku stanął polsko-saski słup pocztowy, na którym widnieją herby Rzeczypospolitej i Saksonii. Obecnie oryginał znajduje się w lokalnym muzeum, a na rynku stoi kopia. Podczas wojny siedmioletniej we wrześniu 1758 pruskie wojsko rozbiło obóz pod miastem.
Przed inwazją na Rosję w 1812 w okolicznych wsiach kwaterowali Francuzi i ich sojusznicy, m.in. Polacy, Włosi, Bawarczycy. W 1814 wybuchła kolejna epidemia. Po kongresie wiedeńskim w 1815 miasto wraz z północną częścią Saksonii przyłączono do Królestwa Prus, by w 1871 stało się częścią Cesarstwa Niemieckiego. U schyłku XIX wieku miasto zaczęło się rozrastać w związku z wydobyciem węgla brunatnego. Podczas II wojny światowej w Großkoschen (ob. w granicach miasta) mieściła się filia niemieckiego obozu koncentracyjnego Groß-Rosen.
Turystyka.
W mieście rozbudowywana jest także nadal sieć ścieżek rowerowych. Z Senftenbergu blisko jest do Spreewaldu.
Kultura.
Od 1991 r. działa w mieście Wyższa Szkoła Zawodowa "Fachhochschule Lausitz - University of Applied Sciences".
Sport.
W Senftenbergu powstała hala narciarska "Snowtropolis", w której przez 365 dni w roku można jeździć na nartach, snowboardzie, sankach.
Senftenberg znany jest z jednego z największych w Niemczech leżącego nieopodal toru wyścigowego EuroSpeedway Lausitz, gdzie co roku odbywają się zawody serii Formuła 3, oraz liczne wyścigi wewnątrzkrajowe.

</doc>
<doc id="177540" url="https://pl.wikipedia.org/wiki?curid=177540" title="Jyväskylä">
Jyväskylä

Jyväskylä – miasto w środkowej Finlandii, nad jeziorem Päijänne (140 km od Tampere i 270 km od Helsinek), ośrodek administracyjny regionu Finlandia Środkowa (fiń. "Keski-Suomi"). Miasto zostało założone 22 marca 1837. Liczy 141,3 tys. osób. 
Historia.
Najstarsze znaleziska archeologiczne w rejonie miasta datuje się na około 1500 r. p.n.e. Pierwsze wzmianki pisane pochodzą z 1539 r. - są to księgi podatkowe ("maakirja"), według których na terenie dzisiejszej Jyväskyli znajdowało się siedem majątków.
Miasto Jyväskylä zostało założone 22 marca 1837 roku przez cara Mikołaja I i zostało wybudowane niemal od zera między Jyväsjärvi a grzbietem Jyväskyli ("Harju"). Większość obecnej zabudowy powstała po wojnie kontynuacyjnej (1941-44), kiedy w okolicy pojawili się uchodźcy z Karelii i innych części kraju.
W 1993 roku Säynätsalo zostało połączone z Jyväskylą, natomiast 1 stycznia 2009 to samo stało się z Jyväskylän maalaiskunta oraz Korpilahti. Obecnie populacja miasta rośnie w tempie ponad 1000 osób rocznie.
Gospodarka.
W mieście rozwinął się przemysł drzewny, celulozowo-papierniczy, metalowy, maszynowy, elektrotechniczny oraz farmaceutyczny.
Transport.
Jyväskylä leży na skrzyżowaniu dróg europejskich E75 ( Vardø - Sitía przez m.in. Helsinki, Oulu, Lahti; także droga krajowa nr 4) i E63 (Sodankylä - Turku przez m.in. Kuusamo, Kuopio, Kajaani i Tampere; także droga krajowa nr 9), a także dróg krajowych 13 (Kokkola, Mikkeli, Lappeenranta), 18 (Seinäjoki, Vaasa) i 23 (Pori, Varkaus, Joensuu).
Miasto posiada bezpośrednie połączenia kolejowe z Helsinkami, Pieksämäki, Tampere, Turku, Vaasą. Wszystkimi operuje VR.
Port lotniczy Jyväskylä znajduje się w miejscowości Tikkakoski, około 20 km na północ od centrum miasta. Posiada regularne połączenia z lotniskiem Helsinki-Vantaa.
Autobusowy transport miejski obsługiwany jest przez Jyväskylän liikenne.
Z przystani w Jyväskyli odpływa wiele statków pływających po Päijänne, niektóre z nich pływają do Lahti.

</doc>
<doc id="177544" url="https://pl.wikipedia.org/wiki?curid=177544" title="Päijänne">
Päijänne

Päijänne – najdłuższe (ok. 120 km od Jyväskyli na północy do Asikkali na południu), najgłębsze i drugie co do wielkości (1082,89 km²) jezioro w Finlandii, połączone z Zatoką Fińską rzeką Kymijoki. Leży na terenie gmin Asikkala, Kuhmoinen, Muurame, Padasjoki, Sysmä, Jämsä, Jyväskylä i Toivakka. Zaopatruje Helsinki w wodę za pomocą tunelu wodnego Päijänne.
Długość linii brzegowej wynosi ok. 2790 km, na jeziorze jest 2690 wysp i wysepek (największe to Virmailansaari, Salonsaari, Judinsalo, Onkisalo, Paatsalo, Muuratsalo, Haukkasalo, Vuoritsalo). Päijänne jest celem wycieczek turystycznych, utrzymywana jest na nim komunikacja parowa. Przy jeziorze powstały liczne domki letniskowe. Jezioro jest też bogatym siedliskiem roślin i zwierząt.
W południowej części jeziora znajduje się Park Narodowy Päijänne.

</doc>
<doc id="177545" url="https://pl.wikipedia.org/wiki?curid=177545" title="Paijanne">
Paijanne



</doc>
<doc id="177546" url="https://pl.wikipedia.org/wiki?curid=177546" title="Arnaud Clement">
Arnaud Clement



</doc>
<doc id="177549" url="https://pl.wikipedia.org/wiki?curid=177549" title="Biuro Informacji Wojennej">
Biuro Informacji Wojennej

Biuro Informacji Wojennej (ang. "United States Office of War Information"; OWI) – amerykańska agencja rządowa utworzona w 1942 przez połączenie czterech agencji federalnych. Zadaniem biura było wspieranie wysiłku wojennego państwa informacjami i propagandą przeznaczoną zarówno dla kraju jak i zagranicy. W OWI na etatach i kontraktach pracowało wielu wybitnych intelektualistów: historyków (Artur Schlesinger Jr), uczonych (Margaret Mead), pisarzy (Robert Sherwood, Archibald MacLeish), fotografów, dziennikarzy (Julius Epstein, Elmer Davis) i reżyserów (Frank Capra). Agencja wydawała wytyczne studiom filmowym Hollywoodu opisujące jak mają wspomagać wysiłek wojenny, poprawiała scenariusze filmów oraz nakłaniała wytwórnie do rezygnacji z filmów sprzecznych z aktualną polityką lub szkodliwych dla zaangażowania wojennego. W szczególny sposób działalność tej agencji przyczyniła się do promocji amerykańsko-sowieckiego braterstwa oraz kształtowania wizerunku Stalina jako człowieka, który porzucił plany terytorialnej i ideologicznej agresji. Najbardziej znaną agitką filmową powstałą przy udziale agencji była "Misja w Moskwie" wytwórni Warner Bros, oparta na bestsellerze Josepha E. Daviese'a (byłego ambasadora w Moskwie, przyjaciela i sponsora Roosevelta).

</doc>
<doc id="177550" url="https://pl.wikipedia.org/wiki?curid=177550" title="Ayers Rocks">
Ayers Rocks



</doc>
<doc id="177551" url="https://pl.wikipedia.org/wiki?curid=177551" title="Feliks Zamenhof">
Feliks Zamenhof

Feliks Fabian Zamenhof, ps. "FeZ" lub "Zef" (ur. w Białymstoku, zm. 4 grudnia 1933 w Warszawie) – polski lekarz i farmaceuta, esperantysta, opiekun sierot.
Życiorys.
Urodził się w Białymstoku w rodzinie żydowskiej, jako syn Marka i Rozalii z domu Sofer. Imię nadano mu na cześć dziadka, Fabiana Wolfowicza Zamenhofa. Miał dziesięcioro rodzeństwa: Ludwika, twórcę esperanto, Fejglę, Gitlę, Sorę Dworę, Hersza, Henryka, Minę, Leona, Aleksandra i Idę. W domu mówiono w jidysz lub po rosyjsku oraz, jak podają biografiści Ludwika Zamenhofa (A. Zakrzewski, E. Wiesenfeld), po polsku.
W 1873 roku wraz z całą rodziną przeprowadził się do Warszawy. Tam, podobnie jak Ludwik, Henryk i Leon, uczęszczał do II Gimnazjum. W 1893 ukończył studia na Uniwersytecie Warszawskim z tytułem magistra farmacji i do końca życia prowadził aptekę przy Placu Żelaznej Bramy 8. 
Ze związku z Heleną Rittenberg miał trójkę dzieci: Juliana (1903-1964), Romanę (1904-1975) i Marylę (1908-1994). Jest pochowany na cmentarzu żydowskim przy ulicy Okopowej w Warszawie (kwatera 8). 
Działalność esperancka.
Feliks brał żywy udział w rozwoju i upowszechnianiu esperanta, które poznał jeszcze jako dziecko. Zajmował się administracyjną stroną dystrybucji książki Unua Libro, był uczestnikiem ruchu esperanckiego, autorem wierszy w tym języku publikowanych w czasopismach "La Esperantisto", "La Revuo", "La Ondo de Esperanto" i "Pola Esperantisto". Pierwszy wiersz Feliksa, "Vizito de la steloj sur la tero" (Wizyta gwiazd na ziemi) ukazał się w roku 1891 na łamach "La Esperantisto". 
Dwa lata po jego śmierci ukazała się esperanckojęzyczna książka "Verkoj de FeZ" (Dzieła FeZ) red. Edwarda Wiesenfelda zawierająca zbiór wierszy, przemówień i artykułów Feliksa Zamenhofa.

</doc>
<doc id="177552" url="https://pl.wikipedia.org/wiki?curid=177552" title="Asafa Powell">
Asafa Powell

Asafa Powell (ur. 23 listopada 1982 w Spanish Town w stanie Saint Catherine) – jamajski lekkoatleta, były rekordzista świata w biegu na 100 m (9,74 s), złoty medalista z Rio de Janeiro w sztafecie.
Kariera.
Pochodzi z rodziny o sportowych tradycjach: jeden z jego starszych braci Donovan (ur. 1971) uprawiał z powodzeniem lekkoatletykę, był finalistą halowych mistrzostw świata w Maebashi (1999) w biegu na 60 m oraz akademickim mistrzem USA na 100 m, a jednym z jego kuzynów jest Derrick Atkins. Asafa Powell rozpoczynał karierę sportową jako piłkarz, biegami sprinterskimi zainteresował się pod wpływem brata oraz sukcesów Maurice'a Greene'a. W 2001 rozpoczął treningi lekkoatletyczne. W 2004 osiągnął rekord życiowy na 100 m poniżej 10 sekund – 9,87. 14 czerwca 2005 na zawodach w Atenach ustanowił rekord świata na tym dystansie na 9,77, poprawiając o setną sekundy dotychczasowe osiągnięcie Tima Montgomery'ego. Rekord ten wyrównał w 2006 roku na mityngu w Gateshead.
Powell jest studentem medycyny sportowej w Kingston. Startował na mistrzostwach świata w 2003 (odpadł po falstarcie w ćwierćfinale). Na igrzyskach olimpijskich w Atenach 2004 był wymieniany w gronie faworytów do medalu, ale ostatecznie zajął 5. miejsce. Ta sama sytuacja miała miejsce 4 lata później, w Pekinie. Mierzy 190 cm wzrostu i waży 88 kg. Do sierpnia 2012 przebiegł w sumie 80 oficjalnych biegów na 100 m poniżej 10 s.
Kontrola antydopingowa przeprowadzona w czerwcu 2013 wykazała u Powella obecność niedozwolonych środków, przez co nie mógł wziąć udziału w mistrzostwach świata w Moskwie (2013). W kwietniu 2014 zawodnik został zdyskwalifikowany na 18 miesięcy. 
Mistrzostwa Świata.
Na Mistrzostwach Świata w Osace w 2007 roku zdobył brązowy medal na dystansie 100 metrów, uzyskując czas 9.96 s. Powell był faworytem biegu, lecz przez usztywnienie się w momencie, gdy zaczęli doganiać go rywale, uzyskał dopiero trzeci czas. Usprawiedliwiają to jednak dwie nie do końca wyleczone kontuzje. W sztafecie 4 × 100 m zajął drugie miejsce. Na ostatniej zmianie zdołał wyprowadzić jamajską sztafetę (Marvin Anderson, Usain Bolt, Nesta Carter i Asafa Powell) z 5. na 2. miejsce, wyprzedzając sztafetę brytyjską o 0,01 s.
Podczas MŚ w Berlinie Powell był w cieniu Gaya i Bolta. Media faworyzowały tych dwóch zawodników, a Powell zmagający się w bieżącym sezonie z kontuzją kostki nie był wymieniany nawet jako kandydat do brązowego medalu. W finale osiągnął jednak czas 9,84 s, który był jego najlepszym rezultatem w sezonie 2009. Zbliżył się na 0,12 s do swojego najlepszego wyniku z Lozanny. W wywiadzie dla stacji Eurosport Powell stwierdził, że nie da rady poprawić już rekordu świata Usaina Bolta wynoszącego po berlińskim finale 9,58 s, ale chce walczyć o poprawienie swojego najlepszego rezultatu 9,72 s i złamać barierę 9,7 s. W przed dzień zakończenia Mistrzostw Świata, Powell wraz z kolegami ze sztafety jamajskiej zdobył złoty medal. Jamajczycy pobiegli w składzie:Steve Mullings, Michael Frater, Usain Bolt, Asafa Powell, a uzyskany przez nich czas 37,31 był Rekordem Mistrzostw Świata.
Błąd z Osaki również w Pekinie.
Po nieudanych Mistrzostwach Świata w Osace zawodnik nie ukrywał chęci zdobycia złotego medalu w Pekinie. Po roku przygotowań do Asafa Powella i Tysona Gaya dołączył jeszcze jeden sprinter – Jamajczyk Usain Bolt. Zaczęło mówić się o rywalizacji tej trójki. Bolt i Powell doszli do finału, a niespodziewanie w półfinale odpadł (po fatalnym występie) Tyson Gay.
Na linii startu Bolt był wyraźnie rozluźniony, a po Powellu widać było lekkie zdenerwowanie. Po strzale startera Powell wykorzystał swój atut – szybki start i na chwilę objął prowadzenie w biegu, jednak na 4. torze rozpędzał się Usain Bolt. Na 50-40 m przed metą Powell zaczął być doganiany przez rywali i ostatecznie dał wyprzedzić się czterem zawodnikom. Powtórzyła się sytuacja z Osaki, a Powell zajął 5. miejsce na dystansie 100 m na Igrzyskach Olimpijskich.
Można więc twierdzić, że Asafa nie wytrzymuje psychicznie walki z rywalami na większych imprezach sportowych.
Najszybszy start oraz bieg ze startu lotnego.
Asafa Powell ma w swojej karierze sportowej jeszcze 2 nieoficjalne rekordy świata. Pierwszy to najszybsze 10 m w historii sprintu na 100 m – odcinek między 30 a 40 metrem najpopularniejszego biegu sprinterskiego. Podczas występu w Lozannie 2 września 2008 Powell przebiegł ten odcinek w czasie 0,82 s (jak wykazała elektroniczna analiza). Po przeanalizowaniu biegów mistrza olimpijskiego z Sydney Maurice'a Greene'a okazało się, że jemu też raz udało się osiągnąć taki wynik w tym samym przedziale metrowym (30-40 m).
Można więc wyciągnąć wniosek, że Powell to sprinter dysponujący najlepszym przyspieszeniem. Według ekspertów brakuje mu jednak wytrzymałości szybkościowej która jest niezbędna w biegach na 100 m, a przede wszystkim na 200 m.
Asafa Powell w Polsce.
Asafa Powell to najbardziej znany współczesny sprinter, który zawitał do Polski. Jamajczyk stale odwiedzał Polskę w latach 2006, 2007, 2008, z zamiarem przebiegnięcia dystansu 100 m poniżej 10 sekund. Kiedy organizatorom mitingu Pedro's Cup udało się zaprosić Powella do Warszawy w 2006 roku, pogoda spowodowała, że uzyskał tylko 10,12 s. Powell obiecał wtedy, że w 2007 roku spróbuje ponownie.
Pogoda jednak znowu nie dopisała, a Jamajczyk uzyskał 10,02 s. Na konferencji prasowej przyznał, że nigdy nie biegał w takim zimnie, ale ponownie zapowiedział, że przyleci do Polski w 2008 roku.
Powell dotrzymał słowa i mimo dużo bardziej kuszących ofert od azjatyckich menadżerów przybył do Szczecina na najsłynniejszy polski miting lekkoatletyczny. W obecności 4000 kibiców zgromadzonych na stadionie 17 września 2008 roku uzyskał czas 9,89 s i jako pierwszy złamał na polskiej bieżni barierę 10 sekund.
15 września 2009 Powell ponownie odwiedził Szczecin. Tegoroczny mityng Pedro's Cup okazał się jeszcze bardziej udany niż ten z roku 2008. Na polska bieżnię zawitał nie tylko Asafa ale także potrójny złoty medalista z Osaki i obecny wicemistrz świata z Berlina Tyson Gay, który wystąpił na 200m. Mało kto wierzył, że 100 m mężczyzn będzie tak emocjonujące. Zapowiedzi Powella o poprawieniu wyniku z zeszłego roku (9.89) wydawały się mocno przesadzone. Jamajczyk po sezonie z dwoma kontuzjami postanowił się nie oszczędzać. Publiczność czekała na ten start od wczesnego popołudnia. Powell wystartował zdecydowanie i już po 30 m był klasą tylko dla siebie. Ostatecznie jego czas wyniósł 9,82 i jest to jego najlepszy wynik w tym sezonie. Dopisał wiatr, wspaniała widownia i temperatura też nie była zła – powiedział po biegu Powell. Kluczem do sukcesu była bardzo dobra rozgrzewka przed startem, zaznaczył. Teraz mamy w Polsce już dwa wyniki nie tylko poniżej 10 s, ale także poniżej bariery 9,9 s.

</doc>
<doc id="177553" url="https://pl.wikipedia.org/wiki?curid=177553" title="Stefano Bakonyi">
Stefano Bakonyi

Stefano Bakonyi (ur. 25 grudnia 1892 - zm. 8 października 1969 w Bordighera, Włochy) - inżynier-chemik włoski węgierskiego pochodzenia, znany ze swojego wkładu w rozwój języków sztucznych, szczególnie interlingwy. Był autorem pracy "Civilisation e Lingua Universal" i twórcą Fundation Bakonyi pro Lingua Universal (FBLU) wspierającej publikacje w tym języku.

</doc>
<doc id="177554" url="https://pl.wikipedia.org/wiki?curid=177554" title="Włos">
Włos

Włos – nitkowaty, zrogowaciały, wyspecjalizowany wytwór naskórka, występujący wyłącznie u ssaków, na powierzchni ich skóry, zbudowany z twardej, spoistej keratyny. W entomologii termin włosy lub włoski (łac. "comae", "pili", "chaetae") stosowany jest w odniesieniu do niektórych wytworów oskórka stawonogów, w tym do szczecinek ("saetae", "setae").
Włosy znajdują się na całej skórze, z wyjątkiem wewnętrznej strony dłoni, warg i podeszew. Włosy wyrastają z zagłębień skóry tworzących kanał, zwany mieszkiem włosowym, do którego podstawy przyczepiony jest mięsień przywłosowy. Do tego kanału uchodzą przewody gruczołów łojowych. Lejkowate ujście mieszka włosowego jest widoczne na skórze jako por. 
Owłosienie ciała zasadniczo pełni rolę termoregulacyjną i ochronną, jednak u człowieka tylko w ograniczonym zakresie. Zachowało się głównie na głowie, w dołach pachowych, na kończynach górnych i dolnych oraz w miejscach intymnych. Najmniejsze, słabo widoczne włosy (tzw. meszek) występują prawie na całej powierzchni skóry. Brwi, występujące tylko u człowieka, chronią oczy przed napływaniem potu i wody deszczowej. Częściową ochronę oka przed kurzem i drobnymi owadami zapewniają rzęsy.
Budowa.
Włos składa się z:
Podstawowym składnikiem włosa jest keratyna. W pigmencie włosa znajduje się barwnik zwany melaniną, który nadaje kolor włosom, tłuszcze oraz związki mineralne. 
Keratyna wytwarzana jest w naskórku i zbudowana m.in. ze związków siarki i azotu. Chroni naskórek przed szkodliwymi czynnikami zewnętrznymi. Melanina nadaje kolor włosom i skórze. Rozróżniamy dwa rodzaje barwnika: ziarnisty i rozproszony. Ziarnisty nadaje włosom ciemny odcień, a rozproszony jasny. Im więcej we włosach barwnika rozproszonego tym włosy są jaśniejsze. Melanina nie rozpuszcza się w wodzie, natomiast rozpuszcza się w stężonych kwasach i zasadach.
Włosy u człowieka.
Stan włosów pełni funkcję w doborze płciowym. Zdrowe włosy mogą być wyznacznikiem wysokiej jakości biologicznej organizmu. W badaniach włosów kobiet z roku 2001 potwierdzono, że zdrowsze włosy występują u osób zdrowszych. Długość włosów kobiet w szeregu badań przekłada się na postrzeganie ich atrakcyjności, szczególnie jeśli mogą one maskować mniej atrakcyjne twarze dłuższymi włosami. Niektórzy badacze zakładają, że atrakcyjność dłuższych włosów kobiet wiąże się z lepszym oddziaływaniem feromonów lub postrzeganiem ich jako bardziej dostępnych seksualnie, co wiąże się też z występowaniem zjawiska przycinania włosów u mężatek w wielu kulturach oraz nakazem zasłaniania włosów przez kobiety znajdujące się poza rynkiem matrymonialnym. Natomiast choć krótkie włosy mogą być traktowane jako odpowiednie dla mężczyzn, to łysienie powoduje obniżanie ich atrakcyjności. Łysienie może być wskaźnikiem nieaktywności mężczyzny na rynku matrymonialnym. Dla części biologów jest to argument za tym, że nie jest to cecha adaptacyjna.
Liczba włosów.
Na głowie człowieka znajduje się od 100 do 150 tysięcy włosów.
Na 1 cm² przypada 150–500 włosów ciemnych albo 180–750 włosów jasnych. Włosów jasnych jest więcej, ponieważ są cieńsze od włosów ciemnych.
Kolor włosów.
Kolor włosów zależy od:
Naturalna skala barw to: 
U ludzi pierwotnym kolorem włosów jest czarny. Pojawienie się innych kolorów włosów w Europie może mieć związek z dostosowaniem do natężenia promieniowania ultrafioletowego i doborem płciowym związanym ze zwracaniem na siebie uwagi osobników o innym kolorze włosów. Polowania na duże zwierzęta na terenach europejskich wiązało się z mniejszą przeżywalnością mężczyzn, co przekładało się na zwracanie na siebie uwagi przez kobiety i jednocześnie rzadziej występującą poligamię niż na terenach o cieplejszym klimacie. W badaniach dotyczących atrakcyjności, mężczyźni częściej deklarowali chęć związania się z kobietami o jasnych włosach, jeśli były one w towarzystwie kobiet o ciemniejszych włosach niż odwrotnie. Jaśniejszy kolor włosów przyczyniać może się także do oceniania osoby jako młodszej, o ile kobiety mają mniej niż 40 lat (wówczas jasny kolor włosów może być oznaką siwienia).
Kształt i modelowanie włosów.
Wyróżnia się włosy:
Modelowanie włosów w postaci fryzur lub ich obcinanie (golenie) jest w wielu kulturach związane z oznaczaniem pozycji społecznej jednostki, przynależności do określonej zbiorowości, a także podkreślaniem tożsamości płciowej. Obcinanie i golenie włosów może oznaczać rezygnację z indywidualizmu w strukturach władzy (w przypadku żołnierzy, mnichów bądź więźniów), ale także służyć zachowaniu higieny, a w przypadku żołnierzy w armii rzymskiej pozwalało to też na unikanie „chwytania za czupryny” w starciu. Noszenie długich włosów przez mężczyzn może oznaczać bunt wobec uniformizacji i wobec poddawania się władzy. Według Desmonda Morrisa włosy są odmienne u przedstawicieli obu płci ze względu na dotyk, u kobiet zachowywane są długie i delikatne w dotyku, a u mężczyzn krótkie i szczeciniaste. Dotykanie włosów z kolei związane jest z relaksacją i jest gestem uspokajającym. We współczesnych kulturach cechą produkowanych dla dziewczynek lalek są właśnie obfite, delikatne włosy. Moda na formowanie długich, prostych włosów występuje też w przypadku kobiet czarnoskórych, u których naturalnym ich kształtem jest afro, co powoduje, że zabiegi z prostowaniem włosów są dla nich bardziej czasochłonne i kosztowne.
Szybkość wzrostu włosa.
Wzrost włosa zależy od czynników wewnętrznych, dlatego u każdego człowieka może przebiegać inaczej. Najszybciej rosną włosy u ludzi mających od 16 do 24 lat. W ciągu roku długość włosów zwiększa się u nich o 17 cm.

</doc>
<doc id="177555" url="https://pl.wikipedia.org/wiki?curid=177555" title="Owłosienie">
Owłosienie



</doc>
<doc id="177556" url="https://pl.wikipedia.org/wiki?curid=177556" title="Unua Libro">
Unua Libro

Unua Libro (, właściwie Język międzynarodowy Przedmowa i podręcznik kompletny) – zwyczajowa nazwa pierwszej książki zawierającej opis zasad języka esperanto, języka pomocniczego określanego również mianem "lingvo internacia" (esperanto: język międzynarodowy).
Podręcznik został napisany przez Ludwika Zamenhofa, który w publikacji przyjął pseudonim „Doktoro Esperanto”. Od tego literackiego pseudonimu wziął nazwę opisany w książce język. W realizacji przedsięwzięcia wydatną pomoc finansową udzieliła rodzina narzeczonej i żony Zamenhofa – Klary Silbernik. Wniosek o zgodę na druk własnym nakładem autora rosyjska cenzura rozpatrywała przez dwa miesiące, pozytywną decyzję cenzor wydał 9 lipca 1887 (wg kalendarza juliańskiego). Jako pierwsze pojawiło się wydanie w wersji rosyjskojęzycznej. Podręczniki wydrukował w Warszawie roku Chaim Kelter, drukarz z ulicy Nowolipie 11. Cenę ustalono na 15 kopiejek. Zdecydowano się na format 20,5 cm x 15 cm, ułatwiający przesyłanie wydawnictwa pocztą. Autor napisał:
Na 40-stronicowy podręcznik złożyły się:
Na początku książki autor zamieścił informację: "Język międzynarodowy, jak każdy narodowy, jest własnością ogółu; autor zrzeka się na zawsze wszelkich praw osobistych do niego" – nie chcąc być postrzeganym jako "twórca", a jedynie jako "inicjator" języka międzynarodowego oraz uniknąć łączenia esperanto z jego osobą (co było jedną z przyczyn upadku języka Volapük).
Premierowe wydanie w nakładzie 3 tysięcy egzemplarzy było w języku rosyjskim, bowiem Warszawa znajdowała się wtedy w zaborze rosyjskim. Historyk ruchu esperanckiego Adam Zakrzewski zauważył, że polskie książki były traktowane bardziej surowo przez państwową cenzurę. Do końca roku pojawiły się wersje: polska (2 tys. egz.) – 6 września, niemiecka i francuska (po 1 tys. egz.) – 24 listopada 1887. Wersja angielska została wstrzymana do 1888 ze względu na błędy językowe, do chwili ponownego tłumaczenia wykonanego przez irlandzkiego filologa Richarda Henry'ego Geoghegana. W 1888 ukazała się również wersja hebrajska. W kolportażu książek pomagali: żona autora – Klara Silbernik i brat autora – Feliks, student farmacji.
Autor prosił, aby na podany na ostatniej stronie adres ("Wielmożny Dr. L. Zamenhof dla D-ra Esperanto w Warszawie") przysyłać wszelkie uwagi, propozycje zmian itp. Niezdecydowani prosili Zamenhofa o przedstawienie większej liczby tekstów w nowym języku, dlatego w 1888 wydane zostały: "Dua Libro" (eo. "Druga książka") i "Aldono al la Dua Libro" (eo. "Dodatek do Drugiej książki").

</doc>
<doc id="177558" url="https://pl.wikipedia.org/wiki?curid=177558" title="Bukowsko">
Bukowsko

Bukowsko – wieś (w latach 1748–1934 miasto), siedziba gminy Bukowsko w powiecie sanockim województwa podkarpackiego. Leży nad potokiem Bukowiec oraz Sanoczek w dorzeczu Sanu, 16 km na południowy zachód od Sanoka, na Pogórzu Bukowskim.
W latach 1954–1972 wieś należała i była siedzibą władz gromady Bukowsko. W latach 1975–1998 miejscowość należała do województwa krośnieńskiego.
Wieś położona jest przy drodze wojewódzkiej nr 889 z Sieniawy, przez Nowotaniec do Szczawnego. 17 km od drogi krajowej nr 28. Najbliższe przejścia graniczne przez Radoszyce drogą 892 na Słowację – 21 km (przejście drogowe – pojazdy do 7,5t).
Nazwa wsi pochodzi od polskiej lub ukraińskiej nazwy buka. Najstarsze zapisane nazwy miejscowości Bukowsko to: "Bucowsko", "Bvkowsko" (XV wiek), "Bukosko" (1785); w brzmieniu ukraińskim: "Bukivs’ko" (1851); w brzmieniu łemkowskim: "Butiwsko", "Bukowsko", "Bukisko", w jęz. jid. בוקאווסק "Bikofsk". Na radzieckich mapach woj. z okresu II. w.ś. jako "Буковско".
Historia.
W dokumentach z 1361 i 1468 roku miejscowość wzmiankowana jako "Bukowsko Inferius". Pierwszymi odnotowanymi sołtysami bukowskimi byli "Johannes scultenus de Bukowsko", a następnie "Janek scultelo" w 1436 roku. Od 1435 roku Piotr ze Zboisk, "Petrus de Boyska", "Petrus de Tyrawa", ożeniony z Małgorzatą, 1434–1465 chorąży sanocki, właściciel Zboisk, Wolicy, Bełchówki i Zahoczewia, dziedziczył też Bukowsko następnie dobra te zostaną skasowane za opieszałości wojenne. Przed 1468 rokiem wieś została zaludniona przez schizmatyków, którzy w następnych latach powrócili do wiary katolickiej. Od 1477 roku wieś znalazła się w dobrach które dzierżawili Jan Herburt z Felsztyna i Odnowa, następnie jego syn Piotr Herburt Felsztyński, a następnie wnuk Mikołaj Herburt Odnowski z Felsztyna wojewoda sandomierski. 
We wsi zamieszkiwała w XV wieku ludność w przewadze polska. W okresie reformacji Bukowsko sprzyjało braciom polskim i było jednym ze znaczniejszych ośrodków reformacji w regionie. W XVIII i XIX wieku było niewielkim miasteczkiem. Przed 1716 rokiem pomiędzy dolną a górną częścią wsi została lokowana osada targowa, która dała następnie początek osadzie małomiasteczkowej i miastu. Do 1772 roku miasteczko należało administracyjnie do ziemi sanockiej województwa ruskiego w I Rzeczypospolitej.
Po I rozbiorze Polski znalazło się w cyrkule leskim, a następnie w sanockim. Po reformie administracyjnej w 1864 roku Bukowsko było siedzibą powiatu sądowego w Galicji. W połowie i pod koniec XIX wieku właścicielką posiadłości tabularnej w Bukowsku była (dożywotnio) Agnieszka Rylska. W 1911 właścicielem tabularnym był Kazimierz Rodkiewicz.
W okresie wojny mieścił się w Bukowsku sztab niemieckich wojsk okupacyjnych gen. Würtza. W tym też czasie Bukowsko przynależało do placówki nr IV w Nowotańcu, podległej Komendzie Obwodu AK w Sanoku. Łącznie w latach 1940–1944 w wyniku zbrodni niemieckich, przy częstym udziale kolaborantów ukraińskich (donosy, aresztowania przez Ukraińską Policję Pomocniczą), zginęło 36 polskich mieszkańców Bukowska. Bukowsko było następnie palone przez oddziały UPA trzy razy: w marcu, kwietniu i listopadzie 1946 roku. W 1946 roku Bukowsko, po prawie 200 latach, utraciło prawa miejskie.
Religie i wyznawcy.
Katolicy obrządku łacińskiego.
W Bukowsku od 1748 roku znajduje się parafia rzymskokatolicka pw. Podwyższenia Krzyża Świętego. Parafia obejmowała swoim zasięgiem do 1947 roku, m.in. miejscowości: Bukowsko, Wolica, Wola Piotrowa, Wisłok, Bełchówka, Wisłok Wielki, Przybyszów, Płonna, Czystogarb, Smolnik, Osławica, Wysoczany, Turzańsk, Wola Michowa.
Protestanci.
W okresie reformacji miejscowość była ośrodkiem kalwinizmu, a następnie ok. 1653 roku, braci polskich; (1558–1721 koniec III wojny północnej). Od lat 60. XX wieku na terenach ościennych rozwija się protestancka Ewangeliczna Wspólnota Zielonoświątkowa.
Atrakcje.
Farma Wiatrowa Bukowsko-Nowotaniec

</doc>
<doc id="177563" url="https://pl.wikipedia.org/wiki?curid=177563" title="Charles Lindbergh">
Charles Lindbergh

Charles Augustus Lindbergh (ur. 4 lutego 1902 w Detroit, zm. 26 sierpnia 1974 w Kipahulu na Hawajach) – amerykański pionier lotnictwa, wsławiony pierwszym samolotowym samotnym przelotem między lądem Ameryki Północnej a Europą bez międzylądowań w 1927, generał brygady US Army, doktor honoris causa Uniwersytetu Illinois i innych uczelni. Pierwszy „Człowiek Roku” magazynu „Time”.
Wczesne lata.
Pochodzenie i dzieciństwo.
Rodzina Lindberghów była pochodzenia szwedzkiego, dokładnie mówiąc skońskiego, co nie jest jednoznaczne ze szwedzkim, gdyż Skania przed podbiciem jej przez króla Karola X Gustawa należała przez 600 lat do Danii i lokalny dialekt na wsi jest do dziś bardziej podobny do języka duńskiego niż do szwedzkiego. Dziadek Lindbergha August Lindbergh, właśc. Ola Månsson (wym."u:la mo:nson", 1808–1892), pochodził z niezamożnej rodziny chłopskiej, z miejscowości Smedstorp (gdzie do dziś mieszka kilkunastu członków rodziny, z których część także przybrała nazwisko "Lindberg", bez „h”) koło Simrishamn w prowincji Kristianstad (obecnie Gmina Tomelilla). Pradziadek sławnego lotnika, ojciec Månssona, nazywał się "Måns Jönsson" (szwedzcy chłopi mieli w tych czasach wyłącznie nazwiska patronimiczne) i był rolnikiem oraz krawcem powiatowym. Ola Månsson wyznawał poglądy liberalne i walczył o prawa stanu włościańskiego, o prawa dla kobiet i równouprawnienie Żydów. W 1847 został wybrany na posła do szwedzkiego Sejmu stanowego, "Ståndsriksdagen", jako przedstawiciel stanu włościańskiego. Już wcześniej, w 1833 zawarł związek małżeński z córką sąsiadów ze Smedstorpu, Ingar Jönsdotter (1816–1864), z którą miał ośmioro dzieci (5 dziewczynek i 3 chłopców). W 1857 nawiązał romans ze sztokholmską kelnerką Lovisą Callén (zm. 1921), która rok później urodziła mu syna Karola Augusta. Tymczasem Månsson został oskarżony o branie łapówek i sprzeniewierzenie funduszy jako prezes komisji przydzielającej poprzez szwedzki Bank Państwowy ("Riksbanken", Månsson był jego dyrektorem w Malmö) pożyczki dla rolników z dotacji sejmowych, musiał złożyć swój mandat poselski w oczekiwaniu na proces. Po przegranej w dwóch instancjach Månsson, nie czekając na wyrok Sądu Najwyższego (), przepisał swe gospodarstwo na najstarszego syna Jönsa Olssona, załatwił sobie i Lovisie papiery na nowe nazwisko "Lindbergh" i wyemigrował wraz z nią i wspólnym synem do USA. Odtąd nazywał się August Lindbergh, a syn, ojciec pilota, Charles August Lindbergh. W Szwecji skazano Månssona zaocznie na utratę praw obywatelskich. W USA były Månsson powrócił do zawodu rolnika, uzyskał w stanie Minnesota koło Melrose przydział ziemi na fermę i budował teraz jako "pioneer" nową egzystencję na tych niebezpiecznych terenach, narażonych na najazdy Indian z plemienia Siuksów i klęski przyrody, jak zniszczenie całorocznych plonów przez atak szarańczy. Z Lovisą, w USA zwaną "Louise", miał sześcioro dzieci, z których troje przeżyło (w obu małżeństwach miał zatem 15 dzieci?). Pod koniec życia zalegalizował swój związek z Luizą, poślubiając ją w 1885.
Najstarszy syn z tego związku, Charles August Lindbergh, prawnik i polityk, poślubił po śmierci pierwszej żony pannę Ewangelinę Lodge Land, córkę znanego stomatologa z Detroit nazwiskiem Charles Henry Land, wynalazcę, zwanego „ojcem porcelanowej koronki”. Zakupił na prawym brzegu Missisipi fermę ze 120 morgami ziemi i lasem, gdzie osiedlił się wraz z żoną i dwiema córkami z pierwszego małżeństwa. W 1901 Ewangelina zaszła w ciążę. Dziewczyna z wielkiego miasta nie przyzwyczaiła się nigdy do prowincjonalnego Little Falls; gdy zbliżał się poród, przeniosła się do rodzinnego domu w Detroit, gdzie 4 lutego 1902 o 1:30 nad ranem urodziła syna (4 kg wagi, 55 cm wzrostu), który otrzymał imiona po ojcu, z dodatkiem "us" do Augusta.
W 1906 Charles August został wybrany na członka Kongresu USA i od tej pory zaczęła się wędrówka rodziny między Little Falls, Detroit i Waszyngtonem, w związku z czym Charles Augustus nigdy nie uczęszczał dłużej niż trzy miesiące do tej samej szkoły, co odbiło się ujemnie na stopniach na jego świadectwach. Poza tym ojciec brał udział w wielu kampaniach wyborczych w różnych miejscowościach i potrzebował szofera do swego Forda T, tak że jedenastoletni Charles siadł za kierownicą (prawo jazdy nie było wówczas wymagane) i obwoził ojca po różnych meetingach (przejechał wówczas ok. 4000 mil). Kariera polityczna ojca skończyła się w roku przystąpienia USA do wojny (1917), gdyż był zdecydowanym izolacjonistą. Rodzina powróciła do Little Falls i Charles Augustus zajął się rolnictwem.
Młodość.
Po wycofaniu się z polityki ojciec Charlesa zaczął inwestować w swą fermę, zakupił krowy i owce, a Charles pełnił rolę głównego parobka, uczęszczając jednocześnie do najwyższej klasy High School, czyli liceum w Little Falls, z wynikami raczej miernymi. Otrzymał wprawdzie w 1918 dyplom ukończenia szkoły, który uprawniał do wyższych studiów, ale tylko dlatego, że nie musiał zdawać egzaminu końcowego – jako młody człowiek zatrudniony w rolnictwie został z niego zwolniony, gdyż w związku z masowym poborem do wojska na wsi brakowało rąk do pracy. Po zdobyciu dyplomu Charles chciał wstąpić do szkoły oficerskiej lotnictwa USA, ale wojna się właśnie zakończyła i zredukowano liczbę miejsc w szkole, a więc ta droga kariery była w tym czasie niemożliwa. Jakiś czas nosił się z zamiarem podjęcia studiów medycznych, ale niestety brakowało mu na świadectwie stopnia z łaciny, języka do którego miał głęboką awersję, więc nic z tego nie wyszło. Ostatecznie zapisał się na studia inżynieryjne na University of Wisconsin w Madison, ale i te nie poszły mu dobrze: w lutym 1922 oblał egzaminy z chemii, matematyki i fizyki i został skreślony z listy studentów. Najważniejszym doświadczeniem z tych lat był udział w studium wojskowym na uniwersytecie, gdzie zdobył uprawnienia podchorążego – podoficera rezerwy.
Już w miesiąc po swym fiasku na uniwersytecie Charles zapisał się na płatny (500 USD) kurs mechaników samolotowych w Lincoln i po dwóch tygodniach odbył – jako pasażer – swój pierwszy lot samolotem, a po miesiącu i siedmiu godzinach nauki latania u boku nauczyciela usiadł po raz pierwszy sam za sterem samolotu. Przez następny rok pracował jako kaskader i mechanik samolotowy w wędrownym „cyrku samolotowym”, prowadzonym przez Bahla, jednego z nauczycieli z Lincoln. Na wiosnę 1923 odłożył tyle pieniędzy, że mógł zakupić własny samolot: na aukcji maszyn z demobilu armii USA nabył za 500 USD samolot Curtiss JN-4D, potocznie zwany "Jenny", z ośmiocylindrowym silnikiem, klasyczny aeroplan ćwiczebny lotnictwa USA. Następny rok spędził jako pilot wyczynowy na różnych pokazach samolotowych w USA.
Idąc za namową kolegów z pokazów samolotowych Lindbergh wstąpił w 1924 do szkoły kadetów lotnictwa w Brooks Field w pobliżu San Antonio. Na kurs przyjęto 104 kadetów, spośród których Charles ze swymi 300 godzinami lotów i 700 występami jako pilot wyczynowy był najbardziej doświadczony ze wszystkich. Z tych 104 w marcu 1925 kurs ukończyło 18 kadetów, spośród których Lindbergh osiągnął najlepsze wyniki. Uzyskał teraz stopień porucznika rezerwy "U.S. Air Force", ale o karierze zawodowego oficera na razie nie myślał, lecz powrócił do lotnictwa wyczynowego, a potem – w 1926 roku – po nieudanej próbie zatrudnienia się jako jeden z trzech pilotów komandora Byrda, który planował przelot nad biegunem północnym, podjął pracę w zorganizowanej przez braci Robertson linii poczty lotniczej z Saint Louis w stanie Missouri do Chicago. Latał samolotem Airco DH.4, któremu nadał nazwę "St.Louis". Te loty pocztowe należały, ze względu na ogół złe warunki atmosferyczne i brak lotnisk awaryjnych na trasie, do najniebezpieczniejszych zadań lotnictwa USA: zatrudniono 40 pilotów, z których 31 straciło życie w ciągu pierwszych paru miesięcy po uruchomieniu linii. Także dwa samoloty Lindbergha rozbiły się jeden za drugim, ale Charles z obu wypadków uratował się za pomocą spadochronu. Odtąd prasa USA nazywała go "Lucky Lindy".
Nowojorski magnat hotelowy Raymond Orteig, wielki entuzjasta lotnictwa, ufundował nagrodę w wysokości 25 tys. USD za przelot non stop między Nowym Jorkiem a Paryżem lub odwrotnie. Myśl o odbyciu lotu od tej chwili Lindbergha nie opuszczała, ale musiał zebrać co najmniej 15 tys. USD na zakup i przebudowę samolotu. By zdobyć sponsorów, stroniący dotychczas od ludzi samotnik Lindbergh wstąpił w Saint Louis do loży masońskiej "Keystone Lodge Nr. 243", do której należeli zamożni przemysłowcy, bankierzy i intelektualiści. Konieczne fundusze wkrótce zebrano.
Sukcesy i tragedia.
Lot transatlantycki (1927).
Pierwszymi śmiałkami, którzy chcieli zdobyć nagrodę Orteiga, byli francuscy weterani I wojny światowej – kapitan Charles Nungesser i jego nawigator Raymond Coli. Wystartowali oni z lotniska Le Bourget 8 maja 1927 samolotem Levasseur PL 8 nazwanym "L’Oiseau Blanc" ("Biały Ptak"). Ostatni zanotowany kontakt z nimi miał miejsce, gdy przelatywali nad wybrzeżem Irlandii. Samolot nie dotarł jednak do Nowego Yorku, nie ustalono miejsca ani przyczyny katastrofy. Próby podejmowali również między innymi Rene Fonck, Clarence Chamberlin (który później odbył samotnie przelot nad Atlantykiem jako drugi człowiek na świecie, dwa tygodnie po Lindberghu) i admirał Richard E. Byrd.
Lindbergh dowiedział się, że w Nowym Jorku skonstruowano nowy samolot Bellanca-Wright, z którym wiązał wielkie nadzieje, ale firma Giuseppe Bellanki, "Columbia Aircraft", żądała zbyt wysokiej ceny za swą maszynę, a potem całkowicie wycofała się z pertraktacji z Lindberghiem oświadczając, że sama wybierze załogę do przelotu nad Atlantykiem. Wtedy Lindbergh zwrócił się do małej fabryki samolotów w San Diego, Ryan Aeronautical Company, która zaoferowała mu samolot swej marki za 6000 USD, do czego dochodziła cena 9-cylindrowego silnika marki Wright, 4580 USD. Lindbergh zdecydował się natychmiast na podpisanie kontraktu i wyszczególnił swe dezyderaty: samolot miał być lekki, jednoosobowy, z wielkim dodatkowym zbiornikiem na benzynę, mieszczącym 1705 l paliwa, wbudowanym bezpośrednio przed kokpitem, zasłaniającym pilotowi widok naprzód, tak że musiano dodać ruchomy peryskop, by pilot mógł mieć widoczność do przodu. Gotowy w końcu samolot o konstrukcji drewnianej ważył z pełnymi zbiornikami 2230 kg, samolot osiągał prędkość ok. 200 km/godz, a silnik miał moc 225 koni mechanicznych. Ciekawą cechą maszyny była jej mała stateczność podłużna, co wymagało większej akcji pilota podczas lotu – jednak zmniejszało groźbę zaśnięcia za sterami. Dodatkowo, wygodny fotel też został zamieniony na mniej ergonomiczny – z tego samego powodu. Szczęśliwie 9-cylindrowy silnik Wright „Whirlwind” J-5 uchodził w tamtym okresie za najbardziej niezawodny silnik lotniczy na świecie. By nie obciążać samolotu, Lindbergh postanowił zabrać tylko minimum bagażu: butelkę wody oraz parę tabliczek czekolady i kanapek jako prowiant, a także nadmuchiwaną łódkę gumową, wędkę i parę rakiet sygnalizacyjnych na wypadek awaryjnego lądowania na falach. Nie wziął nawet czystej bielizny, maszynki do golenia i szczotki do zębów, ale – choć obojętny religijnie i niepraktykujący protestant – zabrał ze sobą medalik z podobizną św. Krzysztofa.
Lot próbny Lindbergh odbył z San Diego do Saint Louis, pokonując odległość 2000 km w czasie 14 godzin i 25 minut. W St. Louis jego loża masońska wręczyła mu jakieś tajemnicze papiery, które przykleił do kadłuba samolotu, i udał się do Nowego Jorku, dokąd przybył po niecałych ośmiu godzinach. Pogoda sprzyjała, więc zdecydował się rozpocząć swój lot ponad Atlantykiem już następnego dnia o godzinie 7:40 rano, po nieprzespanych 24 godzinach. Wystartował z lotniska Roosevelt Field w Garden City na Long Island w stanie Nowy Jork 20 maja 1927, a wieczorem tego dnia, po 12 godzinach lotu, znalazł się nad Nową Fundlandią; po 25 godzinach dotarł do Irlandii, nad którą obniżył lot, widząc wszędzie grupy wiwatujących na jego cześć ludzi. O godz. 21 osiągnął brzeg Normandii. Zawiadomiony telegraficznie o jego przybyciu rząd francuski nakazał oświetlić całą drogę z Deauville do Paryża pochodniami, by ułatwić mu nawigację w ciemnościach. O 22:24 21 maja samolot Spirit of St. Louis wylądował po 33,5 godzinach lotu w Paryżu. Historyczny lot zakończył się sukcesem, a Lindbergh zdobył światową sławę (jego wnuk Erik Lindbergh powtórzył ten sam lot 75 lat później w 2002, pokonując dystans w 17 godzin i 17 minut).
Za swój wyczyn Charles Lindbergh otrzymał order Legii Honorowej z rąk prezydenta Francji. W drodze powrotnej odwiedził Londyn i został przyjęty w Buckingham Palace przez króla Jerzego V, który (jak Lindbergh potem opisał w swych wspomnieniach) odprowadził go na stronę i zapytał: "Czy mogę zapytać, jak Pan właściwie dawał sobie radę z oddawaniem moczu przez tyle godzin?" – Lindbergh skłamał, mówiąc że używał papierowych kubków, których zawartość wylewał do Atlantyku. "W rzeczywistości" – pisał później – "żal mi było tych Francuzów, którzy nieśli mnie na ramionach z lotniska Le Bourget – miałem kompletnie przemoczone spodnie, siusiałem w nie"...
Z Anglii amerykańska flota wojenna eskortowała go do USA (samolot, rozebrany na części i fachowo zapakowany, jechał razem z nim), gdzie prezydent Calvin Coolidge odznaczył go Krzyżem Wybitnej Służby Lotniczej (ang. Distinguished Flying Cross) i mianował pułkownikiem sił powietrznych USA 11 czerwca 1927. W Waszyngtonie witało go 250 000 ludzi. Już 20 lipca Lindbergh wyruszył swym "Spirit of St. Louis" na oblot całych Stanów Zjednoczonych. Sponsorowany był przez przyjaciela z żydowskiej rodziny bankierów Harry’ego Guggenheima, który stworzył „Fundusz Popierania Sił Powietrznych USA” z kapitałem 500 000 USD – dla Lindbergha przeznaczył honorarium w wys. 50 000 USD. W ciągu 3 miesięcy Lindbergh przeleciał 45 000 km, odwiedził 82 miasta i spotkał się z 35 milionami ludzi – jedną trzecią ówczesnych mieszkańców USA.
Lindbergh wygrał i otrzymał nagrodę Orteiga, bardziej jednak od pieniędzy liczyła się dla niego sława i wpisanie na stałe do historii światowego lotnictwa. Parada „confetti” na jego cześć, do tej chwili największa w historii USA (4 miliony uczestników), odbyła się w Nowym Jorku 13 czerwca 1927. 21 marca 1929 został odznaczony Medalem Honoru.
Warto zaznaczyć, że choć Lindbergh jako pierwszy człowiek odbył w pojedynkę lot transatlantycki bez lądowań, z kontynentu na kontynent, wcześniej odbyły się z sukcesem próby z międzylądowaniami. Załoga łodzi latającej NC-4 w maju 1919 odbyła dziewiętnastodniowy lot etapowy przez Ocean Atlantycki.
Pierwszy lot przez ocean bez międzylądowania odbył się prawie 8 lat przed Lindberghiem. Dokonali tego dwaj Brytyjczycy – John Alcock i Arthur Whitten Brown na zmodyfikowanym bombowcu Vickers Vimy IV pomiędzy 14 a 15 czerwca 1919. Ich lot z Lester’s Field (Nowa Fundlandia) do Clifden (Irlandia) został jednak przyćmiony przez wyczyn Lindbergha. Warto zauważyć, że wyczyn Brytyjczyków dotyczy przelotu pomiędzy wyspami na oceanie, natomiast Lindbergh przeleciał pomiędzy kontynentami. Uważa się, że 81 osób przeleciało w różnej formie przez Atlantyk przed Amerykaninem.
Archeolog i wynalazca.
Po swoim locie Lindbergh napisał list do prezesa Longinesa, opisując w szczegółach projekt zegarka, który ułatwiłby pilotom nawigację. Projekt został przyjęty i zegarek tego typu jest produkowany do dzisiaj.
Charles Linbergh był także jednym z pionierów archeologii lotniczej. W 1929, w czasie przelotu nad dżunglą na półwyspie Jukatan, zauważył ruiny miasta Majów. Odkrycie to wzbudziło w nim zainteresowanie możliwościami poszukiwania starożytnych stanowisk archeologicznych z samolotu. W sierpniu tegoż roku Lindbergh odbył lot nad terytorium Arizony i Nowego Meksyku, odkrywając wiele stanowisk kultury Pueblo, a w październiku tego roku odbył w poszukiwaniu ruin parę ponownych lotów nad Jukatanem.
Małżeństwo.
W 1927 rząd USA wysłał Lindbergha w „misji dobrej woli” do Meksyku. Lot był nowym rekordem – odległość 3500 km pilot pokonał w ciągu 24 godzin, mając w zbiorniku 1425 litrów benzyny. Warunki atmosferyczne były bardzo trudne, pogoda dżdżysta i mglista, tak że Lindbergh leciał na niewielkiej wysokości, orientując się według biegu torów kolejowych. Zastanowiło go przy tym, dlaczego jedna po drugiej ze stacji kolejowych nazywa się "Caballeros", dopiero po jakimś czasie uprzytomnił sobie, że "Caballeros" oznacza męskie toalety.
W mieście Meksyk witany był przez 150 000 ludzi i zaproszony na mieszkanie do ambasady USA. Ambasadorem był wtedy Dwight Morrow, z zamożnej rodziny, ojciec trzech córek i jednego syna. Druga z córek Anna studiowała historię literatury w Nowym Jorku i przyjechała do rodziców na święta Bożego Narodzenia. Między obojgiem tych nieśmiałych młodych ludzi powstało uczucie od pierwszego wejrzenia. Lindbergh pozostał jeszcze przez dwa miesiące w Ameryce Środkowej, odwiedzając w swej „misji dobrej woli” 16 krajów Ameryki Łacińskiej, a Anna powróciła do USA. Po zakończeniu swej misji Lindbergh poleciał z powrotem do Waszyngtonu i rozstał się tam na zawsze ze swoim "Spirit of St.Louis", darując go muzeum, gdzie znajduje się nadal.
We wrześniu 1928 Anna i Charles spotkali się w Nowym Jorku. W prasie zaczęły krążyć pogłoski o „romansie roku”, co żenowało oboje tych nieśmiałych ludzi. Ambasador Morrow, którego różne insynuacje dziennikarzy zaczęły irytować, zwołał 12 lutego 1929 konferencję prasową, na której ogłosił „zaręczyny mej córki Anny Spencer Morrow z pułkownikiem Charles’em Lindberghiem”. Para pobrała się 27 maja 1929, biorąc skromny ślub kościelny w letniej rezydencji Morrowów w stanie New Jersey. Charles miał 27 lat, a Anna 23. Jak Lindbergh dał później dyskretnie do zrozumienia we swych wspomnieniach, oboje dotąd nie znali życia intymnego (w swej generacji i protestanckiej, mieszczańskiej klasie społecznej nie byli wyjątkami).
W ciągu paru miesięcy Charles nauczył Annę sztuki nawigacji. Na wiosnę 1930 zakupił za 20 000 $ nowy samolot, Lockheed- Sirius, z silnikiem o mocy 450 KM, i z dwoma miejscami w kokpicie: w kwietniu tego roku zdobył rekord szybkości w przelocie z wybrzeża zachodniego USA na wschodnie, z Los Angeles do Nowego Jorku, odbywając przelot w ciągu 14,5 godzin (dotychczasowy rekord wynosił 17 godzin). Anna leciała z nim jako nawigatorka; będąc w zaawansowanej ciąży, bardzo źle znosiła lot na wysokości 4500 m, w końcu przybyli jednak szczęśliwie. 22 czerwca 1930 narodził się pierworodny syn Lindberghów, Charles Augustus Jr. Jesienią tego roku para postanowiła się przenieść do stanu New Jersey, gdzie Charles zakupił leśną parcelę o powierzchni 200 ha w pobliżu miasta Hopewell.
13 miesięcy po urodzeniu syna Lindberghowie oddali go pod opiekę mieszkających także w New Jersey rodziców Anny i wyruszyli na nową przygodę – lot nad Pacyfikiem do Chin, dokąd nigdy jeszcze nie doleciał żaden amerykański pilot. Lindbergh przebudował swego lockheeda na hydroplan i zamontował w nim nowy motor o mocy 575 KM. Trasa prowadziła do Ottawy, stamtąd nad Alaską na japońską wyspę Hokkaido, dalej do Tokio, gdzie parę witało 100 000 entuzjastów i na koniec do Nankinu, gdzie ich oczekiwał prezydent Chin Czang Kaj-szek, który nadał Lindberghowi wysokie odznaczenie Republiki Chińskiej, Order Wojskowy Niebieskiego Nieba i Białego Słońca. Dalsza podróż poprowadziła parę do Szanghaju, ale tam samolot został uszkodzony w czasie holowania na wodę. Jednocześnie nadszedł telegram o nagłej śmierci ojca Anny, tak że Lindberghowie polecili rozmontować i zapakować samolot i udali się do USA drogą morską.
Porwanie i śmierć syna.
Lindberghowie przenieśli się do swego nowego obszernego, samotnie położonego na skraju lasu domu w styczniu 1932. 1 marca wieczorem usłyszeli dziwny hałas z pierwszego piętra, gdzie spało dziecko, ale na dworze szalała wichura, założyli więc, że to ona jest źródłem hałasu. O godz. 22 niańka małego Charlesa udała się na górę, by sprawdzić, czy nie trzeba zmienić pieluszki i zastała puste łóżeczko i wpółotwarte okno oraz list leżący na pościeli małego. Lindbergh natychmiast zawiadomił o sprawie policję, która zablokowała wszystkie drogi i mosty w stanie New Jersey, ale bez rezultatów. List, pisany łamaną angielszczyzną z niemieckimi wstawkami, żądał okupu w wysokości 50 000 $ w różnych nominałach. Porwanie dziecka Lindbergha stało się sensacją narodową: doniosły o nim gazety i programy radiowe. Po włączeniu się do poszukiwań biura Edgara Hoovera porwanego szukało 100 000 agentów w mundurach i w cywilu, nadal bez skutku. Znaleziono tylko drabinę (z ułamanym szczeblem), której użył porywacz, by dostać się do pokoju dziecka. Niedługo potem nadszedł nowy list kidnapera z żądaniem 70 000 $, które miały być przekazane na jednym z cmentarzy nowojorskich. Oddawszy pieniądze (wycofywane już z obiegu banknoty wymienne na złote dolary, tzw. "gold certificates", które bank Lindbergha ponumerował), pośrednik Lindbergha otrzymał list ze wskazówką, że dziecko ukryte jest na stateczku "Nelly" w pobliżu wybrzeża Massachusetts. Policja wodna skontrolowała wszystkie statki, ale żadnej Nelly wśród nich nie było. Lindberghowie zostali oszukani.
12 maja 1932 r. zniekształcone i częściowo zjedzone przez dzikie zwierzęta zwłoki dziecka przypadkiem odnaleziono w lesie około 7,2 km od posesji Lindberghów. Wezwany do kostnicy ojciec natychmiast rozpoznał małego Charlesa po charakterystycznym dołku na podbródku. Po obdukcji kazał zwłoki natychmiast spalić i rozsiał prochy nad morzem. Do końca życia nie chciał rozmawiać o tej sprawie. Obdukcja wykazała, że chłopiec zmarł od uderzenia w głowę.
W 30 miesięcy po tych zdarzeniach na jednej ze stacji benzynowych w Bronx rachunek uregulowano 10-dolarowym "gold certificate". Właściciel stacji widząc ten rzadki banknot zanotował numer rejestracyjny samochodu. Bank przyjmując od niego dzienny utarg stwierdził, że banknot pochodził z okupu Lindbergha i zaalarmował policję, która aresztowała właściciela samochodu. Był nim Bruno Richard Hauptmann, 34-letni imigrant z Niemiec, w domu którego znaleziono dalsze banknoty od Lindbergha. Domniemany sprawca nigdy nie przyznał się do winy, a o porwanie i zabójstwo chłopca oskarżał Isidora Fisha, niemieckiego Żyda, zmarłego na raka w 1934. Postawiony przed sądem przysięgłych Hauptmann został jednak uznany za winnego porwania i morderstwa i zakończył życie 3 kwietnia 1936 na krześle elektrycznym.
Lindbergh i III Rzesza.
W 1936 attaché wojskowym przy ambasadzie amerykańskiej w Berlinie mianowano agenta wywiadu wojskowego "US Army", majora Trumana Smitha, który z zaniepokojeniem obserwował rosnącą potęgę militarną trzech dyktatur europejskich, niemieckiej, włoskiej i sowieckiej. Osobisty znajomy Lindbergha, doszedł do wniosku że sławny lotnik może oddać wywiadowi USA duże usługi poprzez swe kontakty, będąc wszędzie owacyjnie witany i przyjmowany, i skłonił go w lipcu 1936 r., wtedy już pułkownika rezerwy armii USA, do odwiedzenia Berlina, uzyskawszy osobiste zaproszenie szefa Luftwaffe Göringa. Na lotnisku Tempelhof Lindbergha przywitał Hermann Göring we własnej osobie ze swym adiutantem, późniejszym feldmarszałkiem Milchem u boku. Przedstawiono Lindberghowi wszystkich asów niemieckich sił powietrznych z równie sławnym jak weteran I wojny światowej Göring Udetem na czele. Pozwolono mu natychmiast wypróbować dumę Göringa, samolot Junkersa Ju 52 i pokazano mu najnowsze bombowce, myśliwce i stukasy. Pod wrażeniem tego pokazu Lindbergh doniósł w swym tajnym raporcie dla rządu USA, że Niemcy są blisko pozycji największej potęgi powietrznej Europy. Zaproszono go także jako gościa honorowego na otwarcie olimpiady berlińskiej 1 sierpnia 1936. Pisał potem: "ten fanatyzm mnie mierzi, ale Niemcy są najbardziej interesującym narodem świata". Przy drugim pobycie w Niemczech – także w tajnej misji rządu USA (1937) – Lindbergh odwiedził zakłady produkcyjne Messerschmitta i Dorniera, po czym doniósł do Waszyngtonu, że "Niemcy są znów potęgą światową w lotnictwie, prawie równą Anglii i o wiele przewyższającą Francję". Przy trzecich odwiedzinach w III Rzeszy w 1938 ambasador USA w Berlinie Hugh Wilson wydał huczne przyjęcie dla Lindbergha i jego żony, w czasie którego nagle pojawił się Göring i wręczył lotnikowi w imieniu führera wysokie odznaczenie, Order Orła Niemieckiego za Zasługi II. kl. oraz w imieniu Luftwaffe szablę honorową niemieckich sił powietrznych, którą sam zaprojektował. Lindbergh, nie rozumiejąc jakie zasługi położył dla III Rzeszy, przez chwilę się wahał, ale wyróżnienia przyjął, co potem nieraz wypominali mu jego krytycy. Ambasador Wilson powiedział mu później, że odmowa przyjęcia doprowadziłaby do poważnego kryzysu dyplomatycznego (przed Lindberghiem order bez skrupułów przyjęli np. Henry Ford i ambasador francuski w Berlinie, André François-Poncet).
Z Niemiec Lindbergh pojechał, nadal w swej misji wywiadowczej, do ZSRR, odwiedzając po drodze Polskę i Czechosłowację. Przyjęty w Moskwie wódką i kawiorem, zdołał jednak zachować jasny umysł i stwierdzić, że flota powietrzna Sowietów jest o wiele słabsza od niemieckiej i że państwo Stalina odznacza się azjatyckim despotyzmem, że w chwili decydującej wolałby dyktaturę Hitlera od tzw. dyktatury proletariatu, że Niemcy Hitlera są mimo wszystko bastionem Europy przeciw nawale bolszewickiej. Przede wszystkim obawiał się wybuchu wojny światowej i wciągnięcia w nią USA. Wypowiedzi dotarły do prasy amerykańskiej i wywołały burzę – lewicowa prasa, przychylna Sowietom, zaczęła oskarżać Lindbergha nawet o antyamerykanizm, a prawica, nie pozbawiona jeszcze mimo wypadków nocy kryształowej ostrożnej przychylności dla III Rzeszy i przede wszystkim izolacjonistyczna, widzieć w nim swego nowego przywódcę.
America First Committee.
Po dwuletnim pobycie w Anglii, dokąd się przeniosła po śmierci syna, rodzina Lindberghów powróciła na wiosnę 1939 do USA. Lindbergh złożył raport dowódcy amerykańskiej "Air Force" gen. Arnoldowi. Podkreślił w nim olbrzymią przewagę Luftwaffe nad siłami powietrznymi Anglii i Francji i swe dwa podstawowe przekonania: konieczność szybkiej i masywnej rozbudowy "US Air Force" i utrzymanie za wszelką cenę neutralności USA w zbliżającym się konflikcie światowym. W kwietniu tego roku odbył także rozmowę z prezydentem Rooseveltem, który bezskutecznie usiłował go przekonać, by nie agitował przeciwko przystąpieniu USA do wojny, a po wybuchu wojny we wrześniu 1939 zaproponował mu za pośrednictwem gen. Arnolda nowo utworzone stanowisko ministra lotnictwa z okazji reorganizacji swego gabinetu, ale Lindbergh, który prezydentowi nie ufał, podejrzewając go o pozostawanie pod wpływem Churchilla, nie przyjął oferty. 13 września 1939 r. wygłosił 15-minutowe przemówienie radiowe, nawołując do polityki neutralności USA wobec wojny w Europie.
W 1940 powstała wielka organizacja neutralistów, "America First Committee", popierana przez ludzi o najróżniejszych poglądach politycznych: socjalistów, konserwatystów, feministów, zamożnych żydowskich ludzi interesu jak przyjaciel Lindbergha Harry Guggenheim, młodych studentów jak John F. Kennedy, pisarzy Pearl Buck czy Upton Sinclaira. Z góry wykluczono przyjęcie do organizacji znanych antysemitów jak Henry Forda czy Avery Brundage’a. Po paru miesiącach Komitet posiadał już 500 000 członków – głównym agitatorem był Lindbergh. Znajdujący się początkowo w obozie izolacjonistów Republikanie zaproponowali mu nawet kandydaturę na prezydenta USA z ramienia partii, ale Lindbergh odmówił.
Rząd Roosevelta znalazł się wkrótce w defensywie, choć oficjalnie nadal utrzymywał kurs nieinterwencji. Po kryjomu Roosevelt, Partia Demokratyczna (Stany Zjednoczone), duża część "Big Business’u" i dowództwo armii planowali przystąpienie do wojny, gdyż było jasne, że Wielka Brytania i Związek Radziecki (nielubiany, ale potrzebny) bez pomocy amerykańskiej ulegną przewadze III Rzeszy. Należało jednak umotywować przed narodem amerykańskim, że USA są zagrożone – pierwszym krokiem było zdyskredytowanie AFC i Lindbergha jako proniemieckiej piątej kolumny w kraju: w jednym z przemówień Roosevelt nazwał Lindbergha defetystą, porównując go ze zdrajcami z czasów amerykańskiej wojny secesyjnej, a minister spraw wewnętrznych Harold L. Ickes zarzucił mu wprost współpracę z Niemcami (jako dowód przytaczając, że Lindbergh nie odesłał do Berlina swego niemieckiego orderu po rozpoczęciu II wojny światowej). Straciwszy nerwy, Lindbergh odesłał prezydentowi swój patent oficerski i w odpowiedzi oświadczył w swej mowie w Des Moines (11 września 1941 r.), że głównymi podżegaczami wojennymi są rząd Roosevelta, brytyjskie Secret Service i wielki kapitał żydowski i jego potęga medialna (zaznaczając przy tym, że nie jest antysemitą i że potępia brutalny antysemityzm III Rzeszy), którzy dla swych interesów chcą poświęcić życie milionów młodych Amerykanów. Reakcją lewicy w AFC, liberalnej prasy i Demokratów było przerażenie – kariera polityczna Lindbergha zakończyła się, a większość dawnych przyjaciół odwróciła się od niego.
Działalność w czasie II wojny światowej.
Po ataku japońskim na Pearl Harbor Stany Zjednoczone przystąpiły do wojny i Lindbergh natychmiast zgłosił się jako ochotnik do lotnictwa USA, ale na rozkaz Roosevelta odmówiono mu przyjęcia do US Air Force, podając jako powód jego działalność w rozwiązanym już wówczas AFC. Nową karierę umożliwił mu Henry Ford, który zawczasu zorientował się, że udział w produkcji broni przyniesie jego przedsiębiorstwu duże zyski i przeszedł do obozu prezydenckiego. Ford zatrudnił Lindbergha jako pilota przy lotach próbnych bombowca B-24, produkowanego przez jego zakłady, później jako doradcę przy konstrukcji superfortecy Boeing B-29.
Od lata 1944 Lindbergh – jako cywil – brał udział w nalotach US Air Force na pozycje japońskie na froncie Pacyfiku. Latał na samolotach F4U Corsair w jednostce VMF-222 i P-38 Lightning. Był doradcą w zakresie dalekich przelotów. Wziął udział w 50 atakach bombowych i osobiście zestrzelił samolot zwiadowczy Mitsubishi Ki-51. Za duszę japońskiego pilota, który stracił przy tym życie, modlił się później przez wiele lat.
12 kwietnia 1945 zmarł prezydent Roosevelt. Sytuacja Lindbergha zmieniła się radykalnie.
Lata powojenne.
Doradca prezydenta Eisenhowera.
Już parę dni po bezwarunkowej kapitulacji Niemiec, 11 maja 1945, Lindbergh otrzymał od rządu Trumana pierwszą tajną misję: wysłano go do Niemiec w celu zbadania, jak daleko posunęły się badania uczonych III Rzeszy w dziedzinie rakiet i samolotów odrzutowych, ze szczególną uwagą na produkcję samolotów prof. Messerschmitta. Chodziło o to, by zwerbować jak największą liczbę niemieckich specjalistów (spośród których wielu Lindbergh znał osobiście z lat przedwojennych) do współpracy z USA. Parę lat później Lindbergh napisał: „"Rosjanie nigdy się nie wahali mianować hitlerowskich specjalistów od rakiet antyfaszystami, jeśli to odpowiadało ich interesom. Musieliśmy temu zapobiec”". Ostatnim kompleksem fabryk rakietowych, który Lindbergh odwiedził, była podziemna wytwórnia rakiet V-2 w Nordhausen (Dora-Mittelbau) w górach Harzu, gdzie 25 000 więźniów z różnych KZ, spędzonych tam do pracy, oddało w ciągu dwóch lat życie. Dopiero teraz otwarły mu się oczy na rzeczywistość III Rzeszy. W swym dzienniku zapisał: „"oczywiście wiedziałem, że takie rzeczy miały miejsce. Inną rzeczą jest jednak posiadać wiedzę, nawet oglądać fotografie, a inną widzieć to na własne oczy i słuchać opowiadań świadków”".
Po 1947 Lindbergh został powołany do "Strategic Air Command", gdzie pracował w sztabie ekspertów rozwijających broń rakietową i organizował budowę floty bombowców atomowych, i jednocześnie wypróbowywał wszystkie nowe myśliwce i bombowce amerykańskie. W 1948 w czasie blokady Berlina współorganizował most powietrzny do Berlina Zachodniego i brał udział w lotach jako pilot, pasażer i doradca. Od tego roku działał również jako główny doradca szefa Pan American World Airways, Juana Trippe, przy przestawieniu floty tych linii lotniczych z samolotów śmigłowych na odrzutowce. Jako taki miał darmowe bilety na wszystkie połączenia PanAM i latał oficjalnie jako konsultant, co było świetnym kamuflażem dla jego głównej działalności tajnego doradcy lotnictwa USA. W kwietniu 1954 prezydent Dwight D. Eisenhower mianował go generałem brygady armii USA oraz swym osobistym konsultantem – doradcą wojskowym i politycznym – w sprawach dotyczących struktur NATO w Europie. Lindbergh nie musiał się obawiać ingerencji ze strony wywiadu USA i otrzymał własne biuro z siedzibą w Rzymie, podporządkowane bezpośrednio Eisenhowerowi. Brał tam m.in. udział w przygotowaniach do ewentualnego puczu wojskowego i interwencji NATO w przypadku przejęcia władzy przez włoskich komunistów, na co się wówczas nieomal zanosiło. Miał tam własnego tłumacza i sekretarkę, pruską arystokratkę imieniem Valeska, wkrótce matkę dwojga jego dzieci, która do dziś dnia nie ujawniła swego nazwiska.
Cztery rodziny Lindbergha.
W latach powojennych małżeństwo Lindbergha z Anne Morrow zaczęło się rozpadać (choć Lindberghowie nigdy nie wnieśli o rozwód): Anna nawiązała pod koniec wojny romans z lotnikiem-pisarzem Antoine de Saint-Exupéry, a Charles, który w związku ze swą misją wywiadowczą przebywał przez większą część roku poza USA, założył w Niemczech i Szwajcarii aż trzy nieoficjalne rodziny. W 1957 roku związał się z uciekinierką z Rumunii "Brigitte Hesshaimer" (zm. 2001), którą wraz z trojgiem dzieci pary, Dyrkiem (ur. 1958), Astrid (ur. 1960) i Dawidem (ur. 1967) umieścił koło Monachium. Jednocześnie miał romans z siostrą Brigitty – Mariettą, która urodziła mu dwóch synów – Vago (ur. 1962) i Krzysztofa (ur. 1966). Mariettę wraz z dziećmi Charles osiedlił w zakupionej dla nich willi w Szwajcarii w kantonie Valais. Z trzeciego związku z pruską arystokratką Valeską nieznanego nazwiska, która do dziś mieszka w Baden-Baden, miał syna (ur. 1959) i córkę (ur. 1961), których imion nie wyjawiono.
Wszystkie trzy kobiety wiedziały wzajemnie o sobie (Marietta i Briggida były siostrami, obie także przyjaźniły się z Valeską), lecz zdawały się nie dopuszczać do siebie informacji o romansach Lindbergha z pozostałymi kobietami. Ten pojawiał się u nich rzadko i dla dzieci występował pod pseudonimem „wujek Careu Kent”. Dzieci poznały jego prawdziwą tożsamość dopiero po śmierci matek w 2001 roku. 
Utrzymanie dwóch rodzin z pięciorgiem dzieci (Valeska wkrótce po otrzymaniu spadku po zamożnej ciotce usamodzielniła się) pochłaniało znaczne fundusze, więc Lindbergh oszczędzał, jak mógł: w czasie swych podróży po Niemczech i Szwajcarii nie nocował nigdy w hotelach, lecz spał na parkingach w swym Volkswagenie Garbusie (jak olbrzymi Charles mieścił się w nim, pozostaje jego tajemnicą).
W roku 2001 zmarły Anne Morrow Lindenbergh i Brigitte Hesshaimer. Córka Brigitte, Astrid, porządkując papiery po matce, odnalazła listy i fotografie Lindbergha. Analiza DNA potwierdziła ojcostwo Charlesa. W 2005 roku nastąpiło spotkanie przyrodniego rodzeństwa ze związków z Anną Morrow i Brigittą Hesshaimer.
Ostatnie lata.
Już w latach 60. XX wieku Lindbergh przyłączył się do ruchu ochrony środowiska i opieki nad zagrożonymi zwierzętami, m.in. humbakami i płetwalami błękitnymi. W czasie pobytu na Filipinach zaangażował się w akcję ratunkową dla tamtejszego „gryfa”, małpożera. W swych ostatnich latach podkreślał często konieczność zachowania równowagi między rozwojem techniki, do którego sam się przyczynił, a przyrodą i naturalnym otoczeniem człowieka (występował m.in. przeciwko wprowadzeniu linii lotniczych wyposażonych w samoloty naddźwiękowe).
Na parę lat przed śmiercią Lindbergh osiadł w miejscowości Kipahulu na wyspie Maui na Hawajach, gdzie zmarł w 1974 roku na nowotwór naczyń limfatycznych. Nagrobek, oprócz danych osobistych, zawiera napis "If I take the wings of the morning, and dwell in the uttermost parts of the sea..." ("Gdybym przybrał skrzydła jutrzenki, zamieszkał na krańcu morza: tam również Twa ręka będzie mnie wiodła i podtrzyma mnie Twoja prawica", Ps 139,9-10). Słowa te pochodzą z Biblii, ze Starego Testamentu. Mimo iż Lindbergh wiele razy podkreślał, że nie jest chrześcijaninem – wyznawał rodzaj panteizmu – jego pogrzeb miał chrześcijański charakter.
Na cześć Lindbergha i jego żony Anny Morrow Lindbergh stworzono w 1978 roku Fundację Lindberghów („The Lindbergh Foundation”), która nadaje „Nagrodę Lindberghów” („The Lindbergh Award”) za wybitne osiągnięcia dla zachowania równowagi między postępem technicznym a środowiskiem naturalnym.
Nawiązania.
W powieści autorstwa Philipa Rotha pt. "Spisek przeciwko Ameryce" z 2004 roku, utrzymanej w konwencji historii alternatywnej, Charles Lindbergh zostaje prezydentem USA w latach 40. XX w.

</doc>
<doc id="177564" url="https://pl.wikipedia.org/wiki?curid=177564" title="Biblioteka Hectora Hodlera">
Biblioteka Hectora Hodlera

Biblioteka Hectora Hodlera (esp. "Biblioteko Hector Hodler") – jeden z największych zbiorów esperanckich na świecie, założony w 1908 roku przez Szwajcarskie Towarzystwo Esperanckie w Genewie. Obecnie biblioteka znajduje się w biurze Universala Esperanto-Asocio (UEA) w Rotterdamie. Zbiór składa się z ok. 30 tysięcy książek oraz czasopism, manuskryptów, fotografii i płyt.
Historia.
Biblioteka została założona w 1908 jako Szwajcarska Biblioteka Esperancka (esp. "Svisa Esperanto-Biblioteko") i kupiona w 1912 roku przez Hectora Hodlera, który zapisał ją w testamencie Universala Esperanto-Asocio. W 1920 roku po śmierci Hodlera biblioteka stała się własnością UEA.
W latach 1960–1962 biblioteka została przeniesiona do Rotterdamu. W 2006 zbiór został przeniesiony do nowego, świeżo wyremontowanego pomieszczenia, specjalnie przystosowanego do przechowywania zbiorów bibliotecznych. Ze zbiorów biblioteki można skorzystać wyłącznie na miejscu.

</doc>
<doc id="177567" url="https://pl.wikipedia.org/wiki?curid=177567" title="Sztandar Polskich Sił Powietrznych (1940-1947)">
Sztandar Polskich Sił Powietrznych (1940-1947)



</doc>
<doc id="177569" url="https://pl.wikipedia.org/wiki?curid=177569" title="Public Image Ltd">
Public Image Ltd

Public Image Limited (PIL) – postpunkowa grupa muzyczna powstała w 1978 roku z inicjatywy byłego wokalisty Sex Pistols Johna Lydona, byłego gitarzysty The Clash Keitha Levene'a i basisty Jah Wobble'a. Zespół zawiesił działalność w 1993; wznowił ją we wrześniu 2009 roku.
Dyskografia.
Pozycje wydawnictw pochodzą z list brytyjskich.

</doc>
<doc id="177570" url="https://pl.wikipedia.org/wiki?curid=177570" title="Lanos">
Lanos



</doc>
<doc id="177573" url="https://pl.wikipedia.org/wiki?curid=177573" title="Chandra">
Chandra



</doc>
<doc id="177574" url="https://pl.wikipedia.org/wiki?curid=177574" title="Kuklinów (wieś)">
Kuklinów (wieś)

Kuklinów – wieś w Polsce, położona w województwie wielkopolskim, w powiecie krotoszyńskim, w gminie Kobylin.
Historia.
W okresie Wielkiego Księstwa Poznańskiego (1815–1848) miejscowość należała do wsi większych w ówczesnym pruskim powiecie Krotoszyn w rejencji poznańskiej. Kuklinów należał do okręgu kobylińskiego tego powiatu i stanowił odrębny majątek, którego właścicielem był wówczas Józef Chełkowski. Według spisu urzędowego z 1837 roku wieś liczyła 500 mieszkańców, którzy zamieszkiwali 43 dymy (domostwa).
W latach 1975–1998 miejscowość położona była w województwie leszczyńskim.
Kuklinów jest położony nad strumieniem Orla, około 6 km na wschód od Kobylina, około 7 km na zachód od Krotoszyna i około 35 km na zachód od Ostrowa, przy drodze krajowej nr 36 Ostrów-Lubin.

</doc>
<doc id="177575" url="https://pl.wikipedia.org/wiki?curid=177575" title="Hyundai Getz">
Hyundai Getz

Hyundai Getz – samochód osobowy klasy miejskiej produkowany pod południowokoreańską marką Hyundai w latach 2002–2011.
Historia i opis modelu.
Studyjną zapowiedzią pierwszego subkompaktowego hatchbacka Hyundaia był prototyp TB Concept, którego premiera odbyła się podczas Tokyo Motor Show w październiku 2001 roku. Światowa premiera modelu w seryjnej postaci pod nazwą Hyundai Getz odbyła się pół roku później podczas Geneva Motor Show w marcu 2002 roku. W gamie producenta samochód uplasował się jako mniejsza alternatywa dla trójbryłowego, plasującego się dla odmiany między segmentem B, a segmentem C Accentem. 
Deska rozdzielcza utrzymana została w kanciastych kształtach w asymetrycznej formie, na czele z prostym projektem konsoli centralnej zdominowanej przez pionowo umieszczone nawiewy w kształcie prostokąta.
Hyundai Getz trafił do sprzedaży zarówno jako 3-drzwiowy, jak i 5-drzwiowy hatchback z bardziej kanciastą linią okien. Samochód został skonstruowany przez europejskie centrum badawczo-rozwojowe w Niemczech jako pierwszy model Hyundaia zbudowany z naciskiem na ten rynek zbytu.
Lifting.
Jesienią roku 2005 Hyundai zaprezentował Getza po gruntownym faceliftingu. Główne zmiany polegały na zaokrąglonym kształcie atrapy chłodnicy, nowych, większych łezkowatych reflektorach o bardziej agresywnym kształcie, a także nowych wkładach lamp tylnych. Poprawiono też jakość zabezpieczenia antykorozyjnego, będącego obiektem krytyki modeli z pierwszych lat produkcji.
Getz Cross.
W sierpniu 2006 roku gama miejskiego modelu Hyundaia została poszerzona o wariant stylizowany na SUV-a pod nazwą Getz Cross. Zyskał on inne wypełnienie atrapy chłodnicy, a także relingi, nakładki na progi i zderzaki oraz 16-calowe alufelgi.
Sprzedaż.
Choć Getz został skonstruowany głównie z myślą o rynku europejskim i 80% produkcji pojazdu znalazło nabywców w tym regionie, to pojazd oferowano także na innych rynkach globalnych, jak Australia, Nowej Zelandii, Indie czy Ameryka Południowa. 
Ponadto, w Korei Południowej miejski model Hyundaia nosił on nazwę Hyundai Click, w Japonii oferowano go jako Hyundai TB, z kolei na rynku malezyjskim powstała pula egzemplarzy pod lokalną marką Inokom jako Inokom Getz. 
Hyundai Getz w latach 2006-2009 był produkowany także w Wenezueli pod marką Dodge jako druga generacja modelu Dodge Brisa.
Bezpieczeństwo.
Hyundai Getz w testach zderzeniowych organizacji Euro NCAP uzyskao cztery gwiazdki za ochronę pasażerów i kierowcy. Zabezpieczenie przed zderzeniem zostało wykonane w pojeździe przy użyciu elementów stalowych o podwyższonej wytrzymałości, a jednoczęściowy boczny panel zewnętrzny i boczne belki zwiększają sztywność nadwozia. 
Również w australijskich testach bezpieczeństwa ANCAP Getz otrzymał łączną ocenę poziomu bezpieczeństwa pasażerów na cztery gwiazdki, spośród pięciu możliwych.

</doc>
<doc id="177578" url="https://pl.wikipedia.org/wiki?curid=177578" title="Mokronos (województwo wielkopolskie)">
Mokronos (województwo wielkopolskie)

Mokronos – wieś w Polsce położona w województwie wielkopolskim, w powiecie krotoszyńskim, w gminie Koźmin Wielkopolski.
Położenie.
Mokronos jest położony nad strumieniem Orla, około 6 km na zachód od Koźmina, około 9 km na północny zachód od Krotoszyna i około 36 km na zachód od Ostrowa, przy drodze Krotoszyn-Benice-Pogorzela.
Historia.
Mokronos jest znany od 1408 roku. Wieś szlachecka, własność kasztelana międzyrzeckiego Andrzeja Górki, około 1580 roku leżała w powiecie pyzdrskim województwa kaliskiego. W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Krotoszyn w rejencji poznańskiej. Mokronos należał do okręgu kobylińskiego tego powiatu i stanowiło część majątku Kromolice, którego właścicielem był wówczas Nepomucen Modlibowski. Według spisu urzędowego z 1837 roku wieś liczyła 273 mieszkańców, którzy zamieszkiwali 31 dymów (domostw).
W latach 1975–1998 miejscowość administracyjnie należała do województwa kaliskiego.
Zobacz też.
Mokronos, Mokronos Dolny, Mokronos Górny, Mokronosy

</doc>
<doc id="177579" url="https://pl.wikipedia.org/wiki?curid=177579" title="Kate Linux Project">
Kate Linux Project



</doc>
<doc id="177581" url="https://pl.wikipedia.org/wiki?curid=177581" title="Tlenek potasu">
Tlenek potasu

Tlenek potasu, – nieorganiczny związek chemiczny z grupy tlenków zasadowych zawierający potas na I stopniu utlenienia.
Otrzymywanie.
Tlenek potasu produkuje się z nadtlenku, redukując go metalicznym potasem:
Wygodniejszą metodą jest ogrzewanie metalicznego potasu z saletrą:
Właściwości.
 jest tlenkiem zasadowym, z wodą reaguje gwałtownie, dając żrący wodorotlenek potasu. Jest higroskopijny.
Zawartość potasu w nawozach, cementach i tym podobnych podaje się w przeliczeniu na .
Czysty tlenek potasu jest też stosowany jako jeden z elementów tradycyjnego wypełnienia stosowanego do uzupełniania ubytków próchnicowych w zębach przez dentystów.

</doc>
<doc id="177582" url="https://pl.wikipedia.org/wiki?curid=177582" title="Hyundai Pony">
Hyundai Pony

Hyundai Pony – samochód osobowy klasy kompaktowej produkowany pod południowokoreańską marką Hyundai w latach 1975 – 1990 na rynkach globalnych oraz w latach 1975–1995 w Europie.
Pierwsza generacja.
Hyundai Pony I został zaprezentowany po raz pierwszy w 1974 roku.
Światowa premiera pierwszego samodzielnie skonstruowanego samochodu Hyundaia odbyła się podczas 55. Targów Motoryzacyjnych w Turynie we Włoszech. Karoseria kompaktowego pojazdu została zaprojektowana przez włoskie studio projektowe Italdesign pod przewodnictwem projektanta Giorgio Giugiaro.
Pod kątem technicznym, jednostki napędowe zapożyczono od Mitsubishi, z kolei skrzynie biegów były konstrukcji ściśle współpracującego wówczas z Hyundaiem Forda.
Produkcja w zakładach Ulsan wraz ze sprzedażą została uruchomiona w grudniu 1975 roku. Hyundai Pony był początkowo sprzedawany jedynie na rodzimym rynku Korei Południowej, z kolejnym rokiem stając się samochodem globalnym. W 1976 roku rozpoczęto eksport do Ameryki Południowej, a w 1978 roku także do Europy Zachodniej, Australii i Nowej Zelandii.
Pierwsza generacja Hyundaia Pony była jednocześnie pierwszym masowo produkowanym samochodem osobowym na globalną skalę w historii południowokoreańskiego przemysłu motoryzacyjnego. Konkurencyjna Kia i Saehan funkcjonowały wówczas wyłącznie na rynku rodzimym.
Samochód był dostępny łącznie w czterech wersjach nadwozia – najpierw jako czterodrzwiowy sedan, później wprowadzono wersję pick-up (maj 1976), kombi (kwiecień 1977). Najpóźniej do sprzedaży trafiła wersja trzydrzwiowy hatchback (w marcu 1980).
Druga generacja.
Hyundai Pony II został zaprezentowany po raz pierwszy w 1982 roku.
Druga generacja Pony nie była zbudowaną od podstaw nową konstrukcją, lecz głęboko zmodernizowanym poprzednikiem. W stosunku do niego nadwozie otrzymało ścięty pas przedni z zespolonymi, kanciastymi reflektorami, a także zamontowano czarną, plastikową atrapę chłodnicy. Zmianom uległ także wygląd tylnej części nadwozia, wytłoczenia bocznych paneli oraz wystrój kabiny pasażerskiej na czele z deską rozdzielczą.
W porównaniu do poprzednika, gama nadwoziowa została obszernie okrojona. Wycofano wersję sedan oraz kombi - Hyundai Pony II był dostępny jedynie jako pięciodrzwiowy hatchback oraz dwudrzwiowy pick-up.
Sprzedaż.
W 1982 Hyundai rozpoczął eksport modelu Pony II do Wielkiej Brytanii. Dwa lata później, w 1984 rozpoczęto także sprzedaż specjalnej wersji Pony'ego II (przystosowanej do tamtejszych standardów) do Kanady. Samochód ten odniósł tam duży sukces; początkowo planowano sprzedaż około 5000 samochodów rocznie w Kanadzie – rzeczywisty wynik sprzedaży wynosił około 50 000 rocznie sprzedawanych tam modeli Pony'ego, wskutek czego marka Hyundai stała się jedną z najlepiej sprzedających się marek samochodowych w tam właśnie kraju.
Zabiegano również o wprowadzenie Hyundai'a Pony'ego II do sprzedaży w Stanach Zjednoczonych, lecz nie spełniał on tamtejszych norm emisji spalin.
W czasie, gdy sprzedaż na rynku kanadyjskim trwała do 1987 roku, w Europie Zachodniej zakończono ją już w 1985 roku na rzecz zupełnie nowego modelu. Na rynkach globalnych przyjął on nową nazwę Excel, w Europie stanowiąc kontynuację linii Pony.
Trzecia generacja.
Hyundai Pony III został zaprezentowany po raz pierwszy w 1985 rok.
Wobec trzeciej generacji modelu, nazwa "Pony" stosowana była już wyłącznie dla rynku europejskiego. Samochód powstał jako zupełnie nowa konstrukcja, która zyskała bardziej opływową stylizację w stosunku do poprzednika i po raz pierwszy - napęd przedni. Pas przedni zyskał szerzej rozstawione reflektory, a także węższą plastikową atrapę chłodnicy. Tylna część nadwozia zyskała bardziej ścięty kształt, z dużą, trójkątną szybą między tylnymi drzwiami a klapą bagażnika.
Hyundai Pony III był dostępny w trzech wersjach nadwozia: jako trzy- oraz pięciodrzwiowy hatchback, a także jako czterodrzwiowy sedan z wyraźnie zarysowaną bryłą bagażnika. Na bazie Pony'ego opracowany został bardziej sportowo stylizowane, 2-drzwiowe coupe o nazwie Scoupe.
Sprzedaż.
Na rynkach globalnych Hyundai Pony trzeciej generacji otrzymał inną niż dotychczas nazwę Hyundai Excel. Pod nią pojazd był sprzedawany m.in. w Ameryce Północnej, Australii, Nowej Zelandii i rynkach azjatyckich na czele z wewnętrzną Koreą Południową. Dodatkowo, odmiana sedan oferowana była tam w topowym wariancie o nawie Presto.
Czwarta generacja.
Hyundai Pony IV został zaprezentowany po raz pierwszzy w 1989 roku.
Czwarta generacja Pony, podobnie jak druga generacja w stosunku do pierwszej, ponownie nie była całkowicie nową konstrukcją, lecz głęboko zmodernizowanym modelem trzeciej generacji. Samochód otrzymał zmodyfikowany kształt paneli nadwozia, które zaokrąglono. Pas przedni zyskał bardziej agresywnie zarysowane, podłużne reflektory, a także większe lampy tylne. Hyundai zdecydował się też zastosować zmodernizowaną kabinę pasażerską.
Czwarta generacja Hyundaia Pony była dostępna w trzech wersjach nadwozia: jako trzydrzwiowy lub pięciodrzwiowy hatchback oraz jako czterodrzwiowy sedan. Do wyboru były trzy skrzynie biegów – dwie skrzynie ręczne 4- lub 5-biegowe, bądź 4-biegowa skrzynia automatyczna – oraz dwa silniki; benzynowe motory o pojemnościach 1,3 lub 1,5 litra konstrukcji Mitsubishi.
Lifting.
W 1991 roku Pony czwartej generacji, podobnie jak globalna wersja, przeszło obszerną restylizację nadwozia. Pojawiły się smuklejsze, bardziej agresywnie stylizowane dwukloszowe reflektory, a także zmodyfikowany układ żarówek w tylnych lampach.
Sprzedaż.
Przez pierwsze dwa lata produkcji czwarta generacja Pony oferowana była wyłącznie w państwach Europy Zachodniej, z kolei w 1991 roku pojazd trafił do oferty także w regionie państw byłego ZSRR, a także środkowej i wschodniej Europy, w tym do Polski.
Podobnie jak trzecia generacja, Pony III oferowany był m.in. w Ameryce Północnej, Korei Południowej, Australii i Nowej Zelandii jako Hyundai Excel. W Wielkiej Brytanii samochód nosił z kolei nazwę Hyundai X2.
Produkcja i sprzedaż czwartej generacji Hyundaia Pony zakończyła się w 1995 roku, a w ówczesnej ofercie producenta jego miejsce zajęły dwa nowe modele - Accent oraz Lantra.

</doc>
<doc id="177589" url="https://pl.wikipedia.org/wiki?curid=177589" title="Paradyż (gmina)">
Paradyż (gmina)

Paradyż (do 1954 "gmina Wielka Wola") – gmina wiejska w województwie łódzkim, w powiecie opoczyńskim. W latach 1975–1998 gmina położona była w województwie piotrkowskim.
Siedziba gminy to Paradyż.
Według danych z 31 grudnia 2007 gminę zamieszkiwały 4434 osoby. Natomiast według danych z 31 grudnia 2019 roku gminę zamieszkiwały 4354 osoby.
Przez gminę przebiega droga krajowa nr 74.
Struktura powierzchni.
Według danych z roku 2007 gmina Paradyż ma obszar 81,39 km², w tym:
Gmina stanowi 7,82% powierzchni powiatu opoczyńskiego.
Demografia.
Dane z 31 grudnia 2007:
Miejscowości na terenie gminy.
Sołectwa.
Adamów, Alfonsów, Bogusławy, Daleszewice, Dorobna Wola, Feliksów, Grzymałów, Honoratów, Irenów, Joaniów, Kazimierzów, Krasik, Mariampol, Paradyż, Podgaj, Popławy-Kolonia, Przyłęk, Solec, Stanisławów, Stawowice, Stawowice-Kolonia, Stawowiczki, Sylwerynów, Wielka Wola, Wójcin, Wójcin A, Wójcin B.
Pozostałe miejscowości.
Dąbrówka, Kłopotów, Sokołów, Stasin
Sąsiednie gminy.
Aleksandrów, Białaczów, Mniszków, Sławno, Żarnów.

</doc>
<doc id="177591" url="https://pl.wikipedia.org/wiki?curid=177591" title="Pogorzela">
Pogorzela

Pogorzela (niem. "Pogorschella", następnie "Brandenstein") – miasto w woj. wielkopolskim, w powiecie gostyńskim, siedziba gminy miejsko-wiejskiej Pogorzela.
Według danych z 31 grudnia 2017 r. miasto liczyło 2098 mieszkańców. W latach 2002-2017 liczba mieszkańców wzrosła o 6,8%.
Pogorzela uzyskała lokację miejską przed 1458 rokiem.
Położenie.
Pogorzela położona jest na zachodnim skraju Wysoczyzny Kaliskiej, w obszarze źródłowym strumieni Rdęca i Pogona, na skrzyżowaniu dróg Krotoszyn-Gostyń i Koźmin-Krobia, przy nieczynnej linii kolejowej Koźmin-Piaski (stacja kolejowa Pogorzela), około 14 km na południowy wschód od Gostynia, około 18 km na północny zachód od Krotoszyna.
Historia.
Wzmiankowane po raz pierwszy na początku XV wieku. Miasto było wówczas własnością Wczelów-Pogorzelskich. W czasie wojny trzynastoletniej Pogorzela wystawiła w 1458 roku 4 pieszych na odsiecz oblężonej polskiej załogi Zamku w Malborku. W XVI w. przez jakiś czas było ośrodkiem luteranizmu, jako syn miejscowego duchownego w 1577 r. urodził się Samuel Dambrowski. Szybszy rozwój Pogorzeli nastąpił dopiero w wieku XVIII (głównie rzemiosło).
W czasie zaboru pruskiego Pogorzela należała do powiatu Krotoszyn (1793-1919). Według spisu urzędowego z 1837 roku miasto liczyło 1326 mieszkańców, którzy zamieszkiwali 168 dymów (domostw).
Podczas powstania wielkopolskiego sformowano tu ochotniczą kompanię, która później brała udział w walkach pod Rawiczem. W latach 1975–1998 miasto administracyjnie należało do woj. leszczyńskiego, do 1975 roku znajdowało się w powiecie krotoszyńskim, a od 1999 w powiecie gostyńskim.
Zabytki.
Inne obiekty turystyczne.
W Pogorzeli znajdowała się niegdyś synagoga, wybudowana w drugiej połowie XIX wieku, przed 1887 rokiem, przy ulicy Kotkowiaka. Została zdewastowana podczas II wojny światowej, a po wojnie przebudowana na mieszkania i aptekę.

</doc>
<doc id="177592" url="https://pl.wikipedia.org/wiki?curid=177592" title="Centre de documentation et d’étude sur la langue internationale">
Centre de documentation et d’étude sur la langue internationale

Centre de documentation et d'étude sur la langue internationale (esp. "Centro de Dokumentado kaj Esploro pri la Lingvo Internacia", CDELI) – centrum badawcze w szwajcarskim mieście La Chaux-de-Fonds, założone w 1967 r., którego zadaniem jest gromadzenie dokumentacji i prowadzenie badań nad językami sztucznymi, w szczególności nad językiem esperanto, aczkolwiek podkreślana jest neutralność językowa instytucji. Centrum zawiera także bogate zbiory dokumentów dotyczących języków interlingua, volapük i occidental.

</doc>
<doc id="177593" url="https://pl.wikipedia.org/wiki?curid=177593" title="CDELI">
CDELI



</doc>
<doc id="177597" url="https://pl.wikipedia.org/wiki?curid=177597" title="Daihatsu">
Daihatsu

 – japoński producent samochodów.

</doc>
<doc id="177598" url="https://pl.wikipedia.org/wiki?curid=177598" title="Richard Manuel">
Richard Manuel

Richard Manuel (ur. 3 kwietnia 1943 w Stratford, zm. 4 marca 1986 w Winter Park) – kanadyjski muzyk rockowy, autor tekstów piosenek, perkusista, pianista i wokalista. Grał również na gitarze country typu lap-slide. Związany z gatunkami muzyki: blues, folk rock, country rock i rock psychodeliczny. Znany z występów w The Band.
Życie.
Manuel urodził się w London w Ontario. Na pianinie nauczył się grać jako nastolatek i już wtedy wykazywał nieprzeciętny talent wokalny i kompozytorski. Wkrótce zaczął grać we własnym zespole - The Rockin' Revols. Sławę zyskał dzięki występom z grupą The Band, do której dołączył w roku 1961. Był w niej drugim klawiszowcem wspomagającym Gartha Hudsona. Kiedy grupa uniezależniła się od Boba Dylana, Manuel wraz z Robbiem Robertsonem pisał teksty do oryginalnych kompozycji. 
W czasie pracy nad albumem "Stage Fright" Manuel popadł w uzależnienie od narkotyków, co bynajmniej nie uniemożliwiło mu dalszej pracy z grupą, ale niekorzystnie wpłynęło na poziom jego twórczości. Rolę autora tekstów i muzyki do piosenek przejął Robertson.
Manuel zmarł śmiercią samobójczą w czasie długiego tournée zespołu w okresie jego reaktywowania w 1986. Przypuszcza się, że powodem samobójstwa była depresja Manuela związana ze śmiercią przyjaciela i managera - Alberta Grossmana, widmo upadku The Band, oraz problemy rodzinne, a w wyniku - powrót do narkotyków.
Twórczość.
Na tablicy upamiętniającej twórcę (znajdującej się w Park Towers, w rodzinnym Otranto) wykuto słowa piosenki Boba Dylana "I Shall Be Released": "I see my light come shining, from the west down to the east, any day now I shall be released". Piosenkę tę zaśpiewał Manuel na pierwszej płycie The Band "Music from Big Pink" - i do dziś uważana jest ona za najdoskonalsze osiągnięcie grupy. Zdaniem wielu krytyków prześciga ona dylanowską wersję ballady. Inną perełką w dorobku Manuela był wokal w "Whispering Pines" oraz śpiewane sekwencje w "Rockin' Chair". Choć w The Band większość muzyków była dobrymi wokalistami i każdy z nich śpiewał prowadzące wokale, to właśnie Manuel był powszechnie uznawany za lidera wśród nich. Obdarzony mocnym, czystym i barwnym barytonem, posiadał wielkie zdolności interpretacyjne.
Richard Manuel napisał teksty do takich przebojów grupy The Band jak: "In a Station", "We Can Talk", "Lonesome Suzie" czy "Jawbone".
Recepcja.
Śmierć Manuela poruszyła amerykańskim środowiskiem muzycznym. W 1986 roku Eric Clapton poświęcił jego zmarłej osobie utwór "Holy Mother". Podobnie zrobił Robbie Robertson, który otwierał swoją solową płytę piosenką "Fallen Angel". W 2003 roku grupa Counting Crows wydała singel: "If I Could Give All My Love (Richard Manuel Is Dead)", a w rok później współczesna folkowa formacja The Drive-By Truckers umieściła na swojej najnowszej płycie utwór "Danko/Manuel", upamiętniający dwóch zmarłych muzyków The Band.

</doc>
<doc id="177602" url="https://pl.wikipedia.org/wiki?curid=177602" title="VoiceXML">
VoiceXML

VoiceXML (VXML) – aplikacja języka XML służąca do opisu interaktywnych dialogów pomiędzy człowiekiem i komputerem. Jest ona w pełni analogiczna do HTML i przynosi podobne korzyści w pisaniu aplikacji głosowych, jakie HTML niesie dla aplikacji wizualnych. Dokumenty VoiceXML są interpretowane przez przeglądarki głosowe, analogicznie jak dokumenty HTML, które interpretowane są przez przeglądarki internetowe. Najczęstszym rozwiązaniem jest podłączenie szeregu przeglądarek głosowych do sieci telefonicznej (PSTN), dzięki czemu użytkownicy mogą po prostu zadzwonić i rozpocząć interakcję z aplikacją głosową.
Na chwilę obecną funkcjonuje już tysiące komercyjnych aplikacji VoiceXML, obsługując kilka milionów połączeń dziennie. Aplikacje te obsługują szereg różnych usług, m.in. obsługę zamówień, zawiadomienia o wypadkach, budzenie, śledzenie lotów, głosowy dostęp do poczty elektronicznej, wybieranie głosowe czy gazety audio. Mają one szerokie zastosowanie w bardzo wielu gałęziach przemysłu.
VoiceXML posiada znaczniki informujące przeglądarkę głosową, jakie działania podjąć: dokonać syntezy dźwięku, automatycznego rozpoznawania mowy, obsłużyć dialog czy odegrać plik dźwiękowy.
Zazwyczaj stosowanym protokołem transportowym do pobierania stron VoiceXML jest HTTP. O ile prostsze aplikacje mogą używać statycznych stron VoiceXML, to jednak prawie wszystkie wykorzystują dynamiczne generowanie stron VoiceXML za pomocą serwera aplikacji takich jak Tomcat, Weblogic, serwer .NET albo WebSphere.
Jeszcze do niedawna firmy tworzące platformę VoiceXML implementowały standard w różny sposób, implementując swoje własnościowe rozszerzenia. Na szczęście nowy standard W3C VoiceXML 2.0 uściśla większość dotychczasowych różnic, a sami producenci przechodzą rygorystyczny test zgodności przygotowany przez Forum VoiceXML - grupę przemysłową promującą wykorzystanie standardu.
Dwa blisko spokrewnione standardy W3C wykorzystywane wraz z VoiceXML stanowią Język Znaczników Syntezy Mowy (SSML) i Specyfikacja Gramatyczna Rozpoznawania Mowy (SRGS). SSML stosowany jest do "ubarwiania" tekstowych dialogów, charakteryzując w jaki sposób wypowiadana ma być stosowna kwestia (np. który syntezator mowy wykorzystać lub kiedy należy mówić głośniej). SGRS podpowiada programowi rozpoznającemu mowę, jakich wzorców słów powinien oczekiwać.
Uzupełniającym standardem W3C jest Call Control eXtensible Markup Language (CCXML). Interpreter CCXML stosuje się na niektórych platformach VoiceXML do obsługi wstępnej kofiguracji połączenia pomiędzy dzwoniącym a przeglądarką głosową. CCXML jest użyteczny także w zadaniach niezwiązanych z VoiceXML.
Przykład.
Poniżej przykład dokumentu VoiceXML:
 &lt;?xml version="1.0"?&gt;
 &lt;vxml version="2.0" xmlns&gt;
 &lt;/vxml&gt; 
Zinterpretowany przez interpreter VoiceXML, pozwoli usłyszeć syntetyzowaną mową słowa "Witaj świecie".

</doc>
<doc id="177603" url="https://pl.wikipedia.org/wiki?curid=177603" title="Ołobok (dopływ Prosny)">
Ołobok (dopływ Prosny)

Ołobok () – rzeka, lewy dopływ Prosny o długości 39,84 km. 
Rzeka płynie głównie na terenie powiatu ostrowskiego w kierunku południowym i wschodnim. Przepływa przez miejscowości: Raszków, Przybysławice, Ostrów Wielkopolski, Bagatela, Psary, Sławin, Rososzyca, Ołobok. Uchodzi do Prosny w okolicy Sławina.
Prawymi dopływami rzeki są Struga Ostrowska (Krępa) i Gniła Barycz, a lewymi Niedźwiada i Ciemna.

</doc>
<doc id="177604" url="https://pl.wikipedia.org/wiki?curid=177604" title="Hansa Rostock">
Hansa Rostock

Fußballclub Hansa Rostock – niemiecki klub piłki nożnej z siedzibą w Rostocku, który został założony 28 grudnia 1965 na bazie sekcji piłki nożnej Sportclub Empor Rostock.
Dzieje klubu.
Początki Hansy Rostock związane są z jej protoplastą, którym była sekcja piłki nożnej Sportclub Empor Rostock. W osobliwych okolicznościach w 1954 roku istniejąca drużyna Emporu Lauter (obecnie Lauter jest częścią miasta Lauter-Bernsbach) została odgórną decyzją władz NRD przeniesiona w całości do Rostocku. W uzasadnieniu stwierdzono, że na Wybrzeżu nie było silnego klubu sportowego, podczas gdy w Saksonii było ich kilka. Decyzję o przeniesieniu wykonano błyskawicznie, przesiedlając trenerów i piłkarzy do Rostocku. W połowie 1964 Niemiecki Związek Gimnastyczno Sportowy wraz z Niemieckim Zrzeszeniem Piłki Nożnej rozpoczęły działania mające na celu powołanie w Niemieckiej Republice Demokratycznej klubów piłki nożnej jako bytów niezależnych od klubów sportowych. Miały to być stowarzyszenia wzorowane na tzw. zachodnich klubach, lecz dostosowanych do warunków realnego socjalizmu. W wyniku trwających rok prac, 18 sierpnia 1965 Sekretariat Komitetu Centralnego Socjalistycznej Partii Jedności Niemiec podjął decyzję o powołaniu klubów piłki nożnej. W związku z wejściem w życie nowych przepisów rozpoczęto tworzenie zawodowych – w warunkach realnego socjalizmu – klubów piłki nożnej. Fakt, że jednym z członków KC SED był związany z Rostockiem Harry Tisch miał ogromne znaczenie dla powstania w tym mieście klubu piłki nożnej. Polityczny lobbing Tischa, którego wspierały zakłady przemysłu morskiego i stoczniowego, doprowadził do powołania 28 grudnia 1965 Fußballclub Hansa Rostock.
Hansa w Oberlidze NRD (najwyższej klasie rozgrywkowej NRD) już w 1955 zajęła drugie miejsce. Były to jednak rozgrywki skrócone, niezaliczane do mistrzostw NRD, rozegrane dodatkowo z powodu zmiany terminarza z jesień-wiosna na wiosna-jesień. Empor Rostock był potem trzy razy z rzędu wicemistrzem NRD w rozgrywanych ponownie systemem jesień-wiosna sezonach 1961/62, 1962/63 i 1963/64, a jako Hansa zdobył tytuł wicemistrzowski po raz czwarty w sezonie 1967/68.
W późniejszych latach Hansa Rostock zajmowała na ogół niższe miejsca w Oberlidze NRD, natomiast w sezonie 1990/91 zajęła pierwsze miejsce w ostatnich w historii rozgrywkach wschodnioniemieckiej Oberligi (nazwanej wtedy Nord-Ostdeutscher Fussbalverband – NOFV Oberliga), które stanowiły eliminacje włączające kluby wschodnich Niemiec do rozgrywek Bundesligi. Nie została oficjalnym ostatnim mistrzem NRD, gdyż rozgrywki te zakończyły się już po zjednoczeniu Niemiec, ale uzyskała przydzielone dawnej NRD miejsce w eliminacjach Pucharu Europy w sezonie 1991/1992. Uległa w pierwszej rundzie późniejszemu zwycięzcy tych rozgrywek, drużynie FC Barcelona.
W 1. Bundeslidze zespół grał tylko w sezonie 1991/92, ale potem utrzymywał się w niej w latach 1995 – 2005, będąc przez większość tego okresu jedynym klubem Bundesligi z dawnej NRD (poza Hansą w Bundeslidze grał wtedy tylko klub Energie Cottbus, ale jedynie przez 3 sezony). Ponownie w Bundeslidze Hansa zagrała jeszcze w sezonie 2007/08, od razu spadając.
Rekordzistą klubu pod względem występów jest Hilmar Weilandt (365 mecze), a najwięcej goli dla Hansy zdobył Rainer Jarohs (166 goli). Najwyższe zwycięstwo "u siebie" w Bundeslidze klub zanotował w meczu przeciwko Borussii Dortmund (5:1, 14 sierpnia 1991) oraz czterokrotnie 4:0 – przeciwko 1. FC Nürnberg (3 sierpnia 1991), Hercie BSC (20 września 1997), SC Freiburg (9 lutego 2002) oraz 1. FC Kaiserslautern (8 listopada 2003). Najwyższą porażkę "u siebie" Hansa zanotowała w meczu przeciwko Hamburgerowi SV (0:6, 14 listopada 2004), najwyższym zwycięstwem na wyjeździe jest wygrana 4:0 nad Energie Cottbus (24 sierpnia 2002), a najwyższa porażka to 1:6 przeciwko Bayernowi Monachium (9 września 1998) oraz dwukrotnie 0:5 przeciwko FC Schalke 04 (12 października 1991) oraz SC Freiburg (17 września 1999).
W 2010 roku zespół po raz pierwszy w swojej historii został zdegradowany do 3. ligi (po przegranych barażach z drużyną FC Ingolstadt 04).
Rok później po zajęciu drugiego miejsca w 3. Lidze klub awansował ponownie do 2. Bundesligi. Po roku gry na boiskach drugiej ligi klub po zajęciu ostatniego 18. miejsca w tabeli ponownie spadł do 3. Ligi. Do 2. Bundesligi klub powrócił w roku 2021.
Zawodnicy.
Obecny skład.
"Stan na 14 sierpnia 2021 r."

</doc>
<doc id="177605" url="https://pl.wikipedia.org/wiki?curid=177605" title="Distributed Language Translation">
Distributed Language Translation

Distributed Language Translation (DLT) – projekt opracowania systemu tłumaczenia maszynowego dla 12 języków europejskich, rozwijany w latach 1985-1990.
Wyróżniającą cechą DLT było użycie zmodyfikowanej wersji języka esperanto jako pośrednika językowego; tłumaczenie miało się odbywać w dwóch etapach - z języka narodowego na esperanto i z esperanto na inny język narodowy. System był opracowywany przez holenderską firmę BSO z Utrechtu (obecnie część Atos Origin), z pomocą firmy lotniczej Fokker i Universala Esperanto-Asocio.

</doc>
<doc id="177606" url="https://pl.wikipedia.org/wiki?curid=177606" title="Alex (ur. czerwiec 1982)">
Alex (ur. czerwiec 1982)

Alex, właśc. Alex Rodrigo Dias da Costa (ur. 17 czerwca 1982 w Niterói) – brazylijski piłkarz, który występował na pozycji środkowego obrońcy.
Kariera klubowa.
Alex swoją piłkarską karierę zaczynał w Santosie FC. Zadebiutował w nim 25 sierpnia 2002 roku w zremisowanym 1:1 meczu przeciwko Fluminense FC. Pierwszego gola strzelił niecały miesiąc później – 18 września – w spotkaniu z CR Vasco da Gama. Po kilku dobrych występach w brazylijskim klubie piłkarz zapewnił sobie miejsce w podstawowym składzie drużyny. Pierwszy sezon gry w Santosie FC Alex zakończył z tytułem Mistrza Brazylii. W kolejnych rozgrywkach Brazylijczyk wystąpił w 34 meczach w których mimo gry w obronie, zdołał strzelić dziewięć goli. W sezonie 2004 zawodnik wystąpił w czterech spotkaniach, po czym przeniósł się do występującej w Premier League Chelsea. Niespodziewanie wynikły jednak problemy ze zdobyciem pozwolenia na pracę w Wielkiej Brytanii – przepisy pozwalały na występy w Anglii tylko zawodnikom, którzy w reprezentacji swojego kraju w ciągu ostatnich dwóch lat wystąpili w co najmniej 75% meczów.
W zaistniałej sytuacji Alex został wypożyczony do holenderskiego PSV Eindhoven. Już w pierwszym sezonie gry w PSV zdobył podwójną koronę – został Mistrzem kraju oraz zdobył Puchar Holandii. Brazylijczyk był również czołową postacią swojej drużyny w rozgrywkach Ligi Mistrzów, w których holenderski zespół został wyeliminowany w półfinale przez AC Milan (drużyna Alexa wygrała u siebie 3:1, jednak wcześniej przegrała na San Siro w Mediolanie 0:2). W następnym sezonie PSV po raz kolejny zdobyło Mistrzostwo Holandii, a Alexowi skończyła się umowa o dwuletnim wypożyczeniu. Chelsea jednak nadal nie uzyskała pozwolenia na pracę dla Brazylijczyka, a do tego ściągnęła na Stamford Bridge Khalida Boulahrouza, który miał zastąpić Alexa. Sezon 2006/2007 Alex rozpoczął meczem z NEC Nijmegen w którym zdobył gola. Ostatecznie PSV wygrało po raz trzeci z rzędu rozgrywki Eredivisie, a w Lidze Mistrzów zostało wyeliminowane w 1/8 finału przez Olympique Lyon.
2 sierpnia 2007 roku piłkarz oficjalnie dostał pozwolenie na grę na Wyspach. Natychmiast uzgodniono warunki jego kontraktu i 14 sierpnia na konferencji prasowej londyńskiego klubu zaprezentowano go jako zawodnika Chelsea. W "The Blues" Alex zadebiutował już pięć dni później – 19 sierpnia w zremisowanym 1:1 meczu z Liverpoolem na Anfield Road. Pierwszy raz na Stamford Bridge zaprezentował się 2 września, kiedy to zagrał w zremisowanym 0:0 spotkaniu przeciwko Blackburn Rovers. Pierwszego gola dla Chelsea zdobył 20 października w meczu z Middlesbrough FC. Sezon 2007/2008 zakończył wraz z "The Blues" na drugim miejscu w tabeli oraz dotarł do finału Ligi Mistrzów, w którym londyńczycy przegrali po serii rzutów karnych z Manchesterem United. 1 listopada 2008 roku w wygranym 5:0 meczu z Sunderlandem, Alex zdobył tysięcznego gola dla Chelsea w Premier League. Sezon 2008/2009 "The Blues" zakończyli zwycięskim spotkaniem finału Pucharu Anglii z Evertonem, w którym Brazylijczyk wystąpił przez całe 90 minut. W kolejnych rozrywkach Chelsea po emocjonującej walce wygrała rozgrywki Premier League, a Alex ze względu na liczne kontuzje nie był podstawowym graczem i wystąpił w 16 meczach. 15 maja 2010 zagrał jednak w podstawowej jedenastce przeciwko Portsmouth w finale pucharu kraju, w którym londyńczycy po golu Didiera Drogby zwyciężyli 1:0.
W styczniu 2012 przeszedł do Paris Saint-Germain za 5 mln euro.
W czerwcu 2014 przeszedł do AC Milan na zasadzie wolnego transferu.
Wraz z końcem sezonu 2015/2016 odszedł z Milanu, który zdecydował się nie przedłużać z nim kontraktu.
W grudniu 2016 ogłosił zakończenie kariery piłkarskiej.
Kariera reprezentacyjna.
W kadrze Brazylii Alex zadebiutował 17 lipca 2003 roku, kiedy to zagrał w przegranym 0:1 finałowym meczu Złotego Pucharu CONCACAF z Meksykiem. Wraz z reprezentacją wystąpił na wygranym przez Brazylijczyków turnieju Copa América 2007. Łącznie w barwach narodowych rozegrał do tej pory 17 spotkań w których ani razu nie wpisał się na listę strzelców.

</doc>
<doc id="177608" url="https://pl.wikipedia.org/wiki?curid=177608" title="Zgorzel liści sercowych buraka">
Zgorzel liści sercowych buraka

Zgorzel liści sercowych buraka – choroba nieinfekcyjna buraka. Zwana jest także zgorzelą liści sercowych i suchą zgnilizną korzenia. Spowodowana jest niedoborem boru i zwykle występuje w latach suchych na naturalnie zasadowych glebach, a także na przewapnowanych glebach kwaśnych. Nadmiar wapnia w glebie uniemożliwia wówczas roślinom pobieranie boru. Duży brak tego pierwiastka może spowodować obniżenie plonu korzeni nawet o 50–60%. Ponadto korzenie takie nie nadaja się do przechowywania, a jeśli przeznaczy się je na sadzonki, to nie wytwarzają pędów nasiennych.
Burak wykazuje szczególną wrażliwość na brak boru. Najpierw następuje kędzierzawość liści sercowych, liście te są mniejsze, pomarszczone. Ogonek liściowy i nerw główny zawijają się do środka wyglądem przypominając sałatę. Pojawiają się brązowe plamy nekrotyczne. Tuż pod liśćmi sercowymi pojawia się czarna plama sięgająca aż do środka korzenia. Powstaje w niej sucha zgnilizna, którą opanowują grzyby "Pleospora bjoerlingii" i "Fusarium culmorum". Czasem na powierzchni korzeni powstają szare plamy, a na przekroju miąższ wokół wiązek przewodzących jest ściemniały.

</doc>
<doc id="177611" url="https://pl.wikipedia.org/wiki?curid=177611" title="Lista obiektów Messiera">
Lista obiektów Messiera

Lista obiektów należących do Katalogu Messiera. 

</doc>
<doc id="177612" url="https://pl.wikipedia.org/wiki?curid=177612" title="Prezydenci Iranu">
Prezydenci Iranu

W Iranie prezydent wybierany jest w wyborach powszechnych, jest szefem władzy wykonawczej i drugą osobą w państwie. Głową państwa jest Najwyższy Przywódca (nazywany też "Najwyższym Prawnikiem Muzułmańskim").

</doc>
<doc id="177613" url="https://pl.wikipedia.org/wiki?curid=177613" title="Jasność obserwowana">
Jasność obserwowana



</doc>
<doc id="177615" url="https://pl.wikipedia.org/wiki?curid=177615" title="Kunst der Fuge">
Kunst der Fuge

Die Kunst der Fuge ("Sztuka Fugi)," BWV 1080 – ostatnie dzieło Johanna Sebastiana Bacha (1685-1750), przeznaczone na nieokreślone instrumentarium, choć prawdopodobnie instrument klawiszowy.
Budowa dzieła.
Składa się z dziewiętnastu utworów nazwanych przez kompozytora Kontrapunktami (łac. "Contrapunctus)":
Historia "Kunst der Fuge".
Geneza.
Pracę nad tym dziełem Bach rozpoczął na rok przed śmiercią (1749). Pierwsze wydanie ("Originalausgabe") ukazało się w 1750 roku, gdzie Kontrapunkty "I-XI" zostały wydane jeszcze pod nadzorem Bacha, który ustalił kolejność utworów i sporządził wykaz błędów. W związku z tym, tylko pierwsza część wydania jest autentyczna i wiążąca. Po śmierci kompozytora wydanie kończyły osoby niezorientowane w dalszej części rękopisu, co stało się przyczyną licznych błędów w układzie utworów znajdujących się w drugiej części, np. odwrotnym ustawieniu części fug lustrzanych ("fuga inversa" na miejscu "fugi recta" i "vice versa"). W 1752, z okazji Targów Lipskich, ukazało się nowe wydanie "Kunst der Fuge" ze wstępem Marpurga. Wyszło ono pod innym tytułem, niż pierwsze. Jeżeli tytuł "Kunst der Fuge" nie pochodził od Bacha, musiał zostać przez niego zaakceptowany, bowiem pierwsze wydanie ukazało się pod takim właśnie tytułem. Bach mógł zatytułować każdą część zbioru "Contrapunctus", gdyż fugi były przedzielone czterema kanonami, stąd nazwanie wszystkich utworów fugami byłoby niezgodne z konwencjami baroku, a tytuł "Kunst der Fuge" zaakceptował prawdopodobnie tylko dlatego, że w jego rozumowaniu technika fugowania była tożsama z techniką kontrapunktyczną.
Okres zapomnienia.
"Kunst der Fuge" przez długi czas pozostawała w cieniu. Brak jakiejkolwiek wskazówki, na jaki instrument lub zespół instrumentów zbiór był przeznaczony, spowodował, że dzieło uznawane było często za czysto teoretyczne. "Kunst der Fuge," zawierająca wszystkie cechy sztuki absolutnej obcej XIX-wiecznym teoretykom muzyki, nie została zrozumiana ani doceniona. Dziełu zrzucano spekulatywność, abstrakcyjność muzyczną, niedoskonałość estetyczno-artystyczną; uznawano za pracę akademicką. C.P.E. Bach określił "Kunst der Fuge" jako „środek zastępujący kosztowne lekcje prywatne kontrapunktu”. Także wybitni teoretycy muzyki źle oceniali dzieło Bacha. Van Bruyck w analizie "Das wohltemperierte Klavier" mówił o "Kunst der Fuge", że „nie jest to muzyka, lecz coś barbarzyńskiego, co wyrodziło się w rodzaj kontrapunktycznej kociej muzyki”.
Negatywne przyjęcie było także spowodowane strukturą dzieła: całość była oparta na jednym temacie, w jednej tonacji; utwory o podobnym charakterze znajdują się obok siebie w jednym zbiorze.
Notowanie "Kunst der Fuge" systemem partyturowym (oryginalnie w kluczach sopranowym, altowym, tenorowym i basowym), mające zapewnić przejrzystość i czytelność poszczególnych głosów, jak i nazwanie części Kontrapunktami potwierdza dydaktyczność dzieła. Nie należy jednak pozbawiać go wyrazu artystycznego i traktować jedynie jako traktat teoretyczny, do czego kluczem jest odłączenie fug od siebie z wyjątkiem tych, które rozwiązują wzajemne problemy techniczne lub są odbiciem lustrzanym poprzedniej.
Budowa.
Temat.
Cały zbiór jest oparty na prostym temacie, w kolejnych Kontrapunktach coraz to bardziej modyfikowanym:
Temat składa się z dwunastu dźwięków w czterech taktach. Ambitus równy jest sekście małej (cis-a); budowę ma symetryczną, dwuczęściową. W postaci zasadniczej występuje tylko w Kontrapunkcie "I". W pozostałych fugach i kanonach temat główny "Kunst der Fuge" pojawia się nie zawsze jako temat pierwszy, w różnych wariantach.
Środki polifoniczne.
Wszystkie fugi i kanony mieszczą się w tonacji d-moll, a ostatni akord toniczny w fugach zawsze jest pikardyjskim.
Środki polifoniczne stają się niekiedy czynnikami formotwórczymi, jako podstawy budowy całej fugi. Występują wtedy od początku fugi, w ekspozycji tematu. Stretto odgrywa dominującą rolę w fugach "V", "VI" i "VII."
Stosowanie komplikacji technicznych, takich jak inwersja, rekcja, augmentacja, dyminucja czy stretto, stwarza w fudze napięcia polifoniczne, mające zastępować napięcia harmoniczne, powstające poprzez modulacje. Modulacje w "Kunst der Fuge" niemalże nie występują, poza odchyleniami paralelnymi, dominantowymi, subdominantowymi czy mediantowymi. Spowodowane to jest skupieniem kompozytora na prezentacji mistrzostwa sztuki polifonicznej.
Kontrapunkt.
Występuje w "Kunst der Fuge" znaczna formalność osiągnięta poprzez jeden temat, jak i kontrapunkty oparte na motywach z tematu głównego. Kontrapunkt stały niemalże nie występuje. Często kontrapunkt zachowuje pewien schemat rytmiczny, który wtedy przeradza się w kontrapunkt stały.
Łączniki.
Łączniki nie zawsze są w sposób jednoznaczny oddzielone od tematu. Najczęściej są oparte na pracy motywicznej i sekwencji; budowane na swobodnej imitacji. Bardzo rzadko pojawia się całkowicie nowy materiał motywiczny jako łącznik fugi.
"Contrapunctus XIX".
Jest to ostatnia fuga ze zbioru "Kunst der Fuge". Jest fugą trzytematową. Jej przynależność do "Kunst der Fuge" była negowana przez Hauptmanna, Spittę i Rusta. Uznawali oni Fugę XIX za odrębny utwór, niepowiązany z "Kunst der Fuge", który znalazł się w pierwszym wydaniu przypadkowo. Argumentowano to twierdzenie brakiem tematu głównego ani żadnego z jego wariantów przedstawionych w poprzednich fugach i kanonach.
G. Nottebohm wykazał niesłuszność tego poglądu, z łatwością i naturalnie przeprowadzając połączenie wszystkich trzech tematów "Fugi XIX" z tematem głównym "Kunst der Fuge:"
Całkowita zgodność tematów wskazuje na to, że fuga trzytematowa miała być czterotematową, w której czwartym tematem miał być temat główny "Kunst der Fuge", z czego wynika, że "Fuga XIX" jest integralną częścią zbioru. Kontratemat fugi zawiera charakterystyczny motyw muzyczny, utworzony od nazwiska kompozytora.
Podczas pisania tego dzieła kompozytor zmarł. Jego syn, Carl Philipp Emanuel Bach, napisał na partyturze „Über dieser Fuge, wo der Name B A C H im Contrasubject angebracht worden, ist der Verfasser gestorben” („Gdy motyw B-A-C-H pojawia się w kontratemacie, kompozytor zmarł”).
Ważniejszych prób dokończenia fugi podjęli się:
Znane wykonania.
"Fortepian":
"Organy":
"Kwartet smyczkowy":
"Orkiestra":
"Klawesyn"
"Inne":
Odniesienia w kulturze.
"Kunst der Fuge" stała się motywem literackim powieści Vikrama Setha „Niebiańska muzyka” (An Equal Music).

</doc>
<doc id="177617" url="https://pl.wikipedia.org/wiki?curid=177617" title="Pniewy">
Pniewy

Pniewy (Pniewy Szamotulskie, ) – miasto w woj. wielkopolskim, w powiecie szamotulskim, położone nad Jeziorem Pniewskim. Siedziba gminy miejsko-wiejskiej Pniewy. 
Pniewy uzyskały lokację miejską przed 1394 rokiem. Położone były w 1580 roku w powiecie poznańskim województwa poznańskiego. W latach 1975–1998 miasto administracyjnie należało do woj. poznańskiego.
Położenie.
Miasto i Gmina Pniewy leżą w zachodniej części województwa wielkopolskiego w powiecie szamotulskim nad Jeziorem Pniewskim. Położone jest ono na przecięciu ważnych dróg:
Drogi lokalne do Brodów, Chrzypska Wielkiego.
Komunikację zapewniają autobusy PKS-u. Stacja kolejowa Pniewy jest obecnie zamknięta, a linia kolejowa nieczynna.
Nazwa.
Miejscowość notowana jest od średniowiecza: 1256 "Pnew" i "Pnyew", 1287 "Pnev", 1327 "Pnewo", 1387 "Pnewa", 1389 "Pnewi", 1391 "Pnewy", 1394 "Pnewf", 1397 "Pnevy", 1402 "Pnowy", 1402 "Pneua", 1402 "Penewi", 1419 "Pnyewy", 1420 "Pnewya", 1425 "Pnyewa", 1429 "Pnyewi", 1434 "Pniewo", 1443 "Pnyewya", 1444-45 "Panyewo", 1451 "Pnyewo", 1484 "Pnyevi", 1519 "Pniewi". W 1512 zanotowana w języku niem. "Pinna" oraz "Pynna".
Historia.
Na terenie miejscowości w średniowieczu istniało grodzisko stożkowate, którego relikty usytuowane są w miejscowym parku leżącym obok późnobarokowego pałacu Szołdrskich z XVIII wieku. Pierwszą pisaną wzmiankę o Pniewach datuje się na rok 1256. Właścicielami, a zarazem zapewne założycielami Pniew byli Pniewscy herbu Nałęcz. Prawdopodobnie dzięki ich staraniom nadano pod koniec XIII w. miastu prawa miejskie. W czasie wojny trzynastoletniej Pniewy wystawiły w 1458 roku 6 pieszych na odsiecz oblężonej polskiej załogi Zamku w Malborku.
W drugiej połowie XVI wieku zanotowano w mieście 40 rzemieślników, m.in. po 6 sukienników i szewców. Pniewy przechodziły z rąk do rąk, stając się własnością najpierw Potulickich (XVI w.), następnie Ostrorogów (XVII w.), aż w XVIII w. przejęli miasto rodziny Rydzyńskich, Szołdrskich i Mielżyńskich. Ostatni właściciele miasta pochodzili już z Niemiec. Była to rodzina Massenbach, która przejęła dobra pniewskie w 1834. W XVI w. Pniewy były już dużym miastem. Posiadały rynek, ratusz, kościół, mury obronne oraz dwie bramy Lwówecką i Poznańską. Działają liczne cechy rzemiosł m.in. sukienniczy, garbarski. Istnieje szkoła, organizowane są targi i jarmarki. Od 1698 działa pniewskie Bractwo Strzeleckie.
Pod koniec XVIII wieku w mieście było 129 domów zamieszkałych przez 789 mieszkańców w tym 219 wyznawców judaizmu.
Zabory Polski.
W 1793 w wyniku II rozbioru Polski zostały zajęte przez Prusy i jak cała Wielkopolska znalazła się w zaborze pruskim. Miasto w większości miało zabudowę drewnianą, a ulice były brukowane. Liczyło wówczas 892 mieszkańców mieszkających w 120 domach. Ludność trudniła się głównie rolnictwem. Część zajmowała się rzemiosłem. W Pniewach pracowało wtedy 20 szewców, 5 krawców i 6 piekarzy.
W 1811 liczba domostw wzrosła do 136 a liczba mieszkańców do 822. W pierwszej połowie XIX wieku w mieście zaczęła działać poczta dyliżansowa. W 1830 właśnie w Pniewach wybudowana została tzw. „poczthalternia”, gdzie na wybrukowanym placu konie jadły i były pojone. Niedługo potem nieopodal wybudowano hotel z pokojami noclegowymi dla podróżujących dyliżansem.
W 1837 miejscowość liczyła 150 domów oraz 1850 mieszkańców. Od 1847 związany z miastem był też Paul von Hindenburg, który tu w majątku swego ojca, spędzał lata młodości. W 1848 roku w okresie Wiosny Ludów mieszkańcy brali udział w powstaniu wielkopolskim.
Od 1875 w mieście działało kółko rolnicze. Jedno z pierwszych w Wielkopolsce, pod patronatem Maksymiliana Jackowskiego. Wkrótce otwarty został również Bank Ludowy. Przełomowym rokiem okazał się 1888, kiedy Pniewy otrzymały połączenie kolejowe z Międzychodem i Poznaniem. W 1893 w mieście powstała Ochotnicza Straż Pożarna, a w 1895 spółdzielnia „Rolnik”. Od 1891 praktyczne do dzisiaj działa Polskie Koło Śpiewacze (dziś pod nazwą Koło Śpiewackie „Lira”).
W 1905 wśród 2680 mieszkańców miasta było 57% katolików (w większości Polaków), 34% ewangelików (w większości Niemców) i 8% żydów.
Okres II RP.
20 grudnia 1918 Pniewy zostały opanowane przez powstańców wielkopolskich przy czynnym udziale polskiej ludności miasta. W mieście powstała kompania ochotnicza, która brała udział w walkach z wojskiem niemieckim pod Zbąszyniem, Kamionną, Sierakowem i Kwilczem.
Powrót miasta do Polski usankcjonował traktat wersalski z 28 czerwca 1919. W 1920 w Pniewach (a konkretnie w Lubocześnicy, która została częściowo włączona do miasta) Matka Urszula Ledóchowska zakupiła posiadłość, aby utworzyć działającą do dzisiaj Szkołę Gospodarczą dla dziewcząt wraz z Domem Zgromadzenia Sióstr Urszulanek. W 1927 w mieście miała miejsce prestiżowa wystawa – Wystawa Przemysłowo-Rolnicza, która w istotny wpływ promowała lokalne rzemiosło i aktywowała lokalnych wytwórców.
II wojna światowa.
W czasie II wojny światowej mieszkańcy doznali wielu cierpień ze strony okupanta. W ramach akcji Heim ins Reich podczas okupacji z miejscowości wysiedlono ponad 200 Polaków do Generalnego Gubernatorstwa i na ich miejsce zasiedlono niemieckich przesiedleńców ze wschodniej Europy. Polakom skonfiskowano ich mienie (obejmujące przedsiębiorstwa, warsztaty oraz sklepy), aresztowano i w końcu zesłano do obozów koncentracyjnych i obozów pracy przymusowej w III Rzeszy. Władze niemieckie wysiedliły także siostry zakonne ze Zgromadzenia Sióstr Urszulanek SJK w Pniewach, zajmując należące do nich nieruchomości.
Okres powojenny.
27 stycznia 1945 miasto Pniewy zostało zajęte przez oddziały radzieckie I Frontu Białoruskiego. U zbiegu ul 1 Maja i ul. Wolności postawiono pomnik ku pamięci poległych żołnierzy radzieckich.
Po wojnie nastąpiła rozbudowa miasta, które zachowało pozycję lokalnego ośrodka gospodarczego i usługowego. Wybudowany został elewator zbożowy. Odbudowana została oraz rozbudowana infrastruktura miejska: sieć kanalizacyjna oraz wodociągowa. Do połowy lat 60. w mieście powstało 120 domków jednorodzinnych.
W 1989, w 50. rocznicę śmierci zachowane od zniszczenia ciało błogosławionej Urszuli zostało przewiezione z Rzymu do Pniew i złożone w kaplicy domu macierzystego. Również w Pniewach pochowano ks. infułata Wawrzyńca (Lawrence’a) Wnuka.
W końcówce lat 90. oddano do użytku obwodnicę w ciągu dróg krajowych nr 24 i ówczesnej nr 2 oraz trasy europejskiej E30, wyprowadzając tranzyt poza miasto.
Gospodarka.
W latach 2009–2010 Honda wybudowała swoje centrum logistycznego w Pniewach pod nazwą Honda Logistics Center Central-Europe Sp. z o.o..
Zabytki.
W średniowieczu Pniewy były miastem drewnianym. Jego zabudowa nie wytrzymała upływu czasu, zwłaszcza pożarów, które często niszczyły całe miasto. Pniewy od pocz. XVI w. nie były nigdy główną rezydencją rodową właścicieli, dlatego nie ma tu budowli, które uświetniłyby miasto. Dopiero przejście Pniew w ręce Szołdrskich spowodowało, że w mieście powstały budowle, które nie zachowały pierwotnego kształtu np. pałac. Prawdopodobnie z czasów panowania tego rodu pochodzą fragmenty wystroju wnętrz kościołów św. Wawrzyńca oraz św. Ducha. Pozostałe obiekty o charakterze zabytkowym na terenie Pniew to m.in. poczta konna, kościół poewangelicki (obecnie katolicki kościół św. Jana Chrzciciela) i synagoga (mieściło się tutaj kino, obecnie budynek spełnia funkcję handlową) pochodzą z XIX w.. Ochronie podlega również założenie urbanistyczne Pniew.
W rejestrze zabytków Narodowego Instytutu Dziedzictwa znajdują się:

</doc>
<doc id="177618" url="https://pl.wikipedia.org/wiki?curid=177618" title="Podkowa Leśna">
Podkowa Leśna

Podkowa Leśna (używająca tytułu „miasto-ogród”) – miasto w województwie mazowieckim, w powiecie grodziskim. Miasto należy do aglomeracji warszawskiej.
W latach 1975–1998 miasto administracyjnie należało do województwa warszawskiego.
Według danych z 30 czerwca 2004 r. miasto liczyło 3806 mieszkańców, a według spisu powszechnego z 2011 r. – 3926.
Historia.
Okres przedwojenny i wojna.
Tereny, na których leży Podkowa Leśna należały niegdyś do Stanisława Wilhelma Lilpopa, podróżnika i myśliwego, syna Stanisława Lilpopa – przemysłowca, współzałożyciela firmy „Lilpop, Rau i Loewenstein”. Za początek miasta uznać należy datę 9 kwietnia 1925, kiedy to Stanisław W. Lilpop, koncern (spółka akcyjna) „Siła i Światło” oraz Bank Związku Spółek Zarobkowych zakładają spółkę „Miasto Ogród Podkowa Leśna”. Wtedy też członkowie zarządu nowo powstałej spółki „Miasto Ogród Podkowa Leśna” (J. Redziński, T. Baniewicz i właśnie St.W. Lilpop) podpisali akt zlecający spółce rozsprzedaż terenów Podkowy. Stworzenie miasta jest związane bezpośrednio z Elektryczną Koleją Dojazdową (obecnie Warszawska Kolej Dojazdowa), budowaną w latach 20. XX wieku z inicjatywy koncernu „Siła i Światło”. Także w 1925 roku powstaje, na zamówienie Spółki, specyficzny plan urbanistyczny oparty na koncentrycznych ulicach-alejach wokół dworca kolejki (projekt Antoniego Jawornickiego). W roku 1981 Podkowa Leśna została wpisana do rejestru zabytków.
W czasie II wojny światowej udzielano pomocy i schronienia (m.in. na Stawisku) wielu ukrywającym się Żydom (wśród nich np. rodzinie znanego warszawskiego adwokata Henryka Kona, który ukrywał się w Podkowie Leśnej z synem, późniejszym dziennikarzem i podróżnikiem Lucjanem Wolanowskim). Po powstaniu warszawskim miejscowości leżące na linii kolejki EKD, w tym Podkowa Leśna i Milanówek, przyjęły dziesiątki tysięcy uchodźców z Warszawy. Ponieważ znalazła się tam również znaczna część dowództwa AK, miejscowości te nazywane były „Małym Londynem”. W Podkowie mieściła się m.in. jedyna radiostacja, która uratowała się z powstańczej Warszawy, obsługiwana przez Zofię i Stefana Korbońskich.
Okres powojenny.
W latach 1948–1954 miejscowość była siedzibą wiejskiej gminy Podkowa Leśna. 1 stycznia 1957 roku Podkowa Leśna otrzymała prawa osiedla, a 31 grudnia 1968 roku prawa miejskie.
Po wojnie ważną dla historii Podkowy postacią był ksiądz Leon Kantorski, proboszcz parafii pw. św. Krzysztofa w latach 1964–1991. W jego kościele w 1968 r. odbyło się pierwsze wykonanie tzw. mszy beatowej (rockowej). W latach 80. parafia stanowiła ważny ośrodek ruchu oporu, inicjując różne inicjatywy społeczne, polityczne i charytatywne. Odbyło się na przykład kilka głodówek w obronie więźniów politycznych, odprawiane były „msze za ojczyznę”, organizowane „spotkania z autorem”, gdzie zapraszano znanych opozycjonistów, historyków itp.
Obecnie.
W obrębie miasta występują elementy starodrzewu, a także trzy rezerwaty przyrody (rezerwat przyrody Parów Sójek, rezerwat im. Bolesława Hryniewieckiego, Zaborów im. W. Tyrakowskiego) i wiele pomników przyrody. Podkowa została pomyślana jako miejscowość willowa wyższych urzędników i inteligencji. Także dziś zamieszkuje ją wiele znanych osób.
Obecnie Podkowa Leśna jest celem wycieczek i spacerów mieszkańców Warszawy, ze względu zarówno na leśny charakter, jak i dużą liczbę pięknych starych przedwojennych willi. Ułatwia to kolejka WKD kursująca z Warszawy przez Podkowę Leśną aż do Grodziska Mazowieckiego. Warto zobaczyć m.in. Aleję Lipową, liczącą prawie 100 lip (pomników przyrody), pałacyk myśliwski Lilpopa, willę "Aida" oraz przedwojenną willę "Kasyno Obywatelskie". Willę "Kasyno" szczególnie warto odwiedzić w czasie dorocznego Festiwalu Otwarte Ogrody. Interesujący jest również kościół wybudowany przed wojną w stylu modernistycznym, później kilkakrotnie przebudowywany. Zawiera on ciekawe przykłady przedwojennej i współczesnej sztuki sakralnej (fresk, rzeźby, witraże), oraz rozległy, starannie zaprojektowany ogród.
W willi "Stawisko", należącej dawniej do Jarosława Iwaszkiewicza, znajduje się Muzeum Anny i Jarosława Iwaszkiewiczów. W miejscowości znajduje się jedyna uczelnia wyższa, Wyższa Szkoła Teologiczno-Humanistyczna, prowadzona przez Kościół Adwentystów Dnia Siódmego. 
Struktura powierzchni.
Według danych z roku 2002 Podkowa Leśna ma obszar 10,1 km², w tym:
Miasto stanowi 2,75% powierzchni powiatu.
Warszawska Kolej Dojazdowa.
W latach 1927-1936 w Podkowie Leśnej stopniowo powstawały przystanki kolei WKD (pierwotnie EKD), będącej jednocześnie najstarszym działającym obecnie w Polsce tego typu systemem transportu publicznego. Na przystankach dostępne są kasy oraz automaty biletowe. 
Do chwili obecnej funkcjonują tu 3 przystanki:
Pod budowę kolei Stanisław Lilpop przekazał na własność EKD S.A. – bez żadnej dopłaty – pas ziemi o powierzchni 7 hektarów i 4836 m², ciągnący się od folwarku Klementynów do wsi Owczarnia.
Wspólnoty wyznaniowe.
Kościół Adwentystów Dnia Siódmego
Kościół rzymskokatolicki
Administracja.
Podkowa Leśna jest członkiem stowarzyszenia Unia Miasteczek Polskich.
Podkowa Leśna jest członkiem Podwarszawskiego Trójmiasta Ogrodów”
Sąsiednie gminy.
Brwinów, Milanówek, Nadarzyn

</doc>
<doc id="177619" url="https://pl.wikipedia.org/wiki?curid=177619" title="Radzymin">
Radzymin

Radzymin – miasto w Polsce w województwie mazowieckim, w powiecie wołomińskim, położone około 10 km od Wołomina i około 17 km od granic Warszawy, 25 km od jej centrum. Siedziba gminy miejsko-wiejskiej Radzymin. Miasto wchodzi w skład aglomeracji warszawskiej. W latach 1975–1998 miasto administracyjnie należało do województwa warszawskiego.
Według danych Głównego Urzędu Statystycznego z 2016 miasto liczyło 12 244 mieszkańców.
Przywilej lokacyjny nadał Radzyminowi książę Bolesław IV warszawski w 1440 r. Udokumentowane prawa miejskie otrzymał Radzymin w 1475 r.
13–18 sierpnia 1920 w rejonie Radzymina miały miejsce decydujące walki Bitwy Warszawskiej. W mieście znajduje się cmentarz żołnierzy polskich poległych w tej bitwie.
Charakterystyka.
Położenie miasta.
Radzymin położony jest 20 km na północny wschód od Warszawy. Jego powierzchnia wynosi 23,3 km². Przez miasto prowadzi droga krajowa S8 Warszawa – Białystok, będąca częścią trasy międzynarodowej zwanej Via Baltica. Droga łączy kraje nadbałtyckie z krajami Europy Środkowej i Zachodniej.
Miasto jest stolicą dość dużej gminy (131 km²), która wchodzi w skład powiatu wołomińskiego będącego częścią województwa mazowieckiego. Na północny zachód od miasta zlokalizowano w 1962 Zalew Zegrzyński o powierzchni 33 km², który jest miejscem rekreacji mieszkańców Warszawy oraz pobliskich miast, takich jak Legionowo czy Wołomin.
Miasto Radzymin, według Jerzego Kondrackiego, leży na obrzeżu Równiny Wołomińskiej, wchodzącej w skład większej jednostki fizjograficznej, jaką jest Nizina Środkowomazowiecka. Ta równina jest ograniczona od północy Doliną Dolnego Bugu, od wschodu Niziną Południowopodlaską, od południa Równiną Garwolińską, a od zachodu Kotliną Warszawską i Doliną Środkowej Wisły.
Demografia.
uwaga: dane za 1907
Morfologia.
Teren miasta jest równinny, prawie płaski (nachylenie 1% w kierunku północno-zachodnim, ku Dolinie Bugu), o bardzo mało zróżnicowanej rzeźbie. Wokół Radzymina znajduje się nieregularny ciąg wydm położonych wzdłuż Wisły i Bugu. Największe (dochodzące do 5 m) można oglądać w pobliżu Rejentówki – części letniskowej Radzymina nad rzeką Rządzą.
Geologia.
W podłożu Równiny Wołomińskiej, a w szczególności w okolicach Radzymina i w samym mieście, występują iły wstęgowe z zastoiska warszawskiego. Stanowią one ważny surowiec dla cegielni, eksploatowany intensywnie od ponad dwóch wieków. Od powierzchni teren pokrywają piaski słabogliniaste i gliniaste o miąższości od kilkudziesięciu centymetrów do 2–3 m i więcej na wydmach. Miasto ma na większości terenu grunt średnio- i słabospoisty oraz średnio- i słaboprzepuszczalny, co stwarza niezłe warunki budowlane.
Jedynie zachodnia część Radzymina, z powodu większego rozmycia i płytszego zalegania iłów, ma zmniejszoną nośność, co powoduje obniżenie atrakcyjności budowlanej.
Gleby.
Gleby w obrębie miasta i na terenach przylegających do niego są bardzo słabe, i nie stanowią dużej przydatności dla rolnictwa. W większości są to gleby luźne bielicowe i pseudobielicowe. W większości to V i VI klasa bonitacyjna. W niewielu tylko miejscach są gleby IV i III klasy, które najczęściej są wykorzystywane do małych upraw ogrodowych.
Hydrologia.
Wody podziemne na terenie miasta to głównie wody podglinowe i nadglinowe.
Głębokość zalegania wód waha się od 1 do 9 m pod wydmami. Średnia głębokość to około 2–3 m. Jest to poziom pozwalający na rozwój zabudowy mieszkaniowej. Wody powierzchniowe tegoż terenu są bardzo ubogie.
Radzymin należy do zlewiska Narwi o kierunku północno-zachodnim, zgodnie z nachyleniem terenu. W granicach miasta nie ma właściwie naturalnego cieku i zbiornika wodnego. Na północy miasta płynie jedynie rzeka Rządza, a poza tym na terenie jest wiele płytkich stawów oraz dwa sztuczne cieki: Beniaminówka oraz Kanał Sierakowski. Istnieją jeszcze na południowych obrzeżach dość spore stawy pozostałe po wydobyciu gliny do produkcji cegły, a będące miejscem rekreacji (dzikie kąpieliska i tereny wędkarskie) dla okolicznych mieszkańców.
Klimat i roślinność.
Klimat panujący w Radzyminie odpowiada klimatowi dużych dolin i różni się nieco od warunków na wysoczyznach okalających ten teren od południa, wschodu i północy. Średnia roczna temperatura wynosi 7,5 °C, przy najcieplejszym miesiącu – lipcu z temperaturą 18,5 °C i najzimniejszym styczniu –3,5 °C.
Opady na tym terenie wynoszą dość niewiele, bo około 500 mm (roczna suma opadów).
W okolicznych lasach dominują siedliska boru mieszanego z dominacją sosen, brzóz, robinii akacjowych, olch i dębów w drzewostanach. W podszycie i warstwie runa występują jałowce, paprocie, wrzos, mchy. Największe skupiska leśne znajdują się w północnej i północno-zachodniej części Radzymina, m.in. tzw. Rejentówka (zlokalizowane są tam domki letniskowe, zjawisko „drugich domów”). Są to pozostałości Puszczy Białej, ciągnącej się wzdłuż Bugu i Narwi aż do Liwca. Stanowiła ona niegdyś doskonałe tereny łowieckie, lecz dzisiaj zwierzyna jest dość mocno przetrzebiona. Można spotkać jedynie kuropatwy, bażanty, zające, czasami sarny i jelenie.
Teren Radzymina jest atrakcyjny pod względem rozwoju gospodarczego i społecznego. Baza surowcowa pozwala na rozwój cegielni. Bliskość aglomeracji warszawskiej i możliwość budownictwa daje szanse na zamieszkanie ludności pracującej w Warszawie. Teren poza tym jest atrakcyjny turystycznie, co pozwala władzom miasta na wdrażanie pomysłów związanych z rozwojem tej gałęzi. Kompleksy leśne będące w granicach miasta, przystosowanie jeziorek powstałych w drodze pozyskiwania surowca na cegły, są też dobrymi czynnikami do wykorzystania w celach turystycznych.
Historia.
Miasto Radzymin ma długą historię, mającą bardzo duży wpływ na rozwój miasta i charakter przemian ustrojowych. Miało to też swoje odbicie w działaniach władz gminy i miasta. Po 1989 to właśnie uwarunkowania historyczne były jednymi z czynników aktywizujących społeczność radzymińską.
Najstarsze wzmianki i legendy.
Radzymin należy do jednych z najstarszych miast na Mazowszu. Pierwsze wzmianki o osadzie pochodzą z XIII wieku i mówią o nadaniu swojemu dworakowi przez księcia Konrada I mazowieckiego puszczańskich włości. Obejmowały one trudno dostępne tereny, które były zabagnione i gęsto zalesione. W tych ostępach na podróżujących czyhały nieprzyjemności, tak ze strony natury, jak i ludzi wyjętych spod prawa. Wtedy to, jak mówi legenda, nazwa osady wzięła się od słów „radzę omiń”. Historycy są jednak zdania, że osada przyjęła nazwę od słowiańskiego imienia Radzim. Przez osadę biegł trakt łączący Mazowsze z Prusami, na którym to powstawały liczne karczmy, zajazdy, będące zalążkami osad i późniejszych miast. Najstarszy zachowany dokument pochodzi z 1440 i traktuje o nadaniu przywileju Janowi z Radzymina przez księcia Bolesława mazowieckiego. Wedle przekazów Radzymin był już sporą osadą targową, a właściciel znanym i cenionym na książęcym dworze człowiekiem. W 1473 syn księcia Bolesława, Kazimierz, biskup płocki, eryguje parafię. Dwa lata później, w 1475, osada staje się miastem na prawie chełmińskim (odmiana prawa niemieckiego). Miasto liczyło wtedy 36 domów i 387 mieszkańców.
Lata rozkwitu miasta (wiek XVI – początki XX w.).
Od wieku XVI miasto przechodziło różne koleje losu. Miasto położone było w 1580 roku w powiecie warszawskim ziemi warszawskiej województwa mazowieckiego. W 1629 roku właścicielem miasta był Rafał Leszczyński. Miało wielu właścicieli (m.in. Leszczyńscy, Czartoryscy, Lubomirscy). Jedni działali na rzecz rozwoju miasta, inni się nim nie interesowali, a jeszcze inni dążyli do jego upadku. Spośród nich do rozwoju Radzymina najbardziej przyczyniła się ks. Eleonora Czartoryska, która m.in. ufundowała klasycystyczny kościół wraz z dzwonnicą i wyjednała u króla przywilej odbywania cotygodniowych, środowych jarmarków.
Po III rozbiorze Polski Radzymin znalazł się przejściowo w zaborze pruskim.
W czasach Księstwa Warszawskiego podczas wojny polsko-austriackiej w 1809 r., 25 kwietnia na polach okolicznych i w samym Radzyminie szwadron Pułku 3. ułanów Księstwa Warszawskiego i jeden batalion 6 Pułku Piechoty Księstwa Warszawskiego stoczyły bitwę z dużo silniejszymi oddziałami austriackimi, biorąc do niewoli 2 bataliony piechoty w tym 37 oficerów.
W 1815 roku Radzymin znalazł się w zaborze rosyjskim, w którym pozostawał przez najbliższe przeszło 100 lat. W 1867 r. miasto stało się siedzibą powiatu radzymińskiego, utworzonego z części powiatu stanisłowawskiego. Radzymin liczył wtedy ponad 200 domów i około 3500 mieszkańców (z czego połowa to Żydzi), którzy mieszkali w mieście już w XVII wieku. Miejscowość była znanym ośrodkiem chasydyzmu, a do radzymińskiego cadyka Jakowa Arie Gutermana, zwanego „cudotwórcą” pielgrzymowali wierni nie tylko z Polski, ale też spoza jej granic. W latach 1907–1908 w mieście przebywał Isaac Bashevis Singer, jeden z najsłynniejszych pisarzy tworzących w języku jidysz, laureat literackiej Nagrody Nobla w 1978 r., twórca wielu dzieł, między innymi „Sztukmistrza z Lublina”.
Ważnym czynnikiem rozwojowym było przedłużenie w roku 1899 wąskotorowej kolei mareckiej łączącej Radzymin z Warszawą oraz utwardzenie traktu (stworzenie drogi bitej) Warszawa – Wyszków. Wtedy to rozwijał się mały przemysł i handel (głównie drewnem). Powstało Towarzystwo Pożyczkowo-Oszczędnościowe i Ochotnicza Straż Pożarna. W mieście były również władze administracyjne i sądownicze.
Czasy wojen światowych.
Podczas I wojny światowej miasto było pod okupacją niemiecką. W Radzyminie silnie rozwinięte były organizacje bojowe (m.in. Polska Organizacja Wojskowa), które czynnie brały udział podczas walk. Jednak największe znaczenie dla miasta miała bitwa pod Radzyminem stoczona z bolszewikami 12–15 sierpnia 1920, będąca częścią większej operacji znanej jako „Cud nad Wisłą”. 15 sierpnia 1920 rozegrała się przełomowa batalia w wojnie polsko-bolszewickiej, która zapobiegła rozszerzeniu się komunizmu na Polskę, a może i na całą Europę. Dzień ten stał się dniem Żołnierza Polskiego, a święto do 1939 r. było hucznie obchodzone w mieście i całym kraju.
W latach międzywojennych Radzymin przeżywał rozkwit kulturalny i gospodarczy. Powstawały liczne towarzystwa, szkoły, rozwijał się handel. Miasto stało się ważnym ośrodkiem w skali mikroregionu. W przeddzień II wojny światowej w Radzyminie było 480 domów, 8800 mieszkańców (ok. 3900 to ludność żydowska, 500 niemiecka). Miasto powoli traciło charakter rolniczy (40%) na rzecz usług oraz małego i średniego przemysłu (głównie cegielnie, ze względu na surowiec).
II wojna światowa zmieniła całkowicie oblicze Radzymina. Ludność żydowska została rozstrzelana w getcie lub wywieziona do obozu zagłady w Treblince. Na przełomie lipca i sierpnia 1944 pod Radzyminem rozegrała się jedna z największych bitew pancernych, w której brały udział jednostki 3 Korpusu Pancernego, 8 Gwardyjskiego Korpusu Pancernego i 16 Korpusu Pancernego sowieckiej 2 Armii Pancernej (2-й Танковой Армии) nacierającej od strony Lublina przez Dęblin oraz kilku dywizji pancernych wojsk niemieckich, a mianowicie: 1 Dywizji Spadochronowo-Pancernej „Hermann Göring”, 5 Dywizji Pancernej SS „Wiking”, 3 Dywizji Pancernej SS „Totenkopf” oraz 4 i 19 Dywizji Pancernej. Bitwa zakończyła się klęską armii radzieckiej, a miasto zostało prawie całe zniszczone. Nigdy już nie odzyskało swojego stanu sprzed wojny pod żadnym względem. Po wkroczeniu Armii Czerwonej ponad setka mieszkańców (przeważnie żołnierzy AK) została aresztowana przez NKWD i wywieziona w głąb ZSRR.
Okres powojenny.
Nastające po wojnie stosunki polityczne zepchnęły miasto w zapomnienie. Miasto było dyskryminowane w związku z bitwą 1920. Niszczono pamiątki, zmieniano nazwy ulic, wyciszano sprawy związane z „Cudem nad Wisłą”, a władze socjalistyczne wykazywały brak zainteresowania Radzyminem. W 1952 r. regres jeszcze bardziej się pogłębił, gdyż siedziba powiatu została przeniesiona do pobliskiego Wołomina, co miało niemały wpływ na sytuację gospodarczą miasta. Miasto nie uzyskało dogodnego połączenia komunikacyjnego ze stolicą, co powodowało odpływ ludności w pobliże dogodniejszych szlaków (np. Marki czy Wołomin) lub do samej Warszawy. Inne ośrodki (Wołomin, Legionowo) przejęły gros funkcji Radzymina. Dopiero w 1974 r., kiedy zlikwidowano „kolejkę marecką” (dojazd do stolicy ok. 1 godz. 15 min.), wprowadzając jednocześnie transport kołowy (PKS – dojazd wówczas ponad 40 min.), sytuacja połączenia ze stolicą się poprawiła.
Przez miasto przebiega droga międzynarodowa (dawniej E-12), która w latach 70. i 80. XX w. straciła znaczenie z powodu złego stanu technicznego. Obecnie przebiega obwodnicą Radzymina i spełnia wymogi transportu międzynarodowego. W granicach Radzymina przebiega również linia kolejowa, służąca przed wojną do transportu wojskowego w obwodzie warszawskim. Po 1945 r. odgrywała marginalną rolę – ostatnie połączenia pasażerskie na linii Tłuszcz – Legionowo zostały zlikwidowane w pierwszej połowie lat 90. XX w. Obecnie linia nie ma prawie żadnego znaczenia.
Budownictwo mieszkaniowe do lat 70. XX w. przeżywało regres z powodu niedostatecznego dofinansowania przez władze centralne. Dopiero po wspomnianym okresie, kiedy powstały w Radzyminie spółdzielnie mieszkaniowe, rozpoczyna się okres rozwoju tego sektora, choć ograniczonego słabą infrastrukturą: brak kanalizacji, wodociągów, gazociągów. Poprzez te czynniki miasto wykazywało recesję wskaźników demograficznych. Inne miasta tego rejonu wielokrotnie podwoiły liczbę mieszkańców od 1939 r., podczas gdy Radzymin zanotował 10% spadek. Bliskość stolicy, w której w znacznej mierze koncentrował się przemysł i usługi, spowodowała, że miasto z lokalnego ośrodka przemysłowo-usługowego przekształciło się w ośrodek satelicki.
Zabytki.
Do rejestru zabytków Narodowego Instytutu Dziedzictwa wpisane są następujące obiekty z Radzymina:
Inne obiekty historyczne:
Transport.
Radzymin posiada regularne połączenia autobusowe, zapewniane przez prywatnych przewoźników z Radzymina i Wyszkowa, z Warszawą, Wyszkowem, Wołominem i innymi okolicznymi miejscowościami. 17 października 2009 linię 738 uruchomił warszawski ZTM.
Połączenia ze stacji kolejowej do Tłuszcza i Sierpca (przez Legionowo) (i dalej – z Warszawą Gdańską) zapewniają Koleje Mazowieckie. Przewoźnik w latach 2006–2008 uruchamiał także w okresie czerwiec–wrzesień specjalne połączenie „Zegrzyk” na trasie Warszawa Gdańska – Radzymin.
Od 2 stycznia 2020 siedem par pociągów SKM Warszawa (trzy w szczycie porannym i cztery w popołudniowym) linii S3 z Lotniska Chopina zostało wydłużonych przez Nieporęt do Radzymina.
Do roku 1974 kursowała kolejka wąskotorowa w relacji Radzymin – Marki – Warszawa.

</doc>
<doc id="177622" url="https://pl.wikipedia.org/wiki?curid=177622" title="Sucha wierzchołkowa zgnilizna owoców pomidora">
Sucha wierzchołkowa zgnilizna owoców pomidora



</doc>
<doc id="177623" url="https://pl.wikipedia.org/wiki?curid=177623" title="Czambuł">
Czambuł

Czambuł (tur. "czapuł" – zagon) – specjalnie wydzielony oddział Tatarów, którego zadaniem było – w oderwaniu od sił głównych – dokonywanie zagonu w głębi terytorium nieprzyjaciela celem zdezorganizowania zaplecza i odwrócenia uwagi od działań własnych sił głównych, a także zagarnięcia zdobyczy, przede wszystkim jasyru.
Pojęciem tym określa się przede wszystkim oddziały Tatarów ordy krymskiej i budziackiej najeżdżające ziemie południowo-wschodniej Rzeczypospolitej w okresie od XVI do XVII wieku.

</doc>
<doc id="177624" url="https://pl.wikipedia.org/wiki?curid=177624" title="Piwniczna-Zdrój">
Piwniczna-Zdrój

Piwniczna-Zdrój (do 6 lutego 1998 "Piwniczna") – miasto w województwie małopolskim, w powiecie nowosądeckim, siedziba gminy miejsko-wiejskiej Piwniczna-Zdrój.
Miasto królewskie starostwa sądeckiego w powiecie sądeckim województwa krakowskiego w końcu XVI wieku. W latach 1975–1998 miasto administracyjnie należało do województwa nowosądeckiego. Według danych GUS z 31 grudnia 2019 r. miasto liczyło 5860 mieszkańców.
Położenie geograficzne i podział administracyjny.
Piwniczna leży nad rzeką Poprad, jej obszar rozpościera się od wysokości 357 m (dolina Popradu w rejonie przysiółka Witkowskie) do 1140 m (podszczytowe partie Wielkiego Rogacza) 1182 m. Najwyższe szczyty w obrębie miasta: Eliaszówka 1024 m, Niemcowa 963 m, Granica 715 m, Kicarz 703 m. Przez miasto biegnie linia kolejowa, ze stacją Piwniczna i przystankiem Piwniczna-Zdrój oraz droga krajowa 87 łącząca Nowy Sącz z miejscowym, byłym przejściem granicznym Piwniczna-Mníšek nad Popradom.
Historia oraz pochodzenie nazwy miasta.
Królewskie Wolne Miasto Piwniczna zostało założone w Dolinie Popradu na tzw. surowym korzeniu na mocy dekretu króla Kazimierza III Wielkiego w 1348 r., w ramach polityki obronności kraju zakładającej lokowanie osad wzdłuż ówczesnych granic Polski. Piwniczna, z racji swego położenia, miała także wspomagać dochody królewskiego skarbca. Zasadźcą miasta na prawie magdeburskim był Hanko, mieszczanin pochodzący z Nowego Sącza. Pierwotna nazwa osady Piwniczna Szyja, która według dokumentu lokacyjnego istniała jeszcze przed powstaniem miasta, odnosiła się do „wąskiego przesmyku, gardziela”, czyli charakterystycznego zwężenia rzeki Poprad w okolicach dzisiejszego Międzybrodzia. Nazwa ta funkcjonowała do końca XVIII w. Sama nazwa Piwniczna pochodzi od „zaciemnionego przez cień gęstego boru wjazdu do miasta od strony północnej”. Istnieje również alternatywne wytłumaczenie nazwy Piwniczna, lecz jest ono jedynie tylko ludowym przekazem utartym w tutejszej tradycji. Otóż różne dawne wzmianki wspominały o tym, że w Piwnicznej i okolicy były miejsca, gdzie istniały jakieś podziemne przejścia, tunele, szyby, lochy itp, obiekty z okresu gdzieś wczesnego średniowiecza, które prawdopodobnie można byłoby wiązać z dawnymi legendami o miejscowym prymitywnym kopalnictwie i może obiektami o charakterze częściowo obronnym ludności, ze względu na trudne, i mało dostępne pogranicze. Pod starą szkołą (obecnie małe planty) widać otwór jamy, o której lud prawi, że pod miasteczkiem całym ciągnie się aż do Kamiennego Gronia.
Położenie przy ruchliwym trakcie handlowym na Węgry, liczne przywileje królewskie, spowodowały szybki i dynamiczny rozwój miasta. Już w XVIII w. Piwniczna posiadała sieć wodociągową. Na przełomie XVIII i XIX w. wybudowano m.in. szkołę, karczmę, pięć młynów, cysternę na wodę, papiernię i szpital. W latach 1874–1876 wybudowano kolej Nowy Sącz – Muszyna. Przystanek kolejowy w Piwnicznej wybudowano jednak dopiero w 1908 r., gdy miasto przekazało kolei subwencję na ten cel. Pożar miasta w 1876 roku spowodował spalenie drewnianego kościoła i czterdziestu domów. W latach następnych odkryto źródła wód mineralnych, a w 1884 r. pojawili się pierwsi kuracjusze. Piwniczna stała się też wkrótce znanym ośrodkiem letniskowo-wypoczynkowym.
W okresie międzywojennym w miejscowości stacjonowała placówka Straży Granicznej I linii „Piwniczna”.
Demografia.
W 1921 r. spośród 3632 mieszkańców 3393 było wyznania rzymskokatolickiego, 6 greckokatolickiego, 7 ewangelickiego i 226 mojżeszowego. Narodowość polską zadeklarowało 3620 osób, rusińską 3, żydowską 5 i inną 4.
Ludność według spisów powszechnych, do roku 1943 razem z Głębokiem.
Narciarstwo.
Zimą panują tu dobre warunki śniegowe umożliwiające uprawianie sportów zimowych w ośrodkach narciarskich w Suchej Dolinie, Wierchomli Małej i Kokuszce. W stacjach narciarskich działa kilkanaście wyciągów narciarskich: orczykowych i talerzykowych, jak również koleje krzesełkowe. Działają też serwisy narciarskie, wypożyczalnie sprzętu oraz szkółki narciarskie. W Wierchomli i Kokuszce stosuje się sztuczne naśnieżanie i oświetlenie.
Zabytki.
Od czasów lokacji miasta zachował się prawie niezmieniony układ urbanistyczny z czworobocznym rynkiem i wychodzącymi z jego narożników ulicami. W zachodniej pierzei rynku znajduje się ratusz, którego zalążek powstał w XIX w. i pełnił funkcję wartowni. Pod numerem Rynek 23 uwagę zwraca wzniesiony w latach 2004–2008 nowoczesny budynek "Pensjonatu pod Kasztanami", zaprojektowany przez architektów Rafała Barycza i Pawła Saramowicza. Na wschodniej pierzei znajduje się budynek Gminnego Ośrodka Kultury z Izbą Regionalną i biblioteką. W pozostałych pierzejach rynku XIX-wieczne domy mieszczańskie.
Na środku rynku znajduje się zabytkowa cysterna z 1913 r. – studnia, która zaopatrywała mieszczan w wodę do użytku codziennego, a później była zbiornikiem przeciwpożarowym. Pierwsza studnia powstała w 1801; w czasie wielkiego pożaru w 1876 spłonęła wraz z całym wyposażeniem. Uratowała się (wpadła do wody) jedynie figura św. Floriana. Po zrekonstruowaniu studni na jednym ze zwieńczeń wymalowano wizerunek Kazimierza Wielkiego. Do niedawna na studni znajdował się zabytkowy wóz strażacki, który w roku 2020 został przeniesiony w okolice remizy OSP w Kosarzyskach.
Naprzeciw kościół parafialny pw. Narodzenia NMP, wybudowany w latach 1881–1886, z kamienia i cegły, na miejscu starszych świątyń. Jest to kościół bazylikowy, z wieżą na osi wtopioną w korpus, nakryty dachem dwuspadowym z sygnaturką na kalenicy i dzwonem z 1523 r., odlanym w Maasen. Wewnątrz cenne ceramiczne stacje drogi krzyżowej, pochodzące z Wiednia. W prezbiterium zwraca uwagę obraz pędzla Bolesława Barbackiego – św. Józef z Dzieciątkiem Jezus.
Do zabytków rejestrowanych w mieście należy także szachulcowy pensjonat „Orlęta” z 1897 r. przy ul. Gąsiorowskiego 2.
Kultura i turystyka.
Główne atrakcje turystyczne, oprócz narciarstwa, Piwnicznej:
Na terenie Piwnicznej funkcjonuje kilkadziesiąt różnych obiektów wczasowych, leczniczo-wypoczynkowych z miejscami noclegowymi, sanatorium, hotel, schroniska górskie oraz kwatery prywatne – łącznie ponad 3000 miejsc noclegowych.
Miejsko-Gminny Ośrodek Kultury organizuje bądź współorganizuje coroczne stałe imprezy:
Od 1965 r. w Piwnicznej funkcjonuje regionalny zespół folklorystyczny „Dolina Popradu”, który prezentuje kulturę oraz folklor górali nadpopradzkich, tzw. czarnych górali. Zespół od początku istnienia dał ponad 1000 występów, zdobył czołowe miejsca na międzynarodowych konkursach, m.in. w Finlandii w 2007 r.
W Kosarzyskach urodziła się Danuta Szaflarska.
W Piwnicznej przez część życia mieszkał i tworzył Zygmunt Radnicki.
Muzeum regionalne.
Muzeum mieści się w Miejsko-Gminnym Ośrodku Kultury w Piwnicznej Zdroju i powstało z inicjatywy Towarzystwa Miłośników Piwnicznej. Bogactwem muzeum jest zasobny dział etnograficzny ze zbiorami sprzętu domowego i gospodarskiego, narzędzi rzemieślniczych, strojów i zabytkami dawnego rękodzieła. Zbiory historyczne to fotokopie i reprodukcje dokumentów lokacyjnych i przywilejów miasta Piwniczna oraz zdjęcia i pamiątki po bohaterach lokalnego życia. Unikatowa jest największa w Europie kolekcja dawnego sprzętu narciarskiego (gromadzona przez Zygmunta Bielczyka) – nart biegowych i zjazdowych, ukazująca rozwój techniczny tego rodzaju sportowego wyposażenia.
W przemyśle dominuje wydobycie wody mineralnej; największym przedsiębiorstwem w mieście jest Zakład Butelkowania Naturalnej Wody Mineralnej „Piwniczanka”. Ponadto drobny przemysł drzewny i skórzany.
Kontrowersje w sprawie nazwy.
Nazwa miejscowości Piwniczna-Zdrój pisana z łącznikiem (dywizem) jest formą zatwierdzoną urzędowo. Forma nazwy pisana bez łącznika, tzn. Piwniczna Zdrój, jest natomiast formą potoczną.
Ochotnicza Straż Pożarna.
Piwniczna posiada założoną w 1896 roku Ochotniczą Straż Pożarną, jednostka od 1995 roku znajduje się w krajowym systemem ratowniczo-gaśniczym i posiada 3 samochody bojowe.

</doc>
<doc id="177625" url="https://pl.wikipedia.org/wiki?curid=177625" title="Dungeon Keeper">
Dungeon Keeper

Dungeon Keeper – komputerowa gra strategiczna stworzona przez firmę Bullfrog Productions pod wodzą Petera Molyneux. Światowa premiera gry miała miejsce 26 czerwca 1997 roku.
Główną cechą gry jest odwrócenie typowych schematów - gracz wciela się w „złego” strażnika lochów, który jest atakowany przez „dobrych” bohaterów. By bronić się przed nimi, trzeba przywoływać i szkolić nowe stwory.
Dwa lata później wydano kontynuację "Dungeon Keeper 2" na nowym silniku 3D.

</doc>
<doc id="177626" url="https://pl.wikipedia.org/wiki?curid=177626" title="Choroby roślinne">
Choroby roślinne



</doc>
<doc id="177628" url="https://pl.wikipedia.org/wiki?curid=177628" title="Płoty">
Płoty

Płoty () – miasto w północno-zachodniej Polsce, w woj. zachodniopomorskim, w powiecie gryfickim, położone nad Regą, na Równinie Gryfickiej. Siedziba gminy miejsko-wiejskiej Płoty.
31 grudnia 2012 roku miasto miało 4100 mieszkańców.
Położenie.
Płoty położone są w środkowej-północnej części woj. zachodniopomorskiego, w powiecie gryfickim, na Równinie Gryfickiej. Płoty leżą nad rzeką Regą
Większe miasta wokół Płotów:
Według danych z 1 stycznia 2013 powierzchnia miasta wynosi 4,12 km². Miasto tworzy układ 63 ulic wraz z placem Konstytucji 3 Maja.
Płoty położone są północnej części Pomorza Zachodniego, od 1723 roku w powiecie Regenwalde. Od 1814 do 1945 roku w prowincji Pomorze, do 1938 w rejencji szczecińskiej, następnie przez 7 lat w rejencji koszalińskiej. W latach 1946–1998 znajdowało się w województwie szczecińskim.
Historia.
W X wieku znajdowały się tu dwa grody i osada handlowa, było to centrum słowiańskiego opola. W 1277 roku rycerz Dobiesław z Wódki nadał Płotom prawa miejskie na prawie lubeckim. W 1465 mieszkańcy Kołobrzegu zniszczyli tutejszy zamek. Miasto wielokrotnie nękały pożary: w 1561, 1612, 1630, 1641, 1660, 1673, 1723, 1860, często zmieniali się właściciele Płotów. Rok 1638 był tragicznym dla mieszkańców miasteczka. Zaraza zdziesiątkowała mieszczan – na 480 mieszkańców Płotów zmarło 200 osób.
W roku 1892 w mieście powstała Spółdzielnia Mleczarska. Przyczyniła się ona do wzrostu i rozwoju gospodarczego miasta, przed I wojną światową wyroby z płotowskiej mleczarni wysyłane były do Berlina na dwór cesarski. Na przełomie wieków XIX i XX Płoty stały się miastem nowoczesnym z rozwiniętym przemysłem, administracją. Do Płotów oprowadzona została linia kolejowa. Rozwój gospodarczy i społeczny miasta trwał do II wojny światowej. 5 marca 1945 roku Niemcy zostali wyparci z miasta przez żołnierzy 1 armii pancernej gwardii I Frontu Białoruskiego (po wojnie dla upamiętnienia tego faktu przed dworcem kolejowym wzniesiono Pomnik Braterstwa Broni).
W 1945 r. miasto przejęła administracja polska, rozpoczął się napływ polskich osadników i wysiedlanie dotychczasowych mieszkańców do Niemiec. Zniszczenia Płotów w wyniku działań wojennych nie były duże (22%), natomiast kolejne miesiące po zakończeniu działań wojennych przyniosły ogromne straty. Zniszczenia, sięgające w 1946 roku 40%, były skutkiem rozkradania i niszczenia mienia przez szabrowników i przejeżdżające wojska. W następnych latach następuje równomierny rozwój miasta, powstają nowe budynki, osiedla, zakłady przemysłowe, wzrasta liczba mieszkańców. W 1977 roku miasto Płoty obchodziło 700-lecie nadania praw miejskich.
Zabytki.
W Płotach mimo powojennych zniszczeń zachowało się kilka obiektów zabytkowych. Cały obszar Starego Miasta Płotów wpisany jest do rejestru zabytków.
Wśród zabytków chronionych prawem znajdują się:
Kultura i oświata.
Animatorem życia kulturalnego w mieście i gminie jest Miejsko-Gminny Ośrodek Kultury w Płotach. Jest on organizatorem wielu imprez kulturalnych, rozrywkowych i oświatowych w mieście i gminie. MGOK mieści się przy ul. Kościuszki 7. Innymi instytucjami, które upowszechniają kulturę w mieście są Miejska Biblioteka Publiczna mieszcząca się w Starym Zamku, a także sala widowiskowo-sportowa.
W mieście znajduje się 1 przedszkole, 3 szkoły podstawowe oraz Zespół Szkół Ponadgimnazjalnych im. Wincentego Witosa.
Miejscowym zespołem piłki nożnej jest Miejsko-Gminny Ludowy Klub Sportowy „Polonia” Płoty, utworzony 10 listopada 1956 roku. Największym sukcesem klubu był awans do ligi okręgowej w 1976 roku. Zespół ma barwy klubowe czarno-białe i rozgrywa mecze na Stadionie Miejskim w Płotach o pojemności 1500 miejsc. W sezonie 2009/2010 „Polonia” Płoty grała w V lidze w grupie „Szczecin”.
W mieście działa Międzyszkolny Ludowy Uczniowski Klub Sportowy „Mokasyn” Płoty, którego zawodniczki i wychowanki z sukcesami startują w mistrzostwach Polski.
Lotnisko Makowice-Płoty było miejscem organizacji XXVII edycji Pol’and’Rock Festival w 2021 roku.
Gospodarka.
W mieście w 2006 roku działało 404 prywatnych podmiotów gospodarczych, z czego 344 stanowiły osoby fizyczne prowadzące działalność gospodarczą.
W lipcu 2010 roku w powiatowym urzędzie pracy zarejestrowanych było 301 bezrobotnych mieszkańców miasta.
Na rzece Redze w Płotach została zlokalizowana mała elektrownia wodna „Płoty”, która osiąga moc 130 kW i średnio w roku produkuje 800 MWh. Zamontowane są w niej dwie turbiny Francisa oraz jedna turbina Kaplana.
Na terenie Płotów istnieje kilkanaście większych przedsiębiorstw, jednak brak tutaj uciążliwego przemysłu co wpływa korzystnie na rozwój turystyki i agroturystyki.
W Płotach mieści się zakład produkujący pojemniki i kontenery stalowe. W mieście zlokalizowany jest zakład produkcyjny jednego z największych eksporterów chodaków na Europę, a w pobliskim Sownie materiały budowlane.
Oprócz tego w mieście znajduje się: poczta, posterunek policji, ośrodek zdrowia, stacja benzynowa, piekarnia, masarnia, warsztaty, punkty napraw.
Transport.
Płoty stanowią węzeł komunikacyjny, gdzie łączyły się droga krajowa, 3 drogi wojewódzkie oraz linia kolejowa. Układ komunikacyjny powodował, że miasto charakteryzowało znaczne natężenie ruchu kołowego w jego centrum. 30 września 2019 oddano do ruchu odcinek drogi ekspresowej S6 stanowiący zachodnią obwodnicę miasta, dzięki czemu wyprowadzono ruch tranzytowy poza jego obszar zamieszkania. 
Drogi krajowe:
Drogi wojewódzkie:
W mieście znajduje się stacja kolejowa. Przez miejscowość przechodzą linie autobusów PKS oraz busów na trasie Wybrzeże Rewalskie–Gryfice–Szczecin.
Przyroda.
Ok. 2,5 km na zachód-północny zachód od miasta, po północnej stronie drogi wojewódzkiej nr 108 do Golczewa, znajduje się rezerwat przyrody „Wrzosowisko Sowno” (florystyczny, pow. 39,27 ha). Ok. 1 km na północny wschód od miasta jest położony z kolei rezerwat przyrody „rzeka Rekowa” (wodny, 48,7 ha).
Administracja.
Miasto jest siedzibą gminy miejsko-wiejskiej. Mieszkańcy Płotów wybierają do swojej rady miejskiej 7 radnych (7 z 15). Pozostałych 8 radnych wybierają mieszkańcy terenów wiejskich gminy Płoty. Organem wykonawczym jest burmistrz. Siedzibą władz jest urząd miejski przy placu Konstytucji 3 Maja.
Burmistrz Płotów:
Mieszkańcy Płotów wybierają posłów na Sejm z okręgu wyborczego nr 41, senatora z okręgu wyborczego nr 98, a posłów do Parlamentu Europejskiego z okręgu wyborczego nr 13.

</doc>
<doc id="177630" url="https://pl.wikipedia.org/wiki?curid=177630" title="AS Saint-Etienne">
AS Saint-Etienne



</doc>
<doc id="177631" url="https://pl.wikipedia.org/wiki?curid=177631" title="Plymouth (ujednoznacznienie)">
Plymouth (ujednoznacznienie)

Miejscowości w USA:
Gminy w USA:
Hrabstwa w USA:
Inne miejscowości:
Inne

</doc>
<doc id="177633" url="https://pl.wikipedia.org/wiki?curid=177633" title="Choroba roślinna">
Choroba roślinna



</doc>
<doc id="177634" url="https://pl.wikipedia.org/wiki?curid=177634" title="Trynidad">
Trynidad

Trynidad – wyspa w Małych Antylach, na Oceanie Atlantyckim, u północno-wschodnich wybrzeży Ameryki Południowej; największa i najbardziej zaludniona z 23 wysp państwa Trynidad i Tobago; 4,8 tys. km², 1 mln mieszkańców (1980).
Na Trynidadzie leży stolica państwa – Port-of-Spain. Niektóre inne miasta wyspy: Arima, Couva, San Fernando i Chaguanas.
Jako pierwszy z Europejczyków zobaczył ją Krzysztof Kolumb 31 lipca 1498;

</doc>
<doc id="177636" url="https://pl.wikipedia.org/wiki?curid=177636" title="Tobago">
Tobago

Tobago – wyspa na Oceanie Atlantyckim u północno-wschodnich wybrzeży Ameryki Południowej, na północny wschód od wyspy Trynidad, z którą tworzy jedno państwo Trynidad i Tobago, przy czym zachowuje odrębny samorząd.
Geografia.
Tobago liczy 56 tys. mieszkańców (2002). Głównym miastem i stolicą Tobago jest Scarborough liczące ok. 17 tys. mieszkańców.
Powierzchnia wyspy wynosi ok. 303 km², jest długa na 42 kilometry i szeroka na 10. Ukształtowanie powierzchni wyspy wyżynne, maksymalna wysokość do 576 m. Na wyspie występuje klimat równikowy, wybitnie wilgotny z dużym średnim rocznym opadem, wynoszącym ok. 3800 mm. Ludność zajmuje się głównie obsługą ruchu turystycznego (luksusowe hotele, pensjonaty, sporty wodne).
Historia.
Tobago zostało odkryte w 1498 przez Krzysztofa Kolumba, w zasadzie nie było kolonizowane przez Hiszpanów. W późniejszych latach wyspa często zmieniała właścicieli, w jej posiadaniu były m.in. Holandia, Francja, oraz Szwecja (do 1733), kiedy to zdobyli ją Brytyjczycy.
W latach 1654–1693 część wyspy należała do Kurlandii, lennika Rzeczypospolitej Obojga Narodów, jako Nowa Kurlandia (Księstwo Kurlandii i Semigalii posiadało również część terenów współczesnej Gambii).
W 1888 roku została scedowana do brytyjskiej kolonii Trynidad i od tego czasu dzieliła jej losy polityczne.

</doc>
<doc id="177638" url="https://pl.wikipedia.org/wiki?curid=177638" title="Sędowin">
Sędowin

Sędowin – staropolskie imię męskie z regionu Pomorza, złożone z dwóch członów: "Sędo-" ("sądzić") i "-win", prawdopodobnie równoważnego znaczeniowo członowi "wuj". W takim razie byłby to pomorski wariant imienia Sędziwuj.
Zobacz też:

</doc>
<doc id="177639" url="https://pl.wikipedia.org/wiki?curid=177639" title="Postulaty Evansa">
Postulaty Evansa

Postulaty Evansa - postulaty definiujące cechy takiego patogenu, którego związek między gospodarzem jest związkiem przyczynowym dla określonej choroby. Postulaty te są rozszerzeniem postulatów Kocha na płaszczyznę chorób w ogóle, a nie tylko infekcyjnych człowieka. Obecnie stanowią kluczowe pojęcie w epidemiologii.
Postulaty te mówią, że związek między patogenem a chorobą jest związkiem przyczynowym jeśli:

</doc>
<doc id="177641" url="https://pl.wikipedia.org/wiki?curid=177641" title="Grenadyny">
Grenadyny

Grenadyny (ang. "Grenadines") – grupa wysp w Ameryce Środkowej (Indie Zachodnie), w archipelagu Wysp Nawietrznych w Małych Antylach, na północ od Trynidadu. Są położone pomiędzy większymi wyspami Saint Vincent na północnym wschodzie i Grenadą na południowym zachodzie. Zajmują łączną powierzchnię 86 km², a zamieszkuje je około 20 tys. mieszkańców.
Pod względem politycznym wchodzą w skład państw Saint Vincent i Grenadyny (część północna) i Grenada (część południowa).
Geografia.
Grenadyny rozciągają się na 110 km łuku od wyspy Saint Vincent na północnym wschodzie do wyspy Grenada na południowym zachodzie, około 25 procent wysp należy do Grenady. Archipelag składa się z około 30 głównych wysp. Jego geograficzny środek położony jest na wyspie Canouan (). Wyspy z północy na południe:
Historia.
Zostały odkryte w 1498 roku przez Krzysztofa Kolumba podczas jego trzeciej wyprawy do Nowego Świata.
W 1997 r. został powołany na Tobago Cays rezerwat przyrody „Tobago Cays Marine Park”. Wyspy te były w rękach prywatnych od 1700 roku, Saint Vincent i Grenadyny nabył ten teren w 1999 roku i włączył go do rezerwatu przyrody.
W 2002 r. na wyspie Petit Tabac z grupy Tobago Cays został nakręcony film "".
W 2004 r. Grenadyny zostały wstępnie zaproponowane na Listę Światowego Dziedzictwa UNESCO.

</doc>
<doc id="177645" url="https://pl.wikipedia.org/wiki?curid=177645" title="Maybach Exelero">
Maybach Exelero

Maybach Exelero − samochód sportowy klasy wyższej typu one-off wyprodukowany przez niemiecką markę Maybach w 2005 roku.
Historia i opis modelu.
Samochód został zaprezentowany w Berlinie w 2005 roku. Pojazd stworzono w jednym egzemplarzu zbudowanym dla producenta opon Fulda, aby przetestować nowej generacji szerokie opony. Certyfikat TÜV dopuszcza auto do ruchu drogowego. Exelero to następca prototypu Maybacha z lat 30. XX wieku. Nadwozie pojazdu zostało zaprojektowane przez włoską firmę Stola z Turynu na bazie modelu 57. Samochód jest w posiadaniu amerykańskiego rapera Bryana Williamsa, który kupił go za 8 milionów dolarów.
Silnik.
Podstawowa 12-cylindrowa jednostka stosowana w limuzynach Maybacha z doładowaniem Biturbo zmodyfikowana przez specjalistów z Untertürkheim Mercedes Car Group. Po kilku usprawnieniach 12-cylindrowej jednostki Maybacha pojemność silnika zwiększono z 5,6 do 5,9 litra oraz zoptymalizowano zespół turbodoładowania.
Opony.
Specjalnie zaprojektowane szerokie opony 315/25 ZR 23 Exelero firmy Fulda przystosowane do prędkości ponad 350 km/h, zbadane przez niemiecką instytucję certyfikującą TÜV i posiadające jej certyfikat. Całkowita masa koła w spoczynku to 46 kilogramów.
Założenia powstania.
Celem tego samochodu wyprodukowanego na zlecenie Fuldy za jej pieniądze było osiągnięcie prędkości powyżej 350 km/h. Było to potrzebne do przetestowania nowej opony firmy Fulda o nazwie Exelero. Pomiary końcowe przeprowadzone na przełomie kwietnia i maja 2005 roku na ultra-szybkim Motodromie w Nardo, przyniosły zasłużony sukces – prędkość maksymalną 351,45 km/h, największą, jaką kiedykolwiek rozwinęła limuzyna na seryjnie produkowanych oponach. Od pomysłu Fuldy, poprzez współpracę wszystkich zaangażowanych w stworzenie samochodu Maybach Exelero, do jego prezentacji minęło zaledwie 25 miesięcy.

</doc>
<doc id="177646" url="https://pl.wikipedia.org/wiki?curid=177646" title="Miestwin">
Miestwin

Miestwin – staropolskie imię męskie z regionu Pomorza, złożone z dwóch członów: "Miest-" ("mścić", jak w imieniu "Mścisław", lub być może "miotać" jak w imieniu "Miecisław") i "-win", równoważnego znaczeniowo członowi "wuj". W takim razie byłby to pomorski wariant imienia Mściwuj.
Zobacz też.
Mściwuj

</doc>
<doc id="177647" url="https://pl.wikipedia.org/wiki?curid=177647" title="Dalewin">
Dalewin

Dalewin, Dalwin — staropolskie imię męskie z regionu Pomorza, złożone z dwóch członów: "Dale-" ("daleko", może też "oddalać") i "-win", równoważnego znaczeniowo członowi "wuj". Oznaczałoby więc "tego, kogo wuj jest daleko", "tego, którego rodzina ze strony matki jest daleko". Jest to pomorski wariant imienia Dalewuj, którego żeński odpowiednik został zanotowany w dokumentach średniowiecznych.
Niektóre możliwe staropolskie zdrobnienia: Dal, Dalo, Dalczyk, Dalec, Dalech, Dalej, Dalesta, Dalesz, Dalik, Dalko, Dalnik (niepewne), Daluj //Dałuj, Dalusz, Dałost. 
Dalewin, Dalwin imieniny obchodzi 4 października.
Żeński odpowiednik: Dalewuja, Daleuja
Zobacz też:

</doc>
<doc id="177650" url="https://pl.wikipedia.org/wiki?curid=177650" title="Uszkodzenia herbicydowe">
Uszkodzenia herbicydowe

Uszkodzenia herbicydowe – uszkodzenia roślin, spowodowane najczęściej przez herbicydy.
Uszkodzenia herbicydowe (chemiczne) różnią się od zmian obserwowanych w przypadku niedoboru składników pokarmowych u roślin oraz niewłaściwego stosowania nawozów dolistnych.
Przyczyny.
Uszkodzenia chemiczne roślin po zastosowaniu pestycydów mają wieloraką przyczynę:
Uszkodzenie roślin sąsiadujących z opryskiwaną uprawą ma miejsce, gdy dochodzi do znoszenia substancji aktywnej lub jej parowania. Drzewa mogą zostać uszkodzone jeżeli zostaną opryskane korzenie. Prawdopodobieństwo rozprzestrzenienia się substancji chwastobójczej poza teren upraw wzrasta gdy krople preparatu są małe oraz gdy występują silne podmuchy wiatru. O powstaniu uszkodzeń herbicydowych decydują także warunki środowiska. W glebach piaszczystych łatwo dochodzi do migracji substancji czynnej. 
Objawy.
Objawy są uzależnione od zastosowanego herbicydu. Na uszkodzonych roślinach mogą pojawiać się skręcone i zwijające się liście, ze względu na wpływ herbicydów na wzrost i rozwój roślin uszkodzenia obejmują nieprawidłowy wzrost, zakłócenia w wykształcaniu się wiązek przewodzących praz aparatu fotosyntetycznego. Zaburzony może być także rozwój korzeni.

</doc>
<doc id="177651" url="https://pl.wikipedia.org/wiki?curid=177651" title="Dalwin">
Dalwin



</doc>
<doc id="177658" url="https://pl.wikipedia.org/wiki?curid=177658" title="Wyspy Nawietrzne (Morze Karaibskie)">
Wyspy Nawietrzne (Morze Karaibskie)

Wyspy Nawietrzne (, , , ang. – brak jednej nazwy, stosowane są dwie: "Leeward Islands" dla części północnej wysp i "Windward Islands" dla części południowej wysp) – wyspy oddzielające Morze Karaibskie od Oceanu Atlantyckiego, część Małych Antyli. Składają się z leżącej w środku archipelagu grupy górzystych wysp o charakterze wulkanicznym oraz z otaczającego je łańcucha nizinnych wysp koralowych. 
Zasięg geograficzny.
W skład Wysp Nawietrznych wchodzą następujące państwa i terytoria: 
Istnieją dwa różne podziały Małych Antyli na Wyspy Nawietrzne i Zawietrzne. 
Zgodnie z podziałem anglosaskim, który wywodzi się z kolonialnego podziału administracyjnego, Wyspy Zawietrzne ("Leeward Islands") ciągną się od Wysp Dziewiczych po Gwadelupę, natomiast Wyspy Nawietrzne ("Windward Islands") od Dominiki po Grenadę wraz z Barbadosem (czasami włączany do nich jest Trynidad i Tobago). 
Podział stosowany w języku hiszpańskim, francuskim i niderlandzkim jest starszy i wywodzi się z hiszpańskiego podziału Antyli. Według tego podziału Wyspami Nawietrznymi (hiszp. "Islas de Barlovento", fr. "Îles du Vent", nid. "Bovenwindse Eilanden") są wyspy ciągnące się od Wysp Dziewiczych po Grenadę, natomiast Wyspami Zawietrznymi (hiszp. "Islas de Sotavento", fr. "Îles Sous-le-Vent", nid. "Benedenwindse Eilanden") są przybrzeżne wyspy Wenezueli oraz Curaçao, Bonaire i Aruba (według podziału anglosaskiego, to trzecia grupa wysp o nazwie "Leeward Antilles"). 
W języku polskim od lat 50. stosowany był podział anglosaski, przy czym dla "Leeward Islands" stosowano nazwę "Wyspy Podwietrzne", natomiast dla "Windward Islands" nazwę "Wyspy Zawietrzne", przy czym polskie nazwy były ustalone błędnie – „leeward” oznacza „zawietrzny”, a nie „podwietrzny”, a „windward” oznacza „nawietrzny”, a nie „zawietrzny”. W 2011 roku Komisja Standaryzacji Nazw Geograficznych po konsultacjach z geografami ustaliła odejście od podziału anglosaskiego i przyjęcie podziału Małych Antyli zgodnie ze stosowanym w języku francuskim, hiszpańskim i niderlandzkim.
Klimat.
Temperatury wahają się tu od 24 do 30°C, zaś roczna ilość opadów wynosi od 1000 do 2000 mm, chociaż zawietrzne stoki wzgórz, ukryte przed wilgotnymi pasatami z północnego zachodu, są dużo bardziej suche. 
Na Wyspach Nawietrznych prowadzi się uprawę trzciny cukrowej, bawełny, warzyw i owoców, lecz podstawowym źródłem dochodu jest turystyka.

</doc>
<doc id="177660" url="https://pl.wikipedia.org/wiki?curid=177660" title="Wyspy Księcia Edwarda">
Wyspy Księcia Edwarda

Wyspy Księcia Edwarda – wyspy należące do Republiki Południowej Afryki, położone w subantarktyce, w południowej części Oceanu Indyjskiego. W skład wchodzą Wyspa Mariona oraz Wyspa Księcia Edwarda. Wyspy Księcia Edwarda zostały odkryte w 1663 roku, ale pierwsze lądowanie na nich nastąpiło w 1799 roku. Wyspy są niezamieszkane. Na Wyspie Mariona w 1947 roku została założona południowoafrykańska stacja badawcza.
Geografia.
Wyspy leżą w pasie ryczących czterdziestek. Wyspa Mariona ma powierzchnię 290 km². Jej linia brzegowa liczy 72 km, wybrzeże jest głównie klifowe. Najwyższy szczyt to Mascarin Peak o wysokości 1242 m n.p.m. Druga z wysp, Wyspa Księcia Edwarda, jest znacznie mniejsza, ma powierzchnię 45 km². Oddalona jest od Wyspy Mariona o 19 km na północny wschód. Najwyższe wzniesienie liczy 672 m n.p.m.
Wyspy oddalone są o 1770 km na południowy wschód od miasta Port Elizabeth w RPA.
Historia wysp.
Wyspa Mariona została odkryta w 1663 roku przez holenderski statek Maerseeven. Odkrycie było przypadkowe i załoga nie przycumowała do brzegu. Ponad sto lat później, w roku 1772, szukając Antarktydy, znów natknął się nią Francuz Marion du Fresne. Myśląc, że to część Antarktydy, spędził 5 dni, próbując na niej wylądować. Gdy odkrył, że są to zaledwie małe wyspy, odpłynął. Cztery lata później kapitan James Cook zauważył wyspy, jednak przez złą pogodę nie zdołał zacumować.
Pierwsze zapisane zacumowanie odbyło się w 1803 roku. Grupa łowców fok znalazła ślady wcześniejszej bytności człowieka. Pod koniec roku 1947 i na początku 1948, pod rozkazem komandora podporucznika Johna Fairburna wyspy zostały przyłączone do RPA. Pierwszą ekspedycję na wyspę Mariona zorganizowała grupa meteorologiczna pod kierownictwem Allena B. Crawforda. Parę lat później dołączyli do nich naukowcy, prowadzący badania nad środowiskiem i ekologią. Jedne z pierwszych obserwacji biologicznych wykonał Richard Harris, który obserwował i zbierał ptaki morskie, podczas łowów fok w 1830 roku.

</doc>
<doc id="177661" url="https://pl.wikipedia.org/wiki?curid=177661" title="Ewingi">
Ewingi

Ewingi (Jezioro Zalewskie, niem. "Ewing See") – jezioro morenowe położone na Pojezierzu Iławskim w województwie warmińsko-mazurskim w dorzeczu rzeki Iławki, w zlewni rzeki Drwęcy.
Charakterystyka.
Jezioro Ewingi jest płytkie i zamulone, brzegi wokół niego są niskie, słabo rozwinięte, podmokłe i porośnięte trzcinami. Długość wynosi 3650 m, szerokość 2450 m, powierzchnia 490 ha. Średnia głębokość 2 m. Według Gustawa Leydinga jezioro miało niegdyś powierzchnię 525,32 ha.
Brzegi jeziora były zamieszkałe już od czasów pruskich. Świadczą o tym ślady położonych nad nim osad i znalezisk skarbów monet rzymskich i arabskich. W czasach krzyżackich jezioro stanowiło początek arterii wodnej poprzez Kanał Dobrzycki, Jeziorak, Iławkę i Drwęcę do Torunia. Po wybudowaniu Kanału Elbląskiego, w dawnym porcie w Zalewie cumowały barki towarowe i statki pasażerskie pływające do Iławy, Tardy, Elbląga, a nawet Gdańska.
Ekomarina.
W kwietniu 2013 roku w Zalewie, na północno-wschodnim brzegu jeziora, została oddana do użytku Ekomarina Zalewo – nowoczesna, ekologiczna przystań żeglarska, przystosowana do potrzeb osób niepełnosprawnych. W jej skład wchodzą: całoroczny pomost pływający dla 18 jachtów, budynek z m.in. salą wykładową, mała wieża obserwacyjna, altana, budynek gospodarczy stacji podciśnieniowej do odbioru ścieków z jachtów, wiata na odpady, punkt awaryjnej naprawy jednostek i slip. Średnia głębokość przy pomoście wynosi 1,2 m.
Zanieczyszczenia.
Wody jeziora są zanieczyszczone. Przez wiele lat pobliska garbarnia i duża chlewnia zrzucały do toni nieoczyszczone ścieki i gnojowicę co spowodowało eutrofizację zbiornika. Na jego dnie zalega warstwa toksycznego mułu, powstałego głównie z pozostałości po chemicznym garbowaniu skór. Ewingi były wtedy uznawane za najbrudniejsze jezioro Pojezierza Iławskiego. W latach dziewięćdziesiątych oba zakłady zamknięto. Jezioro powoli ożywa. Proces naturalnej rewitalizacji potrwa jeszcze wiele lat.
Kanał Dobrzycki.
Jezioro Ewingi łączy się z jeziorem Jeziorak Kanałem Dobrzyckim wykopanym w latach 1331–1334, liczącym 2600 m, (niem. "Weisdorf Kanal"). Połączenie jeziora Ewingi z Jeziorakiem umożliwia żeglugę i komunikację wodną z Kanałem Elbląskim.
Dzięki oddaniu do użytku przystani w Zalewie, jezioro Ewingi zostało połączone z międzynarodową drogą wodną E-70.

</doc>
<doc id="177664" url="https://pl.wikipedia.org/wiki?curid=177664" title="Morzycko">
Morzycko

Morzycko (niem. "Mohriner See") – jezioro na Pojezierzu Myśliborskim, na wschodnich obrzeżach miasta Moryń w województwie zachodniopomorskim, w powiecie gryfińskim, w Gminie Moryń, w otulinie Cedyńskiego Parku Krajobrazowego.
Morzycko jest dziewiątym pod względem głębokości w Polsce, występuje tu zjawisko kryptodepresji.
Zbiornik posiada nieregularny kształt misy jeziornej. Jego centralną część charakteryzują gwałtowne spadki i liczne przegłębienia, rzędu 30-40 m. Brzegi jeziora są przeważnie wysoko wyniesione nad lustrem wody na 5-12 m. Strefę przybrzeżną stanowią w przeważającej części lasy i obszary zadrzewione.
Jezioro zasilane kilkoma niewielkimi ciekami, większość z nich to dopływy okresowe. Najważniejszym dopływem jest rzeka Słubia wypływająca z Jeziora Białęgi; odpływ wód znajduje się w mieście Moryń. W rejonie wlotu i wylotu rzeki Słubi znajdują się obszary podmokłe. Miasto Moryń znajduje się na zachodnim brzegu jeziora. Jakość wód jeziora odpowiada II klasie czystości.
Jezioro zaliczane jest do jezior sielawowych.
W 2008 r. przeprowadzono badania jakości wód Morzycka w ramach monitoringu reperowego. W ich wyniku oceniono stan ekologiczny na umiarkowany (III klasy), a stan chemiczny na dobry. W ogólnej dwustopniowej ocenie stwierdzono zły stan wód Morzycka.

</doc>
<doc id="177665" url="https://pl.wikipedia.org/wiki?curid=177665" title="Jezioro Reniferowe">
Jezioro Reniferowe

Jezioro Reniferowe (ang. "Reindeer Lake", fr. "Lac des Rennes") – jezioro pochodzenia polodowcowego w środkowej Kanadzie (prowincje Saskatchewan i Manitoba).
Jezioro zajmuje powierzchnię 6387 km² i stanowi 11. pod względem powierzchni jezioro Ameryki Północnej. Jezioro odwadnia Rzeka Reniferowa, dopływ rzeki Churchill.
Jezioro otoczone jest tajgą i przez to trudno dostępne, brak dróg. Na jeziorze znajduje się ponad 5500 wysp, większość porasta gęsty las. Zimą zamarza całkowicie. Znajduje się nad nim kilka okresowych osad turystycznych, głównie dla wędkarzy. Na południu jeziora znajduje się głęboka, kolista zatoka o nazwie Deep Bay, będąca kraterem uderzeniowym.

</doc>
<doc id="177668" url="https://pl.wikipedia.org/wiki?curid=177668" title="Wielkie Jezioro Słone">
Wielkie Jezioro Słone

Wielkie Jezioro Słone (ang. "Great Salt Lake") – bezodpływowe, słone jezioro w zachodniej części USA (stan Utah), w Wielkiej Kotlinie, nieopodal pasma górskiego Wasatch. Jezioro ma około 120 km długości, 45 km szerokości i średnią powierzchnię około 4400 km². Pomimo znacznych rozmiarów jest stosunkowo płytkie, jego maksymalna głębokość wynosi zaledwie około 10,5 metra. Zasolenie jeziora jest od 3 do 5 razy większe niż zasolenie wody w oceanach – jest ono najbardziej zasolonym po Morzu Martwym akwenem świata. W jeziorze nie występują ryby, a największym wodnym zwierzęciem występującym w jeziorze jest artemia. Wielkie Jezioro Słone jest popularnym miejscem postoju dla ptaków wędrownych.
Wielkie Jezioro Słone stanowi pozostałość plejstoceńskiego jeziora Bonneville, które miało powierzchnię ok. 50 tys. km².
Geografia.
Wielkie Jezioro Słone jest największym jeziorem w Stanach Zjednoczonych na zachód od rzeki Missisipi oraz czwartym co do wielkości jeziorem bezodpływowym na świecie. Położone jest na płaskiej plai, przez co stosunkowo niewielkie zmiany poziomu wody skutkują znacznymi zmianami w powierzchni jeziora. Średnio w latach 1847–1976 lustro wody znajdowało się na wysokości około 1280 metrów n.p.m. co odpowiada powierzchni jeziora wynoszącej około 4400 km². Najniższy poziom jeziora zanotowano w 1963 roku, gdy jego lustro leżało na wysokości 1277,5 m n.p.m. a jego powierzchnia wynosiła wówczas zaledwie 2460 km². A zatem spadek poziomu wody w jeziorze o około 2,5 metra spowodował zmniejszenie powierzchni jeziora o 44%. Z kolei w 1986 i ponownie w 1987 roku wysokość lustra wody w jeziorze osiągnęła rekordowe 1283,7 metra n.p.m., a jego powierzchnia wynosiła około 8550 km².
Oficjalnie na jeziorze znajduje się 11 wysp, chociaż dokładna ich liczba zależy od poziomu wody w jeziorze. Największa z nich, Antelope Island, ma powierzchnię około 93 km² i obecnie cała objęta jest ochroną jako park stanowy Antelope Island. Inne, mniejsze wyspy to Stansbury, Fremont, Carrington, Dolphin, Cub, Badger, Strongs Knob, Gunnison, Goose, Browns, Hat (Bird), Egg Island, Black Rock and White Rock. Do jeziora uchodzą między innymi rzeki: Bear, Weber, Jordan.
Zasolenie jeziora ulega znaczącym zmianom. Im niższy poziom wody w jeziorze, tym wyższe zawartość soli w wodach jeziora. Zaobserwowane stężenie soli w wodach jeziora wynosiło od 5% do 27%.
Biologia.
Woda w jeziorze jest przeźroczysta, na dnie widać czysty piasek. Ze względu na wysokie zasolenie wód jeziora nie występują w nim ryby. W jeziorze żyje kilka gatunków alg, które stanowią pożywienie dla niewielkiego skorupiaka – artemii. Z kolei artemie stanowią źródło pożywienia dla licznych gatunków ptaków wędrownych, dla których Wielkie Jezioro Słone jest ostoją. Należy wśród nich wymienić płatkonoga trójbarwnego, którego populacja w okolicach jeziora sięga 500 tysięcy osobników i stanowi największą koncentrację tego gatunku na świecie. Inne gatunki ptaków, których populacja w okolicach jeziora jest liczna, to płatkonóg szydłodzioby, szablodziób amerykański i szlamnik duży. W okolicach jeziora żyje też kilka aktywnych par sokoła wędrownego.
Komunikacja.
W poprzek jeziora ze wschodu na zachód biegnie linia kolejowa, łącząca Ogden z Valley Pass w Nevadzie. Najpierw przecina ona północno-wschodnią zatokę jeziora, do której uchodzi rzeka Bear, następnie przechodzi przez miasteczko Promontory Point na wcinającym się w jezioro od północy półwyspie, po czym trawersuje główny basen jeziora do miasteczka Lakeside na jego zachodnim brzegu. Cały 160 km odcinek torów z Ogden do Lucin przed granicą z Nevadą położono na 40 wiaduktach i wielu kilometrach kamiennych nasypów. Druga, równoległa linia kolejowa z Salt Lake City do Shafter w Kalifornii biegnie południowym skrajem jeziora. Na całej długości towarzyszy jej autostrada.
Przemysł.
Najbardziej powszechną solą występującą w jeziorze jest chlorek sodu będący podstawowym składnikiem soli kuchennej. W mniejszych ilościach występują również sole magnezu, potasu a także siarczany i węglany. Złoża soli znajdujące się w jeziorze szacuje się na 4,5 do 4,9 miliarda ton i szacuje się, że naturalne procesy zwiększają zasoby jeziora w tempie około 2,2 miliona ton rocznie. Z drugiej strony, złoża są eksploatowane i przemysł corocznie wydobywa z jeziora około 2,5 miliona ton soli i innych związków chemicznych.
Turystyka i rekreacja.
Wielkie Jezioro Słone już w II połowie XIX w. zaczęło być znane i odwiedzane. Pod koniec tego stulecia pomiędzy miastem Salt Lake City a brzegiem jeziora urządzono uzdrowisko połączone z tym pierwszym specjalnie wybudowaną linią kolejową. Zbudowano łazienki, pawilony kuracyjne, kasyno oraz przystań na jeziorze, a całość wkrótce rozrosła się do rozmiarów małego miasteczka. Stopniowo jednak jezioro zaczęło się cofać, a jego brzeg znalazł się kilkaset metrów od uzdrowiska, które już w połowie XX w. opustoszało.
Obecnie liczne, piaszczyste plaże nad jeziorem wykorzystują amatorzy kąpieli słonecznych. Wielką atrakcją są kąpiele w wodach jeziora, które mają tak dużą gęstość, że człowiek unosi się w nich swobodnie bez potrzeby wykonywania jakichkolwiek ruchów i może czytać książkę lub gazetę. Można to jednak robić jedynie na kąpieliskach, które posiadają natryski ze słodką wodą, niezbędną do spłukania ciała po kąpieli.

</doc>
<doc id="177669" url="https://pl.wikipedia.org/wiki?curid=177669" title="Managua (jezioro)">
Managua (jezioro)

Managua (hiszp. "Lago de Managua", indiańskie "Xolotlán") – jezioro tektoniczne, położone w zachodniej Nikaragui, na wysokości 37 m n.p.m. Zajmuje powierzchnię 1035 km². Wody jeziora Managua są odwadniane okresowo przez rzekę Tipitapa, która łączy je z pobliskim jeziorem Nikaragua.
Jezioro Managua jest silnie zanieczyszczone. Przyczyniła się do tego m.in. fabryka firmy Kodak, która w latach 50. XX wieku wprowadziła do wód jeziora rtęć. Poważnym źródłem zanieczyszczeń są też położone nad jeziorem miasta. Na południowym brzegu leży największe miasto i stolica Nikaragui – Managua. Inne większe miasta to Nagarote i Tipitapa. W latach 2004-2007 z funduszy rządu niemieckiego powstać miała oczyszczalnia ścieków dla stolicy, która ma przyczynić się do zmniejszenia zanieczyszczenia jeziora.
Gdy w 1998 huragan Mitch pustoszył Amerykę Środkową, wody jeziora Managua podniosły się na skutek wysokich opadów o blisko 3 m w ciągu 5 dni. Zniszczonych zostało wówczas wiele osiedli na wybrzeżu jeziora.

</doc>
<doc id="177671" url="https://pl.wikipedia.org/wiki?curid=177671" title="Jezioro Chanka">
Jezioro Chanka



</doc>
<doc id="177672" url="https://pl.wikipedia.org/wiki?curid=177672" title="Royal Aircraft Factory S.E.5">
Royal Aircraft Factory S.E.5

Royal Aircraft Factory S.E.5 – brytyjski samolot myśliwski, zaprojektowany i zbudowany w 1916 roku w brytyjskiej wytwórni lotniczej Royal Aircraft Factory w Farnborough.
Historia.
W trakcie I wojny światowej w 1916 roku w związku z pojawieniem się nowych niemieckich samolotów myśliwskich Albatros i Fokker, które miały lepsze osiągi od samolotów stosowanych przez lotnictwo brytyjskie, dowództwo lotnictwa brytyjskiego zwróciło się do Royal Aircraft Factory (pol. Królewskie Zakłady Lotnicze) w Farnborough o zaprojektowanie i zbudowanie nowego samolotu myśliwskiego o większej mocy silnika i silniejszym uzbrojeniu od dotychczas produkowanych w Wielkiej Brytanii samolotów myśliwskich. Samolot miał też być łatwiejszy w pilotażu od używanego myśliwca Sopwith Camel.
W lecie 1916 roku zespół konstruktorów pod kierunkiem inż. H.P. Follanda i inż. J. Kenworthy'ego zaprojektował zgodnie z tym zamówieniem nowy samolot myśliwski w układzie dwupłatu o prostej, ale mocnej konstrukcji. Kadłub kratownicowy miał przekrój prostokątny, tylko grzbiet kadłuba był półokrągły. Z przodu mieścił się silnik widlasty, 8 cylindrowy. Za silnikiem do kadłuba w części dolnej był zamocowany za pomocą okuć płat dolny, z którym dwoma parami równoległych słupków połączono płat górny. Oba płaty miały kształt prostokątny. Komorę płatów usztywniono podwójnymi drutami stalowymi, czterema zastrzałami oraz dodatkowymi cięgnami. Lotki usytuowano na obu płatach. Baldachim pokryto sklejką, części zewnętrzne płatów – płótnem. W środkowej części kadłuba znajdowała się odkryta kabina pilota z niezbędnymi urządzeniami sterowniczymi i przyrządami pokładowymi, W końcowej części kadłuba zamontowano usterzenie, kryte płótnem, przy czym statecznik poziomy był nastawny w locie. Pokrycie kadłuba przy silniku stanowiła blacha aluminiowa, w części środkowej sklejka, w tylnej płótno. Do nowatorskich rozwiązań w tym samolocie zaliczyć trzeba jeszcze: regulowany w locie wiatrochron, sterowaną płozę ogonową i aluminiowe osłony amortyzacji gumowej podwozia, chroniące gumę przed kurzem i wpływami atmosferycznymi. Do napędu prototypu zastosowano francuski silnik widlasty Hispano-Suiza o mocy 150 KM (110 kW).
Prototyp samolotu oznaczono jako "S.E.5" (skrót od ang. Scout Experimental – pol. "Wywiadowczy Doświadczalny"). Prototyp oblatano w listopadzie 1916 roku. Jego próby w locie trwały do grudnia 1916 roku, kiedy to mjr pil. F. W. Godden przeleciał nim do Francji. W styczniu 1917 roku prototyp samolotu "Royal Aircraft Factory S.E.5" uległ katastrofie z powodu złej jakości okuć płatów i zbyt małej jeszcze sztywności konstrukcji ich komory.
Po szybkim usunięciu usterek i zastosowaniu silnika "Hispano-Suiza" o większej mocy 200 KM (147 kW) pod koniec stycznia 1917 roku uruchomiono produkcję seryjną samolotu "Royal Aircraft Factory S.E.5".
Po wyprodukowaniu 60 samolotów S.E.5 wprowadzono dalsze drobne zmiany w konstrukcji samolotu, m.in. usunięto wielki wiatrochron, zmieniono obrys końcówek płatów, dodano owiewkę za głową pilota, zamontowano długie rury wydechowe i do napędu zastosowano silnik budowany na licencji w Wielkiej Brytanii o nazwie "Wolseley Viper". Tak zmodernizowany samolot oznaczono jako "Royal Aircraft Factory S.E.5a" i produkowano go w tej wersji do końca I wojny światowej.
Łącznie wyprodukowano ok. 5200 samolotów obu wersji.
Użycie w lotnictwie.
Samoloty S.E.5 jako pierwszy otrzymał w marcu 1917 roku brytyjski 56 dywizjon myśliwski, a do akcji bojowej weszły na froncie zachodnim 22 kwietnia 1917 roku. W 1918 roku samolotami tego typu dysponowało już 21 brytyjskich i 2 amerykańskie dywizjony myśliwskie.
Samolot S.E 5a był lubiany przez pilotów myśliwskich z uwagi na łatwość pilotażu, wytrzymałą konstrukcję (odporną na uszkodzenia bojowe jak i nieumiejętne lądowanie), dobre osiągi, dobrą widoczność z kabiny pilota i dobre uzbrojenie. Walczyła na nich większość czołowych asów brytyjskich.
Użycie w lotnictwie polskim.
W Polsce w styczniu 1920 demonstrowano dwa samoloty S.E.5a należące do zakładów Handley Page. Mimo że S.E.5a zwyciężył w zawodach z myśliwcami Fokker D.VII i Ansaldo A.1 Balilla, zrezygnowano z zakupu samolotów tego typu. Jeden z nich został rozbity 2 lutego 1920, przy czym rany został pilot Antoni Mroczkowski (samolot ten nie należał jednak do polskiego lotnictwa). Wobec ofensywy radzieckiej i braków sprzętu, na przełomie czerwca i lipca 1920 Polska odkupiła drugi egzemplarz S.E.5a, pozostający w Warszawie. 13 lipca 1920 samolot ten przydzielono do 7 eskadry myśliwskiej, jednakże w pierwszym locie bojowym 15 lipca został on zestrzelony przez ogień przeciwlotniczy w rejonie Łucka, pilot Stefan Ciecierski dostał się do niewoli.
Kilka egzemplarzy samolotu zostało przerobionych do lotów reklamowych. Do rur wydechowych samolotu zostało dodane urządzenie dozujące salmiak ze zbiornika wewnątrz kadłuba. Pilot, po osiągnięciu wysokości rzędu 4000 m, otwierał w ściśle określonych położeniach zawory dozujące wypływ salmiaku, który kondensując w chłodnym powietrzu kreślił litery reklamowanego napisu. Samoloty te, stanowiące własność brytyjskiej firmy, latały w Polsce w 1926 roku.
Opis konstrukcji.
Samolot Royal Aircraft Factory S.E.5a był jednomiejscowym samolotem myśliwskim w układzie dwupłata o konstrukcji mieszanej, przeważnie drewnianej. Podwozie klasyczne – stałe. Napęd – 1 silnik rzędowy, śmigło dwułopatowe, drewniane.

</doc>
<doc id="177673" url="https://pl.wikipedia.org/wiki?curid=177673" title="Jezioro Dongting">
Jezioro Dongting



</doc>
<doc id="177674" url="https://pl.wikipedia.org/wiki?curid=177674" title="Bene Berak">
Bene Berak

 (hebr. בני ברק; arab. بني براك; ang. Bnei Brak; pol. dosł. "Synowie Pioruna") – miasto położone w Dystrykcie Tel Awiwu w Izraelu. Leży na nadmorskiej równinie Szaron w zespole miejskim Gusz Dan.
Położenie.
Bene Berak jest położony na kontynencie azjatyckim, na wschodnim wybrzeżu Morza Śródziemnego . Miasto leży na nadmorskiej równinie Szaron, na historycznej drodze lądowej łączącej Europę, Azję i Afrykę.
Z powodu rozwoju Tel Awiwu i obszaru metropolitalnego Gusz Dan, nie istnieją wyraźne granice pomiędzy Bene Berak a położonym na zachodzie Tel Awiwem. Bene Berak jest położony w odległości 54 km na północny zachód od Jerozolimy i 96 km na południe od Hajfy. Graniczy od północy z Tel Awiwem, od zachodu i południa z Ramat Gan, od wschodu z Giwat Szemu’el i Petach Tikwa.
Podział administracyjny.
W mieście daje się zauważyć wyraźny podział na dwie części: północną część oraz dzielnice boczne zamieszkuje populacja świecka, podczas gdy centrum miasta jest prawie całkowicie religijna. Miasto posiada liczne osiedla mieszkaniowe: Pisgat Rachel, Tel Giborim, Kiryat Herzog, Pardes Katz, Jesodot, Giwat Rokah, Giwat Sokolow, Ha-Po'el Ha-Mizrachi, Ganei Gad, Or Hahayim, Ramat Aharon, Har Shalom, Kiryat Ha-Yeshiva, Ramat Elhanan, Kiryat Nadvorna, Neve On i inne.
Środowisko naturalne.
Podczas rozbudowy miasta teren został wyrównany i obecnie obszar Bene Berak jest płaski, nie ma tutaj żadnych większych różnic wysokości.
W mieście znajduje się kilka parków: park Giwat Ha-Zetim, ogród Hazani, ogród Szapira, ogród Akiwa Gur, ogród Ha-Banim i inne.
Klimat.
Bene Berak ma klimat śródziemnomorski, który charakteryzuje się gorącymi i wilgotnymi latami oraz chłodnymi i deszczowymi zimami. Wiosna rozpoczyna się w marcu, a w drugiej połowie maja rozpoczyna się lato. Średnia temperatura latem wynosi 26 °C, a zimą 12 °C (średnia z lat 1988-2000). Opady śniegu są rzadkością, ale zdarza się spadek temperatury do 5 °C. Największe opady deszczu występują pomiędzy październikiem a kwietniem. Suma rocznych opadów atmosferycznych wynosi 530 mm.
Demografia.
Przy niewielkiej swojej powierzchni, zgodnie z danymi Izraelskiego Centrum Danych Statystycznych w 2009 roku w mieście żyło 154,7 tys. mieszkańców, co powoduje, że Bene Berak jest najgęściej zaludnionym miastem Izraela (21 068 osób/km²). 98,5% populacji stanowią Żydzi, a 1,5% inne narodowości.
Populacja miasta pod względem wieku:
Historia.
Talmud wymienia Bene Berak jako siedzibę rabina Akivy ben Josefa (Sanhedrin 32 b).
Po zniszczeniu podczas powstania Bar-Kochby, w miejscu tym przez stulecia istniała arabska wieś Ibn Ibraq, przemianowana później na al-Khayriyya. Podczas wojny domowej w Mandacie Palestyny w dniu 25 kwietnia 1948 wieś została zniszczona, a jej mieszkańcy deportowani. Obecnie w tym miejscu znajduje się miejskie wysypisko śmieci Hiriya.
Współczesna osada została założona w 1924 w odległości 4 km na południe od lokalizacji starożytnego miasta. Założycielami była grupa polskich chasydów, na czele których stał Rabbi Yitzchak Gerstenkorn.
Rozwojowi miasta sprzyjało osiedlenie się tutaj słynnego ortodoksyjnego rabina Avrahama Yeshaya Karelitza (1878-1953), który pochodził z Rosji (z terenów obecnej Białorusi). Z powodu jego obecności osiedliło się tutaj wielu religijnych Żydów. W latach 1936-1986 funkcję naczelnego rabina Bene Berak pełnił Yaakov Landau, który włożył wiele wysiłku w rozwój miasta jako ważnego ośrodka życia religijnego Żydów. Innymi znanymi tutejszymi rabinami byli: Eliyahu Eliezer Dessler (1892-1953), Yaakov Yisrael Kanievsky (1899–1985), Yosef Shlomo Kahaneman (1886-1969) i Elazar Menachem Mann Shach (1898-2001). Mieszkańcy Bene Berak posiadali niewielką ilość ziemi uprawnej i z tego powodu osada zaczęła rozwijać się w kierunku miejskim. W 1950 Bene Berak otrzymało prawa miejskie.
Nazwa.
Bene Berak jest jednym z miast wymienianych przez biblijną Księgę Jozuego 19:45
Polityka.
W 2006 podczas wyborów parlamentarnych w Bene Berak 89% głosów zdobyły partie religijne "heredi", a 7% zdobyły inne partie religijne. Bene Berak jest rządzony przez Radę Miejską, która jest wybierana na pięcioletnią kadencję na drodze bezpośrednich proporcjonalnych wyborów. Prawo wyborcze posiadają wszyscy izraelscy obywatele posiadający co najmniej 18 lat życia i mieszkający co najmniej jeden rok w mieście.
Miejskie władze samorządowe są odpowiedzialne za świadczenia socjalne, programy społeczne, infrastrukturę publiczną, urbanistykę, edukację, kulturę, turystykę i inne lokalne sprawy.
Kolejni burmistrzowie miasta:
Edukacja i nauka.
Z licznych szkół znajdujących się w mieście można wymienić: "Lappidot", "Ohalei Eliezer School", "Mekor Haim", "Tohelet", "Kiryat Herzog", "Uziel", "Jesodot", "Or Hahaim", "Komemiyout", "Bet Ja’akow", "Mizrachi", "Ma'as", "Tehila", "Yavne", "Aliyot" i inne. Szkołami religijnymi są: "Talmud Tora Ohel Sara Beit Yishai", "Talmud Tora Or David", "Nitsan Religious School", "Slovodka Jeshiva" i wiele innych.
W mieście znajdują się liczne religijne ośrodki edukacyjne: "Beit Hakneset Chabad", "Beit Kneset Chabad", "Chabad of Bnei Brak", "Chabad of Pardes Katz", "Chabad of Shikun Hay", "Colel Avrechim Torah Ohr", "Colel Erev - Ner Chamesh", "Merkas Gutnik-Kollel Chabad Kollel Tiferet Menachem", "Sifriyat Heichal Menachem - Bnei Brak", "Talmud Torah Chabad" oraz "Yeshiva Ketana".
Religia.
Pierwotnie w mieście mieszkali religijni Żydzi wywodzący się ze środowisk syjonistycznych, jednak obecnie są to ultraortodoksi ("heredim") oraz chasydzi.
Najsłynniejszymi współczesnymi rabinami są: Aharon Leib Shteinman (ur. 1912 na Litwie), Nissim Karelitz, Shmuel Wosner (ur. 1913 w Austrii), Chaim Kaniewski i Michel Yehuda Lefkowitz.
Bene Berak jest główną siedzibą ruchu chasydzkiego. Na początku lat 50. rabin Chaim Meir Hager z dynastii Vischnitzer, założył w jednej z dzielnic swoją główną siedzibę. Obecnie jest ona dworem jego syna, rabina Moshe Yehoshuy Hagera. W latach 60. rabini z chasydzkiej dynastii Ruzhin przenieśli się do Bene Berak z Tel Awiwu. W latach 90. przyjechała tutaj za nimi dynastia z Modrzyc i Ger. W mieście mieszkają także liczni rabini z innych mniejszych rodów chasydzkich.
Gospodarka.
Swój rozwój gospodarczy miasto zawdzięcza głównie rozlewni Coca-Coli, która działa w Izraelu od 1968. Zakład znajduje się w grupie dziesięciu największych zakładów produkcyjnych Coca-Coli na świecie W Bene Berak ma swoją siedzibę także największy w Izraelu koncern produkujący żywność - Osem. Został on założony w 1942, a pierwszy zakład produkcyjny w Bene Berak powstał w 1946. W 1995 Osem nawiązał współpracę z międzynarodowym koncernem Nestlé i obecnie jego towary stanowią 50% produkcji zakładów "Osem". Ponadto w mieście rozwinął się przemysł elektroniczny, informatyczny, precyzyjny, włókienniczy, chemiczny, papierniczy, szklarski oraz materiałów budowlanych.
Transport.
Wzdłuż wschodniej granicy miasta przebiega autostrada nr 4 (Erez–Kefar Rosz ha-Nikra). Przez północną część miasta przebiegają drogi nr 482 i 481 , którymi jadąc na zachód dojeżdża się do miast Ramat Gan i Tel Awiw oraz autostrady nr 20 (Riszon le-Cijjon-Riszpon).
Transport w Bene Berak jest obsługiwany tylko przez autobusy. Będąc częścią aglomeracji miejskiej Gusz Dan, wszystkie linie autobusowe wychodzą poza granice miasta, tworząc dogodne połączenia z sąsiednimi miastami.
W północnej części miasta znajduje się stacja kolejowa Bene Berak, która jest obsługiwana przez Rakewet Jisra’el. Pociągi z Bene Berak jadą do Jerozolimy, Bet Szemesz, Lod, Tel Awiwu, Petach Tikwa, Kefar Sawy i Riszon le-Cijjon.

</doc>
<doc id="177675" url="https://pl.wikipedia.org/wiki?curid=177675" title="Jezioro Charzykowskie">
Jezioro Charzykowskie

Jezioro Charzykowskie, Jezioro Łukomie, (; ) – przepływowe jezioro rynnowe w woj. pomorskim, w powiecie chojnickim, w gminie Chojnice, leżące na terenie Równiny Charzykowskiej.
Informacje ogólne.
Powierzchnia jeziora wynosi 1 363,8 ha. Latem odbywają się tam imprezy żeglarskie, regaty oraz inne wydarzenia związane z kulturą żeglarską, m.in. przegląd piosenki żeglarskiej.
Jezioro znajduje się w otulinie Parku Narodowego Bory Tucholskie, z którego ścisłym obszarem graniczy od północnego wschodu, jednocześnie znajdując się w obrębie Zaborskiego Parku Krajobrazowego i Obszarze Specjalnej Ochrony Ptaków Wielki Sandr Brdy (PLB220001). Jezioro Charzykowskie łączy się na północy (poprzez przepływającą Brdę) z akwenem jeziora Karsińskiego, razem zajmując powierzchnie ok. 2039 ha, ta łączna powierzchnia plasowałoby Jezioro Charzykowskie na 12 miejscu wśród największych Jezior Polski.
W okresie międzywojennym Jezioro Charzykowskie było największym jeziorem Polski zachodniej, a Charzykowy głównym ośrodkiem żeglarskim i bojerowym. Do dziś na jeziorze organizowane są regaty oraz obozy szkoleniowe dla żeglarzy. Nad jeziorem położonych jest kilka miejscowości (Łukomie, Kopernica, Funka, Stary Młyn, Małe Swornegacie) z plażami, zapleczem noclegowym i gastronomicznym oraz wypożyczalniami sprzętu wodnego. Po jeziorze organizowane są rejsy elektrycznym statkiem Żeglugi Charzykowskiej (jezioro znajduje się w otulinie parku narodowego).
Na jeziorze znajduje się kilka wysp.
Dane morfometryczne.
Powierzchnia zwierciadła wody według różnych źródeł wynosi od 1336,0 ha do 1363,8 ha.
Zwierciadło wody położone jest na wysokości 120,0 m n.p.m. lub 121,0 m n.p.m. Średnia głębokość jeziora wynosi 9,8 m, natomiast głębokość maksymalna 30,5 m.
Na podstawie badań przeprowadzonych w 2003 roku wody jeziora zaliczono do II klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Charzykowskie". Na niektórych mapach topograficznych wymieniana jest oboczna nazwa tego jeziora: "Jezioro Łukomie".

</doc>
<doc id="177676" url="https://pl.wikipedia.org/wiki?curid=177676" title="Bat Jam">
Bat Jam

 (hebr. בת ים; arab. بات يام; ang. Bat Yam; pol. "Córka Morza") – miasto położone w Dystrykcie Tel Awiwu w Izraelu. Leży na równinie Szaron nad Morzem Śródziemnym, w zespole miejskim Gusz Dan.
Położenie.
Bat Jam jest położony na kontynencie azjatyckim, na wschodnim wybrzeżu Morza Śródziemnego . Miasto leży na nadmorskiej równinie Szaron, na historycznej drodze lądowej łączącej Europę, Azję i Afrykę.
Z powodu rozwoju Tel Awiwu i obszaru metropolitalnego Gusz Dan, nie istnieją wyraźne granice pomiędzy Bat Jam a położonym na północy Tel Awiwem. Bat Jam jest położony w odległości 60 km na północny zachód od Jerozolimy i 98 km na południe od Hajfy. Graniczy od północy z Tel Awiwem, od wschodu z Holon i od południa z Riszon le-Cijjon.
Środowisko naturalne.
Miasto powstało na nadmorskich wydmach i stosunkowo mało żyznych gruntach, położonych na południe od portu morskiego Jafa. Podczas rozbudowy miasta teren został wyrównany i obecnie obszar miasta jest płaski, nie ma tu większych różnic wysokości. Niewielkie różnice wyniesienia parterów budynków wykorzystano dla bardziej naturalnego rozdziału podwórek.
Klimat.
Bat Jam ma klimat śródziemnomorski, który charakteryzuje się gorącymi i wilgotnymi latami oraz chłodnymi i deszczowymi zimami. Wiosna rozpoczyna się w marcu, a w drugiej połowie maja rozpoczyna się lato. Średnia temperatura latem wynosi 26 °C, a zimą 12 °C (średnia z lat 1988–2000). Opady śniegu są rzadkością, ale zdarza się spadek temperatury do 5 °C. Największe opady deszczu występują pomiędzy październikiem a kwietniem. Suma rocznych opadów atmosferycznych wynosi 530 mm.
Demografia.
Zgodnie z danymi Izraelskiego Centrum Danych Statystycznych w 2009 roku w mieście żyło 129 tys. mieszkańców, w tym 85,1% Żydów i 14,9% innych narodowości. Mieszka tutaj liczna społeczność żydowska pochodząca z Turcji (23% całej populacji miasta, w roku 2008), a w ostatnim okresie, jednoznacznie dominującym, obok hebrajskiego stał się język rosyjski.
Populacja miasta pod względem wieku:
Historia.
Osada została założona w 1926 przez 13 rodzin ultraortodoksyjnych Żydów. Ich pragnieniem było zagospodarować piaszczyste wydmy położone na południe od Jafy i stworzyć pionierską dzielnicę ortodoksyjną. Ten cel znalazł swoje odbicie w nazwie osady Bayit VaGan (hebr. בית וגן; pol. "Dom i Ogród").
Początki osady były bardzo trudne. Była ona oddalona od Tel Awiwu, nie posiadała żadnej drogi dojazdowej, nie było prądu elektrycznego i brakowało wody. Piaszczyste grunty uniemożliwiały rozwój rolnictwa. Podczas arabskich rozruchów w 1929 osada była celem licznych napaści ze strony arabskich gangów atakujących z pobliskiej Jafy. Brytyjskie władze mandatowe, nie mogąc zapewnić bezpieczeństwa Żydom, zdecydowały się na ewakuację mieszkańców Bayit VaGan.
W 1930 nastąpiło ponowne założenie osady, która pomimo trudności stopniowo się rozwijała. Ważnym momentem przełomowym okazała się imigracja z Europy w latach 30. W 1934 założono pierwszą szkołę z czterema klasami. Uzyskano także dostęp do czystej wody, uruchomiono sieć elektryczną, a następnie ruszyła stała linia autobusowa do Tel Awiwu.
W 1936 brytyjskie władze uznały osiedle jako samorząd lokalny i zmieniły jego nazwę na obecną Bat Jam. W 1939 populacja wynosiła 1,3 tys. mieszkańców. Podczas II wojny światowej pobliski Tel Awiw był bombardowany przez włoskie lotnictwo, i wówczas Bat Jam stało się azylem dla wielu jego mieszkańców. Wojna były czynnikiem napędowym dla tutejszej gospodarki. Lokalny przemysł pracował dla brytyjskiej armii, produkując gwoździe, aceton i drożdże. Pod koniec wojny wybrukowano ulice miejskie i uruchomiono kino. Populacja Bat Jam wzrosła do 3,5 tys. mieszkańców.
Podczas wojny domowej w Mandacie Palestyny w 1948 Bat Jam było ciężko ostrzeliwane przez Arabów z Jafy. Ostrzał i napaści ustały wraz ze zdobyciem Jafy (13 maja 1948) przez żydowskie oddziały Hagany i Irgunu. Lata 50. charakteryzowały się napływem do Izraela fali masowej imigracji żydowskiej z całego świata. Bat Jam przyjęło więcej imigrantów niż jakiekolwiek inne miasto. Piaszczyste wydmy wyrównano i wybudowano na nich 2,5 tys. nowych domów. Granice miasto rozszerzyły się w ten sposób w kierunku wschodnim i południowym. Przez pewien czas funkcjonował namiotowy obóz dla przesiedleńców. W styczniu 1958 Bat Jam otrzymała prawa miejskie. Populacja wynosiła wówczas już 30 tys. mieszkańców.
W następnych latach napływ nowych mieszkańców nie ustawał. W Bat Jam w latach 40. i 50. osiedlili się imigranci z Iraku, Libii, Egiptu i Maroka tuż obok imigrantów z Rumunii, Bułgarii i Polski. W latach 60. napłynęli imigranci z Turcji i Ameryki Południowej. W latach 70. i 90. ze Związku Radzieckiego i Etiopii, a w ostatnim okresie przede wszystkim, w stopniu niemal dominującym na ulicy, kolejni repatrianci z obszaru byłego ZSRR.
Polityka.
Bat Jam jest rządzony przez Radę Miejską, która jest wybierana na pięcioletnią kadencję na drodze bezpośrednich proporcjonalnych wyborów. Prawo wyborcze posiadają wszyscy izraelscy obywatele posiadający co najmniej 18 lat życia i mieszkający co najmniej jeden rok w mieście.
Miejskie władze samorządowe są odpowiedzialne za świadczenia socjalne, programy społeczne, infrastrukturę publiczną, urbanistykę, edukację, kulturę, turystykę i inne lokalne sprawy.
Architektura.
W latach 20. generalny plan budowy osiedla Bayit Vagan przygotował architekt Alexander Baerwald. Pomysł został jednak odłożony z powodu braku funduszy. Gdy w 1926 osiedlili się tutaj pierwsi pionierzy, osadę zaczęto budować na zakupionych 24 ha ziemi, położonej wzdłuż brzegu morza.
Obecnie znaczną część miasta zajmuje ciasne blokowisko, o skromnym, surowym, oszczędnym standardzie lat 60., jednak z dobrą komunikacją między nimi i wystarczającą także dziś liczbą miejsc parkingowych. Nowo powstające budynki mieszkalne, to głównie wieżowce wysokiego standardu i o wyszukanej estetyce, najwyższy z nich to 40-kondygnacyjny.
Ratusz miejski wybudowano w pobliżu promenady nadmorskiej, w 1963 według projektu Zvi Heckera, Alfreda Neumanna i Eldar Szarona. Budynek wzbudza zainteresowanie wśród znawców architektury, jednak mieszkańcy Bat Jam podzieleni są w ocenie samego wyglądu. Innowacyjna jest w projekcie także łatwość, automatyzm wizualnej kontroli stanowisk pracy urzędników, przez kogokolwiek z przełożonych i każdego z interesantów.
W sąsiedztwie blokowisk i przy lokalnych ciągach komunikacyjnych, zauważalna jest znaczna dbałość o małą architekturę i zieleń, a skwery i ronda dzielnic nadmorskich, prócz zieleni i kwiatów, ożywiają liczne wizerunki uśmiechniętych, kolorowych morskich stworów.
Kultura.
Miasto słynie z "Międzynarodowego Festiwalu Teatrów Ulicznych", który każdego lata (od 1996) ma miejsce przez trzy dni na nadmorskiej promenadzie. Spektakle teatrów ulicznych ogląda około 15 tys. widzów każdego roku. Uczestniczą oni w przedstawieniach, warsztatach teatralnych, pokazach pirotechnicznych i targach.
Dodatkowe atrakcje zapewnia centrum kultury "Canyon Bat Yam" z licznymi kinami i restauracjami. Na uwagę zasługuje również "Muzeum Sztuki Współczesnej". Jest tu także muzeum poświęcone pamięci żydowskiego prozaika, dramaturga i eseisty piszącego w języku jidysz Szalom Asz, który ostatnie lata swojego życia spędził w Bat Jam. Istnieje tu małe muzeum Holocaustu.
Edukacja i nauka.
W mieście znajduje się 28 szkół podstawowych i 7 szkół średnich, w których uczy się 30 tys. uczniów.
Turystyka.
Jedną z największych atrakcji Bat Jam są wspaniałe białe plaże. Ciągnące się na niemal całej długości miasta i także daleko poza nie, na Południe, słynące z bezpiecznego, łagodnego dna, drobnego, białego piasku i długich, zwykle łagodnych fal. Woda jest tu ciepła jeszczew późną jesienią, także w odczuciu mieszkańców europejskich krajów śródziemnomorskich. Istnieje sześć autoryzowanych plaż publicznych, na których można uprawiać sporty wodne. Za miastem, w stronę Rishon le-Cijjon rozciągają się długie, również piękne i relatywnie bezpieczne plaże dzikie. Przy plażach powstały liczne obiekty sportowe oraz kilka basenów. Latem plaże strzeżone żyją do późna w nocy, a w ich otoczeniu odbywają się koncerty oraz dyskoteki. Nadmorska promenada liczy ponad 3 km. Liczne restauracje, oferują tu tradycyjne dania z kuchni izraelskiej, bałkańskiej, orientalnej, środkowoeuropejskiej i innych. Dzieci i młodzież korzystają z licznych, zwłaszcza w dzielnicy nadmorskiej, elementów małej architektury, zadbanych technicznie i już w projekcie przewidzianych także dla funkcji amatorskich scen, W amfiteatrze odbywają się koncerty i występy artystyczne.
Religia.
Pierwsza synagoga w Bat Jam została wybudowana w 1928 przez dwóch miejscowych stolarzy. Była ona wykonana w całości z drzewa.
Sport i rekreacja.
W mieście znajduje się kompleks sportowy "Bat Yam Sports Center", w skład którego wchodzą cztery baseny kąpielowe, dziesięć kortów tenisowych i stadion sportowy.
W mieście jest klub piłkarski Maccabi Ironi Bat Jam F.C., który uczestniczy w rozgrywkach drugiej ligi. Klub powstał w 2004 z połączenia Hapoel Bat Jam i Maccabi Bat Jam. Mecze rozgrywane są na miejskim stadionie stadionie Bat Jam, który posiada 3,1 tys. miejsc dla kibiców.
Gospodarka.
Miasto jest przede wszystkim sypialną Tel Awiwu, także niewielkim ośrodkiem przemysłowym zakładów przemysłu maszynowego, włókienniczego i chemicznego. Najważniejsze branże tutejszej gospodarki jest budownictwo mieszkaniowe, usługi dla mieszkańców i turystyka.
Transport.
Przez miasto przebiega autostrada nr 20 (Riszon le-Cijjon-Riszpon).
Transport w Bat Jam jest obsługiwany głównie przez autobusy. Będąc częścią aglomeracji miejskiej Gusz Dan, wszystkie linie autobusowe wychodzą poza granice miasta, tworząc dogodne połączenia z sąsiednimi miastami. Największą liczbę linii autobusowych w mieście obsługuje Dan Bus Company, której autobusami można dojechać do większości dzielnic Tel Awiwu, Holonu, Riszon le-Cijjon, Ramat Gan, Giwatajim, Bene Berak i bazy wojskowej Tel HaSzomer. Natomiast autobusy linii Egged łączą Bat Jam z Cholonem, Riszon le-Cijjon, Jerozolimą, Tel Awiwem, Ramlą i międzynarodowym portem lotniczym im. Dawida Ben Guriona.
Komunikację publiczną z aglomeracją i niemal całym Izraelem wspomaga kolej. W piątek, wczesnym popołudniem transport publiczny zamiera, by ruszyć dopiero po kolejnych 24 godzinach, czynne pozostają jedynie taksówki.

</doc>
<doc id="177677" url="https://pl.wikipedia.org/wiki?curid=177677" title="Jakub Potocki (zm. 1613)">
Jakub Potocki (zm. 1613)

Jakub Potocki (ur. ok. 1554 w Kamieńcu Podolskim, zm. 26 stycznia 1613 roku w Złotym Potoku) – wojewoda bracławski od 1611, kasztelan kamieniecki, generał ziem podolskich, starosta białocerkiewski, białokamieniecki i latyczowski, starosta smotrycki w 1612 roku, dworzanin Stefana Batorego.
Życiorys.
Brat Jana, Andrzeja i Stefana. Przebywał na dworze Zygmunta Augusta, za Zygmunta III Wazy długoletni kasztelan kamieniecki. W 1607 roku był posłem na sejm z ziemi halickiej. Walnie odznaczył się przy zdobyciu Smoleńska (1611), za co mianowany został, po swym zmarłym bracie Janie, wojewodą bracławskim.
Jego synem był Mikołaj Potocki, kasztelan krakowski i hetman wielki koronny.
Został pochowany w Potoku Złotym, .

</doc>
<doc id="177678" url="https://pl.wikipedia.org/wiki?curid=177678" title="Ramat Gan">
Ramat Gan

 (; /; pol. „wzgórza ogrodów”) – miasto położone w dystrykcie Tel Awiw w Izraelu. Leży na równinie Szaron nad Morzem Śródziemnym, w zespole miejskim Gusz Dan.
Położenie.
Ramat Gan jest położony na kontynencie azjatyckim, na wschodnim wybrzeżu Morza Śródziemnego. Miasto leży na nadmorskiej równinie Szaron, na historycznej drodze lądowej łączącej Europę, Azję i Afrykę. Północną granicą miasta jest rzeka Jarkon, wschodnią miasto Bnei Brak, a południową i zachodnią miasto Giwatajim. Leży w otoczeniu miast Tel Awiw-Jafa, Giwatajim, Bene Berak, Giwat Szemu’el, Kirjat Ono, Or Jehuda, miasteczka Azor, oraz moszawów Gannot i Chemed. Na wschód od miasta jest baza wojskowa Tel-Hashomer należąca do Sił Obronnych Izraela.
Podział administracyjny.
Miasto posiada liczne dzielnice: Centrum, Nachalat Ganim, Kirjat Krinici, Ramat Szikma, Ramat Jicchak, Szuchnat Riszonim, Tel Jehuda, Giwat Geula, Newe Jehoszua, Kirjat Borchow, Marom Nawe, Ramat Amidar, Ramat Chen, Szikun Watikim, Szchunat Hillel, Elite i Diamond Exchange District oraz Tel Binjamin.
Środowisko naturalne.
Miasto wybudowano na wapiennych skałach. Ramat Gan posiada liczne parki i ogrody, wliczając w to Park Narodowy o powierzchni 1,9ha.
Klimat.
Ramat Gan ma klimat śródziemnomorski, który charakteryzuje się gorącymi i wilgotnymi latami oraz chłodnymi i deszczowymi zimami. Wiosna rozpoczyna się w marcu, a w drugiej połowie maja rozpoczyna się lato. Średnia temperatura latem wynosi 26 °C, a zimą 12 °C. Opady śniegu są rzadkością w Ramat Ganie, ale zdarza się spadek temperatury do 6 °C. Suma rocznych opadów atmosferycznych wynosi 500 mm.
Demografia.
Zgodnie z danymi Izraelskiego Centrum Danych Statystycznych w 2009 w mieście żyło 135,1 tys. mieszkańców, w tym 95,1% stanowią Żydzi, a 4,9% inne narodowości.
Populacja miasta pod względem wieku:
Historia.
Organizacje syjonistyczne zakupiły pierwszą ziemię w tej okolicy podczas I wojny światowej. Osada została założona w 1921 jako rolniczy moszaw w którym uprawiano pszenicę, jęczmień i arbuzy. Pierwotnie nazywał się on Ir ganim (Miasto Ogrodów) i był osiedlem położonym na obrzeżach rozrastającego się Tel Awiwu.
Od 1923 nosił obecną nazwę Ramat Gan. W 1926 brytyjskie władze Palestyny nadały osadzie status samorządu lokalnego. W owym czasie żyło tutaj 450 mieszkańców.
Dla rozwoju Ramat Gan niezwykle ważnym okazał się napływ żydowskich imigrantów z Europy, którzy w latach 1940–1945 przybywali do Palestyny. Osada stopniowo ewoluowała z rolniczego moszawu do ważnego ośrodka handlowo-przemysłowego, który w 1946 liczył już 12 tys. mieszkańców i w 1950 otrzymał prawa miejskie.
W 1955 populacja miasta wzrosła do 55 tys. mieszkańców. W 1961 do miasta przyłączono obszar, na którym znajdują się Uniwersytet Bar-Ilana oraz Centrum Medyczne Chaim Sheba (Szpital Tel Hashomer). W 1968 w mieście otworzono największą na świecie giełdę wymiany diamentów.
Nazwa.
Nazwa miasta oznacza „Wzgórza ogrodów”, ponieważ w Ramat Ganie znajdują się liczne parki i ogrody.
Architektura.
Miasto jest rozciągnięte na dużej powierzchni. Jego północną granicę stanowi zielony obszar Park Jarkon w Tel Awiwie. Północno-zachodnia część miasta to rejon skupiony wokół Giełdy Diamentowej, stanowiący centrum Ramat Gan. Graniczy on z autostradą Ayalon, która oddziela Ramat Gan od Tel Awiwu. Rejon ten słynie z największego skupiska drapaczy chmur w Izraelu. Sama Giełda Diamentów składa się z czterech drapaczy chmur połączonych z sobą mostami. Są to: Opal Towers (wysokość 124 metry), Diamond Tower (wysokość 115 m), D-Mall Tower (91 m), Shimshon Tower (79 m) i Noam Tower (56 m). Poza nimi znajdują się tutaj 33 drapacze chmur, wśród których znajduje się najwyższy budynek Izraela: wybudowany w 1998 Moshe Aviv Tower o wysokości 244 metrów. Budynek posiada własną ekskluzywną salę gimnastyczną i synagogę, szczyci się także dwoma basenami kąpielowymi. Jego budowa kosztowała 130 milionów dolarów amerykańskich (jest to najdroższy budynek wybudowany w Izraelu). Jest to ósmy najwyższy budynek na Bliskim Wschodzie. Na początku 2008 rozpoczęła się budowa kolejnego drapacza chmur o wysokości 244 metrów, który będzie nazywać się Elite Tower. Budynek hotelu Sheraton City Tower jest trzecim pod względem wysokości drapaczem chmur w Ramat Ganie (wysokość 170 metrów). Przy samym centrum przebiega linia kolejowa ze stacją kolejową Tel Awiw Merkaz.
Północno-wschodnią granicę miasta wyznacza rozległy obszar Parku Ramat Gan. Na wschód od miasta znajduje się Centrum Medyczne Chaim Sheba, które jest włączone w granice administracyjne Ramat Gan.
Kultura.
Szczególnym miejskim muzeum jest dom pierwszego burmistrza Ramat Gan, Abrahama Krinizi. Zostawił on swój prywatny dom miastu, które przekształciło go w muzeum. Przy pomocy nowoczesnych multimedialnych prezentacji pokazuje się w nim historię miasta przeplecioną biografią Abrahama Krinzi.
"Kiryat Omanut" jest kompleksem kulturalnym, w którym mieszczą się domy zmarłych izraelskich artystów Kahana, Constanta i Rapoporta. Ich domy zostały przekształcone w muzea i galerie sztuki. W tym kompleksie znajduje się także "Muzeum Izraelskiej Sztuki" będące jednym z najlepszych muzeów Izraela. Zostało założone w 1987 i prezentuje wyłącznie sztukę izraelskich artystów. Muzeum Sztuki Rosyjskiej prezentuje obrazy rosyjskich malarzy z początku XX wieku (między innymi dzieła Léona Baksta, Aleksandra Benois i inni).
Wyjątkowym i unikalnym obiektem jest "Muzeum Człowieka i Żyjącego Świata", które jest położone w sercu parku narodowego. Pokazuje ono różnorodne eksponaty historii naturalnej i przyrody ożywionej. Jest to także centrum działalności edukacyjnej, w którym używane są najnowocześniejsze technologie multimedialne i inne. "Muzeum Maccabi" przedstawia dokumenty i pamiątki dotyczące żydowskiego sportu począwszy od 1898 do czasów współczesnych. Część wystawy jest poświęcona historii ruchu Maccabi oraz Olimpiadzie Machabejskiej.
W samym środku giełdy wymiany diamentów znajduje się "The Harry Oppenheimer Diamond Museum", ukazujące wielkość i wspaniałość osiągnięć izraelskiego przemysłu diamentowego. Sale muzealne pozwalają poznać zagadnienia produkcji, eksportu, obróbki i handlu diamentami.
W mieście działają dwa teatry: "Teatr Hayahalom" (zwany "Teatrem Diamentowym"), który jest umiejscowiony na terenie giełdy diamentów; oraz "Teatr Ramat-Gan" nazwany na cześć króla Norwegii Olava V.
"Centrum Kultury Russella" jest położone w południowej części miasta. Prowadzi ono różnorodną działalność kulturalną, wliczając w to przedstawienia teatralne, koncerty muzyczne, widowiska, warsztaty dla dzieci i inne.
Edukacja i nauka.
Ramat Gan jest siedzibą Uniwersytetu Bar-Ilana, który został założony w 1955 przez rabina Meira Bar-Ilana (1880-1949). Pragnął on, aby uniwersytet był uczelnią promującą syjonizm religijny. Z tego powodu uczelnia oferuje dwa programy nauczania: nauki świeckie i studia religijne. Uczy się tutaj prawie 26 tys. studentów.
Szkołą kształcącą artystów jest "Beit Zvi School for the Performing Arts". Z kolegiów są tutaj: "Ramat-Gan College" oraz "Shenkar College for Fashion and Textile Technology".
Turystyka.
W południowo-wschodniej części miasta znajduje się Park Narodowy nazwany na cześć pierwszego burmistrza Avrahama Krinitzi. Jest to najpiękniejszy park ze wszystkich miejskich terenów zielonych Ramat Gan. Rozciąga się on na powierzchni prawie 500 akrów otaczających urocze jezioro. Każdego roku park odwiedza 700-800 tys. gości. Tuż przy nim znajduje się Park Afrykański oraz ogród zoologiczny, popularnie zwane „Safari”. Obejmuje on powierzchnię 250 akrów, na których zgromadzono 1600 zwierząt różnych gatunków. Jest to największy ogród zoologiczny na Bliskim Wschodzie i jedynym na świecie, który posiada tak duże stada zwierząt afrykańskich. W hodowli są słonie afrykańskie i indyjskie, goryle, orangutany, hipopotamy, lwy i inne.
Baza noclegowa.
W mieście znajdują się liczne hotele, wśród których najlepszymi są "Kfar Hmaccabiah", "Rimonim Optima Tower Hotel" i Sheraton City Tower. Budynek Sheraton City Tower jest trzecim najwyższym drapaczem chmur w Ramat Ganie (wysokość 170 metrów). Goście mogą w nim korzystać z 200 luksusowych apartamentów.
Religia.
W Ramat Ganie znajduje się 130 synagog oraz dwie jesziwy.
W mieście jest także świątynia buddyjska, centrum scjentologiczne i ośrodek Kabały.
Sport i rekreacja.
W Ramat Ganie w 1951 wybudowano narodowy stadion Izraela do gry w piłkę nożną – Stadion Ramat Gan (41 583 miejsc siedzących). Od tego czasu swoje mecze na tym obiekcie rozgrywa reprezentacja Izraela w piłce nożnej. Co cztery lata odbywają się tutaj żydowskie Olimpiady Machabejskie. Na potrzeby olimpiady wybudowano sportową wioskę Kfar HaMaccabiah, w której obok obiektów sportowych znajdują się liczne hotele. Przy stadionie jest największy w Izraelu Aquapark Meymadion. Zajmuje on powierzchnię 25 akrów, na których umieszczono liczne atrakcje i obiekty sportowo-rekreacyjne. Dla ułatwienia komunikacji, przy stadionie Ramat Gan znajduje się stacja kolejowa Bene Berak.
Dodatkowo w mieście jest 13 boisk do piłki nożnej, 7 hal do koszykówki, 3 kompleksy tenisowe, hale do piłki ręcznej oraz liczne baseny kąpielowe. Jest tu także kompleks sportowy dla niepełnosprawnych, w którym regularnie trenuje około 2 tys. niepełnosprawnych osób.
Gospodarka.
Gospodarka Ramat Gan słynie z giełdy diamentów (hebr. מתחם הבורסה), która jest położona w centrum biznesowym w północnej części miasta. Centrum jest skupiskiem licznych drapaczy chmur, z których najwyższym jest City Gate Ramat Gan (69 pięter i wysokość 244 m) – jest to najwyższy budynek w Izraelu i na całym Bliskim Wschodzie.
Centrum biznesowe Ramat Gan stanowi poważną konkurencję dla biznesu Tel Awiwu. To właśnie tutaj w latach 60. Moshe Schnitzer założył centrum cięcia diamentów, które obecnie jest największym tego typu ośrodkiem na świecie. Funkcjonuje tutaj giełda diamentów. W tym skupisku drapaczy chmur mieszczą się liczne banki, siedziby międzynarodowych korporacji, a także centra rozrywki oraz nocne kluby (miejsce znane z prostytucji itp.).
W mieście rozwinął się przemysł włókienniczy oraz elektrotechniczny.
Infrastruktura.
W mieście znajduje się słynne na całym świecie Centrum Medyczne Chaim Sheba (hebr. המרכז הרפואי ע"ש חיים שיבא – תל השומר; ang. "Chaim Sheba Medical Center"). Szpital został założony w 1948. Obecnie cały kompleks szpitalny zajmuje powierzchnię 150 akrów i składa się ze 120 różnorodnych przychodni oraz specjalistycznych klinik, w których znajduje się 1,7 tys. łóżek dla pacjentów. Pracuje tutaj 1,3 tys. lekarzy, 2,4 tys. pielęgniarek oraz 3,3 tys. pracowników personelu technicznego i pomocniczego. Centrum Medyczne posiada szpital Acute Care połączony ze szpitalem rehabilitacyjnym, szpital kobiecy, szpital dziecięcy, szpitalne skrzydło wojskowe stworzone na potrzeby Sił Obronnych Izraela oraz kampus naukowy.
Dodatkowo w Ramat Ganie znajduje się "Safra Children’s Hospital" i "Padeh Geriatric Rehabilitation Center".
Transport.
Wzdłuż wschodniej granicy miasta przebiega autostrada nr 4 (Erez–Rosz ha-Nikra), która krzyżuje się z biegnącą wzdłuż południowej granicy miasta drogą nr 461 . Jadąc nią na wschód dojeżdża się do miasta Or Jehuda, a jadąc na zachód dojeżdża się do miasta Tel Awiw i autostrady nr 1 (Tel Awiw–Jerozolima). W kierunku wschodnim wychodzi z miasta droga nr 471 , którą można dojechać do miast Kirjat Ono i Petach Tikwa. Przez północno-zachodnią część miasta przechodzi droga nr 481 , którą jadąc na wschód dojeżdża się do miasta Bnei Brak lub jadąc na zachód dojeżdża się do Tel Awiwu i autostrady nr 20 (Riszon Le-Cijon-Riszpon).
Ciekawostki.
Flaga miasta Ramat Gan była jedną z flag, które izraelski astronauta Ilan Ramon wziął ze sobą na pokład promu kosmicznego Columbia (STS-107).

</doc>
<doc id="177680" url="https://pl.wikipedia.org/wiki?curid=177680" title="Jakub Potocki (podkomorzy halicki)">
Jakub Potocki (podkomorzy halicki)

Jakub Potocki herbu Pilawa (ur. ok. 1481, zm. przed 1551) – protoplasta rodu Potockich, podsędek halicki od 1535, następnie podkomorzy halicki od 1543 roku.
Życiorys.
Według epitafium wojował z Moskalami pod rozkazami Floriana Zebrzydowskiego.
Dwukrotnie żonaty: z Katarzyną Jemielniecką (zm. ok. 1544 r.) herbu Poraj, później z Druzjanną Jazłowiecką z Buczacza (jej bratem był Jerzy Jazłowiecki, hetman wielki koronny (bez formalnej nominacji), hetman polny koronny, wojewoda podolski i ruski, kasztelan kamieniecki). Miał dwóch synów: Andrzeja i Mikołaja.
Prawdopodobnie, został pochowany w starej farze buczackiej, gdzie istniała jemu poświęcona tablica pamiątkowa z epitafium w języku łacińskim:
"Siste parum, iter percurrens busta Viator perlege, sed maestus Sarmata luge precor Potocius recubat, gentis generosa propago Vandalitium lapidis monte tegente caput, quem Scytha, quem Valachus, quem Turca timebit iniquus. Hune brevis urna capit, pulvis et umbra tenet. Obiit Anno Domini 1551."

</doc>
<doc id="177681" url="https://pl.wikipedia.org/wiki?curid=177681" title="Szachownica kostkowata">
Szachownica kostkowata

Szachownica kostkowata ("Fritillaria meleagris" L.) – gatunek bylin należący do rodziny liliowatych. Występuje głównie w Europie Zachodniej. W rozproszeniu spotyka się ją w środkowej i południowo-wschodniej Europie. W Polsce gatunek bardzo rzadki. Występuje na Pomorzu, w Wielkopolsce, w okolicach Przemyśla (rezerwat przyrody Szachownica kostkowata w Stubnie, rezerwat przyrody Szachownica w Krównikach), nad Sanem oraz Biebrzą.
Biologia i ekologia.
Bylina, geofit. Roślina samozgodna lecz nasiona głównie obcopylne. Kwiaty odwiedzane przez błonkówki i muchówki - głównymi zapylaczami są trzmiele.
Rośnie na wilgotnych łąkach, w zaroślach, na torfowiskach niskich, bagnach. Gatunek charakterystyczny łąk kaczeńcowych ze związku "Calthion".
Zagrożenia i ochrona.
W Polsce roślina objęta całkowitą ochroną gatunkową.
Kategorie zagrożenia:
Występuje m.in. w Rezerwacie przyrody Szachownica kostkowata w Stubnie.

</doc>
<doc id="177683" url="https://pl.wikipedia.org/wiki?curid=177683" title="Linuksowy bufor ramki">
Linuksowy bufor ramki

Linuksowy bufor ramki (ang. "Linux Frame Buffer Device") to urządzenie blokowe, nazywane również "fbdev", służące do wyświetlania grafiki na konsoli linuksowej bez korzystania z bibliotek takich jak SVGALib lub też X Window System.
Linuksowy bufor ramki powstał aby jądro Linux mogło emulować konsolę tekstową na komputerach takich jak Apple Macintosh, które nie posiadają tekstowego trybu wyświetlania. Potem został przystosowany do pracy na platformie IBM PC, gdzie dużą popularność zyskała możliwość wyświetlania Tuksa, loga Linuksa, podczas startu systemu. Bardziej znaczącą możliwością bufora ramki jest wyświetlanie znaków unikodowych. Bez bufora ramki wsparcie dla Unikodu na konsoli byłoby niemożliwe, gdyż czcionki konsolowe są ograniczone do 256 znaków (można też uzyskać 512 znaków, tracąc jednak jeden z ośmiu bitów określających wygląd znaku).
Aktualnie niektóre programy (np. MPlayer) i biblioteki (np. SDL lub GTK+) mogą używać bufora ramki pomijając serwer X. Jest to dość popularne w systemach wbudowanych.
Linuksowy bufor ramki przez długi czas cierpiał ze względu na małą wydajność, jednak teraz istnieje biblioteka DirectFB, która dostarcza akcelerację sprzętową.
Najczęściej wykorzystywanymi sterownikami "fbdev" są:
FBUI (FrameBuffer UI) zapewnia wbudowany w jądro graficzny interfejs użytkownika dla podsystemu bufora ramki bardzo niewielkim kosztem: całość mieści się w 50 kilobajtach pamięci. Daje dostęp do bufora ramki wielu programom jednocześnie; pozwala tworzyć nachodzące na siebie okna; jeden program może składać się z wielu okien; dopuszcza tworzenie okien na każdej wirtualnej konsoli. Biblioteka libfbui dostarcza prototypów dla okien, zdarzeń, itp. Zawiera także przykładowe aplikacje takie jak monitor obciążenia systemu, zegar, kalkulator, przeglądarkę obrazków i odtwarzacz filmów. FBUI zawiera także zoptymalizowany kod sterownika VESA. 

</doc>
<doc id="177685" url="https://pl.wikipedia.org/wiki?curid=177685" title="Hebron">
Hebron

Hebron (arab. الخليل, Al-Chalil) – miasto położone na Wyżynie Judzkiej, na Zachodnim Brzegu. Największe miasto Zachodniego Brzegu i drugie po względem wielkości w Autonomii Palestyńskiej (po mieście Gaza), liczące 215 571 palestyńskich mieszkańców (w 2020 r.). W wydzielonej strefie H2 na granicy Starego Miasta Hebronu mieszka także ok. 500-850 osadników żydowskich.
W grocie Makpela znajdują się groby patriarchów i według tradycji szczątki Abrahama. Jest to miejsce pielgrzymek dla muzułmanów, chrześcijan i żydów. Na terenie Hebronu znajduje się również dąb, zwany Dębem Abrahama, pod którym według tradycji znajdował się namiot Abrahama. Teren ten wykupił w 1866 Rosyjski Kościół Prawosławny i zlokalizował w sąsiedztwie drzewa monaster Trójcy Świętej i Świętych Praojców. Hebron jest otoczony murem, wysokim na niemal dwanaście metrów, wzniesionym przez Heroda Wielkiego. W 2017 roku stare miasto Hebronu zostało wpisane na listę światowego dziedzictwa UNESCO i jednocześnie uznane za obiekt zagrożony.
Działa tu publiczny Uniwersytet Hebroński kształcący obecnie prawie 9 000 studentów, z których 2/3 to kobiety.
W dniach 23-24 sierpnia 1929 roku w Hebronie doszło do pogromu ludności żydowskiej, zginęło 67 osób, a wielu pozostałych Żydów mieszkających w mieście zostało ewakuowanych przez Brytyjczyków zarządzających terenem Palestyny do Jerozolimy.
25 lutego 1994 izraelski osadnik Baruch Goldstein wtargnął do meczetu Abrahama w muzułmańskiej części kompleksu zwanego grobem patriarchów (Makpela) i otworzył ogień z M-16 do modlących się, zabijając 29 i raniąc setki osób. Goldstein był amerykańskim Żydem wychowanym w Brooklynie, członkiem Żydowskiej Ligi Obrony i zwolennikiem fundamentalistycznej żydowskiej partii Kach, zdelegalizowanej w Izraelu krótko po masakrze.
W 1997 roku na mocy tzw. umowy hebrońskiej miasto zostało podzielone na dwie części: H1 o wielkości 18 km², zamieszkaną przez większą część hebrończyków i kontrolowaną całkowicie przez Palestyńczyków, oraz H2 o powierzchni około 4,5 km² pod kontrolą izraelską. W H2 leżą izraelskie osiedla, nielegalne z punktu widzenia prawa międzynarodowego.
W mieście rozwinął się przemysł spożywczy, odzieżowy, skórzany oraz rzemieślniczy.
Komunikacja.
Przy mieście przebiega droga ekspresowa nr 35 (Aszkelon-Hebron).

</doc>
<doc id="177689" url="https://pl.wikipedia.org/wiki?curid=177689" title="Makrocząsteczka">
Makrocząsteczka



</doc>
<doc id="177690" url="https://pl.wikipedia.org/wiki?curid=177690" title="Agencja Żydowska">
Agencja Żydowska

Agencja Żydowska na rzecz Izraela (, "Ha-Sochnut ha-Jehudit le-Erec Israel"; ) nazywana w skrócie Sochnut lub JAFI – organizacja syjonistyczna działająca na całym świecie na rzecz rozwoju gospodarczego Izraela i zwiększenia zdolności przyjmowania Żydów z diaspory chcących się w nim osiedlić. Jest organem wykonawczym Światowej Organizacji Syjonistycznej.
Historia.
Początki historii Agencji Żydowskiej sięgają 1908, kiedy to Organizacja Syjonistyczna (powstała w 1897, a w 1960 zmieniła nazwę na Światowa Organizacja Syjonistyczna) otworzyła w Jafie Biuro Palestyny (znane również jako Urząd Ziemi Izraela – ang. "Eretz Yisrael Office"). Pod zarządem Arthura Ruppina prowadziło ono politykę wspierania osadnictwa żydowskiego w Palestynie.
Po ogłoszeniu w 1917 prosyjonistycznej deklaracji Balfoura, przewodniczący Federacji Syjonistycznej Wielkiej Brytanii i Irlandii Chaim Weizman wysłał w marcu 1918 Komisję Syjonistyczną do Palestyny. Działała ona z upoważnienia rządu brytyjskiego. Komisja dotarła do Palestyny w dniu 14 kwietnia 1918. Do jej zadań należało zbadanie lokalnych warunków i ocenienie, czy jest możliwy rozwój żydowskiego osadnictwa w Palestynie. Raport został przedstawiony brytyjskim władzom. Popierał on ideę ruchu syjonistycznego. Następnie Weizman zaangażował się w restrukturyzację Biura Palestyny i rozwój jego działalności na rzecz zakupu ziemi, wspierania imigracji żydowskiej, wspierania osadnictwa, rolnictwa i wsparcia finansowego. W dniu 19 kwietnia 1920 odbyły się wybory do Zgromadzenia Reprezentantów (hebr. אספת הנבחרים, "Asefat HaNivharim") będącego przedstawicielstwem społeczności żydowskiej żyjącej w Mandacie Palestyny.
W 1922 Liga Narodów formalnie przyznała Wielkiej Brytanii Mandat Palestyny. Artykuł 4 mandatu przewidywał „utworzenie Agencji Żydowskiej jako właściwego organu publicznego w celu zapoznania się i współpracy z Administracją Palestyny w sprawach ekonomicznych, społecznych i innych, które mogą mieć wpływ na ustanowienie Narodowego Domu Żydowskiego i interesy żydowskiej populacji w Palestynie”. Brytyjskie władze mandatowe dążyły do utworzenia podobnego arabskiego Zgromadzenia Reprezentantów, propozycje te jednak były odrzucane przez arabską społeczność Mandacie Palestyny.
W następnych latach ruch syjonistyczny aktywnie wspierał rozwój żydowskiego osadnictwa w Palestynie. Chaim Weizman nadzorował planowanie, jak i sprawował władzę wykonawczą w zakresie zakupu ziemi, budowy szkół i szpitali, a następnie tworzenia żydowskiej organizacji paramilitarnej Hagany. Działalność ta spotkała się z licznymi protestami i oskarżeniami o nadużycia ze strony Arabów, który wymogli na władzach brytyjskich wprowadzenie limitów żydowskich imigrantów napływających do Mandatu Palestyny. Zadaniem żydowskiego przedstawicielstwa było interpretowanie klauzuli „białej księgi” (przyjętych przez rząd brytyjski zasad imigracji Żydów), a także regulowanie wszystkich spraw wewnętrznych społeczności żydowskiej w Palestynie – imigracja (przydzielanie świadectw zapewnionych według pełnomocnictwa władzy), przesiedlanie nowych imigrantów, zawieranie nowych porozumień, rozwój gospodarczy, edukacja i kultura, szpitale i służba zdrowia. Fundatorami Agencji Żydowskiej byli Louis Marshall, Leon Blum i Felix Warburg.
Agencja Żydowska dla Palestyny.
W 1929 podczas XVI Kongresu Syjonistycznego w Zurychu w Szwajcarii, Światowa Organizacja Syjonistyczna przyjęła sprawozdanie ze wzrostu trzeciej i czwartej aliji. Chaim Weizman wskazał na duże trudności szybkiego rozwoju osadnictwa ze względu na trudności finansowe. Weizman wierzył, że bogaci Żydzi mogą wesprzeć drobnymi kwotami dalszy rozwój osadnictwa, co umożliwiłoby sfinansowanie czwartej aliji. W związku z tym 11 sierpnia 1929 przegłosowano oficjalne utworzenie Agencji Żydowskiej na rzecz Palestyny (ang. "Jewish Agency for Palestine"). Nowe ciało było dużo większe od wcześniej istniejących, i oprócz przedstawicieli organizacji syjonistycznych skupiało wielu bogatych Żydów, którzy byli gotowi wesprzeć politykę syjonistyczną w Mandacie Palestynie.
25 sierpnia 1933 przedstawiciele Agencji Żydowskiej oraz Niemieckiej Federacji Syjonistycznej zawarli porozumienie z niemieckim ministrem finansów w tzw. umowie transferowej. Naziści zgodzili się nie utrudniać żydowskiej emigracji z Niemiec, w zamian za transfer kapitału w postaci niemieckich towarów (w latach 1933–1939 przetransferowano do Niemiec ogółem 40 419 000 dolarów amerykańskich, które umożliwiły zorganizowanie wyjazdu 60 tysięcy Żydów niemieckich). Trudna sytuacja europejskich Żydów zmusiła Haganę do zorganizowania piątej aliji. W 1935 przewodniczącym Agencji Żydowskiej został Dawid Ben Gurion. Podczas II wojny światowej Agencja wspierała aliję bet. Po wojnie Agencja Żydowska powołała komisję pomocy europejskim Żydom. Komisja rozpoczęła pracę odnajdywania ocalonych z Holocaustu, przekazywania im paczek żywnościowych i wystawiania świadectw imigracyjnych. Przedstawiciele Agencji odwiedzali obozy przejściowe dla przesiedleńców. Ogółem Agencja udzieliła pomocy 250 000 ocalonych Żydów. W latach 1945–1948 Agencja posługując się 65 „nielegalnymi” statkami przerzuciła tych żydowskich imigrantów do Mandatu Palestyny. Jednak część z tych statków została przechwycona przez Brytyjczyków, którzy internowali 51 000 Żydów.
Koniec wojny wysunął na pierwszy plan działań walkę o państwowość izraelską. Pod przewodnictwem Agencji Żydowskiej w październiku 1945 została podpisana ugoda pomiędzy Haganą, Irgunem i Lechi, aby utworzyć zjednoczony ruch oporu, który obejmował wspólne operacje przeciwko Brytyjczykom. W odpowiedzi brytyjskie władze mandatowe aresztowały licznych członków kierownictwa Agencji. Począwszy od 1946 agencja podjęła zadania zakupu broni, amunicji itp. Gdy 29 listopada 1947 ONZ podjęło decyzję o podziale Mandatu Palestyny, Agencja Żydowska aktywnie zaangażowała się w utworzenie żydowskiej Rady Państwowej i Krajowego Rządu. 11 marca 1948 Arabowie zdetonowali samochód-pułapkę przed budynkami Agencji Żydowskiej w Jerozolimie. Tuż obok znajdował się gmach amerykańskiego konsulatu. W zamachu zginęło 12 osób, a 44 zostały ranne.
Agencja Żydowska dla Izraela.
Wraz z ogłoszeniem niepodległości Izraela, Państwowa Rada i Krajowy Rząd stały się tymczasowym zgromadzeniem ustawodawczym i rządem, a dyrektor generalny Agencji Żydowskiej Dawid Ben Gurion został pierwszym premierem Izraela. Równocześnie zmieniono oficjalną nazwę z Agencji Żydowskiej dla Palestyny na obecną Agencja Żydowska dla Izraela (ang. "Jewish Agency for Israel"). Agencja zrzekła się wielu ze swoich funkcji na rzecz organów państwowych, ale zachowała odpowiedzialność za organizację imigracji, ośrodki pomocy społecznej, pracę z młodzieżą, i związki z Żydami w innych krajach na świecie. Zostało to potwierdzone przez Światową Organizację Syjonistyczną w dniu 24 listopada 1952. Formalne sprawy prawne zostały uregulowane przez ustawę „Prawo o Statusie Światowej Organizacji Żydowskiej i Agencji Żydowskiej”. W czerwcu 1968 utworzono Ministerstwo Absorpcji Imigracji, które przejęło część zadań od Agencji Żydowskiej.
Od 1948 Agencja Żydowska była odpowiedzialna za przyjazd do Izraela ponad 3 milionów żydowskich imigrantów z całego świata. Po przyjeździe do kraju, nowi imigranci są kwaterowani w specjalnie w tym celu utworzonych 32 ośrodkach. Przechodzą tam proces nauki języka hebrajskiego, zapoznają się z kulturą i historią Izraela, oraz mają możliwość ukończenia kursów zawodowych. Agencja wywarła wielki wpływ gospodarczy i kulturalny na państwo Izrael. Działania Agencji obejmowały rozwój państwowej linii lotniczej El Al, zapewnienie dostaw wody, rozwój firm deweloperskich, rolniczych przedsiębiorstw, spółek zarządzających nieruchomościami, krajowego teatru i centrum kongresowego, muzea itp. Agencja wybudowała 480 nowych wsi, zapewniając ich pełne wyposażenie, inwentarz żywy i irygację. Ich łączna produkcja w późnych latach 60. stanowiła 70% całkowitej rolniczej produkcji kraju.
Obecnie Agencja łączy Żydów na całym świecie z Izraelem. Główna działalność Agencji koncentruje się na ratowaniu Żydów przed nędzą, ułatwiając powrót do Izraela i zapewniając edukację. Swoje programy realizuje w blisko 80 krajów na pięciu kontynentach przez sieć ponad 450 wysłanników. W 2002 suma wydatków Agencji wyniosła 403 miliony dolarów.
Działalność Agencji.
Agencja Żydowska dla Izraela koncentruje się na trzech głównych obszarach działalności:
Agencja jest strategicznym partnerem państwa i rządu izraelskiego.
Dyrektorzy Agencji.
Kolejnymi dyrektorami generalnymi Agencji Żydowskiej byli:

</doc>
<doc id="177691" url="https://pl.wikipedia.org/wiki?curid=177691" title="Aneroid">
Aneroid

Aneroid – czujnik ciśnieniomierza, głównie barometru.
Jego zasadniczą częścią jest puszka membranowa, w której panuje obniżone ciśnienie (tzw. puszka Vidiego), której odkształcenia – spowodowane zmiennością ciśnienia atmosferycznego – są przenoszone na wskazówkę; wykorzystywany w barometrach, barografach i wysokościomierzach lotniczych, np. statoskopie.

</doc>
<doc id="177692" url="https://pl.wikipedia.org/wiki?curid=177692" title="Stage diving">
Stage diving

Stage diving (z ang., dosł. "nurkowanie ze sceny") – skakanie ze sceny w kierunku publiczności, która w tym czasie tańczy z rękami w górze. Stage diving wykonać mogą zarówno osoby z widowni, wciągając się na scenę, jak również artyści, którzy na moment przerywają swój udział w koncercie. Taki rodzaj zachowań charakterystyczny jest dla koncertów zespołów rockowych, punkrockowych, hardcore’owych i innych pokrewnych gatunków muzycznych.
Stage diving może być potencjalnie niebezpieczny dla życia i zdrowia. Szereg organizatorów koncertów w regulaminach zabrania tego typu praktyk. W 1997 i 2007 roku podczas koncertów zespołu The Smashing Pumpkins, odpowiednio, w Irlandii i Kanadzie, dwie osoby poniosły śmierć w efekcie stage divingu.

</doc>
<doc id="177694" url="https://pl.wikipedia.org/wiki?curid=177694" title="Izograma">
Izograma



</doc>
<doc id="177695" url="https://pl.wikipedia.org/wiki?curid=177695" title="Izohumida">
Izohumida

Izohumida ("izo" + = „wilgotny”) – izolinia na mapie klimatycznej lub diagramie łącząca punkty o takiej samej wilgotności względnej powietrza w tym samym czasie. Wyraz ten pochodzi z języka greckiego.

</doc>
<doc id="177696" url="https://pl.wikipedia.org/wiki?curid=177696" title="Izonefa">
Izonefa

Izonefa - linia na mapie klimatycznej łącząca punkty o jednakowym przeciętnym stopniu zachmurzenia w określonym czasie.

</doc>
<doc id="177699" url="https://pl.wikipedia.org/wiki?curid=177699" title="Ali Akbar Haszemi Rafsandżani">
Ali Akbar Haszemi Rafsandżani

Ali Akbar Haszemi Rafsandżani (pers.: على اكبر هاشمى رفسنجانى IPA: []), (ur. 25 sierpnia 1934 w Bahremanie, zm. 8 stycznia 2017 w Teheranie) – irański duchowny i polityk, prezydent Iranu w latach 1989–1997, przewodniczący parlamentu w latach 1980–1989.
Życiorys.
Wczesna działalność.
Urodzony 25 sierpnia 1934 r. Bahremanie, pochodził z rodziny właściciela ziemskiego, posiadacza plantacji pistacji, z prowincji Kerman. Od 14 roku życia zdobywał szyickie wykształcenie religijne (m.in. pod kierunkiem Ruhollaha Chomejniego w hauzie w Kom), posiadał tytuł hodżdżatoeslama. W tym właśnie okresie poznał i przyjął ideę teokratyczną. Działał w opozycji religijnej pod rządami Mohammada Rezy Pahlawiego. Na przełomie lat 1976 i 1977 współtworzył razem z Mortezą Motahharim, Mohammadem Behesztim, Alim Chameneim, Mohammadem Dżawadem Bahonarem, Mohammadem Mofattehem oraz Mohammadem Rezą Mahdawim Kanim Stowarzyszenie Duchowieństwa Walczącego, które miało budować poparcie dla ruchu na rzecz rewolucji islamskiej, przejmując faktyczną kontrolę nad meczetami, szkołami religijnymi i stowarzyszeniami religijnymi. Był kilkakrotnie więziony: w latach 1963–1964, 1967, 1972 i 1975–1977. W 1978 roku, gdy w Iranie rozpoczęły się protesty przeciwko szachowi, został aresztowany razem z 69 innymi czołowymi opozycjonistami, zwolennikami idei Ruhollaha Chomejniego. Chomeini powiedział o nim: "Rewolucja żyje tak długo, jak żyje Haszemi".
Rewolucja islamska i okres porewolucyjny.
Po zwolnieniu był jednym z najbliższych współpracowników Ruhollaha Chomejniego podczas rewolucji islamskiej. 5 lutego 1979 r. to on na konferencji prasowej z udziałem Chomejniego i innych przywódców rewolucji przedstawił program utworzenia republiki islamskiej: przeprowadzenia referendum w sprawie porewolucyjnego ustroju państwowego, opracowania projektu konstytucji przez Zgromadzenie Konstytucyjne, a następnie przeprowadzenia nowych wyborów parlamentarnych. Był jednym z inicjatorów powołania Partii Republiki Islamskiej. Po przeprowadzeniu nowych wyborów został przewodniczącym irańskiego parlamentu (Madżlesu) i pozostał na tej funkcji do 1989 roku. Został ranny w zamachu, jaki próbowali przeprowadzić na niego Ludowi Modżahedini. W czerwcu 1981 r. otworzył w Madżlesie dyskusję nad polityką prezydenta Abol Hasana Bani Sadra, zakończoną jego usunięciem z urzędu. Podczas wojny iracko-irańskiej był rzecznikiem Najwyższej Rady Obrony i opowiadał się za prowadzeniem wojny aż do ostatecznego zwycięstwa. Był inicjatorem kilku kolejnych ofensyw irańskich, jednak w 1988 r. doszedł do przekonania, że Stany Zjednoczone nie pozwolą Iranowi wygrać wojny. W czerwcu tego samego roku Ruhollah Chomejni powierzył mu obowiązki dowódcy naczelnego armii irańskiej oraz Korpusu Strażników Rewolucji Islamskiej, nakazując mu dokonanie oceny sytuacji na froncie, a nieoficjalnie – także przekonanie całego dowództwa Korpusu do zawieszenia broni. Haszemi Rafsandżani reprezentował poglądy konserwatywne, centroprawicowe, w działaniach politycznych cechował go pragmatyzm. Współtworzył irańską prawicę pragmatyczną, różniącą się w praktyce działania od prawicy fundamentalistycznej, najsilniejszej po rewolucji. Był admiratorem XIX-wiecznego polityka irańskiego Amira Kabira, któremu poświęcił monografię.
Prezydent Iranu (1989–1997).
17 sierpnia 1989 r. Haszemi Rafsandżani został wybrany na prezydenta Iranu zgodnie z życzeniem wyrażonym przed śmiercią przez Chomejniego. Uzyskał 15,5 mln głosów z 16,5 mln ogółem oddanych. Ruhollah Chomejni życzył sobie, by władzą w kraju po jego śmierci podzielili się Haszemi Rafsandżani jako prezydent oraz Ali Chamenei jako Najwyższy Przywódca.
Zwolennicy nowego prezydenta łączyli z jego osobą ogromne nadzieje na reformy w kraju, przede wszystkim w obszarze gospodarki. Haszemi Rafsandżani uważał, że państwo w zbyt wielkim stopniu kontroluje gospodarkę, co negatywnie przekłada się na jej rozwój. Prezydent przeprowadził szeroko zakrojoną prywatyzację, doprowadził do zwiększenia skali handlu zagranicznego, zajmował się również odbudową kraju ze zniszczeń wojennych. Starał się zrównoważyć budżet i ograniczył państwową kontrolę cen. Przeprowadził także reformę szkolnictwa wyższego, która przyczyniła się do podniesienia jego poziomu. Zmniejszył liczbę ministerstw z 25 do 21. Umożliwił import dóbr konsumpcyjnych z zagranicy, zezwolił na publiczne eksponowanie tablic reklamowych, ponownie otworzył giełdę papierów wartościowych, utworzył pięć stref wolnego handlu i obniżył podatki dla firm. Zmniejszył również wydatki na obronność. Dopuścił częściową liberalizację obyczajową – w okresie sprawowania przez niego urzędu mniej rygorystycznie wymagano od kobiet noszenia stroju muzułmańskiego. Promował małżeństwa czasowe. Zgodził się na wydawanie szeregu pism politycznych, na łamach których dyskutowano o kwestiach nacjonalizmu, relacji między demokracją a islamem, świeckości państwa. Kontynuował programy rozwojowe na rzecz budowy infrastruktury wiejskiej, rozwoju służby zdrowia, budowy metra w Teheranie i urządzania parków miejskich. Przed wyborami parlamentarnymi w 1992 roku, wspólnie z Najwyższym Przywódcą Iranu Ali Chameneiem, doprowadził do wyeliminowania przez Radę Strażników Konstytucji znaczącej liczby kandydatów lewicowych. Odejście przez Haszemiego Rafsandżaniego od polityki rewolucyjnej porównywane jest w literaturze do zmian, jakie zaszły we Francji po przewrocie termidoriańskim.
W 1993 r. Haszemi Rafsandżani został powtórnie wybrany na prezydenta, jednak uzyskał znacznie mniejsze poparcie (62%), przy gorszej frekwencji. Niezadowolenie społeczne budziła gospodarcza sytuacja kraju, chociaż nie była ona efektem wyłącznie działań prezydenta, ale również międzynarodowej koniunktury na rynku ropy naftowej. Prezydentowi zarzucano również niepowodzenia w powojennej odbudowie kraju, która nie postępowała równomiernie na wszystkich terenach. Pogorszyły się również stosunki między Haszemim Rafsandżanim a Alim Chameneim – Najwyższy Przywódca publicznie apelował do prezydenta o zwrócenie większej uwagi na los najuboższych oraz o zmniejszenie zależności Iranu od importu, handlu ropą oraz zagranicznych kredytów. Chamenei, który dotąd popierał reformy prezydenta, nie aprobował jego kolejnych pomysłów inspirowanych chińskim modelem gospodarki – zliberalizowania prawa pracy, dalszej prywatyzacji, wycofania się z państwowych dopłat do żywności i benzyny, przyznaniu koncesji naftowych firmom zagranicznym. Prezydentowi nie udało się również naprawić stosunków Iranu z Zachodem, w tym z USA, które to państwo, mając w pamięci kryzys zakładników, nadal widziało w Iranie głównie zagrożenie dla Izraela i dla interesów USA w regionie. Był wreszcie niepopularny z powodu korupcji w elicie władzy, jakiej symbolem się stał. Podczas drugiej kadencji pozostawał w stałym konflikcie z parlamentem, blokującym jego inicjatywy. Wycofał się z dalszej prywatyzacji i liberalizacji gospodarki, przywracając niektóre elementy centralnego planowania, które wcześniej likwidował. Rafsandżani negocjował też z Rosją budowę reaktora w elektrowni Buszer, uruchomionej ostatecznie w 2011 roku.
Zgodnie z konstytucją Iranu Haszemi Rafsandżani nie mógł kandydować na trzecią kadencję prezydencką. Według Thierry’ego Coville’a, chociaż nie zdołał zrealizować do końca żadnego z elementów swojego programu, właśnie jego działalność położyła podwaliny pod powstanie obozu reformatorskiego, na czele którego stał kolejny prezydent Mohammad Chatami.
Dalsza działalność.
W 2004 r. został przewodniczącym irańskiej Rady Ustalania Właściwego Porządku. Wygrał pierwszą turę wyborów prezydenckich w Iranie 17 czerwca 2005 roku, zdobywając 21% wszystkich oddanych głosów. Był powszechnie typowany na zwycięzcę całych wyborów, jednak w drugiej turze 24 czerwca przegrał z Mahmudem Ahmadineżadem, który uzyskał 64% głosów. Przez kolejne osiem lat był najbardziej wpływowym krytykiem polityki Ahmadineżada. Występował również jako mediator między frakcjami konserwatystów i reformistów. Po śmierci w lipcu 2007 r. wieloletniego przewodniczącego Zgromadzenia Ekspertów, Alego Meszkiniego, został wybrany na nowego przewodniczącego tego gremium, pokonując stosunkiem głosów 41:30 kandydata konserwatystów i sojusznika ówczesnego prezydenta, Ahmada Dżanatiego.
Wiosną 2009 r. uzyskał reelekcję na stanowisku przewodniczącego Zgromadzenia Ekspertów, uzyskując 51 z 79  głosów (przy 86 uprawnionych do głosowania) i pokonując kandydata ultrakonserwatystów Mohammada Jazdiego. W tym samym roku udzielił poparcia w wyborach prezydenckich postępowemu Mir-Hosejnowi Musawiemu, a potem publicznie krytykował przebieg wyborów i zarzucał władzom fałszerstwa na korzyść Ahmadineżada. Skonfliktowany z administracją prezydenta i innymi konserwatystami, na początku marcu 2011 roku wycofał się z wyborów przewodniczącego Zgromadzenia Ekspertów, zastąpił go Mohammad Reza Mahdawi Kani.
W kolejnych wyborach prezydenckich w 2013 r. znacząco przyczynił się do wypromowania Hasana Rouhaniego jako kandydata reformatorów. W ostatnich latach życia uważany był przez społeczeństwo za najpotężniejszego z polityków progresywnych, widziano w nim postać zdolną powstrzymać konserwatystów przed uzyskaniem pełni władzy. W 2016 r. wraz z Rouhanim patronował progresywnemu komitetowi wyborczemu "Nadzieja", który odniósł zwycięstwo nad konserwatystami, zdobywając 130 z 290 miejsc w parlamencie i po raz pierwszy od 2002 r. przerwał dominację konserwatystów w Zgromadzeniu.
Swojej politycznej zręczności i umiejętności utrzymania wpływów zawdzięcza przydomek Akbar Szach – wielki król.
Rankiem 8 stycznia 2017 r. został hospitalizowany z powodów kardiologicznych, zmarł tego samego dnia po południu.
Życie prywatne.
Żonaty od 1958 roku, miał trzech synów i dwie córki. Jedna z nich, Faeze Haszemi, jest działaczką na rzecz praw kobiet, a w latach 1996–2000 była deputowaną do irańskiego parlamentu.
Władał językiem arabskim. Autor wspomnień.

</doc>
<doc id="177700" url="https://pl.wikipedia.org/wiki?curid=177700" title="Prąd strumieniowy">
Prąd strumieniowy

Prąd strumieniowy (ang. "jet stream") – intensywny, dość wąski i prawie poziomy strumień przenoszący z zachodu na wschód olbrzymie masy powietrza w atmosferze ziemskiej. Niezbyt gruba około 2 km i wąska strefa bardzo silnych wiatrów występująca na poziomie 9-12 km. Charakteryzuje się prędkością wiatru powyżej 30 m/s (108 km/h), a maksymalnie osiąga nawet 500 km/h (stąd nazwa „Jet”). Występuje w górnej części troposfery oraz dolnej części stratosfery, co odpowiada poziomowi około 200 hPa (około 12 km nad poziomem morza). Formuje się na granicy między sąsiadującymi masami powietrza o znacznej różnicy temperatur, jak między obszarem polarnym i cieplejszym powietrzem w niższych szerokościach geograficznych.
Zostały odkryte przez japońskiego meteorologa Wasaburō Ōishi, a pierwsze raporty zostały napisane w esperanto. Niezależnie od Wasaburo zetknęli się z nimi piloci podczas II wojny światowej.
Opis.
Istnieją dwa główne prądy strumieniowe w szerokościach polarnych obydwu półkul i dwa mniejsze - położone po obu stronach równika - prądy strumieniowe podzwrotnikowe. Na półkuli północnej prądy strumieniowe występują najczęściej między równoleżnikami 30°N i 70°N (polarny) oraz 20°N i 50°N (podzwrotnikowy). Prąd strumieniowy ma falujący kształt, choć jego wysokość jest stabilna. Ze względu na obrotowy ruch ziemi przepływa z zachodu na wschód, zarówno na półkuli północnej, jak i południowej. Jest to spowodowane efektem Coriolisa.
Prędkość wiatru w strumieniu wzrasta bardzo szybko w miarę zbliżania się do jego środka. W zależności od gradientu temperatury jest to średnio 55 km/h zimą i 120 km/h latem, choć obserwuje się prędkości nawet rzędu 400 km/h. Światowa Organizacja Meteorologiczna określa, iż prądem strumieniowym nazywamy prądy powietrza o prędkości przekraczającej 90 km/h.
Prądy strumieniowe są zazwyczaj ciągłe w dużym obszarze długości geograficznych ale istnieją też przypadki prądów nieciągłych. Rozkład prądów strumieniowych ma zazwyczaj wiele meandrów (zafalowań), które propagują się na wschód, z mniejszymi prędkościami niż sama prędkość wiatru w przepływie. Każde zafalowanie wewnątrz prądu strumieniowego jest falą Rossby’ego (fala planetarna). Fale Rossby’ego są związane ze zmianami siły Coriolisa z szerokością geograficzną. Krótkie fale wewnątrz fali Rossby’ego mają długość od 1000 do 4000 kilometrów. Fale te poruszają wzdłuż grzbietów i bruzd (dolin) fal Rossby’ego.
Zastosowanie.
Lokalizacja prądów strumieniowych ma zasadnicze znaczenie dla linii lotniczych. Wykorzystanie takiego prądu przy locie na wschód skraca jego czas, podczas gdy natrafienie na niego przy locie na zachód wydłuża czas i powoduje zwiększone zużycie paliwa. Dla przykładu przelot z zachodniego na wschodnie wybrzeże Stanów Zjednoczonych może być skrócony o 30 minut, jeżeli samolot wykorzysta prąd strumieniowy. Na trasach międzykontynentalnych różnica jest jeszcze większa, więc często szybciej i taniej jest wybrać dłuższą trasę (np. transatlantycką nad Grenlandią), by lecieć wzdłuż prądu strumieniowego, w porównaniu do trasy po kole wielkim między dwoma punktami.

</doc>
<doc id="177702" url="https://pl.wikipedia.org/wiki?curid=177702" title="Światowa Organizacja Syjonistyczna">
Światowa Organizacja Syjonistyczna

Światowa Organizacja Syjonistyczna (ang. "The World Zionist Organization", WZO) – żydowska organizacja, która skupia i koordynuje działalność wszystkich organizacji syjonistycznych na świecie.
Historia.
Została założona 3 września 1897 roku na I Światowym Kongresie Syjonistycznym w Bazylei (Szwajcaria). Jej pierwotną nazwą była: Organizacja Syjonistyczna. Głównymi założycielami byli: Theodor Herzl i Max Nordau. Jej celem była organizacja i udzielanie wsparcia żydowskiej akcji osiedleńczej w Palestynie. Podczas I Kongresu Syjonistycznego uchwalono "„Program Bazylejski”" – obiecano narodowi żydowskiemu utworzenie ojczyzny w Palestynie. Dokonano wyboru flagi i hymnu państwowego przyszłego państwa Izrael. Poczyniono także starania, które miały na celu przekonać mocarstwa europejskie, by poparły ideę stworzenia państwa żydowskiego w Palestynie, która wówczas znajdowała się pod panowaniem tureckim.
W latach 1902–1914 Organizacja Syjonistyczna utworzyła 29 nowych osad żydowskich w Palestynie.
W 1905 roku po okresie silnych napięć i dyskusji w środowiskach syjonistów na świecie, V Kongres Syjonistyczny ostatecznie ustalił, że „Ziemią Obiecaną” dla narodu żydowskiego będzie Palestyna.
11 lipca 1920 roku w Londynie powstała Międzynarodowa Organizacja Syjonistyczna Kobiet (ang. "Women’s International Zionist Organization"), która skupiała się na edukacji kobiet i dzieci, oraz na aktywnej pomocy dla imigrantów żydowskich w Palestynie.
Od 1929 roku jej organem wykonawczym jest Agencja Żydowska. Najwyższym organem Organizacji Syjonistycznej jest Kongres, zbierający się z reguły co 4 lata. Wyłania on Radę Generalną, przewodniczącego i egzekutywę.
16-25 sierpnia 1939 roku odbył się w Genewie XXI Kongres Syjonistyczny. Manifestacyjnie odrzucono na nim postanowienia trzeciej „białej księgi”, w której Wielka Brytania zamykała drogę ucieczki do Palestyny przed nazistami dla europejskich Żydów.
11 maja 1942 roku w obliczu coraz lepiej znanych faktów dotyczących Holocaustu, przedstawiciele Organizacji Syjonistycznej spotkali się z amerykańskimi i brytyjskimi przywódcami politycznymi. Do spotkania doszło w Nowym Jorku (USA), w hotelu Baltimore. Żądano otwarcia Palestyny dla żydowskiej imigracji. Rozmowy z Brytyjczykami były obiecujące, gdyż rozważano projekt podziału Palestyny.
Pierwszy Kongres Syjonistyczny po zakończeniu II wojny światowej odbył się 9 grudnia 1946 roku w Bazylei. Kongres zaakceptował plan utworzenia państwa żydowskiego w Palestynie. Jednocześnie odrzucono brytyjskie propozycje, które zakładały stworzenie wspólnego żydowsko-arabskiego państwa w Palestynie.
29 listopada 1947 roku Zgromadzenie Ogólne Organizacji Narodów Zjednoczonych przyjęło rezolucję nr. 181. Była to decyzja w sprawie podziału Palestyny na dwa państwa: żydowskie i arabskie. Państwo żydowskie miało liczyć 14 257 km kw. powierzchni i 935 tys. mieszkańców. Państwo arabskie zaś 11 664 km kw. powierzchni oraz 814 tys. mieszkańców. Państwo żydowskie miało składać się z trzech kawałków, o trudnych do obrony granicach. Poza jego granicami miała być także stolica judaizmu i symbol tradycji żydowskiej – Jerozolima.
Po tej uchwale wszystkie organizacje syjonistyczne ogłosiły akcję zwaną „Fundusz Pomocy Walczącej Palestynie” ("Gijus"). Zbierano środki finansowe oraz werbowano ochotników, którzy mieli wesprzeć budowę nowo tworzonego państwa Izrael.
Gdy 14 maja 1948 powstało niepodległe państwo Izrael, większość jego administracji już funkcjonowała na miejscu. Działająca od lat Organizacja Syjonistyczna stworzyła podstawy państwa żydowskiego.
W styczniu 1960 Organizacja Syjonistyczna zmieniła swoją nazwę na Światowa Organizacja Syjonistyczna. Centrala znajduje się w Jerozolimie.
Członkowie i delegaci.
Członkostwo jest otwarte dla wszystkich Żydów. Prawo głosowania dla delegatów na Kongresy jest zabezpieczone przez zakup szekla. W każdym Kongresie biorą udział delegacje z całego świata, z różnych kręgów politycznych i religijnych tradycji.
Współpraca.
W 1899 roku Theodor Herzl utworzył w Wielkiej Brytanii żydowski bank Żydowski Trust Kolonialny (ang. "Jewish Colonial Trust"). Było to finansowe ramię Organizacji Syjonistycznej. Bank gromadził środki finansowe od Żydów na całym świecie, które były przekazywane na wsparcie żydowskiej kolonizacji w Palestynie.
W 1901 roku na II Kongresie Syjonistycznym w Bazylei utworzono Żydowski Fundusz Narodowy (hebr. "Keren Kajemet LeIsrael"), który gromadził środki finansowe na zakup ziemi oraz zalesianie Palestyny.
W 1920 Keren ha-Jesod sfinansował osadnictwo żydowskie w Palestynie poprzez takie przedsięwzięcia jak np. Palestine Electric Company, Palestine Potash Company i Anglo-Palestine Bank.

</doc>
<doc id="177705" url="https://pl.wikipedia.org/wiki?curid=177705" title="Karabin Johnson M1941">
Karabin Johnson M1941

M1941 (Type R) – karabin samopowtarzalny skonstruowany przez Melvina Johnsona.
Historia konstrukcji.
W USA w latach dwudziestych prowadzono prace nad karabinem samopowtarzalnym. Jednak przez wiele lat pomimo przetestowania wielu prototypów (w latach 1920–1934 przebadano ponad 100 konstrukcji) nie przynosiły one rezultatów.
Jedną z osób zainteresowanych konkursem był Melvin Johnson. W 1934 roku próbował on zainteresować armię swoim projektem karabinu samopowtarzalnego z zamkiem półswobodnym, ale jego projekt został odrzucony. W następnych latach Johnson kontynuował prace. Efektem był opatentowany w 1936 roku karabin działający na zasadzie krótkiego odrzutu lufy, z zamkiem ryglowanym przez obrót. Nowością było wyposażenie zamka w wieniec dziewięciu niewielkich rygli. Dzięki temu rozwiązaniu przy ryglowaniu zamek obracał się tylko o 18 stopni. Karabin był zasilany z wymiennego magazynka pudełkowego (karabiny Johnsona zasilane z magazynka dołączanego od dołu określane są jako Type V("Vertical Feed")).
W następnych latach, w wolnych chwilach (Melvin Johnson z zawodu był prawnikiem) korzystając z maszyn udostępnionych przez zakłady Marlin Firearms w New Haven konstruktor zbudował pierwszy prototyp swojego karabinu. Tymczasem w 1936 roku United States Army podjęła decyzję o wprowadzeniu do uzbrojenia karabinu M1 Garand. Decyzja ta spotkała się ze sporymi protestami. Szczególnie głośno protestowali United States Marine Corps (o stosunku marines do karabinu Garanda może świadczyć nadana mu przez nich nieoficjalna nazwa "Mickey Mouse Army Rifle"). Dlatego Johnson nie tracił nadziei na zainteresowanie swoim karabinem armii.
W 1937 roku Johnson po rozmowach z potencjalnymi inwestorami zdecydował się porzucić praktykę prawniczą. W styczniu 1938 roku założył własną firmę Johnson Automatics Inc. W następnych miesiącach wyprodukowała ona cztery prototypy karabinu Type V mające służyć do prób i demonstracji potencjalnym klientom. W sierpniu tego roku jeden z egzemplarzy został poddany próbom w ośrodku badawczym Aberdeen Proving Ground. Z karabinu oddano 3000 strzałów w tempie 25 strz./min (bez przerw na czyszczenie i chłodzenie). Karabin przeszedł próbę choć po jej zakończeniu okazało się, że w trakcie strzelania pękł wyciąg (pomimo tej awarii karabin nadal strzelał). W efekcie Johnson przekonstruował wyciąg (wzmocnił jego konstrukcję).
Testujący karabin wojskowi zasugerowali konstruktorowi jeszcze jedna zmianę. Uważali oni że wymienny magazynek w karabinie piechoty jest zbędny, jako lepszy uznając magazynek stały, z możliwością jego doładowywania w trakcie strzelania (M1 Garand miał magazynek stały, ładowany przy pomocy ładowników, bez możliwości ładowania pojedynczymi nabojami).
Uwzględniając te uwagi Johnson przygotował w styczniu 1939 roku prototyp karabinu Type R ("Rotary Feed"). Karabin był wyposażony w wewnętrzny magazynek bębnowy, z dodatkowym bocznym włazem nabojowym służącym do ładowania magazynka. W następnych miesiącach wyprodukowano serię czternastu karabinów (siedem Type V i siedem Type R). Nowe karabiny wykonano w zakładach Taft-Peirce Manufacturing Company w Woonsocket (wcześniej Johnson korzystał z gościnności Marlina). W grudniu były one badane w Aberdeen ale karabiny odrzucono (uznano, że są za długie, zbyt ciężkie i zacinają się przy strzelaniu z założonym bagnetem). Zniechęcony Johnson uznał się za pokonanego i zakończył prace nad karabinem (postanowił skoncentrować swoje wysiłki na innej swojej konstrukcji rkmie M1941).
W 1940 roku pojawił się pierwszy kupiec. Armia Holenderskich Indii Wschodnich zamówiła 10 200 karabinów Type R i 2000 erkaemów. W następnych miesiącach zamówienie powiększono do 70 000 karabinów i 2400 erkaemów. Skala zamówienia była tak duża że Johnson kolejny raz musiał zmienić producenta swoich karabinów. Tym razem zdecydował się na zakłady Universal Winding Co. w Cranston.
W listopadzie 1940 roku piechota morska rozpoczęła ponowne testy karabinów samopowtarzalnych. Ponieważ firma Johnsona właśnie przenosiła się z Woonsocket do Cranston nie był on w stanie wysłać na próby nowych karabinów. Uznając że nie ma nic do stracenia wysłał prototypy zbudowane w 1939 roku (mające za sobą często kilka tysięcy wystrzelonych naboi).
Na miejscu okazało się, że marines zamierzają przeprowadzić pełną próbę żywotności (12 000 strzałów na karabin w symulowanych warunkach bojowych). W testach ręcznie wykonane, mocno sfatygowane prototypy karabinów Johnsona pokonały seryjne karabiny M1 Garanda.
Jednocześnie trwało uruchamianie produkcji w Cranston. W listopadzie pierwsze holenderskie karabiny były gotowe. Do japońskiej inwazji dostarczono Holendrom 4024 karabinów. Po upadku Indii Wschodnich Johnson został z ok. 20 000 karabinów Type R których nikt nie chciał. Co prawda część przejęła Piechota Morska ale większość przeleżała wojnę w skrzyniach (w 1943 roku 1000 karabinów przebudowano na kaliber 7,57 mm i sprzedano chilijskiej kawalerii).
Po wojnie karabiny M1941 zostały wycofane z uzbrojenia. Próbowano je zwrócić Holendrom ale ci woleli fabrycznie nowe karabiny M1. Johnsonowi pozostały części pozwalające zmontować 40 000 karabinów ale z braku kupców produkcji nie kontynuowano.
Opis konstrukcji.
Karabin M1941 był indywidualną bronią samopowtarzalną. Zasada działania oparta o wykorzystanie krótkiego odrzutu lufy. Zamek ryglowany przez obrót. Mechanizm spustowy tylko do ognia pojedynczego. Zasilanie ze stałego magazynka bębnowego o pojemności 10 naboi. Przyrządy celownicze składały się z muszki (z osłonami bocznymi) i krzywkowego celownika przeziernikowego.

</doc>
<doc id="177708" url="https://pl.wikipedia.org/wiki?curid=177708" title="Akta Grodzkie i Ziemskie (wydawnictwo źródłowe)">
Akta Grodzkie i Ziemskie (wydawnictwo źródłowe)

Akta Grodzkie i Ziemskie (AGZ) – wydawnictwo źródłowe w XXV tomach, wydawane w latach 1868–1935 we Lwowie. Opublikowane akta pochodzą z czasów I Rzeczypospolitej z zasobu Archiwum tzw. Bernardyńskiego we Lwowie (Archiwum Krajowego Aktów Grodzkich i Ziemskich we Lwowie).
Tom I Aktów Grodzkich i Ziemskich został wydany przez Lucjana Tatomira, tom II i następne od 1870 r. przez Ksawerego Liske, a tom XVI i następne od 1894 przez Antoniego Prochaskę. Wszystkie tomy zostały wydane z fundacji hr. A. Stadnickiego. 
Wydawnictwo Akt Grodzkich i Ziemskich objęło głównie: 
Większość z nich jest niekompletna. 

</doc>
<doc id="177709" url="https://pl.wikipedia.org/wiki?curid=177709" title="Ha-Szomer">
Ha-Szomer

Ha-Szomer (hebr. השומר; „Strażnik”) – żydowska organizacja samoobrony, powstała w 1909 roku we wsi Sedżera (obecnie Ilanijja, Dolna Galilea) w Palestynie.
W jej skład najczęściej wchodzili żydowscy emigranci z ziem należących ówcześnie do Rosji. Założycielami byli: Jicchak Ben Cewi, Israel Giladi, Israel Shochat i Alexander Zaïd. 
W 1920 roku została wcielona do Hagany.
Nazwę "Ha-Szomer" nosiła także grupa skautów żydowskich, która w 1916 roku utworzyła Ha-Szomer Ha-Cair (hebr. השומר הצעיר, „Młody Strażnik”).

</doc>
<doc id="177711" url="https://pl.wikipedia.org/wiki?curid=177711" title="Franciszek Nowak (rzeźbiarz)">
Franciszek Nowak (rzeźbiarz)

Franciszek Nowak (ur. 1810 w Raszewach, zm. 1894 w Smolicach) – rzeźbiarz ludowy tworzący w okolicach Gostynia, Krotoszyna i Rawicza.
Mieszkał w Raszewach i w Smolicach, koło Krotoszyna. Współczesny Pawłowi Brylińskiemu, działał od połowy XIX wieku, prawdopodobnie do 1878 roku (datowania ostatniego dzieła). Z zawodu cieśla. Był wędrownym świątkarzem. Chodził od wsi do wsi, ubrany w fałdzistą wołoszkę, z opadającymi na barki długimi włosami. Stworzył wiele dzieł ludowych, rzeźbił i płaskorzeźbił między innymi słupy dębowe (Kuklinów), krzyże (Nepomucenów, Dubin). Do roku 1939 zachowało się około 30 jego prac, w czasie II wojny światowej znaczna część uległa zniszczeniu na skutek planowych akcji okupantów niemieckich.

</doc>
<doc id="177714" url="https://pl.wikipedia.org/wiki?curid=177714" title="Sądowa Wisznia">
Sądowa Wisznia

Sądowa Wisznia (ukr. Судова Вишня) – miasto w rejonie mościskim w obwodzie lwowskim na Ukrainie, na Płaskowyżu Tarnogrodzkim. Leży nad rzeką Wisznią (prawy dopływ Sanu).
W latach 1340–1772 województwo ruskie, ziemia przemyska, powiat przemyski. Była miastem starostwa przemyskiego w drugiej połowie XVI wieku. W latach 1918–1939 województwo lwowskie, powiat mościski.
Historia.
Pierwsze wzmianki pochodzą z 1230. Przed 1368 rokiem miasto królewskie otrzymało lokację na prawie magdeburskim, razem ze zgodą królewską na wykup wojtowstwa przez Piotra Kmitę. Pierwsza część nazwy miasta Wisznia pochodzi od nazwy etnicznej oznaczającej, że zostało ono zbudowane na wzniesieniu. Druga część oficjalnej nazwy Sądowa, została dodana do Wiszni ok. 1545, kiedy to w mieście zaczęły odbywać się sejmiki generalne województwa ruskiego I RP. W ciągu kolejnych wieków miasto uzyskało nowe przywileje, a m.in. w latach 1537, 1545, 1576, 1578, 1639, 1553, 1765 w Sądowej Wiszni odbywały się wspomniane Generalne Sejmiki Województwa Ruskiego (Ziemi Lwowskiej, Przemyskiej, Sanockiej oraz Żydaczowskiej).
Z końcem XVIII stulecia Ewaryst Andrzej, hr. Kuropatnicki notował w swym "Opisaniu królestw Galicyi i Lodomeryi": "Wisznia. Niegdyś tu bywały generała ruskiego województwa sejmiki (...). Rozległe przedmieścia, kościół farny w mieście, na górze nad miastem piękny kościół i klasztor z ogrodem XX. Reformatów zdobią go, a fabryka naczyń glinianych wsławia".
Właścicielami Sądowej Wiszni w XIX w. byli p. Henrieta hrabianka Komorowska oraz Antonina z hrabiów Komorowskich hrabina Bakowska. Od początku XX w. – Jan Mars herbu Noga, a po nim – Krzysztof Mars Noga. Ostatnim burmistrzem Sądowej Wiszni był w 1939 Włodzimierz Paygert.
Po pierwszym rozbiorze Polski (1772) wcielone do monarchii Habsburgów, następnie Cesarstwo Austrii. Pozostawało w jego składzie na terytorium kraju koronnego Galicji do upadku Austro-Węgier (1918).
Od 1 listopada 1918 do maja 1919 pod administracją Zachodnioukraińskiej Republiki Ludowej, od maja 1919 do 15 marca 1923 pod tymczasową administracją Polski, zatwierdzoną przez paryską konferencję pokojową 26 czerwca 1919. Suwerenność Polski nad terytorium Galicji Wschodniej Rada Ambasadorów uznała 15 marca 1923.
Od 15 marca 1923 do 16 sierpnia 1945 miasto w województwie lwowskim w II Rzeczypospolitej. Po agresji ZSRR na Polskę 17 września 1939 pod okupacją Armii Czerwonej, anektowane przez ZSRR.
Po agresji Niemiec na Polskę w nocy z 15 na 16 września 1939 pod miastem stoczono bitwę, w której jednostki Frontu Południowego, dowodzone przez generała Kazimierza Sosnkowskiego rozbiły niemiecki elitarny pułk zmotoryzowany SS-Standarte Germania.
Po ataku III Rzeszy na ZSRR w miejscowym areszcie NKWD zamordowało około 70 więźniów. Od czerwca 1941 roku do lipca 1944 roku miasto znajdowało się pod niemiecką okupacją, wcielone do Generalnego Gubernatorstwa w składzie Dystryktu Galicja. Od lipca 1944 do 16 sierpnia 1945 ponownie okupowane przez Armię Czerwoną.
Po konferencji jałtańskiej (4–11 lutego 1945), wyłoniony w konsekwencji jej ustaleń Tymczasowy Rząd Jedności Narodowej podpisał 16 sierpnia 1945 umowę z ZSRR, uznając nieco zmodyfikowaną linię Curzona za wschodnią granicę Polski, w oparciu o porozumienie o granicy zawarte pomiędzy PKWN i rządem ZSRR 27 lipca 1944. W konsekwencji umowy wschodnią część województwa lwowskiego (w tym Sądową Wisznię) włączono do Ukraińskiej Socjalistycznej Republiki Radzieckiej w składzie ZSRR, w której pozostawała do 1991.
W 1989 roku liczyło 6611 mieszkańców.
Od 1991 na terytorium niepodległej Ukrainy.
Miasto ma dwie cerkwie i kościół katolicki, z polskim proboszczem. Około trzystu mieszkańców należących do miejscowej Polonii posiada Kartę Polaka. W Sądowej Wiszni działa oddział Towarzystwa Kultury Polskiej Ziemi Lwowskiej.
Pobliskie miejscowości.
Przez miasto prowadzi droga M11, która po stronie polskiej łączy się z drogą krajową 28 w Medyce.

</doc>
<doc id="177718" url="https://pl.wikipedia.org/wiki?curid=177718" title="Tyberiada">
Tyberiada

Tyberiada (, ; , "Ṭabariyyah"; ) – miasto położone w Dystrykcie Północnym w Izraelu. Według danych z 2010 Tyberiada miała 41 300 mieszkańców.
Tyberiada jest lokalnym ośrodkiem usługowo-przemysłowym, a także węzłem komunikacyjnym, w którym zbiegają się dwie drogi krajowe. Miasto stanowi centrum administracyjne regionu. Jest to znane uzdrowisko i ośrodek turystyczny położony na zachodnim brzegu Jeziora Tyberiadzkiego, w Dolnej Galilei. Jest to najniżej położone miasto w Izraelu.
Tyberiada jest jednym z czterech świętych miast judaizmu – obok Jerozolimy, Safedu i Hebronu.
Położenie.
Tyberiada (przy współrzędnych ) leży w środkowej części Dystryktu Północnego.
Miasto położone jest we wschodniej części Dolnej Galilei na północy Izraela. Leży na północy depresji Rowu Jordanu, na wysokości 200 metrów p.p.m. na zachodnim brzegu Jeziora Tyberiadzkiego, i jest oddalone około 42 kilometry od Morza Śródziemnego.
Powierzchnia miasta wynosi 10,671 km². Rozciągłość zabudowań miejskich w kierunku południkowym wynosi ok. 3,4 km, a w kierunku równoleżnikowym ok. 3,3 km.
W otoczeniu miasta znajduje się miasteczko Migdal, kibuce Lawi i Ginnosar, moszawy Ha-Zore’im, Micpa, Kefar Chittim i Arbel, oraz wsie komunalne Porijja Newe Owed i Giwat Awni.
Środowisko naturalne.
W tej okolicy brzegi Jeziora Tyberiadzkiego są bardzo strome i miasto rozciąga się na zboczach wzgórza Tel Ma’on (250 metrów n.p.m.). Pierwotnie wzgórze wznosiło się nad historyczną Tyberiadą, jednak współczesne nowe dzielnice mieszkaniowe zajmują zbocza i wierzchołek Tel Ma’on. Różnica wysokości pomiędzy najniżej i najwyżej położoną częścią miasta wynosi prawie 500 metrów. Miasto jest zbudowane na trzech poziomach. Na najniższym poziomie, na samym brzegu jeziora znajduje się najstarsza część Tyberiady, obecnie wykorzystywana w celach turystycznych i handlowych. Drugi poziom znajduje się na wysokości około 100 metrów p.p.m., i jest on zajmowany przez starsze mieszkaniowe dzielnice miasta. Trzeci pod względem wysokości poziom wznosi się na szczyt wzgórza, na którym wybudowano najmłodsze współczesne osiedla mieszkaniowe.
Geologia.
Położenie Tyberiady w Rowie Jordanu, który jest najbardziej na północ wysuniętą częścią Rowu Abisyńskiego należącego do Wielkich Rowów Afrykańskich sprawia, że miasto i okolica jest obszarem o dużej aktywności sejsmicznej. Miasto było wielokrotnie niszczone przez trzęsienia ziemi – w latach 30, 33, 115, 306, 363, 419, 447, 631, 1033, 1182, 1202, 1546, 1759, 1837, 1927 i 1943. Trzęsienia ziemi są wynikiem rozładowywania naprężeń nagromadzonych w skorupie ziemskiej, w wyniku przejściowego zablokowania ruchu płyty arabskiej i płyty afrykańskiej poruszających się wzdłuż linii uskoku Rowu Jordanu. W wyniku takich ruchów powstał cały rów, a jedno z większych zagłębień wypełniło Jezioro Tyberiadzkie. O dużej aktywności sejsmicznej i wulkanicznej świadczą również tutejsze źródła termalne.
Gleba.
Okoliczne grunty zbudowane są w większości ze skał bazaltowych i magmowych pochodzenia wulkanicznego.
Wody.
Największym zbiornikiem wodnym w okolicy Tyberiady jest Jezioro Tyberiadzkie, nazywane "Jeziorem Genezaret" albo "Jeziorem Galilejskim", czasami "Morzem Galilejskim". We współczesnym języku hebrajskim jest znane pod swoją biblijną nazwą: "Morze Kinneret" (hebr. ים כנרת, "Jam Kinneret"). Jezioro ma obwód około 53 km, długość 21 km i szerokość 13 km. Całkowita powierzchnia jeziora wynosi 166 km², maksymalna głębokość 43 m. Jest to najniżej położone jezioro słodkowodne na Ziemi (209 m p.p.m.). Jezioro Tyberiadzkie jest zasilane przez rzekę Jordan.
Przyroda.
Wody Jeziora Tyberiadzkiego cechują się dużym bogactwem gatunkowym ryb. Na skalę handlową odławia się tutaj sardynki i tilapia, które są lepiej znane pod nazwą "ryby św. Piotra". Na brzegach wśród szuwarów trzciny pospolitej i lasecznicy trzcinowatej żyją licznie: mewy, perkozy, pelikany i inne gatunki ptactwa. O czystości wody najlepiej świadczy obfitość występowania żółwi, raków rzecznych i innych skorupiaków. Spośród makrofitów zanurzonych największą rolę odgrywa wywłócznik kłosowy i jezierza morska. Okoliczne zbocza przez połowę roku są nagie i przypominają step, jednak wiosną rozkwitają podzwrotnikową roślinnością. Jedynie na południe od Tyberiady znajduje się las, nazwany Lasem Szwajcarskim. Na okolicznych łąkach rozkwitają oleandry. W okolicy znajdują się liczne plantacje bananów, awokado i innych owoców.
Klimat.
Tyberiada ma klimat śródziemnomorski, który charakteryzuje się gorącymi i wilgotnymi latami oraz chłodnymi i deszczowymi zimami. Wiosna rozpoczyna się w marcu, a w drugiej połowie maja rozpoczyna się lato. Średnia temperatura latem wynosi 36 °C, a zimą 18 °C (średnia z lat 1988-2000). Suma rocznych opadów atmosferycznych wynosi 450 mm. Opady bywają tak intensywne, że czasami są przyczyną lokalnych powodzi. Niskie położenie i otoczenie wysokich wzgórz powodują, że okolica charakteryzuje się nagłymi i gwałtownymi burzami. Opady śniegu są rzadkością w Tyberiadzie.
Demografia.
Zgodnie z danymi Izraelskiego Centrum Danych Statystycznych w 2008 w mieście żyło 39,8 tys. mieszkańców, z czego 91,3% Żydzi.
Populacja miasta pod względem wieku (dane z 2006):
Historia.
Tyberiada została założona w latach 17-22 przez króla Heroda Antypasa, który uczynił z niej stolicę swojego królestwa w Galilei. Większość jego mieszkańców stanowili Żydzi. Nazwa miasta Tiberias została nadana na cześć cesarza Tyberiusza. Istnieje legenda, że Tyberiada powstała na miejscu starej żydowskiej osady Rakat. Dyskusja nad pochodzeniem Tyberiady od miasta Rakkat znajduje się w Talmudzie. O Tyberiadzie wspomina także żydowski historyk Józef Flawiusz.
W okresie panowania rzymskiego miasto było nazywane Tyberiada (gr. Τιβεριάδα, "Tiveriáda"). Nowy Testament wspomina o mieście jako o Tyberiadzie położonej nad Jeziorem Tyberiadzkim, nad którym swoją działalność koncentrował Jezus Chrystus. W owym czasie miasto znajdowało się pod silnymi wpływami hellenistycznymi i wielu religijnych Żydów odmawiało zamieszkania w nim. Herod Antypas osiedlił w mieście wielu obcokrajowców i wybudował na wzgórzu swój pałac. Prestiż Tyberiady był tak wielki, że Morze Kinneret zaczęto nazywać Jeziorem Tyberiadzkim. Po śmierci Agryppy I w 44 kontrolę nad miastem przejął rzymski prokurator. W 61 Herod Agryppa II wcielił miasto do swojego królestwa. Podczas wojny żydowsko-rzymskiej 66-73 Tyberiadę zajęły wojska żydowskie, które zburzyły pałac Heroda. W trakcie działań wojennych Rzymianie zrównali większość żydowskich miast z ziemią. Dzięki umiejętnej polityce Józefa Flawiusza, Tyberiada została oszczędzona, i po wojnie przyjęła licznych żydowskich uchodźców. Gdy po 135 wypędzono Żydów z Jerozolimy, Tyberiada i sąsiednie miasto Seforis stały się głównymi ośrodkami życia żydowskiego. W Tyberiadzie osiedlił się rabin Jochanan bar Nafcha, a w 150 przeniósł się tutaj Sanhedryn (najwyższa żydowska instytucja religijna i sądownicza). Na potrzeby rosnącej populacji żydowskiej w mieście powstało trzynaście synagog. Około 200 rabin Juda ha-Nasi przeprowadził ostateczną redakcję Miszny, a masoreci ustalili tekst Talmudu Jerozolimskiego.
W 614 w Tyberiadzie doszło do żydowskiego powstania przeciwko cesarzowi Herakliuszowi, które pomogło Persom w ich wojnie z Bizantyjczykami (602–628). Wymordowano wówczas w Tyberiadzie wielu chrześcijan, a kościoły zburzono. W nagrodę Persowie pozwolili 70 żydowskim rodzinom z Tyberiady przenieść się do Jerozolimy i rozpocząć odbudowę żydowskiej społeczności w mieście. Gdy w 628 Bizantyńczycy zajęli Tyberiadę, doszło do rzezi Żydów.
W 636 Tyberiadę zajęła arabska armia kalifa Umar ibn al-Chattab, jednego z twórców potęgi imperium arabsko-muzułmańskiego. Kalifowie z dynastii Ummajjadów wybudowali na północ od Tyberiady jeden ze swoich licznych pałaców (znajdował się on na nadbrzeżu przy Khirbet al-Minja). W 749 duże prace budowlane objęły całe miasto. Od początku VIII wieku do końca X wieku Tyberiada rozkwitała jako ośrodek żydowskiego życia duchowego. Żydowscy uczeni usystematyzowali tutaj pisownię hebrajskiego języka (działała tu jedna z trzech grup masoretów) oraz stworzyli liczne dzieła, które na długie lata wyznaczyły tory rozwoju judaizmu. Jednym z członków tutejszej wspólnoty był rabin Aaron ben Mosze ben Aszer, który pracował nad doskonaleniem tradycji ustnej (zwanej Tiberian Hebrew) i Kodeksem z Aleppo. Arabski podróżnik i geograf Al-Muqaddasi odwiedził w 985 Tyberiadę i opisał ją jako:
W 1033 Tyberiadę zniszczyło trzęsienie ziemi. Miasto zostało jednak szybko odbudowane.
Podczas I wyprawy krzyżowej w 1099 Tyberiadę zdobyli Frankowie. Miasto weszło w skład Królestwa Jerozolimskiego i zostało stolicą Księstwa Galilei (z czasem region zaczęto nazywać Księstwem Tyberiady). Opuszczono wówczas pierwotne miejsce położenia miasta i przesunięto je na północ, w miejsce obecnej lokalizacji. Krzyżowcy wybudowali liczne nowe budowle, między innymi Kościół Św. Piotra, który był wielokrotnie przebudowywany i przetrwał do współczesnych czasów. W 1187 Saladyn wysłał swojego syna Al-Afdal ibn Salah ad-dina do hrabiego Trypolisu Rajmunda III z żądaniem bezpiecznego przepuszczenia wojsk przez Galileę. Rajmund III wyraził zgodę na przemarsz 20-tysięcznej armii Saladyna przez swoje ziemie, pod warunkiem że Saraceni przejdą przez nie w nocy. Jego pozwolenie zlekceważył mistrz templariuszy – Gérard de Ridefort, który rzucił się na 20 tysięcy Saracenów z 20 templariuszami i 10 szpitalnikami w bitwie u źródeł Cresson. Następnie Saladyn podszedł pod Tyberiadę i po sześciu dniach oblężenia zdobył miasto. 4 lipca 1187 pokonał wojska krzyżowców w bitwie pod Hittin, w pobliżu Tyberiady. Na początku XII wieku społeczność żydowska w Tyberiadzie liczyła około pięćdziesięciu rodzin. Mówiło się, że można tam było znaleźć najlepsze hebrajskie manuskrypty. Gdy w 1204 w Egipcie zmarł czołowy żydowski uczony filozof i lekarz tego okresu, rabin Mojżesz Majmonides, jego ciało przewieziono i pochowano w Tyberiadzie. Miejsce jego pochówku jest ważnym celem wielu żydowskich pielgrzymek.
W 1516 Tyberiada wraz z całą Palestyną przeszła pod panowanie Imperium Osmańskiego. Sułtan Sulejman Wspaniały zachęcał Żydów żyjących w jego państwie do osiedlania się w Palestynie. W 1558 pochodząca z Portugalii marrana Doña Gracia otrzymała długoterminową dzierżawę regionu Tyberiady, w zamian za zapewnienie znacznego zwiększenia rocznych wpływów z podatków. Z pomocą sułtana odbudowała ona miasto i umożliwiła żydowskich uchodźcom (Sefardyjczycy) osiedlenie się tutaj. Jej celem było utworzenie z Tyberiady nowego centrum żydowskiej nauki i handlu. Zapoczątkowało to okres rozkwitu miasta. W 1561 dzierżawę Tyberiady przejął bratanek Doñi Gracii, Józef Nasi. Za zgodą sułtana, razem z Józefem ben Adruth odbudował on mury miejskie i podłożył podwaliny pod hodowlę jedwabnika morwowego i produkcję jedwabiu. Plany przewidywały rozwój wymiany handlowej z Państwem Kościelnym, zostały jednak udaremnione przez wojnę Imperium Osmańskiego z Republiką Wenecką.
W 1624 sułtan uczynił Fachr ad-Din II Panem Arabistanu, który rozciągał się od Aleppo w Syrii aż po granice Egiptu. Ten druzyjski władca uczynił z Tyberiady swoją stolicę. W 1660 Druzowie zniszczyli Tyberiadę, zmuszając w ten sposób żydowską społeczność do opuszczenia miasta (większość Żydów przeniosła się do pobliskiego Safedu). W 1720 beduiński władca Daher el-Omar odbudował Tyberiadę i jej fortyfikacje. Podpisał on także porozumienie z okolicznymi plemionami beduińskimi, chroniąc miasto przed napaściami i grabieżą. Około 1727 w północnej części miasta wybudowano fort oraz wzmocniono stare mury. W okresie tym nastąpiła odbudowa społeczności żydowskiej w Tyberiadzie. Wybudowana wówczas synagoga przetrwała do czasów współczesnych. Daher el-Omar sprzeciwił się władzy Porty Osmańskiej, w wyniku czego w 1742 wojska Sulejmana Paszy usiłowały bezskutecznie zdobyć Tyberiadę. Oblężenie było powtórzone w następnym roku, zostało jednak przerwane przez śmierć Sulejmana. Pokój całemu regionowi przyniósł dopiero w 1775 pasza Jezzar Pasza. W XVIII i XIX wieku w Tyberiadzie osiedliło się wielu rabinów, którzy uczynili z miasta centrum żydowskiej nauki. Gdy w 1837 trzęsienie ziemi zniszczyło miasto, zginęło w nim ponad 600 osób (w tym blisko 500 Żydów). W 1842 w mieście żyło około 4 tys. mieszkańców, z czego jedną trzecią stanowili Żydzi, a pozostali byli w większości Turkami. Tylko kilkoro było chrześcijanami. Amerykańska wyprawa, która odwiedziła miasto w latach 1847-1848 opisała liczne ruiny po ostatnim trzęsieniu ziemi z 1837. Świadczy to o powolnej odbudowie miasta i zastoju gospodarczym. Pomimo to, pod koniec XIX wieku w rejonie Tyberiady rozpoczęło się osadnictwo żydowskie w Palestynie. Tworzeniu pierwszych osad rolniczych towarzyszył rozwój gospodarczy całej okolicy. Dzięki temu Tyberiada stała się prawdziwym miastem szkół, hoteli i banków, w którym mieścił się szpital i stacja telegrafu. Jednak duże odległości sprawiały wciąż, że miasto było odizolowane, a słabe gleby spowolniały rozwój upraw rolniczych, przez co tutejsza ludność była biedna. W 1908 władze tureckie zniosły zakaz budowania domów poza murami miejskimi. Pierwszy dom powstały na zewnątrz należał do włoskiego zakonu Urszulanek (1908). Następnie w 1911 Żydowskie Stowarzyszenie Kolonizacji Palestyny ("PICA" – ang. "Palestine Jewish Colonization Association") wybudowało na zboczu wzgórza trzy farmy rolnicze.
W dniu 25 września 1918 do Tyberiady wkroczyły wojska brytyjskie. Miasto wraz z całą Palestyną przeszło pod panowanie Brytyjczyków, którzy w 1920 utworzyli Mandat Palestyny. Początkowo stosunki żydowsko-arabskie w mieście układały się dobrze, poza stosunkowo drobnymi incydentami podczas arabskich zamieszek w 1920 i 1929. W 1925 utworzono nową żydowską dzielnicę mieszkaniową Kirjat Szmuel, nazwaną na cześć Wysokiego Komisarza Mandatu Palestyny, Herberta Samuela. Dzielnica znajdowała się przy drodze prowadzącej do miasta od strony Nazaretu, i w ciągu kilku kolejnych lat większość nowych żydowskich imigrantów osiedlała się właśnie tutaj. W 1928 stanowisko burmistrza Tyberiady objął Żyd, Zaki Elhadef. Był on pierwszym żydowskim burmistrzem w Mandacie Palestyny. Elhadef pracował na rzecz rozwoju miasta – wybrukowano wówczas wiele ulic, podłączono prąd elektryczny i poprawiono kanalizację. Jego szeroka działalność publiczna spowodowała, że został zaakceptowany zarówno przez żydowską, jak i arabską część mieszkańców. Podczas arabskich zamieszek, Zaki Elhadef negocjował rozejm z przywódcami Arabów w Tyberiadzie. Współczesny krajobraz Tyberiady ukształtowała wielka powódź z 11 listopada 1934. Duża skala zniszczeń została spowodowana niekontrolowanym wyrębem lasów na okolicznych wzgórzach, któremu towarzyszyła budowa nowych domów i wąskich kamiennych uliczek. Duże opady deszczu wywołały wówczas gwałtowną lawinę błota i kamieni, które zalały ulice i budynki. Zginęło 35 osób. Miasto odbudowano na stokach zmienionego przez lawinę wzgórza, na którym brytyjskie władze mandatowe nakazały zasadzenie lasu w celu związania gleby i zapobiegania powtórzenia się podobnej klęski żywiołowej w przyszłości. Wybudowano także nowy falochron, który znajdował się kilka metrów dalej od pierwotnej linii brzegowej Jeziora Tyberiadzkiego.
Podczas arabskiej rewolty w Palestynie 1936–1939, w dniu 2 października 1938 doszło w Tyberiadzie do pogromu ludności żydowskiej. W czasie pogromu grupa około 70 uzbrojonych Arabów weszła do dzielnicy Kirjat Szmuel i podpalała żydowskie domy oraz synagogi. W zajściach zginęło 19 Żydów, w tym 11 dzieci. Po tej masakrze żydowska organizacja paramilitarna Irgun chciała przeprowadzić akcję odwetową, jednak Hagana nie wyraziła na to zgody. Krótko potem, w dniu 27 października Arabowie zamordowali żydowskiego burmistrza Tyberiady, Zaki Elhadefa. Hagana wysłała wówczas do miasta oddział swoich żołnierzy, dowodzonych przez Josefa Avidara.
Przyjęta 29 listopada 1947 Rezolucja Zgromadzenia Ogólnego ONZ nr 181 przyznała Tyberiadę państwu żydowskiemu. Plan podziału Palestyny został odrzucony przez Arabów, co doprowadziło do wybuchu wojny domowej w Mandacie Palestyny. Walki o Tyberiadę rozpoczęły się w lutym 1948, od sporadycznych incydentów ostrzelania się nawzajem Żydów i Arabów. Rezultatem tego było skupienie się obu społeczności w odrębnych częściach miasta. Arabowie zajmowali Stare Miasto oraz osiedle Al Jib Ban na północy. Natomiast Żydzi zajmowali dzielnicę Kirjat Szmuel i niewielką żydowską enklawę wewnątrz Starego Miasta. W marcu lokalni liderzy zawarli porozumienie o wstrzymania ognia, było jednak jasne, że sprawa przynależności miasta musi zostać rozstrzygnięta. Lokalny Komitet Narodowy odrzucił ofertę Arabskiej Armii Wyzwoleńczej by przejąć obronę miasta. Bitwa o Tyberiadę rozpoczęła się 8 kwietnia 1948. Pierwszego dnia starć zginęło 5 Żydów, a 12 zostało rannych. Następnego dnia arabskie milicje usiłowały wedrzeć się do żydowskiej dzielnicy, zostały jednak powstrzymane. Dzielnica Kirjat Szmuel była przy tym pod ciągłym arabskim ostrzałem, a brytyjska policja mandatowa nie interweniowała. Dowództwo żydowskiej organizacji paramilitarnej Hagana podjęło wówczas decyzję o zajęciu kilku sąsiednich arabskich wiosek, aby w ten sposób wzmocnić swoją pozycję w otoczeniu miasta. Gdy w dniach 12-13 kwietnia do Tyberiady napłynęli palestyńscy uchodźcy uciekający ze zniszczonych wiosek, osłabiło to morale Arabów. Przywódcy arabskiej społeczności zwrócili się wówczas do Brytyjczyków o ochronę ewakuacji kobiet i dzieci z Tyberiady. Przewieziono ich samochodami ciężarowymi i autobusami do Nazaretu lub Transjordanii. W dniach 16-17 kwietnia siły jednego batalionu Brygady Golani przeprowadziły serię ataków na Stare Miasto, wywołując panikę wśród Arabów. Kiedy Brytyjczycy oświadczyli, że w najbliższych dniach opuszczają miasto i nie mogą gwarantować Arabom bezpieczeństwa, uzgodniono warunki ewakuacji, którą przeprowadzono 18 kwietnia. Ogółem Brytyjczycy ochraniali ewakuację około 6000 arabskich mieszkańców Tyberiady (47,5% populacji). Następnego dnia siły Hagany zajęły miasto. W dniu 28 kwietnia na dziedzińcu fortu brytyjskiej policji (Fort Tegart) odbyła się uroczystość opuszczenia flagi brytyjskiej i wciągnięcia na maszt flagi izraelskiej. Próby grabieży opuszczonych arabskich domów były ścigane przez żydowskich policjantów, którzy zabili i ranili kilku szabrowników. Na samym początku I wojny izraelsko-arabskiej w 1948 Tyberiada stała się celem natarcia wojsk arabskich. Wzdłuż południowych brzegów Jeziora Tyberiadzkiego nacierali Syryjczycy, którzy zostali powstrzymani podczas bitew o Dolinę Kinaret (15-21 maja). Natomiast Arabska Armia Wyzwoleńcza nacierała od zachodu (bitwy o Ilanijję). W rezultacie tych walk Izraelczycy umocnili swoją obecność w Tyberiadzie i przejęli kontrolę nad całą Galileą.
W miesiąc po zdobyciu miasta rozpoczęło się niszczenie arabskich domów na Starym Mieście. Czyniono to z różnych powodów: problemów sanitarnych, budowlanych i obaw, że Arabowie mogą powrócić do miasta. Wyburzenia trwały do pierwszych miesięcy 1949 i zostały powstrzymane dopiero przez wizytę premiera Dawida Ben Guriona. Według oficjalnych szacunków zniszczono 477 z 696 domów, chociaż ówczesny minister policji Bechor Szalom Szitrit podaje, że zniszczono 624 z 699 domów. Ocalały jedynie obiekty kultu religijnego, fort policji i pozostałości murów miejskich. Cały opustoszały obszar został tak pozostawiony aż do wojny sześciodniowej w 1967. Nowo napływający imigranci osiedlali się w nowo budowanych osiedlach, które powstawały na zboczach i szczycie tutejszego wzgórza. Po 1967 rozpoczęto na dużą skalę odbudowę miasta. Wybudowano wówczas promenadę, park miejski, centrum handlowe, hotele i restauracje. Starannie odnowiono budynki kultu religijnego, w tym kilka kościołów oraz starożytne synagogi.
Nazwa.
Nazwa miasta Tiberias została nadana w I wieku na cześć cesarza Tyberiusza.
Symbole.
W 1957 władze miejskie ogłosiły konkurs na godło Tyberiady. Konkurs wygrał projekt Gideona Keich. Godło miasta przedstawia wody Jeziora Tyberiadzkiego, gorące źródła położone przy mieście, stare mury miejskie oraz nową zabudowę miejską z zielenią. Oficjalna flaga jest biała z niebieskim godłem i nazwą miasta w języku hebrajskim.
Polityka.
Od 2003 burmistrzem miasta jest Zohar Oved.
Współpraca międzynarodowa.
Tyberiada posiada jedenaście miast partnerskich: Córdoba w Argentynie, Montpellier we Francji (1983), Wormacja w Niemczech (1986), Tudela w Hiszpanii, Saint Paul i Allentown w Stanach Zjednoczonych (1996), Milwaukee w USA (2000), Great Neck Plaza w USA (2002), Saint-Raphaël we Francji (2007), Wuxi w Chinach (2008), Tulsa w USA (2008), oraz Saint Paul w USA.
Architektura.
Zabytki.
Wykopaliska archeologiczne pozwoliły odsłonić łaźnię bizantyjską, ulicę z kolumnadą oraz bazylikę rzymską. Badania G. Forstera w 1973 i 1974 skupiły się na zachodniej bramie miejskiej oraz budynkach mieszkalnych w jej pobliżu. Bramy rzymskiej strzegły dwie potężne, okrągłe wieże; przypomina ona rzymską bramę w Samarii.
Z chrześcijańskich budowli znajduje się tutaj kościół św. Piotra, wzniesiony w XII wieku przez krzyżowców. Budowla ma kształt odwróconej łodzi. Na dziedzińcu pod murem stoi kamienny pomnik w kształcie ołtarza z herbami polskich miast (Warszawa, Kraków, Poznań, Gdańsk, Lwów i Wilno), wybudowany pod koniec II wojny światowej ze składek polskich uchodźców. Sanktuarium opiekują się franciszkanie z Kustodii Ziemi Świętej. Zakonnicy prowadzą również parafię katolicką.
Szczególną rolę odgrywają w Tyberiadzie grobowce wybitnych żydowskich uczonych – rabinów: Me’ira Ba’al Hanesa, Akiwy, Mosze Ben Majmona (Majmonidesa), Ben Zakkaja, Eliezera Wielkiego, Rawa Ammi i Rawa Assii oraz Izajasza Horowitza. Dwa miejscowe meczety stoją od dawna zamknięte i oczekują na renowację.
Edukacja.
W mieście znajduje się 19 szkół podstawowych, 4 gimnazja i 17 szkół średnich, w tym 6 jesziw, dwie szkoły zawodowe, szkoła hotelarska oraz szkoła "Branco Weiss" specjalizująca się w absorpcji uczniów, którzy porzucili swoje wcześniejsze szkoły. Do szkół uczęszcza ogółem 8,4 tys. uczniów. Średnia uczniów w klasie wynosi 24.
Otwarty Uniwersytet Izraela prowadzi w mieście swój ośrodek akademicki.
Turystyka.
Władze miejskie przykładają dużą uwagę do wyglądu miasta. Dzięki dużemu zaangażowaniu, Tyberiada w 2008 po raz drugi z rzędu otrzymała pięć gwiazd w konkursie „"Beautiful City – Beautiful Israel"”, organizowanym przez rząd. Tyberiada jest najpopularniejszą miejscowością wypoczynkową w północnej części Izraela.
Główną atrakcją Tyberiady jest Park Narodowy Chammat Tewerja, położony przy południowym wjeździe do miasta, tuż przy gorących źródłach. W tym miejscu z ziemi wybija siedemnaście gorących źródeł. Już w starożytności odkryto ich lecznicze oraz wzmacniające właściwości. Naturalne termalne źródła koją schorzenia reumatyczne i mięśniowe. Ze źródeł wydobywają się wody bogate w związki siarki, chlorowodorku i soli wapiennych, które mają świetne działanie lecznicze w schorzeniach takich, jak reumatyzm i artretyzm, a także zaburzenia układu nerwowego i rozrodczego. Wybudowano tutaj piękne i godne odwiedzenia łaźnie. Lista dostępnych zabiegów jest bardzo bogata, ale zarazem bardzo droga. Znajduje się jednak bardzo wielu chętnych, którzy spędzają długie godziny na leczniczych seansach w zasiarczonej wodzie.
Baza noclegowa.
W 2011 w mieście były 32 hotele (w tym osiem na najwyższym poziomie), oferujące 4145 pokoi. W 2010 hotele przyjęły 1 728 500 gości, z czego 771 700 stanowili turyści zagraniczni i 956 800 Izraelczycy. Hotele Tyberiady uzyskały w ten sposób wykorzystanie pokoi noclegowych na poziomie 62,2% (w porównaniu w Ejlacie 69,7% i Jerozolimie 65,5%).
Sport.
W Tyberiadzie corocznie organizowany jest maraton, w którym biorą udział biegacze z całego świata. Trasa maratonu jest wytyczona wzdłuż wybrzeża Jeziora Tyberiadzkiego do kibucu En Gew. Początek i koniec biegu ulokowany jest na ulicach Tyberiady.
Gospodarka.
Zgodnie z danymi "Izraelskiego Centrum Danych Statystycznych" średnie wynagrodzenie pracowników w Tyberiadzie w 2007 wynosiło 4647 NIS (średnia krajowa 6743 NIS).
Najważniejszym działem lokalnej gospodarki jest turystyka.

</doc>
<doc id="177719" url="https://pl.wikipedia.org/wiki?curid=177719" title="Safed">
Safed

Safed (, "Cefat"; , "Safad") – miasto położone w Dystrykcie Północnym w Izraelu.
Safed jest najwyżej położonym miastem w Izraelu – leży na wysokości około 850 m n.p.m. w Górnej Galilei. Ze względu na położenie w górach, są tutaj ciepłe lata i mroźne zimy, podczas których występują opady śniegu. Piękne otoczenie gór i sosnowych lasów spowodowały, że Safed stał się ulubionym miejscem wypoczynku letniego Izraelczyków i turystów zagranicznych. Od XVII wieku miasto jest uznawane za jedno z czterech świętych miast judaizmu (obok Jerozolimy, Tyberiady i Hebronu). Jest to także centrum żydowskiego mistycyzmu koncentrującego się wokół kabały.
Położenie.
Safed położony jest na wysokości około 850 m n.p.m. w północno-wschodniej części Górnej Galilei, na północy Izraela. Jest to najwyżej położone miasto w Izraelu. W odległości 9 km na południowy wschód od miasta leży Jezioro Tyberiadzkie, a w odległości 8 km na północnym zachodzie przebiega granica z Libanem. W otoczeniu Safedu położone są miejscowości: Chacor ha-Gelilit, Rosz Pina i Maghar, kibuce Ammi’ad, Chukok, Kaddarim i Ajjelet ha-Szachar, moszawy Elifelet, Almagor, Kachal, Amirim, Kefar Szammaj, Meron, Dalton, Alma, Diszon i Sede Eli’ezer, wsie komunalne Amukka, Bar Jochaj i Or ha-Ganuz oraz arabska wieś Kaddita.
Safed jest położony w Poddystrykcie Safed, w Dystrykcie Północnym Izraela.
Środowisko naturalne.
Miasto leży na południowych zboczach góry Har Kena’an (936 m n.p.m.). Po stronie zachodniej przebiega głębokie wadi strumienia Ammud, za którym wznosi się masyw góry Meron (1208 m n.p.m.). Teren po wschodniej stronie miasta stromo opada do depresji Rowu Jordanu.
Klimat.
Safed ma klimat śródziemnomorski, który charakteryzuje się gorącymi i suchymi latami oraz zimnymi i deszczowymi zimami. Średnia temperatura latem wynosi 24 °C, a zimą 5 °C (średnia z lat 1988–2000). Suma rocznych opadów atmosferycznych wynosi 682 mm. Zimą zdarzają się opady śniegu.
Wody.
W kierunku zachodnim do wadi strumienia Amud spływają mniejsze strumienie No’azim, Sechwi, Birigja i Paschur. W kierunku południowym spływają strumienie Achbara, Razim i Ecbonit. Wszystkie one zasilają strumień Amud i spływają do jeziora Tyberiadzkiego. W kierunku wschodnim spływa strumień Far’am, który zasila strumień Rosz Pina wpadający do rzeki Jordan.
Przyroda.
Obszar położony na północ, zachód i południe od miasta został w latach 50. XX wieku zalesiony. Kompleksy leśne "Bar’am", "Ein Zeitim" i "Birijja" zajmują powierzchnię ponad 2000 ha i są najdłuższym w Izraelu pasem leśnym. Lasy te są pieczołowicie chronione i pielęgnowane.
Historia.
Safed nie jest wspomniany w Biblii. Według relacji Józefa Flawiusza, podczas wojny żydowsko-rzymskiej (66–73) wybudowano tutaj fortyfikacje. Wojna została jednak przegrana przez Żydów. W późniejszym okresie w Safedzie miały się osiedlić rodziny kapłańskie ("Jakim" i "Paszur"), jak również liczni tannaici i amoraici, spisujący jerozolimski Talmud oraz Misznę. W latach 1102–1142 krzyżowcy przeprowadzili koncentrację okolicznej ludności w Safedzie. Podniosło to znaczenie miasta, które stało się ważnym ośrodkiem handlowym i centrum administracyjnym całej prowincji. Zamek Safed był strategicznie ważną twierdzą krzyżowców, która kontrolowała obszar pomiędzy jeziorem Tyberiadzkim a Akką. Z rozwoju miasta skorzystali także Żydzi. W 1216 roku zamieszkał tutaj żydowski poeta i rabin Jehuda Alharizi. Odbywały się tutaj spotkania "Jesziwat Ziemi Izraela", na których było obecnych wielu rabinów. W 1188 roku Safed został zdobyty przez muzułmańską armię sułtana Saladyna. W 1240 roku król Nawarry Tybald IV zorganizował własną wyprawę krzyżową, podczas której odzyskał większość Galilei. Odbudowano wówczas zniszczony zamek Safed. W dniu 25 lipca 1266 roku sułtan Bajbars zdobył Safed i wymordował załogę templariuszy oraz mieszkających w mieście Żydów.
Po wydaniu w 1492 roku edyktu z Alhambry Żydzi zostali zmuszeni do opuszczenia Hiszpanii, Portugalii i Sycylii. Większość z nich znalazło schronienie w obrębie Imperium Osmańskiego. W międzyczasie sułtan Selim I Groźny przyłączył w 1517 roku do swego imperium Palestynę, Syrię i Egipt. W przeciwieństwie do Arabów, Turcy osmańscy tolerowali Żydów, którzy cieszyli się w ich imperium bardziej uprzywilejowaną pozycją niż chrześcijanie. Z tego powodu, gdy do Palestyny dotarła fałszywa pogłoska o pokonaniu sułtana Selima I przez Mameluków w Egipcie, doszło do pogromu Żydów w Safedzie. W kolejnych latach, dzięki wsparciu władz osmańskich, Safed został odbudowany i stał się najważniejszym miastem żydowskim. XVI wiek przeszedł do historii jako „złoty wiek” miasta. Rozwojowi gospodarczemu miasta sprzyjało korzystne położenie przy szlakach handlowych oraz mocne powiązania kulturalne z gminami żydowskimi w Damaszku, Aleppo i innych miastach. Wszystko to powodowało, że wielu imigrantów żydowskich z Hiszpanii przyjeżdżało tutaj, tworząc niepowtarzalną kosmopolityczną atmosferę. Imigranci z Hiszpanii przywieźli do Safedu umiejętności produkcji tkanin wełnianych, a następnie nawiązali kontakty handlowe z innymi hiszpańskimi Żydami osiadłymi w miastach basenu Morza Śródziemnego. Równie ważny był wymiar życia religijnego Safedu. Bliskość grobu słynnego rabina Szymona bar Jochaja (na górze Meron) powodowała, że ściągali tu żydowscy mistycy koncentrujący się wokół kabały i księgi Zohar. Wiek XVI to okres rozkwitu mistyki żydowskiej w Safedzie. Mieszkali tutaj rabini Józef Karo, Izaak Luria, Mojżesz Kordowero, Chaim Vital, Salomon Alkabec, Mojżesz Alszech i Jakub Berab. W 1577 roku Eliezer Aszkenazi i jego syn Izaak z Pragi założyli w mieście pierwszą na Bliskim Wschodzie drukarnię. W XVII wieku nastąpił stopniowy upadek gospodarczy i liczebnościowy społeczności żydowskich w Safedzie. W 1628 roku osłabione miasto napadli i ograbili Druzowie, a w pięć lat później Turcy. Około 1640 roku tutejsza społeczność żydowska poszukując sposobu ratowania się przed upadkiem utworzyła koncepcję świętych miast judaizmu. Początkowo były to Jerozolima, Hebron i Safed (w 1740 r. dołączyła do nich Tyberiada). Żydowskie społeczności istniejące w tych miastach zorganizowały stowarzyszenie na rzecz zbierania funduszy w diasporze. Wcześniej fundusze takie były zbierane przez różne stowarzyszenia, teraz ustalono, że z Ziemi Izraela będą wysyłani specjalni emisariusze (z każdej z tych miejscowości jeden wysłannik). W 1660 roku Druzowie z Libanu najechali na Safed. Doszło wówczas do zniszczenia Safedu i pogromu jego mieszkańców. Plaga szarańczy, głód i epidemia dżumy zdziesiątkowały w 1742 roku mieszkańców. Epidemia szczególnie mocno dotknęła Safed w 1747 roku. Trzęsienie ziemi na Bliskim Wschodzie (1759) zniszczyło miasto, powodując śmierć 200 osób. Lekkie ożywienie było odczuwalne w mieście w II połowie XVIII wieku, kiedy to do Safedu dotarła grupa około 300 pochodzących z Imperium Rosyjskiego zwolenników chasydyzmu (w latach 1776 i 1781). Gdy w 1799 roku Napoleon Bonaparte po niepowodzeniu w oblężeniu Akki rozpoczął wycofywanie się z Palestyny, zamieszanie w rejonie wykorzystali Arabowie, którzy wszczęli zamieszki w Safedzie. Dzielnica żydowska została zniszczona, a wielu Żydów dotkliwie pobitych. W latach 1809–1810 do miasta dotarła grupa żydowskich imigrantów z Litwy, na czele których stał rabin Eliasz ben Salomon Zalman. Wzmocniło to tutejszą społeczność żydowską, umożliwiając odbudowę gospodarczą. Jeden z imigrantów, Izrael Beck założył pierwszą hebrajską drukarnię w Palestynie. W latach 1812–1814 kolejna epidemia dżumy zdziesiątkowała Safed (zmarło około 80% żydowskich mieszkańców miasta). Podczas niepokojów chłopskich w 1834 roku doszło do pogromu Żydów w Safedzie. Trzęsienie ziemi w Galilei (1837) miało szczególnie katastrofalne skutki dla społeczności żydowskiej Safedu. Niemal całkowicie zniszczona została północna żydowska część miasta. Południowa muzułmańska część Safedu poniosła znacznie mniejsze straty. Na wiosnę 1838 roku napięte stosunki społeczne doprowadziły do wybuchu powstania druzyjskiego. W jego trakcie Druzowie wtargnęli do Safedu dopuszczając się pogromu Żydów. Dopiero w 1840 roku władze osmańskie zdołały przywrócić porządek w Galilei i przywróciły spokój w Safedzie. W II połowie XIX wieku tutejsza społeczność żydowska została wzmocniona nowymi imigrantami z Persji, Maroka i Algierii. Znany żydowski filantrop sir Moses Montefiore siedmiokrotnie odwiedził miasto, finansując odbudowę wielu zniszczonych zabytków (jednak kolejne trzęsienia ziemi zniszczyły te budynki).
Podczas I wojny światowej wojska brytyjskie wkroczyły do Palestyny i 25 września 1918 roku zajęły Safed. 1 lipca 1920 roku Liga Narodów oficjalnie przyznała Wielkiej Brytanii zwierzchnictwo mandatowe nad Palestyną. W utworzonym w ten sposób Brytyjskim Mandacie Palestyny miało powstać w przyszłości państwo żydowskie. Safed został stolicą Poddystryktu Safed, i służył jako siedziba władz administracyjnych oraz centrum kulturalne i gospodarcze całej okolicy. Napływ coraz większej liczby żydowskich imigrantów powodował wzrost napięć etnicznych pomiędzy Żydami i Arabami. Z tego powodu wybuchły zamieszki w Palestynie (1929) – w pogromie w Safedzie zginęło 18 żydowskich mieszkańców, a 80 zostało rannych. Podczas arabskiego powstania w Palestynie (1936–1939) Brytyjczycy wybudowali tutaj dwa policyjne forty Tegart. Po zakończeniu II wojny światowej w Palestynie nasiliły się walki pomiędzy Żydami a Arabami. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała obszar miasta Safed państwu żydowskiemu. Arabowie odrzucili rezolucję, doprowadzając do wybuchu wojny domowej w Mandacie Palestyny. Pierwszy poważny arabski atak na dzielnicę żydowską nastąpił 2 stycznia 1948 roku. Atak nie powiódł się i Arabowie wycofali się ponosząc duże straty. W lutym 1948 roku siły Arabskiej Armii Wyzwoleńczej sparaliżowały żydowską komunikację w Galilei, odcinając Żydów w Safedzie od dostaw żywności. Sytuację obrońców dodatkowo pogorszyli Brytyjczycy, którzy 16 kwietnia 1948 roku ewakuowali swoje wojska z miasta, przekazując Arabom dwa forty Tegart. Dzielnica żydowska w Safedzie znalazła się w ten sposób w stanie oblężenia. Jeszcze tego samego dnia siły arabskie przeprowadziły szturm. Zdając sobie sprawę z trudności położenia, żydowska Hagana rozpoczęła w dniu 6 maja 1948 roku operację „Jiftach”, której celem było zdobycie Safedu. Równocześnie Arabska Armia Wyzwoleńcza planowała na 10 maja rozpoczęcie generalnego szturmu na żydowską dzielnicę. Już 6 maja Arabowie rozlokowali baterie swojej artylerii i rozpoczęli ostrzał żydowskich pozycji w mieście. Siły obrońców wzmocniono wtedy kompanią szturmową Palmach. Walki o miasto należały do jednych z najbardziej dramatycznych wydarzeń całej wojny. W dniu 10 maja Safed znalazł się w rękach żydowskich, a wszyscy arabscy mieszkańcy zbiegli w kierunku Libanu. Proklamacja niepodległości Izraela 14 maja 1948 roku otworzyła nowy rozdział w historii Safedu. Miasto systematycznie się rozrastało i w 1953 roku liczyło już około 7 tys. mieszkańców. W latach 90. XX wieku Safed przyjął duże ilości imigrantów z krajów byłego ZSRR i Etiopii. Podczas II wojny libańskiej w lipcu 2006 roku na miasto spadły liczne rakiety Grad wystrzelone przez organizację terrorystyczną Hezbollah z terytorium południowego Libanu. W wyniku ostrzału zginęła 1 osoba, a ranne zostały co najmniej 44 osoby.
Nazwa.
Hebrajska nazwa miasta "Cefat" () pochodzi od hebrajskiego słowa "cfe" oznaczającego „obserwować”. Wskazuje to na wysokie położenie miasta w górach, skąd można obserwować całą okolicę. Istnieje także tłumaczenie, że nazwa Cefat jest skrótem od słów "Cicit-Pe’a-Tefilin" i prawdopodobnie ma symboliczne znaczenie blasku pobożności objawiającej się przez przestrzeganie zasad judaizmu, m.in. noszenie cicit i tefilin.
Demografia.
Według danych Izraelskiego Centrum Danych Statystycznych w 2011 roku w Safedzie żyło ponad 32,2 tys. mieszkańców, z czego 92% Żydów i 8% inne narodowości. Wskaźnik wzrostu populacji wyniósł w 2011 roku 5,9%. W roku tym urodziło się 837 dzieci, a zmarło 141 osób (odnotowano 2 zgony niemowląt). Według danych za 2010 rok liczba pracowników wynosiła 9694, a liczba osób pracujących na własny rachunek wynosiła 633. Średnie miesięczne wynagrodzenie w 2010 roku wynosiło 5034 ILS (średnia krajowa 7522 ILS) – zarobki osób pracujących na własny rachunek wynosiły 5794. Zasiłki dla bezrobotnych pobierało 214 osób, w tym 90 mężczyzn (średni wiek: 39. lat). Świadczenia emerytalne oraz renty pobierało 2812 osób, a zapomogi społeczne 2982 osoby (w tym 565 emerytów, 1463 inwalidów, osób niepełnosprawnych w innym znaczeniu 111, oraz 136 pracujących inwalidów).
Symbole.
Herb Safedu został oficjalnie opublikowany w 1958 roku. Z perspektywy przypomina sefardyjski zwój Tory, co przypomina, że miasto od najdawniejszych czasów było wspaniałym centrum studiów nad Torą. Symbole występujące poniżej mają głęboką symbolikę. Gałązka oliwna nawiązuje do historii obszar Safedu, w którym uprawiano gaje oliwne i produkowano wyśmienitą oliwę dostarczaną do Świątyni Jerozolimskiej. Gołąb przelatuje nad falami Jeziora Tyberiadzkiego. Paleta malarska przypomina, że z Safedu pochodziło wielu malarzy i artystów. Powyżej znajdują się góry, które zwracają uwagę na geografię okolicy i pobliską górę Meron. Po jej bokach są owoce granatu, które są symbolem wiary i dobrych uczynków. Symbol granatu jest często wykorzystywany jako ozdoba zwojów Tory. Napis w języku hebrajskim צפת (skrót od "Cicit-Pe’a-Tefilin"). Oficjalna flaga miasta jest w kolorze pomarańczowym z czarnym godłem pośrodku. Czasami stosowane są także flagi w kolorach białym, żółtym, niebieskim i zielonym, z granatowym godłem pośrodku.
Polityka.
Safed jest stolicą administracyjną Poddystryktu Safed. Urząd miejski mieści się przy ulicy Jerozolimy. Obecnym burmistrzem miasta jest Ilan Szochat. Budynek sądu jest położony przy ulicy Rabina Dawida Wemosze.
Współpraca międzynarodowa.
Safed ma zawarte umowy partnerskie z następującymi miastami:
Gospodarka.
Lokalna gospodarka opiera się głównie na handlu, usługach i obsłudze ruchu turystycznego. W południowo-wschodniej części Starego Miasta była położona stara strefa przemysłowa – obecnie znajdują się w niej głównie hurtownie. Nowa strefa przemysłowa powstała na południowo-zachodnich obrzeżach miasta. Jest tutaj fabryka kawy Strauss Group (drugi co do wielkości izraelski producent żywności), fabryka opakowań kawy instant "Elite" oraz zakład produkcyjny firmy Unilever.
Infrastruktura.
Remiza straży pożarnej znajduje się przy ulicy Rabina Dawida Wemosze. Główny urząd pocztowy jest przy ulicy ha-Palmach, jednak jego filia jest w centrum Starego Miasta przy ul. Jerozolimy. W południowej części miasta jest położony szpital Centrum Medyczne Sieff. Przy szpitalu jest lądowisko helikopterów, dzięki czemu z łatwością można przyjmować pacjentów z całej Górnej Galilei i Wzgórz Golan.
Transport.
Wzdłuż południowej i zachodniej granicy miasta przebiega droga ekspresowa nr 89, którą jadąc na północny zachód dojeżdża się do moszawu Meron, lub jadąc na wschód dojeżdża się do skrzyżowania z drogą ekspresową nr 90 i moszawu Elifelet. Przez północną część miasta przebiega z zachodu na wschód droga nr 8900, którą jadąc na północny zachód dojeżdża się do skrzyżowania z drogami nr 89 i nr 886 przy bazie wojskowej "Ejn Zeitim", lub jadąc na wschód dojeżdża się do miejscowości Rosz Pina. Centralny dworzec autobusowy w Safedzie jest położony na północ od Starego Miasta, u zbiegu ulic Jerozolimy i ha-Acma’ut. Co pół godziny kursuje autobus do Hajfy. Autobusy do Tyberiady odjeżdżają co godzinę. Natomiast do Tel Awiwu są trzy bezpośrednie połączenia dziennie, a do Jerozolimy jedno. Można również dojechać do pobliskiej miejscowości Rosz Pina, skąd jest więcej połączeń autobusowych. Głównym środkiem transportu są autobusy linii "Egged".
W 2011 roku w mieście było zarejestrowanych 6400 pojazdów silnikowych, w tym 5130 samochodów osobowych (średnia wieku samochodów prywatnych wynosiła 9. lat). W roku tym doszło do 44 wypadków w Safedzie.
W odległości około 4 km na północny wschód od miasta znajduje się port lotniczy Rosz Pina.
Architektura.
Miasto Safed jest współczesnym, nowoczesnym miastem, które rozciąga się na północny wschód, wschód i południe wokół zabytkowego Starego Miasta. Obszar zabudowany rozciąga się na długości 6 km z północy na południe i 4 km z zachodu na wschód. Miasto składa się w zasadzie z trzech głównych dzielnic: Starego Miasta, Safedu południowego i typowej dzielnicy mieszkaniowej położonej na górze Har Kena’an. Stare Miasto rozciąga się na zboczach idealnie zaokrąglonego wzgórza, na którym w przeszłości wznosiła się twierdza krzyżowców. Obecnie wzgórze zamkowe zostało przekształcone w park miejski "Gan ha-Metsuda". Wokół wzgórza przebiega pętla ulicy Jerozolimy, która pełni funkcję głównej arterii komunikacyjnej Starego Miasta. Tutejsza zabudowa tworzy prawdziwy labirynt stromych schodów i wąskich, krętych uliczek. Po zboczu przebiegają ze wschodu na zachód szerokie schody Ma’alot Olei ha-Gardom – zaczynają się one na ulicy Jerozolimy i prowadzą w dół po zboczu wzgórza. Na północ od schodów rozciąga się dawna dzielnica żydowska z licznymi synagogami. Natomiast po stronie południowej jest położona dawna dzielnica muzułmańska. Schody zostały wybudowane w 1929 roku przez Brytyjczyków, w celu rozdzielenia od siebie zwalczających się społeczności. Przy schodach wybudowano policyjny fort Tegart, na którego ścianach zachowano widoczne ślady po kulach. Wojna z 1948 roku przyniosła ze sobą ucieczkę muzułmanów. Ich miejsce zaczęli zajmować coraz liczniej przybywający do miasta żydowscy imigranci. W 1968 roku u zachodniego podnóża Starego Miasta zaczęto tworzenie osiedla Kirjat Breslev. Zamieszkali w nim chasydzi z dynastii Breslev. Wzrost liczebności mieszkańców miasta zmuszał władze do poszukiwania nowych rozwiązań, aby zaspokoić niedobór mieszkań. Z tego powodu w 1976 roku rozpoczęto budowę Safedu południowego, do którego przylegała stara strefa przemysłowa. W latach 80. XX wieku przystąpiono do budowy osiedli mieszkaniowych na zboczach góry Har Kena’an. Osiedla te systematycznie zajmują coraz niższy poziom stoków, opadając do depresji Rowu Jordanu. Najniżej położonym osiedlem jest Nof Kinneret. W mieście poza parkiem "Gan ha-Metsuda" znajdują się także mniejsze parki i ogrody: "Gan ha-Em", "Gan Eli", "Gan Amos", "Gan Mordechaj Pizam", "Gan Rotszild", "Gan Hair" i "Gan Halawani".
Zabytki.
Dzielnica synagog to dawna dzielnica żydowska Starego Miasta. Jej centralnym punktem jest Plac Obrońców (Kikkar ha-Maginim). W jego pobliżu znajdują się wszystkie główne synagogi (są one opisane w dziale "Religia"). Warto zwrócić uwagę na pozostałości żydowskich domów z XVI wieku. Do ich budowy posłużyły kamienie z murów twierdzy krzyżowców w Safedzie. Obecnie obszar wzgórza zamkowego z pozostałościami ruin zamku przekształcono w park ha-Metsuda. Na wiosnę 2004 roku przeprowadzono rozległe prace konserwatorskie zamku, dostosowując jego teren do zwiedzania przez turystów. Park z ruinami zamku stanowi dużą lokalną atrakcję turystyczną Safedu. Wzgórze dominujące nad zabudową miejską nadaje parkowi cechy Akropolu. Ze wzgórza roztacza się panorama na całą okolicę miasta. Południową część Starego Miasta stanowi dzielnica artystów. Jest do dawna dzielnica muzułmańska, która charakteryzuje się tradycyjną arabską zabudową z wąskimi, krętymi uliczkami. Znajduje się tutaj pochodzący z XVIII wieku Czerwony Meczet. Jest to jedyny zabytek Safedu przypominający o islamskim dziedzictwie miasta. Innymi zabytkowymi budynkami są seraj w Safedzie oraz sąsiedni Dom Bussella.
Bardzo interesującą działalność prowadzi organizacja non-profit "Livnot U’Lehibanot", która od 1980 roku wnosi duży wkład w odbudowę Safedu, a także angażuje się w organizowanie warsztatów i seminariów o tematyce izraelskiej. Program jest nastawiony głównie na dorosłych Żydów żyjących w małym miasteczku, i obejmuje duchowe treści bez promowania konkretnej religijności. Na przestrzeni wielu lat, ponad 24 tys. wolontariuszy uczestniczyło w remontach domów Safedu, odnawiając parki miejskie i remontując szkoły. Szczególnie ważne były prace archeologiczne na Starym Mieście Safedu.
Kultura.
Centrum życia kulturalnego Safedu znajduje się w dzielnicy artystów, która powstała w dawnej dzielnicy muzułmańskiej Starego Miasta. W małych arabskich domkach powstały liczne galerie sztuki, w których można obejrzeć i kupić różne pamiątki tworzone przez lokalnych artystów. Z tutejszych galerii sztuki można wymienić: galerię Dawida Friedmana "Kosmic Kabbalah Art", galerię Abrahama Lowental, galerię Asi Kutz, galerię Roberta Rosenberga, galerię Liki Brlotzovski, "Galerię Iris", galerię Bilhy Koninski, galerię Jacoba Haddad, galerię Leona Azoulaj i wiele innych. W dawnym meczecie urządzono Galerię Miejską, w której organizowane są cykliczne wystawy lokalnych artystów. Co jakiś czas można tu także podziwiać dzieła sprowadzane z zagranicy. Z najbardziej znanych tutejszych artystów można wymienić malarzy Mojżesz Castel, Moï Ver, Szimszon Holzman, rzeźbiarza Mojżesza Ziffer, oraz pisarza Jechoszuę Bar-Josefa. W dzielnicy artystów znajduje się Muzeum Druku Zvi Assaf, które prezentuje sięgającą 1578 roku historię drukarstwa w Safedzie. Wśród eksponatów są rzadkie inkunabuły alfabetu hebrajskiego. Bet ha-Me’iri jest muzeum poświęconym historii Safedu. Opisuje ono długowiekową historię miasta, ze szczególnym podkreśleniem walki tutejszej społeczności żydowskiej o przetrwanie. Natomiast Muzeum Pamięci Żydów Węgierskich opisuje bogatą historię i dziedzictwo kulturowe społeczności żydowskich na Węgrzech. Jest tu także Muzeum Lalek z unikalną kolekcją porcelanowych lalek wykonanych ręcznie ze ścisłym zachowaniem proporcji do ciała ludzkiego (1:4). Wszystkie części lalek są ruchome. Ich ubrania ukazują historię i rozwój odzieży w różnych państwach. Muzeum Frenel-Frenkel jest muzeum sztuki malarstwa Icchaka Frenkela. W mieście odbywa się corocznie Festiwal Klezmerów, na którym występują zespoły z całego świata grające muzykę klezmerską.
Edukacja i nauka.
W Safedzie znajdują się 32 szkoły, w tym 19 szkół podstawowych, 5 średnich i 13 zawodowych na różnym szczeblu nauczania. Można z nich wymienić: "Makif", "Akudat Izrael", "Beirav", "Noam", "Ironi Klali", oraz religijne "Or Menachem" i "ha-Ari". W 2011 roku uczyło się w nich ogółem ponad 6,7 tys. uczniów, w tym ponad 4,1 tys. w szkołach podstawowych. Średnia uczniów w klasie wynosiła 22. W roku szkolnym 2010/11 liczba uczniów, którzy zdali egzamin dojrzałości wynosiła 44,7%. W tym samym roku 28,5% uczniów rozpoczęła studia akademickie. Ze szkół wyższych można wymienić Wydział Medyczny Uniwersytetu Bar-Ilana oraz Akademicki College Safed. Od 1987 roku działa tu także "College Safed". Poza nimi jest tu wyższa szkoła handlowa dla dziewcząt "Beit Ja’akow", szkoła handlowa "Meron" oraz szkoła specjalna.
Turystyka.
Miasto Safed odegrało ważną rolę w historii religii żydowskiej i jej duchowej istoty. W swojej bogatej historii wspinało się na wyżyny rozwoju, jak również w wyniku trzęsień ziemi popadało w ruinę. Współcześnie jest to niewielkie miasto, które po raz kolejny odgrywa coraz większą rolę jako centrum żydowskiego mistycyzmu. Przyjeżdżający do niego turyści mogą zwiedzić liczne synagogi i inne zabytki na Starym Mieście. Niezwykłą turystyczną atrakcją jest dzielnica artystów (czasami nazywana "Kolonią Artystów"). Swoje domy, warsztaty oraz galerie sztuki mają tutaj najbardziej znani izraelscy artyści oraz rzemieślnicy. Odwiedzający Safed turyści mają szansę nie tylko poznać historię, kulturę i duchowość miasta, ale także wejść w kontakt z bogatą międzynarodową sztuką. Jednak największym atutem miasta jest jego wysokie położenie w górach Górnej Galilei, dzięki czemu panuje tutaj umiarkowany klimat. Dodatkowym atutem są piękne widoki na Górną Galileę. To właśnie dlatego Safed jest popularnym kurortem odwiedzanym przez Izraelczyków i zagranicznych turystów. Jednak brak wystarczającej liczby miejsc noclegowych i niewielka ilość atrakcji związanych z tzw. życiem nocnym, powodują, że turyści przyjeżdżają do Safedu najczęściej na jeden dzień. Odrębną grupą turystów są Żydzi przyjeżdżający tutaj w celach religijnych. Po mieście są organizowane wycieczki z przewodnikiem.
Informacja turystyczna.
Biuro informacji turystycznych mieści się w budynku "Wolfson Community Centre" przy skrzyżowaniu ulic Alija Bet i ha-Palmach, na południowy wschód od Starego Miasta. Działalność centrum informacji turystycznych wspiera organizacja "Livnot U’Lehibanot". Są tutaj dostępne mapy, przewodniki, ulotki i informacje o atrakcjach turystycznych miasta oraz okolicy. Dostępny jest krótki film opisujący historię miasta (w języku hebrajskim, angielskim lub francuskim).
Baza noclegowa.
Miasto posiada dość bogatą bazę noclegową. Najbardziej luksusowym hotelem jest "Ruth Rimonim Inn". Został on utworzony w budynku dawnej osmańskiej poczty na południowo-wschodnich obrzeżach dzielnicy artystów na Starym Mieście. Hotel ten posiada własny basen i wiele innych udogodnień. Nowoczesnym i dobrze utrzymanym hotelem jest położony blisko dzielnicy synagogi "Rerenson House". W jego pobliżu jest niepozorny, ale posiadający własny basen "Ron Hotel". W centrum jest położony hotel "Palatine". W północnej części miasta jest luksusowy "Canaan Spa Hotel". W jego pobliżu jest położony niewielki hotelik "Safed Inn" oraz mały, ale ekskluzywny "Villa Galilee Hotel". Z tańszych noclegów można wymienić "Hotel Szoszanna", oraz schroniska "u Lifshitzów" i "Eli’s".
Religia.
Zabytkowe synagogi znajdują się w dzielnicy synagog na Starym Mieście. Jednemu z najsłynniejszych kabalistów, Izaakowi Lurii są poświęcone dwie synagogi: Synagoga Ari Aszkenazi i sefardyjska Synagoga Ari. Natomiast rabinowi Józefowi Karo jest poświęcona synagoga Karo. W synagodze Abuhawa znajduje się najstarszy zwój Tory w mieście, natomiast w synagodze Ba’na można podziwiać najpiękniejsze w mieście drewniane zdobienia wnętrza. Jest to arcydzieło architektury judaistycznej. Na Starym Mieście jest jeszcze synagoga Alszecha oraz kilka innych bożnic i jesziw. Przy ulicy ha-Ari znajduje się najsłynniejsza jesziwa "Safed". Bardzo wyjątkowym miejscem jest starożytny cmentarz w Safedzie. Według tradycji znajduje się tutaj grób proroka Ozeasza, jednak nekropolia zasłynęła jako miejsce pochówku słynnych kabalistów z przełomu XVI i XVII wieku. Każdego roku ponad 700 tys. osób odwiedza cmentarz. Miejsce to stanowi ważne dziedzictwo kulturowe Izraela. Jedynym obiektem przypominającym o islamskim dziedzictwie miasta jest nieczynny zabytkowy "Czerwony Meczet".
Sport i rekreacja.
W mieście znajduje się otwarty basen kąpielowy, stadion piłkarski oraz korty tenisowe. Dodatkowo przy wszystkich szkołach znajdują się sale sportowe z boiskami. Z drużyn sportowych w mieście działa drużyna koszykarska Hapoel Safed, która dwukrotnie grała w Izraelskiej Super Lidze. Jest tu także drużyna piłkarska FC Karmiel Safed.
Wojsko.
W rejonie miasta rozlokowane są liczne bazy wojskowe Sił Obronnych Izraela. W północno-wschodniej części góry Har Kena’an jest położona baza wojskowa "Pacan", która mieści sztab Północnego Dowództwa, batalion łączności Korpusu Inżynieryjnego oraz żandarmerię wojskową. Na sąsiedniej górze Har Birijja znajduje się baza wojskowa "Birijja", w której mieszczą się instalacje łączności Północnego Dowództwa oraz baterie rakietowych systemów ziemia-powietrze MIM-104 Patriot. Bardziej na północy położona jest baza "Nabratein", będąca siedzibą Batalionu Wywiadu Polowego ("Szachaf") oraz rezerwowych jednostek rekonesansu. Natomiast na północnym zachodzie znajduje się baza wojskowa "Ein Zeitim", w której stacjonuje 13 Batalion ("Gideon") Brygady Golani.

</doc>
<doc id="177720" url="https://pl.wikipedia.org/wiki?curid=177720" title="Bełchówka">
Bełchówka

Bełchówka – nieistniejąca wieś w Polsce, w województwie podkarpackim, w powiecie sanockim, w gminie Bukowsko. Mimo to miejscowość jest odnotowana przez GUS w rejestrze TERYT jako miejscowość podstawowa.
Wieś została założona w 2 połowie XV w. Pierwsze zapisy Belchova Vola 1451, Belkowka 1461, Bolchowa Vola 1471, Belchowka 1589. łem. Bochiwka. 
Od 1435 Piotr ze Zboisk, "Petrus de Boyska", "Petrus de Tyrawa", ożeniony z Małgorzatą, 1434 - 1465 chorąży sanocki, był właścicielem Bełchówki i Wolicy, Zboisk, i Bukowska. W latach 1468-1748 miejscowość należała do rzymskokatolickiej parafii w miasteczku Nowotaniec, a następnie w Bukowsku. Grekokatolicy należeli do parafii w Wolicy. Około roku 1539 wieś była w posiadaniu Mikołaja Herburta Odnowskiego. Do 1772 pod zaborami województwo ruskie, ziemia sanocka należy do cyrkułu leskiego a następnie sanockiego w Galicji.
Własność Wełdyczów. W połowie XIX wieku właścicielką posiadłości tabularnej w Bełchówce była Petronela Czukwińska. W 1898 r. Bełchówka; jako obszar dworski zamieszkiwany był przez 15 osób (powierzchnia 3,29 km²), a jako Bełchówka wieś, liczyła 248 osób oraz 39 domów, pow. wsi 2,42 km².
Pod koniec XIX wieku właścicielem majątku Bełchówka byli Julia Wełdycz (1886), Adolf Wełdycz (1890). W 1905 Włodzimierz i Zdzisław Kuzian posiadali we wsi obszar 132 ha. W 1911 właścicielem tabularnym był Stanisław Kuzian.
We wrześniu 1944 podczas operacji dukielsko-preszowskiej we wsi stacjonowała niemiecka 96. Infanterie-Division (XXIV. Panzerkorps) broniąca pozycji przed nacierającym od wschodu radzieckim 67 Korpusem piechoty oraz 167 i 129 Korpusem strzelców (107 Dywizji Piechoty).
Wieś prawie przestała istnieć po II wojnie światowej, kiedy ludność łemkowska została wysiedlona i Bełchówka stała się częścią wsi Bukowsko.
Mieszkańcy.
Nazwiska mieszkańców w XIX wieku: Baran, Biłas, Celep, Cinpa, Klatzmann, Klepczyk, Kliciak, Maczużak, Makara, Mietka (błędny zapis nazwiska, powinno być Metko lub Metka), Nieczysty, Pawlikowski, Wenejczyk, Woroniak, Winiarz,Priadko,Kramarz
Linki zewnętrzne.
 

</doc>
<doc id="177721" url="https://pl.wikipedia.org/wiki?curid=177721" title="Out of Exile">
Out of Exile

Out of Exile – druga płyta zespołu Audioslave wydana w 2005 roku (zob. 2005 w muzyce). 
Nagrania dotarły do 10. miejsca listy OLiS.
Lista utworów.
Teksty do utworów napisał Chris Cornell.

</doc>
<doc id="177723" url="https://pl.wikipedia.org/wiki?curid=177723" title="Czystohorb">
Czystohorb



</doc>
<doc id="177724" url="https://pl.wikipedia.org/wiki?curid=177724" title="Duszatyn">
Duszatyn

Duszatyn – osada w Polsce położona w województwie podkarpackim, w powiecie sanockim, w gminie Komańcza. Leży nad rzeką Osławą.
Wieś prawa wołoskiego w latach 1551-1600, położona w ziemi sanockiej województwa ruskiego. W latach 1975–1998 miejscowość administracyjnie należała do województwa krośnieńskiego.
Historia.
Duszatyn założony w XV w. Była to wieś królewska, lokowaną na prawie wołoskim z przywileju starosty sanockiego Mikołaja Cikowskiego przed 1572. Najazd Jerzego II Rakoczego w 1657 wyludnił wieś całkowicie. W 1686 ponownie zrabowali ją i spalili doszczętnie węgierscy tołhaje. W połowie XIX wieku właścicielem posiadłości tabularnej w Duszatynie był Alfred Lubaczewski. W 1905 Józef Mikołaj Potocki posiadał we wsi obszar leśny 1313 ha, a w 1911 posiadał 671 ha. Ostatnimi jej właścicielami byli Jan i Stanisław Potoccy z Rymanowa, którzy nabyli ją końcem XIX w.
Do 1914 powiat sądowy Sanok, gmina Bukowsko. W 1898 wieś liczyła 179 mieszkańców oraz 25 domów, pow. wsi wynosiła 2,60 km².
Od listopada 1918 do stycznia 1919 Republika Komańczańska. Przebiegają tędy tory nieużywanej już bieszczadzkiej kolejki wąskotorowej. Powstała tu w latach 50 XX w. osada pracowników leśnych.

</doc>
<doc id="177726" url="https://pl.wikipedia.org/wiki?curid=177726" title="Jawornik (powiat sanocki)">
Jawornik (powiat sanocki)

Jawornik (j. łemkowski Явірник) – osada w Polsce położona w województwie podkarpackim, w powiecie sanockim, w gminie Komańcza, obecnie obręb geodezyjny.
Przez wieś przebiega droga wojewódzka nr 892. 
Wieś królewska położona na przełomie XVI i XVII wieku w ziemi sanockiej województwa ruskiego, w drugiej połowie XVII wieku należała do starostwa krośnieńskiego. W latach 1975–1998 miejscowość należała administracyjnie do województwa krośnieńskiego.
Jawornik ("Villa Jawornik" 1546, "Jawornik wyesz, prawem wołoskiem zasadzona" 1565, "na Jaworniku" 1580, "Jawornik" 1665).
Historia.
Wieś była w posiadaniu Mikołaja Herburta Odnowskiego około roku 1539. Od 1340–1772 ziemia sanocka, województwo ruskie, do 1914 powiat sanocki austriacka prowincja Galicja, do 1939 powiat sanocki, województwo lwowskie.
W połowie XIX wieku właścicielami posiadłości tabularnej w Jaworniku Dolnym i Górnym byli Wincenty Morze i jego żona Sabina.
Wśród mieszkańców wsi w XIX w. powszechna była wiara w wampiry, co opisał Oskar Kolberg w pracy „Sanockie- Krośnieńskie”:
"W upiory lud górski wierzy mocno; i tak we wsi Jawornik nad rzeką Osławicą, może nie ma jednego człowieka pochowanego na cmentarzu, który by nie miał wbitego w głowę ćwieka lub uciętej i u nóg położonej głowy. Upiór za życia ma dwa serca (jedno sprawiedliwe – człowiecze, a drugie niesprawiedliwe – diabelskie. Jedno po śmieci ginie, a drugie żyje i jest przyczyną pośmiertnej działalności upiora) i czerwony kark, i kiedy umiera, to jedno tylko serce z nim ginie, a drugie żyje i jest powodem jego wędrówek pośmiertnych. Aby im zapobiec, obwijają szyję dokoła młodym prętem świerzbihuza (głóg, dzika róża, zwana także hecze-pecze). A w serce wbijają gwóźdź z brony (inni twierdzą, że 3 ćwieki żelazne z brony). A głowę uciętą kładą w stopach".
Do 1914 powiat sądowy Sanok, gmina Bukowsko. Parafia łacińska w Bukowsku. W roku 1898 wieś liczyła 485 mieszkańców oraz 70 domów, pow. wsi wynosiła 7,21 km². Częścią wsi była osada dworska Miklaszki, zamieszkana przez Polaków. Cerkiew wybudowano w roku 1843 pw. św. Dymitra, spalona w roku 1946. Od listopada 1918 do stycznia 1919 Republika Komańczańska. Latem 1944 doszło w Jaworniku do walk pomiędzy zgrupowaniem AK "Południe" a oddziałami SS.
Mieszkańcy Jawornika zostali wysiedleni w 1947 podczas Akcji Wisła.
Agroturystyka.
Obecnie we wsi znajduje się jedynie kilka domów przy szosie, na terenie dawnego przysiółka Miklaszki. Natomiast w głębi doliny znajdują się dwa cmentarze i kaplica greckokatolicka wybudowana w latach 80. XX wieku na cerkwisku. Dalej w dolinie działa latem studencka baza namiotowa zorganizowana przez Orkiestrę św. Mikołaja.
Jawornik jest również miejscem spotkań Rainbow Family.

</doc>
<doc id="177728" url="https://pl.wikipedia.org/wiki?curid=177728" title="Kamienne">
Kamienne

Kamienne – nieistniejąca wieś na terenie gminy Bukowsko, w powiecie sanockim, województwie podkarpackim na Pogórzu Bukowskim. Mimo to miejscowość jest odnotowana przez GUS w rejestrze TERYT jako miejscowość podstawowa. W obecnym obrębie geodezyjnym Kamienne znajdują się pola oraz las będący własnością osób prywatnych.
Historia.
W latach 1340–1772 w ziemi sanockiej, województwo ruskie. W latach 1772–1852 cyrkuł leski, następnie sanocki. Od 1867 powiat sanocki, gmina Bukowsko w Galicji.
Wieś lokowana przez Mikołaja Herburta Odnowskiego około 1539. Od 1553, na prawie wołoskim. Wieś położona była wzdłuż wyniesienia ze szczytem 600 m n.p.m., który przecinają liczne strumienie górskie z najważniejszym w tym miejscu potokiem Płonka (już poniżej wsi), przy którym zlokalizowane były dwa młyny wodne. Wieś przecinała górska droga szutrowa prowadząca od rynku w Bukowsku do dworu w Płonnej. Parafia łacińska dla tej wsi znajdowała się w Bukowsku. Osada ta była niegdyś siedzibą kościoła filialnego należącego parafii w Płonnej. Pierwotna świątynia w Kamiennem pw. Najświętszej Marii Dziewicy pochodziła z 1672 i dopiero w 1881 została zastąpiona nowym kościołem.
Lustracja dóbr w dzierżawach będących, sporządzona przez A. de Romainville (1774), podaje że zabudowania dworskie doszczętnie zgorzały, "rano, samym świtaniem" w 1772 grud. 20. Sprawcą podpalenia był mieszkaniec Przybyszowa, pełniący służbę jako stróż nocny.
W połowie XIX wieku właścicielem posiadłości tabularnej w Kamiennem był Aleksander Rylski.
W drugiej połowie XIX wieku właścicielką wsi Kamienne była Leopoldyna Horodyńska. W 1898 Kamienne wieś zajmowała obszar 1,6 km² powierzchni, licząc 162 mieszkańców zamieszkujących 29 domów. W 1900 wieś liczyła 209 mieszkańców, całkowita pow. wsi wynosiła 160 ha oraz 33 domy. W 1905 Józefa Pruszyńska posiadała we wsi obszar 181,6 ha. W 1911 właścicielami tabularnymi byli Józefa I. Jasińska II. Pruszyńska i Władysław Jasiński, posiadający 138 ha. Do 1939 wieś była własnością mieszczan nowotanieckich Wł. Jasińskiego oraz Fr. Silarskiego. Władysław Jasiński zmarł 11 czerwca 1929.
Przed wybuchem wojny wieś liczyła 42 domostwa, zamieszkiwali ją głównie Rusini. W 1939 po sprzedaży wsi jej właścicielami stali się państwo Przyboś, Gołda i Bator. We wrześniu 1944 podczas operacji dukielsko-preszowskiej we wsi stacjonowała niemiecka 96. Infanterie-Division (do r1946 znajdował się tu również dworek, który został spalony następnie przez oddział UPA. W 1946 po wysiedleniu ukraińskich mieszkańców wieś została spalona przez UPA. Z pożaru ocalał tylko jeden budynek i cerkiew. W kolejnym roku cerkiew w Kamiennem została rozebrana z nakazu władzy ludowej, przez księdza z Płonnej. Dzwon cerkiewny został przeniesiony następnie do Szczawnego. Przesiedlenie Rusinów w ramach wymiany ludności oraz spalenie domostw przez UPA zamknęło historię tej wsi. Do pozostałości po wsi należy dziś cerkwisko oraz cmentarzysko, są one położone za górskim strumieniem przecinającym drogę gruntową prowadzącą w stronę cmentarza żydowskiego w Bukowsku.
Mieszkańcy.
Nazwiska mieszkańców w XIX wieku: Ananiewicz, Barycki, Boćko, Chyr, Chrycyszyn, Łuczko, Małyj, Petejko, Romański, Szczerba, Siwy, Tymcio, Bochnak, Haszczycz, Hohocz, Dawidko, Dulin, Zułycz, Zeliźniak, Korczowski, Maliniak, Meryna, Mochnacki, Nosula, Patuzik, Przystasz, Sirka, Stec, Tarasik, Tatuśko, Tkaczyk, Feczko, Jarko,

</doc>
<doc id="177730" url="https://pl.wikipedia.org/wiki?curid=177730" title="Bronisław Dutka">
Bronisław Dutka

Bronisław Dutka (ur. 15 sierpnia 1957 w Pisarzowej) – polski polityk, samorządowiec, poseł na Sejm I, IV, V i VI kadencji.
Życiorys.
Ukończył studia na Wydziale Ogólno-Rolniczym Akademii Rolniczej w Krakowie (na kierunku ekonomika i organizacja rolnictwa), uzyskując tytuł zawodowy magistra inżyniera rolnictwa. Od 1983 do 1989 pracował w Ośrodku Doradztwa Rolniczego w Limanowej. Następnie przez rok pełnił funkcję naczelnika miasta i gminy Limanowa. W latach 1990–1992 był burmistrzem miasta Limanowa, a od 1992 do 2001 wójtem gminy Limanowa. W 1987 został wiceprezesem zarządu wojewódzkiego Zjednoczonego Stronnictwa Ludowego. W 1992 wstąpił do Ochotniczej Straży Pożarnej w Pisarzowej.
W latach 1991–1993 pierwszy raz pełnił funkcję posła na Sejm z listy Polskiego Stronnictwa Ludowego. Nie uzyskiwał mandatu w 1993 i 1997. Ponownie był wybierany w 2001 i 2005. W wyborach parlamentarnych w 2007 po raz czwarty dostał się do Sejmu, otrzymując w okręgu nowosądeckim 8764 głosy. W 2011 nie uzyskał reelekcji. Został następnie powołany na dyrektora Małopolskiego Ośrodka Doradztwa Rolniczego w Karniowicach. W 2014 bez powodzenia kandydował do Parlamentu Europejskiego, a w 2014 i 2018 do rady powiatu limanowskiego. W 2015 ponownie ubiegał się o mandat poselski z ramienia PSL, a w 2019 kandydował do Senatu.
W 2015 został odznaczony Odznaką Honorową za Zasługi dla Samorządu Terytorialnego.

</doc>
<doc id="177732" url="https://pl.wikipedia.org/wiki?curid=177732" title="Płonna (województwo podkarpackie)">
Płonna (województwo podkarpackie)

Płonna (j. łemkowski Полонна) – osada w gminie Bukowsko, powiecie sanockim, województwie podkarpackim. Leży w dolnej części stoku opadającego od masywu Rzepedki łagodnie ku północy, do doliny potoku Płonka. Położona jest przy drodze wojewódzkiej nr 889.
Historia.
Płonna od 1340 do 1772 r. znajdowała się na terenie województwa ruskiego, na ziemi sanockiej. W okresie zaborów (od 1772 do 1852 r.) osada należała do cyrkułu leskiego, następnie sanockiego. W 1867 r. utworzono powiat sanocki, na terenie którego znajdowała się miejscowość. Była wówczas częścią gminy Bukowsko w prowincji Galicja.
Płonna była lokowana na stoku Bukowicy najpierw na prawie niemieckim w roku 1439, a następnie prawie wołoskim. Od 1488 r. posiadała już drewnianą cerkiew, a od 1539 także własność Mikołaja Herburta Odnowskiego. W XVI wieku przejęła dobra Tarnawskich, w XVII wieku Stanisławskich, a następnie Cieszanowskich.
Jak pisze Władysław Łoziński w książce „Prawem i lewem”:
Popularny w okolicy przekaz mówi, że dwadzieścia lat później Płonną dotknął tragiczny w skutkach najazd tatarski. W jego trakcie większość mieszkańców wsi wraz z popem miała ponieść męczeńską śmierć w podpalonej przez Tatarów drewnianej cerkwi.
Od końca XVIII wieku do 1913 r. właścicielami Płonnej byli Truskolascy. W połowie XIX wieku właścicielem posiadłości tabularnej w Płonnej był Stanisław Truskolaski. Na przełomie lat 60./70. właścicielem dóbr tabularnych Płonna był Leonard Truskolaski. Na przełomie XIX/XX wieku właścicielką tabularną dóbr we wsi była Rozalia Truskolaska. W 1905 Helena i Włodzimierz Truskolascy posiadali we wsi obszar 449,6 ha. W 1911 właścicielkami tabularnymi były Helena i Anna Truskolaskie, posiadające 165 ha. W 1913 r. majątek Płonna wraz z dworem zakupił greckokatolicki ksiądz Omelan Konstantynowycz z Sanoka. W 1933 r. przeszedł on w ręce jego syna Włodzimierza – działacza ukraińskiego i adwokata w Bukowsku. Z rodziny pochodził także generał Gustaw Truskolaski.
W 1900 roku wieś liczyła 935 mieszkańców, całkowita powierzchnia wsi wynosiła 1429 ha oraz 164 domy. Do 1914 r. była częścią starostwa powiatowego w Sanoku. Od 1917 do 1939 r. wieś była własnością Konstantynowiczów. Od listopada 1918 do stycznia 1919 r. funkcjonowała w ramach Republiki Komańczańskiej.
We wrześniu 1944 r. podczas operacji dukielsko-preszowskiej we wsi stacjonowała niemiecka 96 Dywizja Piechoty Wehrmachtu (XXIV. Korpus Pancerny) broniąca pozycji przed nacierającym od wschodu radzieckim 67 Korpusem piechoty oraz 167 i 129 Korpusem strzelców (107 Dywizji Piechoty). 15 września wieś została zajęta przez wojska radzieckie.
Wspólnoty wyznaniowe.
Do 1947 r. znajdowała się w niej parafia greckokatolicka pod wezwaniem Najświętszej Marii Dziewicy (od 1823), należała do diecezji przemyskiej, dekanat leski. Obejmowała swoim zasięgiem dwa drewniane kościoły w Wysoczanach i Kożusznem oraz wsie Kamienne i oraz część Woli Piotrowej.
Obecnie wyznawcy Kościoła rzymskokatolickiego należą do parafii w Parafii Podwyższenia Krzyża Świętego w Bukowsku.
Architektura.
W roku 1881 wieś miała 143 domy, tworzące ulicę nad potokiem płynącym spod Rzepedki. W 1939 r. liczba domów wynosiła 174, a zabudowa sięgała na północ aż poza dolinę potoku Horyłka (dziś na mapach: "Goryłka"), w kierunku wsi Kamienne.
W Płonnej zachowały się resztki murów dworu Tarnawskich z XVI lub XVII wieku oraz ślady systemu obronnego – wału i fosy. Dzieła zniszczenia tego obiektu dokonały oddziały UPA w roku 1946. Również po południowej stronie drogi nr 889, nieco dalej na wschód, znajdują się ruiny murowanej cerkwi greckokatolickiej pw. Opieki Najświętszej Marii Panny z 1790 r. (po wysiedleniu miejscowej ludności po 1947 r. świątynię przebudowano na budynek gospodarczy). Obok znajduje się także zachowana do dziś parawanowa dzwonnica również z końca XVIII w., odnowiona została w roku 2009. Po północnej stronie drogi, jeszcze nieco dalej w stronę Szczawnego, znajduje się duży cmentarz greckokatolicki.
Przebiega tędy szlak śladami dobrego wojaka Szwejka.
Cmentarz.
Na terenie wsi znajduje się cmentarz greckokatolicki ulokowany na wzgórzu przy drodze w stronę Wysoczan, na którym pochowani są dawni mieszkańcy tej wsi. Ostatni raz pochówek na tym cmentarzu odbył się w roku 1946.
Ludzie urodzoni w Płonnej.
Stefan Dymiter – cygański skrzypek-wirtuoz, samouk.

</doc>
<doc id="177736" url="https://pl.wikipedia.org/wiki?curid=177736" title="Ustawa o rozdziale Kościoła od państwa we Francji z 1905 roku">
Ustawa o rozdziale Kościoła od państwa we Francji z 1905 roku

Ustawa o rozdziale Kościoła od państwa we Francji () – ustawa uchwalona we Francji 9 grudnia 1905 roku z inicjatywy Aristide’a Brianda, przewidująca rygorystyczny rozdział Kościoła od państwa.
Kontekst historyczny.
1 lipca 1901 roku Parlament francuski uchwalił tzw. ustawę dotyczącą stowarzyszeń, zaproponowaną przez Pierre’a-Marie-René Waldecka-Rousseau. W klimacie panującego antyklerykalizmu, ustawa ta miała na celu m.in. kontrolę zgromadzeń zakonnych, które od tej pory musiały otrzymać pozwolenie na działalność. Systematycznie realizowana, doprowadziła wiosną 1903 roku do rozproszenia 30 tysięcy zakonników siłą oraz do przegłosowania ustawy uzupełniającej, skierowanej głównie przeciwko Braciom Szkół Chrześcijańskich. W związku z tą ustawą, ówczesny premier Émile Combes rozpoczął prace nad nowym aktem prawnym mającym regulować stosunki między państwem a Kościołem. W tym okresie relacje te były określane przez konkordat, podpisany przez Napoleona Bonapartego w 1801 roku. Konkordat ten pozwalał rządowi francuskiemu na nominowanie biskupów, co dawało państwu częściową kontrolę nad funkcjonowaniem Kościoła. Combes obawiał się, że zerwanie konkordatu mogłoby doprowadzić do uniemożliwienia jakiejkolwiek kontroli nad duchowieństwem.
W 1903 powstała komisja parlamentarna na czele z Aristide’em Briandem, kontynuująca rozpoczęte prace nad ustawą. W tym samym okresie pojawiło się coraz więcej krytyki polityki francuskiej ze strony Watykanu. 7 lipca 1904 roku Combes zakazał zgromadzeniom zakonnym działalności pedagogicznej i nauczania w ogóle, przygotowując w ten sposób całkowitą laicyzację systemu edukacji. Ta ustawa ostatecznie prowokuje zerwanie stosunków dyplomatycznych z Watykanem, co sprawiło, że utrzymywanie konkordatu nie miało już sensu.
Te posunięcia rządu III Republiki miały na celu odsunięcie Kościoła od wpływów w państwie, który od czasów II Cesarstwa miał duże znaczenie, zwłaszcza w kwestiach szkolnictwa. Owe działania były efektem antyklerykalnej polityki republikanów, którzy po dojściu do władzy w 1875 roku zapoczątkowali proces sekularyzacji głównych służb publicznych, co przejawiło się m.in. w usunięciu zakonników i zakonnic ze szkół państwowych, kapelanów z wojska, symboli religijnych z sądów i szpitali, zniesieniu publicznych modlitw inaugurujących obrady parlamentu czy w transformacji opieki społecznej w instytucję zupełnie świecką.
Założenia ustawy.
Dwa podstawowe artykuły regulujące relacje między państwem a Kościołem zostały zapisane jak następuje:
Zagwarantowano wolność kultu, ale republika miała stać się w zupełności laicka i nie ingerować w sprawy religii. Natomiast Kościół przestawał pełnić odtąd funkcje publiczne (dotychczas, od czasów rewolucji francuskiej, kiedy skonfiskowano majątek kościelny, księża dostawali pensję jako urzędnicy państwowi). Skutkiem tego anulowano pieniądze przeznaczone na to w budżecie. Obecny majątek Kościoła, pozyskany w czasach |II Cesarstwa, uznano za własność państwa. Wyłomem w tej ustawie była możliwość powierzenia kościołów, seminariów, domów parafialnych itp. „stowarzyszeniom wyznaniowym”. Chodziło tu o grupy złożone z wyznawców danej religii, co zostało szybko wykorzystane zwłaszcza przez protestantów i żydów. W przypadku katolików nie doszło jednak do tego z powodu silnego oporu wiernych, inspirowanych przez ówczesnego papieża, Piusa X, który potępił rozdział Kościoła od państwa w encyklice "Vehementer nos", a także opowiedzeniu się po stronie Kościoła znacznej części prawicy francuskiej.

</doc>
<doc id="177740" url="https://pl.wikipedia.org/wiki?curid=177740" title="Izabella">
Izabella



</doc>
<doc id="177743" url="https://pl.wikipedia.org/wiki?curid=177743" title="Klon Ginnala">
Klon Ginnala



</doc>
<doc id="177745" url="https://pl.wikipedia.org/wiki?curid=177745" title="Nadolany">
Nadolany

Nadolany – wieś w województwie podkarpackim, w powiecie sanockim, w gminie Bukowsko, położona nad potokiem Pielnica na Pogórzu Bukowskim.
W latach 1975–1998 miejscowość położona była w województwie krośnieńskim.
Położenie geograficzne.
Wieś położona jest przy drodze wojewódzkiej nr 889 z Sieniawy, przez Bukowsko do Szczawnego. Droga ta łączy się z drogą 892 prowadzącą do przejścia granicznego przez Radoszyce na Słowację.
Wieś położona jest nad potokiem Pielnica (dopływ Wisłoka), z prawego brzegu, w okolicy podgórskiej. Na południu graniczy z Nowotańcem, na północy z Pielnią.
Historia.
W latach 1340–1772 wieś leżała w ziemi sanockiej, w województwie ruskim. W latach 1772–1852 w cyrkule leskim, a następnie cyrkule sanockim. Od roku 1867 wieś leżała w powiecie sanockim, w gminie Bukowsko w Galicji. Do roku 1914 starostwo powiatowe w Sanoku, powiat sądowy w Bukowsku.
W 1366 król Kazimierz III Wielki wydaje przywilej lokacyjny wsi po obu stronach rzeki Brzozowa, dziś Nadolany.
Od 10 listopada 1634 własność Jerzego i Wacława de Stano. W roku 1717 Samuel i Bogusław synowie Alexandra Stano sprzedają Nagórzany, Nadolany, Wolę Sękową i Wolę Jaworową Józefowi Bukowskiemu, łowczemu lwowskiemu.
W 1898 r. wieś liczyła 607 osób oraz 112 domów, powierzchnia wsi wynosiła 4,29 km², częścią wsi była wólka Wygnanka (72 osób), dodatkowo obszar dworski zajmował 2,36 km² powierzchni wsi. Wieś była zamieszkana w większości przez Polaków. Liczba społeczności żydowskiej i rusińskiej nie przekraczała 5% ludności. W roku 1900 wieś liczyła 727 mieszkańców, całkowita pow. wsi wynosiła wówczas 436 ha.
W połowie XIX wieku właścicielem posiadłości tabularnej Nadolany z Wygnanką był Wilhelm Poźniak. W 1905 Adolf Poźniak wraz ze współwłaścicielami posiadał we wsi obszar 228,8 ha (z czterema współwłaścicielami), a w 1911 posiadali 219 ha.
W 1928 r. we wsi znajdowała się stolarnia (Burnat A., Szatkowski K., Raichel D.), kuźnia (Pawiak W.), obuwnik (Kozimor J.), sklep (Kindlarski J.), młyn oraz tartak należący do właściciela większej części wsi Zenona Krzywkowicz-Poźniaka.
W okresie II wojny światowej Nadolany przynależały do placówki nr IV w Nowotańcu, podległej Komendzie Obwodu AK OP-23 w Sanoku. Łączniczką placówki była Barbara Krzywkowicz-Poźniak, córka właściciela Nadolan, przedwojennego wójta. Nadolany zostały częściowo spalone podczas walk niemiecko-sowieckich w dniu 4 sierpnia 1944.
W roku 1944 na mocy dekretów "władzy ludowej", 6 września rozparcelowano własność rodziny Krzywkowicz-Poźniaków. Z funduszy państwowych w latach 1948–1949 wybudowano kilkanaście murowanych domów dla osób, których gospodarstwa zostały spalone w okresie walk 1944–1946. W roku 1950 pod wpływem PZPR powstała we wsi Rolnicza Spółdzielnia Produkcyjna „Pokój” ("spółdzielnia ta upadła w roku 1957"), w tym samym roku oddano do użytku, 1 września szkołę podstawową. W roku 1958 wybudowano we wsi dom ludowy. Wieś została zelektryfikowana w listopadzie 1963. W roku 1964 zawiązało się Koło Gospodyń Wiejskich. W latach siedemdziesiątych wybudowana została pierwsza linia telefoniczna. W latach 1965-1967 zostały zmeliorowane pola oraz wybudowano wodociąg wiejski. W latach 1985–1986 we wsi wybudowane zostały przyłącza gazowe do mieszkań. Od roku 1896 we wsi działa nieprzerwanie Ochotnicza Straż Pożarna licząca 90 członków.
W Nadolanach urodzili się profesorowie Julian Sokołowski (1932-2004) i Edward Kindlarski (1943-1996).
Dawne nazwy.
Nazwa etniczna oznaczająca mieszkańców Posady Dolnej (przedmieścia), po powtórnej lokacji w roku 1444 miasta Nowotaniec, część północna Nowotańca. Ukr. "Nadol'any", łem. "Nadolane". Na radzieckich mapach wojskowych z ok. II w.ś. jako (ros.: "Надоляны").
Liczba ludności.
Emigracja.
Po roku 1848 nasiliły się procesy migracyjne ludności:
Architektura.
W XIX w. wieś stanowiła północne przedmieście Nowotańca. Przysiółek Wygnanka oddzielony był od głównej grupy zabudowań rolami i pastwiskiem. Z zabytków pozostały w Nadolanach resztki parku dworskiego założonego w XIX w. w typie krajobrazowym. Zachowały się stare lipy, akacje i modrzewie. Wieś graniczy z Nowotańcem, Pielnią i Odrzechową. Do 1946 we wsi znajdował się murowany dwór właścicieli, spalony później przez "Stiaha" sotnię UPA.

</doc>
<doc id="177746" url="https://pl.wikipedia.org/wiki?curid=177746" title="Wygnanka (Nadolany)">
Wygnanka (Nadolany)

Wygnanka – część wsi Nadolany w Polsce, położona w województwie podkarpackim, w powiecie sanockim, w gminie Bukowsko.
W latach 1975–1998 Wygnanka położona była w województwie krośnieńskim.
W połowie XIX wieku właścicielem posiadłości tabularnej Nadolany z Wygnanką był Wilhelm Poźniak.

</doc>
<doc id="177747" url="https://pl.wikipedia.org/wiki?curid=177747" title="Warren Christopher">
Warren Christopher

Warren Minor Christopher (ur. 27 października 1925, zm. 18 marca 2011 w Los Angeles) – amerykański dyplomata i prawnik. Podczas pierwszej kadencji Billa Clintona sprawował funkcję 63. amerykańskiego sekretarza stanu.
Urodzony w Scranton w Północnej Dakocie, w 1945 roku ukończył University of Southern California. W latach 1946–1949 uczęszczał do Stanford Law School.
Od października 1949 do września 1950 pracował jako urzędnik u Williama O. Douglasa w Sądzie Najwyższym Stanów Zjednoczonych. Odbył także staż prawniczy w firmie O’Melveny &amp; Myers w latach 1950–1967, rok później został wspólnikiem firmy.
Christopher Warren został zaprzysiężony na zastępcę sekretarza stanu 26 stycznia 1977 i sprawował tę funkcję do 20 stycznia 1981. W tym okresie zasłynął jako umiejętny negocjator w sprawie uwolnienia przetrzymywanych w Iranie 52 amerykańskich zakładników. 16 stycznia 1981 z rąk prezydenta Cartera otrzymał Medal Wolności – najwyższe cywilne odznaczenie Stanów Zjednoczonych. Od roku 1980 był przez pewien czas, pomiędzy ustąpieniem swego szefa Cyrusa Vance’a a zaprzysiężeniem jego następcy, Edmunda Muskiego, p.o. sekretarza stanu.
Doświadczenie zawodowe tego polityka obejmuje m.in. bycie prezydentem Los Angeles County Bar Association (1974–1975), członkiem Rady Gubernatorów Zrzeszenia Prawników Kalifornii oraz specjalnym doradcą gubernatora Kalifornii Edmunda Browna.
Warren Christopher był także prezydentem Rady Zarządu Uniwersytetu Stanforda, a także prezesem Rady Zarządu Carnegie Corporation w Nowym Jorku.
20 stycznia 1993 został zaprzysiężony na 63. sekretarza stanu i piastował to stanowisko do roku 1997.
Christopher był żonaty z Marie Wyllis i miał czwórkę dzieci (Lynn, Scott, Thomas i Kristen).
Był autorem książek: "In the Stream of History: Shaping Foreign Policy for a New Era" (1998), i "Chances of a Lifetime" (2001). Zmarł w swoim domu z powodu komplikacji po raku pęcherzyka żółciowego i nerki.

</doc>
<doc id="177748" url="https://pl.wikipedia.org/wiki?curid=177748" title="Nagórzany">
Nagórzany

Nagórzany (ukr. "Nahor'any", łem. "Nahorjany") – wieś w Polsce położona w województwie podkarpackim, w powiecie sanockim, w gminie Bukowsko na Pogórzu Bukowskim.
W latach 1975–1998 miejscowość położona była w województwie krośnieńskim.
W roku 2009 we wsi funkcjonował sklep GS "SCH", kilka firm usługowo-handlowych, oraz dwie ogólnobudowlane. Dziesięć gospodarstw rolnych spełniało wymogi UE. We wsi działa KGW o tradycjach sięgających lat 30. XX wieku, OSP, oraz Klub Sportowy Nagórzany.
Położenie.
Wieś położona jest przy drodze wojewódzkiej nr 889 z Sieniawy, przez Bukowsko do Szczawnego. Droga ta łączy się z drogą 892 prowadzącą do przejścia granicznego przez Radoszyce na Słowację. Wieś leży na południe od Nowotańca. Okolica górzysta (390 m n.p.m.), na dziale wodnym Pielnicy – dopływ Wisłoka i Sanoczka (dopływ Sanu). Na południu graniczy z Bukowskiem.
Historia.
Toponimia.
Nazwa wsi ma pochodzenie etniczne – oznacza mieszkańców Posady Górnej (przedmieścia) miasta Nowotaniec, po powtórnej lokacji w roku 1444 w okolicy wsi Nagórzany.
Etnografia wsi.
W roku 1774, 4 listopada jak wynika z zapisu wyroku sądu wójtowskiego w Sanoku, wydano wyrok pozwalający Żydowi Mośkowi Zelmanowiczowi na rzeźnictwo na potrzeby karczmy w Nagórzanach pod warunkiem że, "będzie przekazywał cechowi nowotanieckiemu co roku po funcie wosku, na Boże Narodzenie i Boże Ciało oraz po 6 groszy kwartalnie w okresie tzw. "żałomszy suchedniowych"; miał też zapraszać braci cechowych w godnie święta na pół garnca wódki"
W roku 1898 wieś liczyła 471 osób (głównie Polacy, społeczność żydowska &lt;5%) oraz 75 domów. Powierzchnia wsi z miastem Nowotańcem wynosiła razem 3,43 km². Obszary dworskie (niezamieszkane) składały się wyłącznie z lasów i pastwisk i wynosiły łącznie 0,10 km². W roku 1900 wieś liczyła 490 mieszkańców, całkowita pow. wsi wynosiła wówczas 21 ha oraz 78 domy.
W 1928 r. we wsi znajdowała się kuźnia (M. Krzysik), zakład budowlany (A. Piszczyński), traffica (K. Gackowski), młyn (S. Jakubowski). W roku 1963 wieś obejmowała 296 ha, liczyła ogółem 302 osoby.
Przynależność administracyjna.
W latach 1340-1772 miejscowość leżała w ziemi sanockiej, w województwie ruskim. W latach 1772-1852 w cyrkule leskim, a następnie sanockim. Od 1867 r. wieś leży w powiecie sanockim, w gmina Bukowsko w Galicji. Do 1914 r. wieś podległa jurysdykcji starostwa powiatowego w Sanoku, powiat sądowy w Bukowsku.
Wydarzenia.
W 1366 król Kazimierz III Wielki wydaje przywilej lokacyjny wsi, po obu stronach rzeki Brzozowa, dziś Nadolany, Nagórzany. W roku 1578 wieś jest własnością Adama Siecińskiego, o pow. 2 łanów.
W roku 1589 wieś (Wola Przedmieście Nagorzany) należy do Stanów, o pow. 6 ½ łana. Od 10 listopada 1634 własność Alexandra de Stano. W roku 1717 Samuel i Bogusław synowie Aleksandra Stano sprzedają Nagórzany, Nadolanami, Wolę Sękową i Wolę Jaworową Józefowi Bukowskiemu- łowczemu lwowskiemu.
W okresie powstania styczniowego z roku 1863 z Nagórzan walczył Jan Żmigrodzki.
W okresie II wojny światowej Nagórzany przynależały do placówki nr IV w Nowotańcu podległej Komendzie Obwodu AK OP-23 w Sanoku. Wieś została zajęta przez nieliczne oddziały sowieckie na początku sierpnia 1944 r. 4 sierpnia pijana kompania żołnierzy sowieckich posuwająca się wzdłuż Pielni w kierunku Nadolan zaatakowała karabinami maszynowymi niemieckie wozy terenowe "treny", jadące z Bukowska w kierunku Rymanowa, wywiązała się walka, w której zginęło 12 sowieckich żołnierzy. 12 sierpnia Niemcy rozkazali przeniesienie się cywilnej ludności do Bukowska i tym samym zorganizowali tu swoją obronę. Następnego dnia odrzucili sowiecki atak aż do Jędruszkowiec i okolice górnej Pielni. Front w tym miejscu ustalił się i trwał do 16 września 1944. Ponieważ kwaterujące w Nowotańcu i Nagórzanach kompanie SS plądrowały cudzą własność, miejscowa ludność interweniowała u generała Wurtza, kwaterującego w Bukowsku, a następnie u generała Scheuerpfluga w Woli Sękowej. Na skutek interwencji i rozkazu generałów kwaterująca kompania SS została przeniesiona do Rymanowa. Początki ofensywy sowieckiej dały o sobie znać we wsi i miasteczku 14 września 1944 roku podczas sowieckich bombardowań. W nocy z 15 na 16 września artyleria niemiecka ze Stawisk (część Nadolan) wycofała się w kierunku Woli Sękowej, a rano w sobotę oddziały czechosłowackie zajęły Nowotaniec, Nadolany i Nagórzany do Pielni słowaccy żołnierze doszli o godz. 9.30. Ostatnie wojskowe auto niemieckie przejechało przez Nowotaniec i Nagórzany o godz. 8, 16 września 1944 roku, kierując się w stronę Woli Sękowej.
Nagórzany zostały całkowicie spalone przez UPA z 5 na 6 kwietnia 1946 ok. godziny 22.00.
Związani z Nagórzanami.
W Nagórzanach urodzili się m.in.:
Liczba ludności.
Po 1848 nasiliły się procesy migracyjne ludności:
Architektura.
W XIX w. Nagórzany tworzyły przedmieście miasteczka Nowotańca. Wieś dzieliła się na cztery części "Lipniki", "Ludwikówkę", "Węglarzyska" i "Królikówkę".
Z zabytków pozostała dawna cerkiew greckokatolicka pw. śś. Apostołów Piotra i Pawła należąca do byłej parafii w miejscowości Wola Sękowa. Cerkiew wzniesiona w 1848 r., erygowana w 1861 r. z fundacji Włodzimierza Poźniaka, patrona tytularnego i kolatora cerkwi. Na początku XX w. remontowana, po 1947 r. popadła w ruinę. Po 1944 r. nastąpiła konwersja wyznania z obrządku greckokatolickiego na łaciński. Cerkwisko położone jest na cmentarzu grzebalnym z XIX w.
Na cmentarzu zachowały się nieliczne nagrobki w początku XX w. Pod cerkwią znajduje się krypta z grobami fundatora i jego synów.

</doc>
<doc id="177750" url="https://pl.wikipedia.org/wiki?curid=177750" title="Botticelli">
Botticelli



</doc>
<doc id="177751" url="https://pl.wikipedia.org/wiki?curid=177751" title="Alfons Sierakowski">
Alfons Sierakowski

Alfons Sierakowski (ur. 16 lutego 1816 w Toruniu, zm. 28 kwietnia 1886 w Poznaniu) – hrabia, ziemianin, działacz społeczny i oświatowy.
Życiorys.
Syn Antoniego. Wykształcenie zdobył w Warszawie i Collegium Hosianum w Braniewie, następnie studiował prawo na Uniwersytecie Wrocławskim. Po odbyciu praktyki rolniczej na Śląsku objął rodzinne majątki w Osieku (w 1841 roku po śmierci dziadka, Kajetana Sierakowskiego) oraz w Waplewie (w 1842 roku, po śmierci ojca Antoniego).
W 1844 otrzymał potwierdzenie tytułu hrabiego w Rosji.
Członek Towarzystwa Rolniczego w Królestwie Polskim w 1858 roku.
W czasie powstania styczniowego był oskarżany przez władze o udzielanie pomocy powstańcom. 
Był inicjatorem stowarzyszenia funduszu na rzecz oświaty ludowej. Wspierał finansowo Towarzystwo Pomocy Naukowej dla Młodzieży Prus Zachodnich w Chełmnie. Dzięki jego stypendiom w latach 1848-1868 wykształcenie zdobyło 311 Polaków, w tym: 54 lekarzy, 23 adwokatów i sędziów, 77 księży, 157 profesorów gimnazjalnych i nauczycieli szkół elementarnych. Współzałożył i finansował organizację przeciwstawiającą się akcji germanizacyjnej - Towarzystwo Moralnych Interesów oraz Poznańskie Towarzystwo Przyjaciół Nauk. Był posłem do sejmu prowincjonalnego, delegatem Towarzystwa Kredytowego Ziemskiego na Prusy Zachodnie. 
Był kolekcjonerem dzieł sztuki, w Waplewie zgromadził duży zbiór obrazów, mebli, militariów oraz wiele cennych zabytków piśmiennictwa.
W 1844 roku ożenił się z Marią Sołtan. Mieli dwoje dzieci Adama i Antoninę. W 1876 roku ze względu na stan zdrowia (utrata słuchu) przekazał majątek w Waplewie synowi, a sam osiadł w Poznaniu, gdzie zmarł. Pochowany został w Waplewie. 

</doc>
<doc id="177752" url="https://pl.wikipedia.org/wiki?curid=177752" title="Pielnia">
Pielnia

Pielnia – wieś w Polsce położona w województwie podkarpackim, w powiecie sanockim, w gminie Zarszyn.
Pielnia leży nad rzeką Pielnica, dopływem Wisłoka, przy drodze z Nowotańca do Pisarowiec. Okolica podgórska, pokryta od zachodu lasem Retkowem, na Pogórzu Bukowskim. Wieś położona jest 4 km od drogi krajowej nr 28 Zator – Wadowice – Nowy Sącz – Gorlice – Biecz – Jasło – Krosno – Sanok – Medyka.
W 2020 wieś zamieszkiwało 943 mieszkańców.
Dawne nazwy.
Historyczne nazwy wsi to: "Pewel" 1427, Iohannes Peluelski de "Pella" 1429, Pella Inferior 1434, Pyella 1450, "Pella" 1523, Pielli 1561, "Pielle" 1653, "Pielnia" XIX i XX w. Lustracja Województwa ruskiego z 1577 wymienia trzy części wsi: "Piella Superior, Piella Inferior, Piella Skalczyna". Sugerować można związek nazwy wsi z niem. n. osob. Pella, "łem". Pelnia.
Historia.
Pielnia historycznie graniczy od południa z Nadolanami, na zachodzie z Odrzechową, na północy z miejscowością Długie i Nowosielcami a na wschodzie z Jędruszkowcami (Andruszkowce), Dudyńcami i Pobiednem. Pierwsze wzmianki pochodzą z 1400, osadźcą był wówczas Skalka de "Pella", kolonizacja na prawie niemieckim, układ zabudowy wsi w formie "łańcuchówki niemieckiej". W 1437 własność Mikołaja Burzyńskiego z Bzianki. Wójtostwo Pielnia zostaje następnie odsprzedane przez Mikołaja Burzyńskiego Janowi Balowi na jeden rok za 110 grzywien, po czym odkupuje wieś tenże Bal za 250 grzywien na własność. Po jakimś czasie wójtostwo powraca pod zarząd Mikołaja Burzyńskiego. W tym okresie większe niwy nosiły nazwy Kartjanów las i Radków pole. Pod koniec XV w. własność Stanisława Zarszyńskiego, następnie jego córki Anny zamężnej za Jakuba Pieniążka dziedzica Jaćmierza. Po Pieniążku właścicielem był Jan Morochowski. Od 10 listopada 1634 własność Wacława i Jerzego Stano, a po nim jego córki zamężnej za Pawła Brzeskiego.
Do 1772 wieś leżała administracyjnie w ziemi sanockiej województwa ruskiego. Od 1772 należała do cyrkułu leskiego, a następnie sanockiego. Po reformie administracyjnej w 1864, powiat sądowy sanocki, gmina wiejska Sanok w kraju Galicja. W 1898 wieś liczyła 1002 osób zamieszkujących 181 domów.
W połowie XIX wieku właścicielem posiadłości tabularnej Pielnia Dolna i Górna był Ludwik Rylski. W okresie rzezi galicyjskiej z rąk chłopów zginął właściciel Pielni, Horodyński. Jego żona Leopoldyna Horodyńska (1816-1897) w drugiej połowie XIX wieku była właścicielką ziemską w Pielni Dolnej i Górnej. Ufundowała później kościół Wszystkich Świętych w Dudyńcach oraz ochronkę ss. Służebniczek NMP ze Starej Wsi w Pielni. Na początku XX wieku właścicielem dóbr tabularnych był Eustachy Rylski.
Po 1944 większość Rusinów wyjechała na Ukrainę (rejon tarnopolski) lub została przesiedlana na Ziemie Odzyskane. Wieś palona przez UPA w 1946 dwa razy, z pożogi ocalało 10 domów. W latach 1975–1998 miejscowość położona była w województwie krośnieńskim.
Wyznania.
Bracia polscy.
Od co najmniej połowy XVII wieku we wsi znajdował się zbór braci polskich, któremu patronował ówczesny właściciel Paweł Brzeski oraz jego synowie Wacław i Paweł (do 1653 "ius patronus" zboru w Nowotańcu), który przeszedł z kalwinizmu na to wyznanie. Jego zięciem był słynny teolog i astronom Stanisław Lubieniecki młodszy. Zbór braci polskich upadł po ich wygnaniu z Polski w 1662.
Katolicy obrządku greckiego.
Parafia greckokatolicka (historyczna) pw. Św. Jana Ewangelisty obejmowała niegdyś zasięgiem miejscowości:
Na miejscu pozostał stary cmentarz greckokatolicki.
Katolicy obrządku łacińskiego.
Dawniej Pielnia należała do parafii w Nowotańcu. W 1946 we wsi została erygowana rzymskokatolicka parafia pw. Matki Boskiej Wspomożenia Wiernych należąca do dekanatu Sanok I w archidiecezji przemyskiej.
Zabytki.
Inne obiekty.
W miejscu zabudowań dworskich stoi Dom Ludowy i siedziba OSP.
We wsi znajduje się również XIX w. kaplica. Do lat 70. XX w. odprawiane tam były nabożeństwa majowe. W sierpniu 2007 odnowiona i ponownie oddana do użytku.

</doc>
<doc id="177753" url="https://pl.wikipedia.org/wiki?curid=177753" title="Metempsychoza">
Metempsychoza



</doc>
<doc id="177754" url="https://pl.wikipedia.org/wiki?curid=177754" title="Andrea Gritti">
Andrea Gritti

Andrea Gritti (ur. 1455 – zm. 1538) – doża Wenecji od 20 maja 1523 do 23 grudnia 1538.
Życiorys.
Posłował do Turcji w 1503 roku.

</doc>
<doc id="177755" url="https://pl.wikipedia.org/wiki?curid=177755" title="Przybyszów (województwo podkarpackie)">
Przybyszów (województwo podkarpackie)

Przybyszów – nieistniejąca już wieś na terenie gminy Bukowsko, w powiecie sanockim, województwie podkarpackim. Mimo to miejscowość jest odnotowana przez GUS w rejestrze TERYT jako miejscowość podstawowa.
Wieś położona była na wschodnim krańcu Beskidu Niskiego. Leżała w dolinie potoku Płonka, będącego lewobrzeżnym dopływem Osławy. Od północnego zachodu dominował na nią masyw Tokarni, stanowiący południowo-wschodni kraniec Pasma Bukowicy. Natomiast od południowego wschodu wznosił się znacznie niższy Połoński Wierch (na który wiedzie obecnie wyciąg narciarski). Na południu kataster wsi sięgał aż po grzbiet Kamienia nad Rzepedzią.
Historia.
Przibissow 1553, Przybyszow 1589, Przybýszowka 1699, Przybyszow 1748. Nazwa od imienia złożonego z członem Przybysz, ta od "przybysz". Własność Mikołaja Herburta Odnowskiego od 1539. 
Od 1340 do 1772 Ziemia sanocka, Województwo ruskie. Od 1772 do 1852 cyrkuł leski, następnie sanocki. Od 1867 powiat sanocki, gmina Bukowsko w Galicji. 
W drugiej połowie XIX wieku właścicielką Przybyszowa była Leopoldyna Horodyńska.
W 1898 wieś liczyła 393 mieszkańców i 62 domy, powierzchnia wsi wynosiła 6,37 km². 
Własność szlachecka, dobra rodu Ścibor-Rylskich. W połowie XIX wieku właścicielem posiadłości tabularnej w Przybyszowie był Aleksander Rylski. Pod koniec XIX wieku właścicielką tabularną dóbr we wsi była Leopoldyna Horodeńska. Na początku XX wieku właścicielem dóbr tabularnych był Eustachy Rylski (w 1905 i w 1911 posiadał we wsi obszar 307 ha)
Od listopada 1918 do stycznia 1919 Republika Komańczańska. 
Wieś przestała istnieć po II wojnie światowej, kiedy cała ludność w ramach wymiany ludności została wysiedlona na Ukrainę. Działała tu sotnia "Stiaha", oddział UPA.
Mieszkańcy.
Nazwiska mieszkańców z XIX wieku: Bąk, Chomik, Gajdosz, Gulicz, Homerda, Jurnak, Kalimun, Kiryk, Kuzyna, Krupa, Moskal, Moczków, Nimec, Ogrodnik, Osiurak, Paszkiewicz, Popowicz, Priatka, Proper, Stefura, Swider, Turnak, Wolański, Wołoszynowski.
Architektura.
Zabudowania Przybyszowa rozciągały się w formie łańcuchówki wzdłuż doliny potoku Płonne.
Religia.
Parafia łacińska w Bukowsku do 1947 r. Na przełomie XIX i XX w. osada należała do parafii w Karlikowie, na miejscu był kościół filialny pw. Błogosławionej Dziwicy Marii Paraskiewy. Do pozostałości po Przybyszowie należy dziś cerkwisko.
Turystyka.
Szlaki piesze
Dwa orczykowe wyciągi narciarskie – www.wyciag-karlikow.pl

</doc>
<doc id="177756" url="https://pl.wikipedia.org/wiki?curid=177756" title="Jaćmierz">
Jaćmierz

Jaćmierz – wieś (dawniej miasto) w Polsce, położona w województwie podkarpackim, w powiecie sanockim, w gminie Zarszyn.
Miejscowość położona jest na terenie dołów jasielsko-sanockich, w okolicy przeważają gleby bardzo żyzne, I klasy.
Jaćmierz uzyskał lokację miejską przed 1437 rokiem, zdegradowany w 1896 roku. Na przełomie XVI i XVII wieku "Jaczmirz" położony był w ziemi sanockiej województwa ruskiego. W latach 1954–1972 wieś należała i była siedzibą władz gromady Jaćmierz. W latach 1975–1998 miejscowość należała do województwa krośnieńskiego.
W 2020 Jaćmierz zamieszkiwało 801 osób.
W 2013 roku przy Szkole Podstawowej w Jaćmierzu oddano do użytku Miasteczko Ruchu Drogowego. Wybudowane Miasteczko Ruchu Drogowego przeznaczone jest przede wszystkim dla rowerzystów i motorowerzystów oraz dla młodszych dzieci w celu nauki poruszania się jako piesi
Historia.
Za panowania Kazimierza Wielkiego w miejscu dzisiejszego Jaćmierza powstała niewielka osada. W 1390 rycerz Fryderyk Myssnar z Miśnii otrzymał wieś jako dar za zasługi wojenne od Władysława Jagiełły. W dokumencie z 1390, dotyczącym Jaćmierza w opisie granic wymieniono „...campum dictum Dlugie pole”. W 1390 król Władysław nadaje przywilej dla wsi Jaćmierz, której granice biegną, m.in. do potoku Siedliska, a tym potokiem do bagna.
W 1427 w dokumentach figuruje Jaćmierz, kiedy to Piotr Mleczko z Jedlicza, pożycza szlachetnemu Fryderykowi z Jaćmierza 100 marek. Prawa miejskie Jaćmierz ma od 1437. Miasto stanowiło następnie własność rodu Jacimierskich, którzy wywodzili się od wspomnianego Fryderyka Myssnara, z których Jan Jaćmierski podpisał w 1464 konfederację szlachty ze Lwowem. Nazwę miejscowości dawniej zapisywano jako: "Oppido Iaczymyrz" (1437), "Iaczymyerz" (1484), "Jaczmyerz" (1508), "Jacimierz" (1653). W owym czasie miejscowość leżała w dawnym województwie ruskim (ziemia sanocka). W 1460 odnotowano pierwszych rajców miejskich Michaela Naydethera i Stanisława Steala, którzy złożyli podpisy z okazji fundacji kościoła przez "Fryderyka pana na Jaćmierzu". Pod koniec XV wieku własność Jakuba Pieniążka od 1493 wojskiego sanockiego, starosty sanockiego oraz jego żony Anny Zarszyńskiej, córki Stanisława Zarszyńskiego. W 1492 roku dobra Jaćmierz z przyległościami Jan Amor Tarnowski Junior kupił od braci Mikołaja, JanaBartłomieja Frysztackich za 4000 złotych węgierskich.
W II poł. XVI w. Jaćmierz był własnością Stanisława Drohojowskiego – kasztelana przemyskiego herbu Korczak (zm. ok. 1583) sekretarza królewskiego. Od 1558 funkcjonował dość krótko, zbór ewangelicki, kalwiński, a mecenasem kościoła był Stanisław Drohojowski kasztelan przemyski. Zbór przetrwał do najazdu tatarskiego w roku 1624.
Grunty miejskie dzielą się w tym czasie na niwy Piernikówka, Obszary, Podłe Błonie i Janikówka.
W XVII Jaćmierz był własnością Adama Bala - chorążego przemyskiego (zm. ok. 1646), w 1634 r. ożenionego z Reginą Konstancją z Konar. Potem Jaćmierz należał do wdowy po Adamie Balu. W XVIII do Śleszyńskiego, kasztelana brzeskiego, potem do wdowy Anastazji Grabowskiej Śleszyńskiej.
W 1795 Jaćmierz należał do Stanisława Grodzickiego herbu Łada, który zmarł bezpotomnie w roku 1818. W następnym roku bratanek Stanisława, Feliks Grodzicki, sprzedał Jaćmierz wraz z Posadą Jaćmierską Dolną, Posadą Jaćmierską Górną i Chmurówką Sebastianowi Ostaszewskiemu herbu Ostoja. Ten z kolei przepisał te dobra w roku 1832 swej córce, Marii z Ostaszewskich, żonie Franciszka Grotowskiego, po których dziedziczył ich syn, Leon Grotowski (ur. 1834, poseł do Rady Państwa), żonaty z Marią z hr. Starzeńskich (ur. 1845). Po Leonie i Marii Grotowskich dobra jaćmierskie otrzymał w spadku ich syn, Władysław Grotowski (1871-1930), żonaty ze Stanisławą z Dydyńskich. Ostatnim właścicielem był syn Władysława i Stanisławy Grotowskich, Franciszek (1906-1962). Po II wojnie światowej jego majątek został przejęty przez Skarb Państwa.
W Jaćmierzu od czasów lokacji miasta odbywały się trzy jarmarki w roku: 12 marca, 8 maja i 24 czerwca. Targi odbywały się co tydzień. Handlowano bydłem i końmi oraz drobnicą. W interesach przyjeżdżali kupcy z odległych stron. Z końcem XVIII w. notował Ewaryst Andrzej, hr. Kuropatnicki w swym "Opisaniu królestw Galicyi i Lodomeryi": "Jaćmierz. Domu Grodzkich; wieś bardziej niż miasteczko, tak sławne ma jarmarki na konie i woły, iż dla koni szlachty i kupców z krakowskiego, sandomirskiego, z Węgier i Galicyi wielka liczba; a dla wołów kupców z Czech, Szląska, Morawy, Polski bardzo wiele bywa".
Do majątku Grotowskich należała jedna z największych w całej Galicji hodowla bydła zarodowego rasy simentalskiej i berneńskiej sprowadzonego ze Szwajcarii. Od tamtych czasów tradycję hodowlaną simentali podtrzymuje ośrodek bydła zarodowego w Odrzechowej. Istniały cechy rzemieślnicze, stolarski, ślusarski, tkacki, garncarski, garbarski – największym był cech szewski. Pod koniec XIX w. do nowych zajęć doszło chmielarstwo, a zbyt zapewniał nowo otwarty browar w Zarszynie.
W 1880 miasto liczyło 145 domów oraz 840 mieszkańców, wyłącznie Polaków.
W 1898 miasteczko (nm. "Markt") liczyło 148 domów oraz 716 mieszkańców, w tym 650 rzymskich katolików oraz 52 Żydów, językiem polskim posługiwało się 716 osób. Powierzchnia miasta wynosiła 4,06 km². Obszar dworski z folwarkiem "Stefanówka" wynosił 3,56 km² i zamieszkany był przez 32 osoby.
Całkowicie zniszczony przez armię rosyjską w 1915 r., prawa miejskie Jaćmierz utracił po I wojnie światowej.
W roku 1929 miasteczko liczyło 620 mieszkańców, właścicielem większościowym był Leon Grotowski. W miasteczku funkcjonowała Kasa Stefczyka i Spółdzielnia Rolnicza. Działalność usługową prowadzili handlarz bydła Wilner A., kowal Lutecki S., rzeźnik Musiał k., sklepy E. Silbermana i B. Smolnickiego oraz gospoda K. Wilnera.
Obwód sanocki AK wydawał w czasie okupacji, tygodnik pt. "Przegląd Tygodniowy" wychodzący w Jaćmierzu pod red. Jana Radożyckiego.
Benedykt Gajewski stworzył publikację pt. "Jaćmierz. Zarys monograficzny" (2003).
Religia.
W Jaćmierzu znajdują się dwa kościoły parafialne:
Drogi krajowe.
Wieś położona jest 5 km od drogi krajowej nr 28 Zator – Wadowice – Nowy Sącz – Gorlice – Biecz – Jasło – Krosno – Sanok – Medyka.

</doc>
<doc id="177760" url="https://pl.wikipedia.org/wiki?curid=177760" title="Gdański Jarmark św. Dominika">
Gdański Jarmark św. Dominika

Jarmark św. Dominika – cykliczna impreza handlowo-kulturalna, która co roku w sierpniu odbywa się w Gdańsku na Głównym Mieście. Jest to – obok Weihnachtsmarkt i Oktoberfest – największa tego typu impreza plenerowa w Europie.
Historia Jarmarku.
Tradycja Jarmarku liczy ponad 750 lat, odkąd został on ustanowiony bullą papieską Aleksandra IV w 1260 roku na wniosek dominikanów. Stąd wywodzi się jego nazwa.
Jarmark miał na celu nakłonienie wiernych do uczestnictwa we mszy odpustowej w dzień św. Dominika (wówczas 4 sierpnia), dzięki której można było otrzymać 100 dni zwolnienia z czyśćca. O godz. 12:00 rozbrzmiewały dzwony obwieszczające rozpoczęcie Jarmarku na placu Dominikańskim. Ludowy festyn pierwotnie służył nabożnym modłom i zabawie, a później przekształcił się w imprezę handlowo-kulturalną o dużym znaczeniu dla miasta. Początkowo odbywał się na placu Dominikańskim, ale wraz z postępującym rozwojem imprezy plac szybko okazał się zbyt mały i Jarmark przeniósł się w okolice Wałów Jagiellońskich i ul. Długiej. Zaczęły także powstawać nowe, dodatkowe place targowe, takie jak Targ Drzewny, Sienny, Węglowy, Wąchany, Rybny, których nazwy pochodziły od towarów, jakimi na nich handlowano, oprócz Długiego Targu, którego nazwa pochodzi od jego kształtu. Na sierpniowe Jarmarki do gdańskiego portu przybywało ok. 400 statków z różnych krajów. Dawniej można tam było zakupić pierniki toruńskie, kaszubską ceramikę, czeskie szkło, wschodnie futra i dywany, angielskie sukno, cygańskie garnki, gdańską wódkę i bursztyn. Oprócz kupców zbierali się tam także liczni cyrkowcy, kuglarze, akrobaci i zespoły teatralne.
Jarmark św. Dominika odbywał się w Gdańsku corocznie przez kilka wieków, dopiero II wojna światowa spowodowała, że zniknął z miasta na 33 lata. W 1972 roku z inicjatywy Wojciecha Święcickiego, dziennikarza popularnej gdańskiej popołudniówki „Wieczoru Wybrzeża”, powrócono do tradycji Jarmarku. W latach siedemdziesiątych Jarmark był przede wszystkim imprezą handlową, umożliwiającą zakup poszukiwanych towarów. Na specjalnych pokazach nazywanych „Żywym Żurnalem” można było zobaczyć najnowsze, polskie kolekcje odzieżowe.
Z powodu pandemii COVID-19, w 2020 imprezę odwiedziło ok. 250 tys. osób, do czego przyczyniła się zmniejszona o 1/3 (do ponad 600) liczba wystawców.
Jarmark dziś.
Jarmark Dominikański od wznowienia po 1972 roku trwał 2 tygodnie. W 2004 podjęto decyzję o wydłużeniu imprezy do 3 tygodni. Od wielu już lat co roku bierze w niej udział ponad 1000 handlowców, artystów, rzemieślników i kolekcjonerów, a odwiedza ją codziennie ok. 70 tys. osób, a w weekendy nawet dwa razy więcej. Jak podają organizatorzy, w czasie każdego Jarmarku przez ulice Głównego Miasta przewija się w sumie ok. 5 mln odwiedzających, a w 2007 roku było ich aż 8,5 mln, co stanowi dotychczasowy rekord. Formuła obecnego Jarmarku nawiązuje do jego średniowiecznych tradycji, czyli handlowania i dobrej zabawy. Jest tu cała ulica stoisk gastronomicznych z zimnym piwem, rusztami, grillami z pieczonymi kiełbaskami, ziemniakami i szaszłykami. Na miejscu pracuje wędzarnia, można także posilić się świeżymi, smażonymi rybami, nieodłącznie związanymi z nadmorskim charakterem Gdańska. Turyści z zagranicy mają również okazję pokosztować tradycyjnych polskich dań takich jak pierogi, bigos, czy wiejski chleb ze smalcem i ogórkiem kiszonym.
Podobnie jak przed wojną, działa wesołe miasteczko, które w Wolnym Mieście Gdańsku było wielką atrakcją. W 1938 roku zyskało ono dodatkową sławę, kiedy z cyrkowej menażerii uciekł dwumetrowy krokodyl i wskoczył do Motławy. Upłynęło sporo czasu zanim udało się go odłowić, a wydarzenie to wzbudzało powszechną sensację. Od tego czasu wesołe miasteczko zmieniło swój charakter – nie ma w nim już beczek śmiechu i nie przecina się kobiet piłą, jednak nadal pozostaje ono dużą atrakcją dla najmłodszych uczestników Jarmarku.
Rokrocznie zwiększa się liczba stoisk, wśród których są kramy numizmatyków, filatelistów, rękodzieł np. haftu kaszubskiego, a także kramy sukiennicze i galanteryjne. Na wielu stoiskach dostępne są antyki, popularny jest także „pchli targ”. Wśród oferowanych towarów znalazły się tu także obrazy Kossaka, Witkacego i innych znanych malarzy. Kolekcjonerzy i sprzedawcy przyjeżdżają tu nie tylko z odległych zakątków Polski, ale i z innych krajów, takich jak Litwa, Łotwa, Niemcy, Austria, Szwecja, Izrael, czy Uzbekistan. Sprzedają oni rękodzieła i pamiątki charakterystyczne dla swojego kraju.
Program Jarmarku.
Jarmarkowemu handlowaniu towarzyszy kilkaset godzin programu kulturalno-rozrywkowego, który obejmuje:

</doc>
<doc id="177762" url="https://pl.wikipedia.org/wiki?curid=177762" title="Zarszyn">
Zarszyn

Zarszyn – wieś w Polsce położona w województwie podkarpackim, w powiecie sanockim, nad potokiem Pielnica. Siedziba gminy Zarszyn. Dawniej miasto; uzyskał lokację miejską przed 1395 rokiem, zdegradowany około 1880 roku. Od 1340 do 1772 miejscowość leżała w województwie ruskim w ziemi sanockiej. Od 1772 do 1852 należała do cyrkułu leskiego a następnie sanockiego. Od 1867 powiat sanocki, gmina Sanok w Galicji. Od 1920 roku należała do województwa lwowskiego. Od października 1939 do roku sierpnia 1944 wieś była siedzibą urzędu gminy w powiecie sanockim. 
W latach 1975–1998 administracyjnie należała do województwa krośnieńskiego.
Miejscowość leży przy drodze krajowej nr 28
Toponimia.
W XIX-wiecznej literaturze można się spotkać ze stwierdzeniem, że miasto zostało założone jako niemiecka kolonia "Sehrschoen", co jednak nie znajduje potwierdzenia w źródłach, gdyż zachowane wzmianki nazwy zawsze wyraźnie zakończone były dzierżawczą końcówką -in (Szarschin, 1395; Zarschin, 1434; Zarszin, 1589; Zarschschin, 1646).
Historia.
Osadnictwo na tym terenie pochodzi z młodszej epoki kamienia (5000 – 1700 lat p.n.e.). świadczą o tym, m.in.: kamienne narzędzia odkryte w Odrzechowej i Pielni. a o epoce brązu świadczy, znaleziony w Zarszynie, skarb brązowy: naszyjniki, naramienniki, szpile, paciorki.
W 1395 Władysław Jagiełło nadał miasto "Szarschin" wraz z Posadą Zarszyńską i Długiem Jachnikowi zwanego "Dzieweczka" ze Swoszowa.
W roku 1429 właścicielem Zarszyna i Długiego był Krzczon – Krystyn z Kozichgłów, (zm. w 1437) kasztelan i starosta sądecki. W roku 1439 nabył te miejscowości Piotr Smolicki ze Smolic, herbu Szreniawa – kasztelan (1438–1442) i starosta sanocki.
W roku 1441 Piotr Smolicki, ze Smolic – kasztelan sanocki (1438-1442) powiększył uposażenie parafii. Potem Zarszyn był własnością Stanisława Zarszyńskiego.
W roku 1500 wspomniano, że w Zarszynie znajdował się dwór z wieżą obwiedzioną fosą. Niewykluczone, że ten właśnie dwór, określony jako „zamek” został zniszczony w trakcie najazdu tatarskiego w 1624 r. Wspominany w źródłach obiekt należy zapewne identyfikować z późniejszą wyspą dworską, wyobrażoną już na tzw. mapie von Miega z l. 1779–1783, gdzie widoczny jest budynek murowany stojący na wyspie i otoczony mokrą fosą, przez którą prowadzi most łączący założenie ze stałym lądem.
W dokumentach króla Zygmunta Starego z 11 sierpnia 1530 o rozgraniczeniu dóbr, występuje chorąży Feliks z Zarszyna.
Kolejnymi właścicielami dóbr byli Zarszyńscy, Pieniążkowie. Tak np. w roku 1508, jako dziedzice figurują; Jakub Pieniążek i Piotr Zarszyński, a około 1590 Mikołaj Pieniążek i Anna Pieniążkówna, którzy przekazali do wynajęcia część tej miejscowości dla Jana Jędrzejowskiego. W latach 1589-1614 jako współwłaściciel wymieniany jest też obok Pieniążków; Jan Zabawski, w 1589 Okręglicki, a w 1644 Błoński.
W II połowie XVI wieku kościół katolicki w Zarszynie został zamieniony na zbór kalwiński.
W 1624 Świątynia – zbór, oraz miasto zostało spalone przez Tatarów. W roku 1644 wyrokiem sądu królewskiego odebrano protestantom kościół oraz jego grunty będące uposażeniem. Od 1659 kościół był własnością Kolegium Jezuickiego w Krośnie. Dopiero biskup Wacław Hieronim Sierakowski nadał jezuitom zarząd całej parafii.
W XVII w. istniał tu obronny zamek i główna droga z Krosna przez Sanok do Lwowa. Lustracja jeszcze z 1565 wymienia „stawek we wsi Besko przy gościńcu, "którem od Beska wsi ku Zarszynu jeżdżą" i wspomina również o wybieraniu myta w tej wsi.
W dniach 6 i 7 lipca 1768 ruszyli mieszkańcy Zarszyna na pola do pobliskiej Sieniawy na generalny zjazd szlachty sanockiej i dukielskiej, który skupił około 6 tys. ludzi. Ogłoszono akt konfederacji ziemi sanockiej, a na marszałka wybrano Jakuba Ignacego Bronickiego, dziedzica Nowotańca. Spod Sieniawy ruszył nowo wybrany marszałek wraz z Konfederatami przez Krosno do Krakowa.
Po kasacie Jezuitów (1773), zaborczy rząd austriacki sprzedał Długie i Zarszyn hrabiemu Wilhelmowi Siemieńskiemu herbu Dąbrowa (1732-1802), właścicielowi Biecza, Ropy i Magierowa i wielu innych miejscowości.
Utworzona wówczas nowa parafia katolicka w Zarszynie podlegała aż do roku 1947 pod dekanat sanocki, diecezji przemyskiej. Do parafii należały wsie Długie, Nowosielce (- Gniewosz) oraz Posada Zarszyńska.
W latach 1810–1842 miejscowość była w posiadaniu rodziny Ostaszewskich, 1842–1945 rodziny Wiktorów.
W 1810 Kazimierz Ostaszewski (1756-1845), były rotmistrz kawalerii narodowej, nabył Zarszyn, Posadę Zarszyńską i Długie od hr. Stanisława Siemieńskiego (1763-1821).
W czasie powstania listopadowego, w maju 1831, w Zarszynie zatrzymał swój korpus gen. Józef Dwernicki. Matka generała, Helena z Załęskich Dwernicka, i teść Kazimierza Ostaszewskiego, Józef Załęski, byli rodzeństwem. Kazimierz Ostaszewski, który z małżeństwa z Heleną z Załęskich pozostawił dwie córki: Franciszkę, wydaną za Ksawerego Czermińskiego i Ludwikę, zamężną za Franciszkiem Niezabitowskim, przekazał dobra zarszyńskie w 1842 swej wnuczce, Adeli Czermińskiej (1822-1904), zamężnej za Janem Wiktorem (1812–1877).
Zarszyn, Posadę Zarszyńską i Długie po Janie i Adeli Wiktorach dziedziczył ich syn Kazimierz Wiktor (1845–1904), a po nim jego syn Jan Wiktor (1878–1944, w 1905 wraz z dwoma współwłaścicielami posiadał we wsi obszar 847,3 ha, w 1911 posiadał 243 ha). Po II wojnie światowej wskutek masowych wywłaszczeń majątek Wiktorów przeszedł na rzecz Skarbu Państwa Polski Ludowej.
W 1880 miasteczko liczyło 193 domy i 959 mieszkańców (w tym m.in. 825 Polaków i 128 Żydów). Dzieliło się na Zarszyn miasteczko oraz Zarszyn "przedmieścia". Własność większościowa należała do Kazimierza Wiktora herbu Brochwicz. Dwór ziemiański znajdował się na wyspie, który okalał staw dworski. Pod koniec XIX wieku w mieści był już dworzec kolejowy, browar, poczta-telegraf oraz szkoła. Nowy murowany kościół wzniesiony został w roku 1882.
Podczas I wojny światowej w 1915 Zarszyn został znacznie zniszczony i utracił prawa miejskie w 1934.
W 1929 miejscowość liczyła 975 mieszkańców. Prowadziła tędy linia kolejowa w kierunku Sanoka, Chyrowa i Jasła. Znacząca większość dóbr ziemskich na terenie Zarszyna należało wówczas do Jana Wiktora. Z większych zakładów funkcjonował browar oraz gorzelnia.
We wsi w czasie okupacji znajdowała się placówka AK nr II. Dowódcy: III 1940 – I 1941 Franciszek Gorynia, I 1941 – V 1944 Mieczysław Granatowski „Gram”, V 1944 Franciszek Singler „Odwet”. W 1944 Zarszyn uległ prawie całkowitemu zniszczeniu i zginęło wielu mieszkańców. Od kwietnia do czerwca 1943 policja niemiecka i SS rozstrzelała 2 Polaków i 13 Żydów. Obok dworca wybudowano upamiętniający ich pomnik. 15 września 1944 Zarszyn zajęli Sowieci wyzwalając Zarszyn spod okupacji hitlerowskiej.
Archeologia.
W kwietniu 2016 odkryto i przekazano do Muzeum w Sanoku zestaw czarek z uchwytami z epoki brązu. Jest to jeden z sześciu tego typu zabytków z terenu Polski i pierszwy na podkarpaciu

</doc>
<doc id="177767" url="https://pl.wikipedia.org/wiki?curid=177767" title="Wola Jaworowa">
Wola Jaworowa

Wola Jaworowa (1479 Vola dicta Mąthną, 1480 Mąthne, Manthna, 1489 Vola, 1552 Wola Jaworowa) – nieistniejąca wieś będąca przysiółkiem Woli Sękowej, dawniej Nowotańca, leży w Beskidzie Niskim, na Pogórzu Bukowskim, nad rzeką Sanoczek. Obecnie według rejestru TERYT jest to część wsi Wola Sękowa, położona w województwie podkarpackim, w powiecie sanockim, w gminie Bukowsko.
Od 1340 do 1772 ziemia sanocka, województwo ruskie. Od 1772 do 1852 cyrkuł leski następnie sanocki. Od 1867 powiat sanocki, gmina Bukowsko w Galicji.
W roku 1520 dziedzic tych ziem Adam Wzdowski, powierzył pracowitemu Pawłowi Dynowiczowi osadzenie we wsi "Jawornik", nowych przybyszów na prawie kmiecym.
W połowie XIX wieku właścicielem posiadłości tabularnej w Senkowej, Woli Jaworowej i Zaliwa był Jakub Wiktor. W 1905 Władysław Wiktor posiadał we wsi obszar 380,8 ha.
Wieś graniczyła od północy z Wolą Sękową, od zachodu z Tokarnią, od południa z Bukowskiem i Nagórzanami, a od wschodu z Nowotańcem. W roku 1946 mieszkańcy tej wsi zostali przesiedleni do USRR.
Wieś należała do parafii rzymskokatolickiej Nowotańcu.
Kowal, Gembus, Dżugan, Lenio, Goliat, Pituch, Winnicki, Szwast, Szymański, Cap, Korcaba, Sołtys, Kowalczyk, Krawiec, Patrylak, Kopacz, Drozd, Lisienko.

</doc>
<doc id="177768" url="https://pl.wikipedia.org/wiki?curid=177768" title="Zboiska (powiat sanocki)">
Zboiska (powiat sanocki)

Zboiska – wieś w gminie Bukowsko nad potokiem Sanoczek, na Pogórzu Bukowskim, powiecie sanockim, województwie podkarpackim. Od południa graniczy z Ratnawicą.
Historia.
Boyscza 1361, Boyska 1398, Boyschcze 1402, Bogiska 1437, Szboyska 1539, Zboiska "alias" Uhrynowce 1676. 
Od 1340 do 1772 Ziemia sanocka, Województwo ruskie. Od 1772 do 1852 cyrkuł leski, następnie sanocki. Od 1867 powiat sanocki, gmina Bukowsko w Galicji. 
Prawdopodobnie wieś lokowana była przez księcia Jerzego II, jako wieś służebna grodu sanockiego. W 1361 miejsce puste położone na polach zwanych pospolicie Boyscza, należące do kościoła pw. Św. Pawła w Bukowsku, nad potokiem Sanoczek, od granic wsi królewskich Prusiek i od Pobiedna aż do źródeł potoku Sanoczek (źródło: Kod. Dypl. Małopolski III, str. 741, 1361). Zboiska w roku 1361 dzięki nadaniom Kazimierza Wielkiego stały się własnością rycerzy przybyłych z Węgier, braci Piotra i Pawła Balów. Przywilej królewski pod tą samą datą wymienia również Wisłok, Radoszyce, Jurowce, Srogów, Dydnię, Temeszów i inne. Od 1435 Piotr ze Zboisk, "Petrus de Boyska", "Petrus de Tyrawa", ożeniony z Małgorzatą, 1434 - 1465 chorąży sanocki, był właścicielem Zboisk, Wolicy, Bełchówki, Zahoczewia i Bukowska.
W 1485 r., w wyniku zajazdu kasztelana przemyskiego Stanisława Kmity dokonanego na wieś Zboiska, należącą do podkomorzego lwowskiego i starosty bieckiego Piotra Herburta Felsztyńskiego, spalone zostały dom i wieża (domus et turris) tam się znajdujące.
Następnie właścicielami byli Leszczyńscy, w XIX wieku własność Kokowskich i Jodłowskich. W połowie XIX wieku właścicielem posiadłości tabularnej Zboiska był Józef Gołaszewski. W 1905 Zofia Jodłowska posiadała we wsi obszar 167,7 ha, a w 1911 posiadała 8 ha.
W 1529 dzięki staraniom Mikołaja Herburta Odnowskiego, wojewody krakowskiego wybudowano w Zboiskach nowy niewielki zamek obronny (Zborsko). Wieś z fortalicją wspominana jest również w roku 1553. W 1657 roku przez Zboiska przeszły wojska Rakoczego, niszcząc stojący tu zamek. Wspomniany dwór znajdował się w obrębie zachowanego do dziś, wyniosłego kopca ziemnego, otoczonego głęboką, suchą fosą i pojedynczym wałem ziemnym, dominującego ok. 15 m nad przepływającym poniżej potokiem Sileskim. Całość założenia ma wymiary ok. 80×80 m, natomiast średnica samego kopca mierzy ok. 30 m. Do dnia dzisiejszego na terenie parku dworskiego zachowały się umocnienia ziemne oraz ruiny budowli. W połowie XIX wieku Kokowscy zbudowali w Zboiskach zespół dworski. 
W latach 1946/1947 na terenie wsi i okolic doszło do ciężkich walk między miejscową ludnością a UPA.
Mieszkańcy.
Nazwiska mieszkańców XIX wiek : Bończak, Barna, Beck, Bogacz, Januk, Kozak, Klepczyk, Knieja, Kos, Krok, Macek, Lilienthal, Maciejowski, Mazur, Marosz, Modrzanski, Patała, Olejarczyk, Pendzior, Peszyński, Rakoczy, Starzecki, Petejko, Pielech, Szczurek, Tarnawczyk, Wdowiak, Dymiński, Klocek, Piotrowski
Religia.
Parafia łacińska w Bukowsku. Parafia greckokatolicka pw. Św. Apastołów Piotra i Pawła znajdowała się w Wolicy, stary miejscowy kościół uległ spaleniu podczas działań wojennych. Obecnie we wsi znajduje się nowo wybudowany kościół rzymskokatolicki, należący do parafii NMP Królowej Polski w Prusieku, w dekanacie Sanok II.
Turystyka.
Na terenie Zboisk funkcjonuje kilka pensjonatów agroturystycznych oraz stadnina koni.
Ciekawostki.
Uherce, Uhryń oraz dawne "Uhrynowce" obecnie Zboiska, nazwy wsi wskazują na etymologię węgierską i jej związek z nazwą historycznego regionu Węgier oraz przepływającej przez nią rzeki Ung. W języku słowackim oraz czeskim "Uhorsko". Jak wskazuje prof. Przemysław Dąbkowski "Ludność węgierska w ziemi sanockiej (na początku XIV w.) była to ludność albo na stałe tam osiadła, albo też czasowo przebywająca. Jest rzeczą wielce prawdopodobną, iż podobnie jak w innych ziemiach, tak samo i w ziemi sanockiej, znajdowały się pewne osady, zaludnione pierwotnie przez Węgrów, którzy z biegiem czasu ulegli polonizacji. 

</doc>
<doc id="177769" url="https://pl.wikipedia.org/wiki?curid=177769" title="Lukrecjusz">
Lukrecjusz

Lukrecjusz, łac. Titus Lucretius Carus (ur. ok. 99 p.n.e., zm. ok. 55 p.n.e.) – rzymski poeta i filozof, jeden z nielicznej grupy (obok Katullusa oraz komediopisarzy Plauta i Terencjusza) poetów republikańskiego Rzymu, których utwory zachowały się do naszych czasów.
Jedyne znane nam dzieło Lukrecjusza to napisany heksametrem poemat "De rerum natura" (O naturze wszechrzeczy), w sześciu księgach o łącznej objętości prawie 7500 wersów. 
Utwór ten uważa się za arcydzieło literatury łacińskiej, podkreśla się też jego wpływ na rozwój całej następującej po Lukrecjuszu poezji, włącznie z Wergiliuszem. Jest to wykład filozofii epikurejskiej, a jego przesłaniem jest wyzwolenie człowieka od przesądów i strachu przed śmiercią. Lukrecjusz stara się to osiągnąć, przechodząc stopniowo od etycznych aspektów nauki Epikura do jego fizyki i psychologii. Lukrecjusz nie ukończył jednak swego poematu, a po jego śmierci wydał go Cyceron.
O życiu Lukrecjusza wiadomo niewiele. Jednym ze źródeł informacji jest "Chronica Eusebia" św. Hieronima, według której Lukrecjusz urodził się w roku 94 p.n.e., oszalał po przedawkowaniu napoju miłosnego, podczas przebłysków rozsądku napisał szereg ksiąg, które zostały przeredagowane przez Cycerona, i popełnił samobójstwo w 44 roku swojego życia. 
Przekaz św. Hieronima można podważać: epikureizm Lukrecjusza przedstawiony w jego dziele jest silnie racjonalistyczny i trudno przypuszczać, by uważał truciznę za sposób rozwiązania problemów. Ponadto Hieronim był wrogiem epikureizmu, który zaprzeczał istnieniu życia pozagrobowego, jego relacje należy więc traktować z ostrożnością. Z drugiej strony, polski tłumacz "De rerum natura", Adam Krokiewicz, uznał informację o samobójstwie Lukrecjusza za prawdopodobną, biorąc pod uwagę melancholię, jaką przesiąknięty jest cały poemat, a w szczególności jego III księga.
W jednym z listów do brata sprawę poematu Lukrecjusza poruszał Cyceron. Jest to ostatnia napotykana w źródłach wzmianka o dziele Lukrecjusza aż do uwagi Donata z IV wieku, który w biografii Wergiliusza, pisząc o przywdzianiu przez niego "togi virilis" (jako znaku pełnoletniości), dodaje: "tego samego dnia" [to znaczy 15 października 55 p.n.e.] "zmarł poeta Lukrecjusz". Przyjmując za prawdę informację Hieronima, że Lukrecjusz żył 44 lata, otrzymujemy datę jego urodzenia jako rok 99 p.n.e.
Jedyne, co z całą pewnością można stwierdzić o życiu Lukrecjusza to fakt, że był przyjacielem lub klientem poety Gajusza Memmiusza, któremu dedykował swój poemat.
Linki zewnętrzne.
Język angielski:

</doc>
<doc id="177771" url="https://pl.wikipedia.org/wiki?curid=177771" title="Klon jaworowy">
Klon jaworowy



</doc>
<doc id="177773" url="https://pl.wikipedia.org/wiki?curid=177773" title="Adam Karol Czartoryski">
Adam Karol Czartoryski

Adam Karol Czartoryski, hiszp. "Adán Carlos Jesús María José Czartoryski y de Bórbon-Dos Sicilias" (Adam Karol Czartoryski Burbon-Sycylijski) (ur. 2 stycznia 1940, w Sewilli, w Hiszpanii) – książę, syn księcia Augustyna Józefa Czartoryskiego i Marii de los Dolores Burbon, księżniczki Obojga Sycylii, córki Karola Tankreda Burbona-Sycylijskiego.
Adam Karol jest jedynym męskim przedstawicielem starszej linii książąt Czartoryskich (potomków księcia Adama Jerzego), a zarazem – poprzez matkę (i jej siostrę Marię de las Mercedes) – bratem ciotecznym Jana Karola I Burbona, króla Hiszpanii.
Jego związki z Polską zostały zacieśnione, kiedy po Rozmowach w Magdalence i ustaleniach Okrągłego Stołu "Muzeum książąt Czartoryskich" w Krakowie zostało zwrócone prawowitym właścicielom. Wtedy to, 22 września 1991 r. książę Adam Karol założył "Fundację Książąt Czartoryskich", której przekazał zarząd nad tym najstarszym w kraju muzeum i wchodzącą w jego skład "Biblioteką Czartoryskich".
Adam Karol ożenił się 25 stycznia 1977 w Londynie z Norą Picciotto, urodzoną 9 września 1942 w Kairze, która pracowała jako konsultant ds. public relations w przemyśle filmowym. W 1986 rozwiódł się z nią. Z małżeństwa tego pochodzi jego jedyna córka Tamara Laura Czartoryska (ur. 1978). Obecnie Adam Karol Czartoryski mieszka w Wielkiej Brytanii. Od 12 grudnia 2000 żoną Adama Karola jest Josette Calil.
Uprawiał karate, od 1982 należy do World Karate Federation i European Karate Union.
Genealogia.
Patrylinealna linia pokrewieństwa.
Adam Karol Czartoryski
Adam Karol Czartoryski jest w 17. pokoleniu po mieczu potomkiem wielkiego księcia Giedymina i dalej, przyjmując jego hipotetyczne pochodzenie, w 19. pokoleniu po mieczu potomkiem wielkiego księcia Trojdena, za którego ojca historycy uważają Erdiwiła, władcę południowożmudzkiego z Ejragoły.
Z linii wynika bezpośrednie pokrewieństwo Czartoryskich z dynastią Giedyminowiczów, czyniąc z nich jedną z jej gałęzi. Inną linią Giedyminowiczów i krewnymi Czartoryskich byli Jagiellonowie, panujący w Polsce, na Litwie, w Czechach oraz na Węgrzech. Od swoich patrylinealnych przodków-władców litewskich Czartoryscy wywodzą herb Czartoryski, odmianę herbu Pogoń, który jest także herbem Litwy oraz tytuł książęcy (kniaziowski), który nie wynika w ich wypadku z nadania jakiegoś władcy, lecz z racji pochodzenia od niego w linii męskiej.

</doc>
<doc id="177774" url="https://pl.wikipedia.org/wiki?curid=177774" title="Maybach DS8">
Maybach DS8

Maybach DS8 Zeppelin − samochód marki Maybach produkowany w okresie przedwojennym. Należał do segmentu aut luksusowych.
Początek produkcji modelu DS8 to rok 1929. Sprzedano go ogółem około 180 sztuk. .
Samochód posiadał własny kompresor umożliwiający automatyczne uzupełnianie powietrza w oponach.
Zachowany w dobrym stanie samochód znajduje się w Mercedes-Benz Muzeum w Stuttgarcie.
Silnik.
Silnik V12 (60°) czterosuwowy, benzynowy, 2 zawory na cylinder; SOHC; umieszczony z przodu, napęd na tylne koła; chłodzony wodą
Nadwozie.
Czterodrzwiowa limuzyna ze składanym dachem.

</doc>
<doc id="177779" url="https://pl.wikipedia.org/wiki?curid=177779" title="Flora (mitologia)">
Flora (mitologia)

Flora – rzymska bogini kwiatów i wiosny, uosobienie siły życiodajnej, dzięki której przyroda rozkwita.
Pierwotnie czczona przez Sabinów, którzy poświęcili jej miesiąc odpowiadający w kalendarzu rzymskim kwietniowi. Według mitu została wprowadzona do Rzymu przez Tytusa Tacjusza. Posiadała w mieście swojego kapłana, jednego z dwunastu mniejszych flaminów. Na jej cześć obchodzono "Floralia", przypadające na okres od 28 kwietnia do 3 maja, w trakcie których ludzie przystrajali się kwiatami, a w cyrku odbywały się igrzyska. W święcie tym brały udział kurtyzany.
W okresie hellenistycznym często wiązana z grecką Afrodytą. Owidiusz utożsamił ją z nimfą Chloris, której zakochany w niej Zefir oddał władzę nad kwiatami. Powiązał ją także z mitem o narodzeniu Marsa. Junona, oburzona cudownymi narodzinami Minerwy, która wyskoczyła z głowy Jowisza, otrzymała w podarunku od Flory cudowny kwiat, dzięki któremu stała się brzemienna bez udziału męża. Wydała wówczas na świat boga, którego imieniem nazwano pierwszy miesiąc wiosny ("Martius").
W Rzymie Flora posiadała dwie świątynie: starszą na Kwirynale i młodszą w pobliżu Circus Maximus, wzniesioną w 238 roku p.n.e. Zachowały się liczne wizerunki bogini z okresu starożytnego, w tym m.in. rzeźba znana jako "Flora Farnese", będąca przypuszczalnie rzymskim naśladownictwem greckiego oryginału z IV wieku p.n.e., fresk ze Stabii z około 60 n.e. i mozaika "Flora z Baccana" z ok. 300 n.e.

</doc>
<doc id="177788" url="https://pl.wikipedia.org/wiki?curid=177788" title="Bobrowniki (powiat białostocki)">
Bobrowniki (powiat białostocki)

Bobrowniki – wieś w Polsce położona w województwie podlaskim, w powiecie białostockim, w gminie Gródek.
Historia.
Dawna wieś magnacka położona w końcu XVIII wieku w powiecie grodzieńskim województwa trockiego Wielkiego Księstwa Litewskiego. 
Do 1939 w gminie Brzostowica Wielka w powiecie grodzieńskim.
W latach 1975–1998 miejscowość należała administracyjnie do województwa białostockiego.
W 1980 r. w Bobrownikach dokonano badań dialektologiczno-językowych pod kierunkiem Janusza Siatkowskiego, w ramach których odnotowano, że "podstawowym środkiem porozumiewania się mieszkańców między sobą jest gwara białoruska".
W związku z kryzysem migracyjnym na granicy z Białorusią, jaki nastąpił w połowie 2021 r., miejscowość i okolice objęte zostały stanem wyjątkowym.
Opis.
We wsi znajduje się drogowe przejście graniczne z Białorusią.
Prawosławni mieszkańcy wsi należą do parafii św. Apostoła Jana Teologa w Mostowlanach. Na miejscowym cmentarzu znajduje się cerkiew filialna pw. Zmartwychwstania Pańskiego.
W miejscowości, przy drodze krajowej nr 65, znajduje się zbiorowa mogiła żołnierzy Armii Czerwonej.

</doc>
<doc id="177789" url="https://pl.wikipedia.org/wiki?curid=177789" title="Ludwigshafen am Rhein">
Ludwigshafen am Rhein

Ludwigshafen am Rhein – miasto na prawach powiatu w Niemczech, w kraju związkowym Nadrenia-Palatynat, siedziba powiatu Rhein-Pfalz, drugie po Moguncji pod względem liczby ludności miasto kraju związkowego.
Ludwigshafen am Rhein wywodzi się z dawnego Szańca Reńskiego "(Mannheimer Rheinschanze)" i leży na lewym brzegu Renu naprzeciwko badeńskiego miasta Mannheim. Jest znane głównie dzięki fabryce BASF, która ma tu swoją siedzibę.
Najbliżej położonymi miastami są: Mannheim, Heidelberg (ok. 25 km na południowy zachód), Karlsruhe (ok. 50 km na południe) i Moguncja (ok. 60 km na północ).
Ludwigshafen jest jednym z pięciu głównych centrów Nadrenii-Palatynatu, wraz z Mannheim tworzy tzw. centrum podwójne (konurbację). Miasto należy do Regionu Rhein-Neckar.
W roku 1925 populacja miasta przekroczyła 100 tys. mieszkańców – Ludwigshafen stało się w ciągu niecałego wieku od powstania (1853) dużym miastem.
3 kwietnia 1930 urodził się w tym mieście kanclerz Helmut Kohl.
Transport.
W mieście znajdują się następujące stacje kolejowe: Ludwigshafen (Rhein) Hauptbahnhof, Ludwigshafen (Rhein) Mitte i Ludwigshafen-Mundenheim.
Współpraca.
Miejscowości partnerskie:

</doc>
<doc id="177796" url="https://pl.wikipedia.org/wiki?curid=177796" title="Life Is Peachy (album Korn)">
Life Is Peachy (album Korn)

Life Is Peachy – drugi album amerykańskiego zespołu numetalowego Korn, wydany w 1996 roku.
Utwór "Twist", otwierający płytę, zawiera elementy scatu. Największym przebojem okazał się "A.D.I.D.A.S.", którego tytuł to akronim od zdania "All Day I Dream About Sex" ("Cały dzień marzę o seksie"). Utwór "Lowrider" został zaśpiewany przez gitarzystę Heada i nagrany w dniu jego urodzin.

</doc>
<doc id="177799" url="https://pl.wikipedia.org/wiki?curid=177799" title="Leonardo Loredano">
Leonardo Loredano

Leonardo Loredano lub Loredan (ur. 16 listopada 1436 w Wenecji, zm. 21 czerwca 1521 tamże) – doża Wenecji od 2 listopada 1501 do 21 czerwca 1521.

</doc>
<doc id="177801" url="https://pl.wikipedia.org/wiki?curid=177801" title="Sieciech Toporczyk">
Sieciech Toporczyk



</doc>
<doc id="177802" url="https://pl.wikipedia.org/wiki?curid=177802" title="Połowce (Polska)">
Połowce (Polska)

Połowce (biał. "Палоўцы") – wieś w Polsce położona w województwie podlaskim, w powiecie hajnowskim, w gminie Czeremcha.
W latach 1975–1998 miejscowość administracyjnie należała do województwa białostockiego.
Wieś królewska położona była w końcu XVIII wieku w powiecie brzeskolitewskim województwa brzeskolitewskiego (włość połowiecka). Za II Rzeczypospolitej miejscowość była siedzibą gminy Połowce, należącą do powiatu brzeskiego w województwie poleskim. Obszar tej gminy jest jednym z trzech niewielkich fragmentów woj. poleskiego, które po 1945 pozostały w Polsce.
Prawosławni mieszkańcy wsi należą do parafii Opieki Matki Bożej w Zubaczach, a wierni kościoła rzymskokatolickiego należą do parafii Najświętszej Maryi Panny Królowej Polski w Czeremsze. We wsi znajduje się prawosławny cmentarz z cerkwią pod wezwaniem św. Jana Teologa.
Przejście graniczne.
Znajduje się tu drogowe przejście graniczne z Białorusią.

</doc>
<doc id="177804" url="https://pl.wikipedia.org/wiki?curid=177804" title="Lubella (przedsiębiorstwo)">
Lubella (przedsiębiorstwo)

Lubella – polski producent makaronów, płatków śniadaniowych, zbożowych przekąsek (paluszki), mąk i kasz z siedzibą w Lublinie.
Historia.
Historia Lubelli sięga końca XIX wieku, gdy w Lublinie powstał pierwszy młyn – młyn Krauzego – który do dziś wchodzi w skład majątku przedsiębiorstwa. Po II wojnie światowej przedsiębiorstwo funkcjonowało jako Państwowe Zakłady Zbożowe. Wówczas przeszło ono gruntowną reorganizację i unowocześniło produkcję. Od 2003 roku Lubella należy do Grupy Maspex z Wadowic.
Produkcja w spółce prowadzona jest w oparciu o międzynarodowy standard bezpieczeństwa żywności uznany przez Global Safety Initiative.
Portfolio marki.
1. Makarony
2. Danie na ciepło
3. Płatki śniadaniowe
4. Mąki i kasze
5. Przekąski zbożowe 
Zaangażowanie społeczne.
W 2020 roku w ramach akcji #LubellaŁączy marka przekazała 200 tysięcy produktów dla dzieci z placówek opiekuńczo-wychowawczych. Lubella wsparła placówki przekazując swoje makarony, płatki, mąkę i paluszki.
W tym samym roku Lubella włączyła się w ogólnopolską akcje muzyczną #Hot16challenge2 i nagrała swoją zwrotkę muzyczną, zachęcając tym samym do wpłacania datków na walkę z koronawirusem. Marka zaprosiła do inicjatywy inną lubelską firmę, browar Perła.
Inwestycje.
W 2018 roku Lubella uruchamiała nowoczesny kompleks produkcyjny i centrum logistyczne o wartości 130 mln zł. Inwestycja obejmowała: budowę hali produkcyjno-magazynowej wraz z infrastrukturą techniczną i instalacją nowoczesnej linii produkcyjnej oraz budowę zautomatyzowanego magazynu wysokiego składowania.
Nagrody.
Zarówno firma Lubella, jak i jej produkty, otrzymały wiele prestiżowych wyróżnień i nagród, do których należą między innymi: Godło Promocyjne Teraz Polska, Hit Handlu, Perła Rynku FMCG, Konsumencki Znak Jakości, nagroda Orły Wprost 2019, Przebój FMCG w kategorii „Makarony”.
W 2021 roku w raporcie Superbrands 2021 marka Lubella zajęła 11 miejsce. Natomiast w konkursie „Złote Paragony 2021” w kategorii „Makarony” laureatem został Lubella makaron Classic. Z kolei w kategorii „Produkty śniadaniowe i zbożowe”, nagrodzono płatki dla dzieci Lubella Choco Muszelki. W tym samym roku marka stanęła na podium w kategorii makarony w plebiscycie "Hit Handlu".
Akademia Lubella.
Projekt organizowany od 2017 roku. Akademia Lubella to ogólnopolski program edukacyjny skierowany do klas VI-VIII szkół podstawowych. Celem programu jest edukacja młodzieży na temat potrzeby różnicowania produktów w codziennej diecie oraz uświadomienie uczniom, jak ważną rolę odgrywają one w odżywianiu. Akademia Lubella uczy nie tylko komponowania zróżnicowanych, wartościowych posiłków, ale również prawidłowych zachowań związanych z niemarnowaniem jedzenia i doceniania samodzielnego przygotowywania posiłków, a także wartości płynących ze wspólnego spożywania posiłków. Do tej pory w programie wzięło udział ponad 700 tys. uczniów szkół podstawowych.

</doc>
<doc id="177805" url="https://pl.wikipedia.org/wiki?curid=177805" title="Boników (wieś w województwie wielkopolskim)">
Boników (wieś w województwie wielkopolskim)

Boników – wieś w Polsce położona w województwie wielkopolskim, w powiecie ostrowskim, w gminie Odolanów. Liczy około 500 mieszkańców. Leży przy drodze powiatowej Odolanów-Sośnie, ok. 16 km na południowy zachód od Ostrowa. 
Częścią wsi jest osiedle Bałamącek. Okolice Bonikowa i sąsiednich Garek należą do najważniejszych miejsc wydobycia gazu ziemnego w Polsce.
Przed 1932 rokiem miejscowość położona była w powiecie odolanowskim, w latach 1975-1998 w województwie kaliskim, w latach 1932-1975 i od 1999 w powiecie ostrowskim.

</doc>
<doc id="177806" url="https://pl.wikipedia.org/wiki?curid=177806" title="Wojewoda Sieciech">
Wojewoda Sieciech



</doc>
<doc id="177808" url="https://pl.wikipedia.org/wiki?curid=177808" title="Eolowie">
Eolowie

Eolowie () – greckie plemiona, które po 2000 p.n.e. zasiedliły środkową Grecję, posługujące się dialektem eolskim, spokrewnionym z dialektem arkado-cypryjskim (Achajowie). Eolowie, jak i inne plemiona indoeuropejskie, mówiące językiem greckim, przybyli z terenów Europy południowo-wschodniej. Eolowie osiedlili się w Beocji, Tessalii, Lokrydzie i Fokidzie, skąd zostali wyparci lub zdominowani przez Tessalów i Beotów, którzy dotarli na te obszary w trakcie inwazji Dorów ok. 1200 p.n.e. Najazd Dorów zmusił wiele plemion do szukania nowych terytoriów. Około 1130 p.n.e. część Eolów pod wodzą Penthilosa, syna Orestesa, przez wybrzeże trackie dotarła do północno-zachodnich krain Azji Mniejszej i sąsiednich wysp: Lesbos i Tenedos. Inni Eolowie założyli miasto Kyme. Eolowie wraz z Jonami byli twórcami "polis" – miasta-państwa.

</doc>
<doc id="177809" url="https://pl.wikipedia.org/wiki?curid=177809" title="Dobroszyce">
Dobroszyce

Dobroszyce (niem. "Juliusburg") – wieś w Polsce położona w województwie dolnośląskim, w powiecie oleśnickim; siedziba gminy Dobroszyce, należącej do aglomeracji wrocławskiej.
Podział administracyjny.
W latach 1975–1998 miejscowość administracyjnie należała do województwa wrocławskiego.
Historia.
Dobroszyce w dokumentach wzmiankowane były już w roku 1405, a dokładniej najstarsza ich część, Treszkin (Treskin, Dreski, Dreske), położona nad rzeką Dobrą w księstwie oleśnickim, należącym do krajów Korony Św. Wacława. Pierwotnie Treszkin był siedzibą rodową sławnych rycerzy von Czirn (braci Hayna i Opitza).
W roku 1655 miejscowość od von Hengelów odkupił książę oleśnicki z dynastii wirtemberskiej, Sylwiusz Nimrod, który 10 lipca 1663 lokował w pobliżu nową osadę z prawami miejskimi, rozplanowaną wokół kwadratowego rynku. Po podziale księstwa oleśnickiego w roku 1673 obie miejscowości odziedziczył jego syn Juliusz Zygmunt, który dwa lata później (1675) połączył je w jedno miasto, nadając mu nazwę Juliusburg od swojego imienia (27 stycznia 1676), a także pierwsze wyobrażenie herbu miasta (1676) (stanowiące na mocy uchwały Rady Gminy z 6 maja 2003 aktualne godło Dobroszyc). Zjednoczenie wzmocniło znaczenie Juliusburga jako prężnie rozwijającego się na przestrzeni wieku XVII i XVIII ośrodka rzemiosła tkackiego i szewskiego, czego widome dowody stanowiły: przekształcenie kasztelu juliusburskiego w barokowy zamek (1675-1676), wzniesienie budynku ratusza (1693) oraz założenie okazałego, ewangelickiego zboru pod wezwaniem Św. Trójcy w stylu barokowym (1693-1697). Do roku 1745, czyli śmierci Karola Nimroda (syna Juliusza Zygmunta), Juliusburg był rezydencją książąt oleśnickich. Na skutek pokoju wrocławskiego (1742) Juliusburg znalazł się w granicach Królestwa Prus. W roku 1792 władzę nad księstwem po wygaśnięciu dynastii Württembergów przejęła dynastia brunszwicka, a w roku 1884 część księstwa z Juliusburgiem dostała się w ręce przyszłego króla Saksonii Fryderyka Augusta III Wettina (w posiadaniu jego potomków do roku 1945).
Na skutek upadku, jaki przeżyła w XIX wieku lokalna wytwórczość sukiennicza, a którego widomym sygnałem było zburzenie ratusza w roku 1826, gospodarka gminy przestawiła się na przemysł drzewny. Mimo to w roku 1928, w wyniku ogólnie złej sytuacji gospodarczej, Juliusburg utracił jednak prawa miejskie. W czasie II wojny światowej, w latach 1940-1942, mieścił się tu obóz jeniecki ("Oflag VIII C Juliusburg"), w którym przetrzymywano oficerów belgijskich, francuskich i holenderskich.
W roku 1945 miejscowość została przyłączona do Polski. Jego dotychczasową ludność wysiedlono do Niemiec i zastąpiono polskimi osadnikami. Po wojnie miejscowość przez krótki czas nazywano "Julianowem", jednak ostatecznie przyjęto nazwę "Dobroszyce".
Demografia.
Według Narodowego Spisu Powszechnego (III 2011 r,) liczyły 2564 mieszkańców. Są największą miejscowością gminy Dobroszyce.
Zabytki.
Do wojewódzkiego rejestru zabytków wpisane są:
Kultura.
Jedną z wizytówek Dobroszyc jest Zespół Muzyki Dawnej "Carmen Alacre" pozostający pod opieką Gminnego Centrum Kultury im. Anny Sojko (GCK). Istnieje od roku 1989 przy Szkole Podstawowej im. Ireny Sendlerowej w Dobroszycach, a jego skład stanowią uczniowie i absolwenci tejże. Repertuar "Carmen Alacre" obejmuje przede wszystkim muzykę renesansową, ale także utwory średniowieczne i barokowe.
Największe sukcesy: Złote "Harfa Eola" (lata: 2003, 2010, 2012) na Ogólnopolskim Festiwalu Zespołów Muzyki Dawnej "Schola Cantorum"] w Kaliszu. Na tym festiwalu zespół zdobywał również Harfy Srebrne (lata: 1998, 2002, 2009) i Brązowe (lata: 1997, 2008). Zespół wielokrotnie był laureatem Wojewódzkiego Przeglądu Szkolnych Zespołów Artystycznych we Wrocławiu.
W roku 2001 zespół wystąpił na IV Festiwalu Nauki we Wrocławiu, a wcześniej kilkakrotnie na koncertach plenerowych Międzynarodowego Festiwalu Oratoryjno-Kantatowego "Wratislavia Cantans". Na zaproszenie Gimnazjum w Falkenbergu, czterokrotnie wziął udział w koncertach bożonarodzeniowych w Niemczech. Jesienią roku 2003 w ramach Dni Dolnego Śląska w Västmanland (region partnerski Dolnego Śląska w Szwecji), koncertował w Västerås i w Vallby. W roku 2008 zespół wystąpi także na festiwalu "Maj z Muzyką Dawną". W 2010 roku zespół nagrał pierwszą solową płytę, która została wydana rok później (2011 r.).
Przy GCK działają ponadto trzy zespoły śpiewacze: "Leszczynki" (reprezentowały gminę Dobroszyce na Dożynkach Prezydenckich roku 2004 w Spale), "Uśmiech" i "Sąsiadeczki". W Dobroszycach działają także: młodzieżowy Teatr Muzyczny "Kangarose", grupa teatralna "Fantazja" (dla młodszych) oraz grupa teatralna "K.A.K.T.U.S." (dla starszych). Na trwale w kalendarz imprez kulturalnych wpisały się "Jazz u Wójta" ze "Świętojańską Nocą Jazzową" oraz organizacja Ruch Młodzieży Salwatoriańskiej, który organizuje "Salwatoriańskie Forum Młodych". Koncerty odbywają się w kameralnej muszli koncertowej w dobroszyckim parku.
Edukacja i sport.
W Dobroszycach znajduje się siedziba Gminnej Biblioteki Publicznej (wchodzącej w skład GCK i mającej dwie filie, w Dobrzeniu i Łuczynie), a także zdecydowana większość placówek oświatowych gminy, tj. Przedszkole, Szkoła Podstawowa i Gimnazjum.
Głównym profilem działalności sportowej jest piłka nożna. Klub Piłkarski "Dąb Dobroszyce" grający, z przerwami, przez 4 sezony (lata: 2005/2006, 2006/2007, 2007/2008 i 2012/2013) we Wrocławskiej Klasie Okręgowej. Największym sukcesem zespołu było zajęcie (2-krotnie) 12. miejsca w rozgrywkach klasy okręgowej (lata: 2005/2006, 2006/2007). W sezonie 2012/2013 drużyna zajęła 15. (przedostanie miejsce) i spadła do niższej klasy rozgrywkowej (A-klasa, grupa: Wrocław III).
Tradycyjnymi, cyklicznymi imprezami sportowymi są: "Gminne Turnieje Piłki Nożnej Drużyn Podwórkowych", a także "Halowy Turniej Piłkarski Oldbojów o Puchar Wójta Gminy Dobroszyce".

</doc>
<doc id="177810" url="https://pl.wikipedia.org/wiki?curid=177810" title="Cyklosarin">
Cyklosarin

Cyklosarin, GF – fosforoorganiczny związek chemiczny z grupy fosfonianów, ester cykloheksylowy kwasu metylofluorofosfonowego, analog sarinu i etylosarinu. Jest nieodwracalnym inhibitorem acetylocholinoesterazy i paralityczno-drgawkowym bojowym środkiem trującym znajdującym się w wykazie 1A Konwencji o zakazie broni chemicznej.
Cyklosarin ma postać klarownej, bezbarwnej cieczy o słodkim zapachu stęchlizny, praktycznie nierozpuszczalnej w wodzie. Jest dość odporny na hydrolizę – rozkłada się dopiero przy ogrzewaniu lub w obecności alkaliów z wytworzeniem kwasu fluorowodorowego i kwasu cykloheksylometylofosfonowego, które są mniej toksyczne od cyklosarinu.
Główną drogą narażenia jest układ oddechowy, choć cyklosarin może wniknąć do organizmu również przez skórę i układ pokarmowy. Wykazuje działanie silnie inhibitujące acetylocholinoesterazę.

</doc>
<doc id="177811" url="https://pl.wikipedia.org/wiki?curid=177811" title="Maspex">
Maspex

Maspex (właściwie Grupa Maspex) – polski koncern spożywczy z siedzibą w Wadowicach, będący jednym z największych producentów żywności w Europie Środkowo-Wschodniej i w Polsce.
Akcje społeczne.
Grupa Maspex prowadzi wiele ogólnopolskich akcji społecznych skierowanych głównie do dzieci, jak turniej piłkarski „Z podwórka na Stadion o Puchar Tymbarku”, „Akademia Bezpiecznego Puchatka”, „Kubusiowi Przyjaciele Natury”, „Akademia Uwielbiam”.
Od 2018 roku Maspex jest zaangażowany w projekt „Parasol Historii”, który jest wyrazem pamięci o powstaniu warszawskim i jego żyjących uczestnikach. W ramach projektu przedsiębiorstwo pomaga powstańcom oraz prowadzi działania edukacyjne pod patronatem Muzeum Powstania Warszawskiego.

</doc>
<doc id="177812" url="https://pl.wikipedia.org/wiki?curid=177812" title="Aleksander z Feraj">
Aleksander z Feraj

Aleksander z Feraj (zm. 358 p.n.e.) tyran tessalskiego miasta Feraj.
Następca Jazona z Feraj, prowadził wojny ze Związkiem Beockim, kierowanym przez Pelopidasa. W 367 p.n.e. Aleksander podstępnie uwięził Pelopidasa i Ismaniasa, zapewniając sobie sojusz z Atenami przeciwko wojskom beockim. W odpowiedzi Teby wysłały ok. 9 tys. wojowników przeciwko Aleksandrowi, który unikał walnej bitwy. Dopiero Epaminondasowi udało się uwolnić z rąk Aleksandra tebańskich wodzów. W 365 p.n.e. Teby na wezwanie przeciwników politycznych Aleksandra ponownie wysłały wojska przeciw tyranowi. Do bitwy z Aleksandrem doszło pod Kynoskefalaj, w czasie której śmiertelnie ranny został Pelopidas. Jeździe beockiej udało się przełamać szeregi wojsk Aleksandra, a w czasie pościgu zginęło prawie 3000 jego żołnierzy. Jesienią 364 p.n.e. nowa armia beocka zamknęła Aleksandra w Feraj i zmusiła go do uległości. Tyran zobowiązał się wysyłać kontyngent wojska dla Związku Beockiego. Aleksander został zabity przez własną żonę.

</doc>
<doc id="177814" url="https://pl.wikipedia.org/wiki?curid=177814" title="Real Sociedad San Sebastian">
Real Sociedad San Sebastian



</doc>
<doc id="177816" url="https://pl.wikipedia.org/wiki?curid=177816" title="Samotny Dom">
Samotny Dom

Samotny Dom (ang. "Peril at End House") – powieść autorstwa Agathy Christie, wydana po raz pierwszy w 1932.
Fabuła.
Zawiązanie akcji.
Herkules Poirot i jego przyjaciel, kapitan Arthur Hastings spędzają urlop w ślicznej, nadmorskiej miejscowości St Loo. Do Poirota przychodzi mnóstwo korespondencji, w tym od osób znanych i wpływowych, z prośbami o to, by wziął udział w kolejnych śledztwach. Detektyw postanawia jednak przejść na emeryturę i nie zajmować się już tropieniem przestępców. Jednakże już pierwszego dnia przyjaciele spotykają młodą dziewczynę niezwykłej urody – pannę Nick Buckley, która samotnie mieszka w starym, zabytkowym domu, zwanym przez okolicznych mieszkańców Samotnym. Okazuje się, że pannie Buckley od pewnego czasu przydarzają się bardzo dziwne wypadki. Zerwany ze ściany ciężki obraz, zepsute hamulce w samochodzie... – zdaniem Poirota to nie może być przypadek, ktoś czyha na życie dziewczyny. Słynny detektyw postanawia odłożyć myśl o emeryturze, by zaangażować się w sprawę i uratować pannę Nick.
Po przeprowadzeniu szczegółowego śledztwa Poirot jest pewien, że dziewczynie wciąż grozi śmiertelne niebezpieczeństwo. Głównymi podejrzanymi są osoby z najbliższego otoczenia Nick: jej trójka przyjaciół – kapitan Challenger, pani Rice i pan Lazarus, jej dalszy krewny, pan Vyse, który pracuje w pobliskim miasteczku jako adwokat, dziwnie zachowująca się służąca oraz para niedawno przybyłych z Australii sąsiadów – państwo Croft. Każda z tych osób miała doskonałą sposobność do zorganizowania zamachów. Poirot radzi pannie Nick, by zamieszkał z nią ktoś zaufany. Dziewczyna postanawia więc zaprosić kuzynkę, Magdalę Buckley. Po pewnym czasie najgorsze przypuszczenia Poirota sprawdzają się – dochodzi do makabrycznej zbrodni. Jej ofiarą nie pada jednak Nick, lecz Magdala, która przypadkiem miała na sobie szal pożyczony od panny Buckley. W końcu wychodzi na jaw motyw, dla którego ktoś mógłby chcieć pozbawić pannę Nick życia. Okazuje się, że była zaręczona ze zmarłym tragicznie młodym pilotem Setonem, który przed udaniem się na swą ostatnią wyprawę przezornie sporządził testament, zapisując w nim wszystko narzeczonej. Tajemnicze zamachy nie ustają nawet wtedy, gdy zdesperowany detektyw umieszcza młodą przyjaciółkę w zamkniętej klinice. Poirot czuje się bezradny; wszystko wskazuje na to, że będzie to jego pierwsza w karierze porażka. Jednakże, jak zwykle, dzięki intensywnemu myśleniu udaje mu się dociec prawdy i zdemaskować sprawcę.
Rozwiązanie.
Morderczyni przez cały czas odwracała podejrzenia od siebie, przekonując wszystkich, że to ona miała paść ofiarą zbrodni. To właśnie Nick Buckley zamordowała swoją kuzynkę Magdalę, podczas gdy wszyscy byli przekonani, że śmierć jej nie ma żadnego znaczenia, bo tajemniczy zbrodniarz miał zabić nie ją, tylko Nick. Morderczyni, chcąc udowodnić, że ciąży nad nią niebezpieczeństwo już wcześniej pozorowała „nieudane zamachy na siebie”. Okazuje się, że motywem jej zbrodni były pieniądze. To nie Nick, lecz Magdala zaręczona była z Setonem i to jej należała się cała zapisana przezeń fortuna. Nikt nie zwrócił uwagi na pewien szczegół: obie kuzynki nosiły to samo imię i nazwisko – Magdala Buckley. W ten sposób Nick już po śmierci kuzynki mogła utrzymywać, iż to ona była narzeczoną zmarłego lotnika i przejąć jego fortunę.
W finale Poirot zbiera w Samotnym Domu wszystkich podejrzanych i ujawnia im prawdę. Nick do ostatniej chwili próbuje zrzucić winę na pannę Rice, podrzucając jej do kieszeni płaszcza pistolet; na to jednak nie daje się nabrać detektyw, który wie już przecież wszystko. Policjanci aresztują zbrodniarkę, która przed wyjściem zabiera ze sobą mały zegarek. Po wyjściu Nick i policjantów Poirot zdradza obecnym, iż w zegarku ukryta była śmiertelna dawka kokainy. Wyraża też przypuszczenie, że dziewczyna, siedząc już w policyjnym radiowozie, zażyła ją.
Adaptacje.
"Samotny Dom" film (1990) z Davidem Suchetem w roli Poirota

</doc>
<doc id="177820" url="https://pl.wikipedia.org/wiki?curid=177820" title="Dorohusk">
Dorohusk

Dorohusk – wieś w Polsce położona w Obniżeniu Dubieńskim, w województwie lubelskim, w powiecie chełmskim, w gminie Dorohusk.
W Dorohusku działa klub piłkarski (założony w 1968) „GKS Granica Dorohusk”. W sezonie 2019/2020 klub występuje w klasie okręgowej w grupie Chełm.
Charakterystyka.
Wieś leży przy granicy z Ukrainą przebiegającej na rzece Bug. W sąsiedztwie wsi znajduje się drogowe i kolejowe przejście graniczne Dorohusk-Jagodzin. Przez miejscowość przebiega droga wojewódzka nr 816. Miejscowość jest siedzibą władz gminy Dorohusk, jednak Urząd Gminy znajduje się w miejscowości Dorohusk-Osada. Według Narodowego Spisu Powszechnego (III 2011 r.) liczyła 493 mieszkańców i była czwartą co do wielkości miejscowością gminy.
Historia.
Około roku 1550 w Dorohusku urodził się Paweł Orzechowski – wojski krasnostawski, podczaszy i podkomorzy chełmski, starosta suraski, patron braci polskich. W latach 1867–1954 miejscowość była siedzibą gminy Turka. 23 lipca 1944 roku przez most pontonowy przeprawiły się przez Bug jednostki 1 Armii Wojska Polskiego. W miejscowości działało "Państwowe gospodarstwo rolne Dorohusk". 
W latach 1954–1972 wieś należała i była siedzibą władz gromady Dorohusk. W latach 1975–1998 miejscowość administracyjnie należała do województwa chełmskiego.
Zabytki architektury.
W pobliskiej miejscowości Dorohusk-Osada znajdują się m.in. pałac barokowy z XVIII w., wzniesiony przez dziedzica Dorohuska Michała Maurycego Suchodolskiego oraz Kościół pw. Matki Boskiej i św. Jana Nepomucena z 1821.
Szlaki turystyczne.
 Nadbużański szlak rowerowy

</doc>
<doc id="177821" url="https://pl.wikipedia.org/wiki?curid=177821" title="Raffaello">
Raffaello



</doc>
<doc id="177827" url="https://pl.wikipedia.org/wiki?curid=177827" title="A.B.C.">
A.B.C.

A.B.C. (tytuł oryginalny "The ABC Murders") – powieść detektywistyczna brytyjskiej pisarki Agathy Christie wydana w 1936 roku.
Opis fabuły.
Tym razem Herkules Poirot musi położyć kres serii okrutnych morderstw dokonywanych alfabetycznie na terenie całej Anglii. Przy ofierze morderca zostawia zawsze rozkład jazdy pociągów, który ze względu na alfabetyczne ułożenie stacji nazywany jest „ABC”. Przed każdą zbrodnią morderca przysyła detektywowi kpiący list ze wskazówkami, mogącymi służyć do jego wytropienia. Poirot podejmuje wyzwanie. Dochodzi kolejno do czterech alfabetycznych zbrodni, których ofiarami padają:
Rozwiązanie.
Gdy domniemany sprawca zbrodni zostaje aresztowany, Poirot spotyka się z nim. Choć tajemniczy morderca wcześniej wysyłał Poirotowi aroganckie listy, w których ironicznie wyzywał go, by ten spróbował go pojmać, podczas spotkania odkrywa, że aresztowany nie kojarzy jego nazwiska. Również wydaje się mało prawdopodobne, by Aleksander Cust – schorowany, nieśmiały, nieatrakcyjny człowiek – był w stanie uwieść kelnerkę Betty Barnard, jak uczynił to tajemniczy zabójca. Gdy dodatkowo okazuje się, że Cust ma alibi na czas jednego z zabójstw ABC, Poirot odkrywa właściwe motywy działania tajemniczego szaleńca. Odkrywa, że tak naprawdę jego celem musiało być jedno konkretne morderstwo, pozostałe zaś służyły jedynie do zachowania pozorów alfabetycznej gry. To naprowadza Poirota na trop Franklina Clarke’a, brata Cecila Clarke’a – ofiary spod litery C. Chciał on usunąć swojego brata, który mógł, mimo dość zaawansowanego wieku, powtórnie ożenić się, co oznaczałoby, że jego fortuna po jego śmierci zostanie odziedziczona przez żonę i ewentualnych potomków, nie przez brata. Morderca liczył na to, że jeśli wszystkie zbrodnie przypisze się działaniu szaleńca, najbliższe otoczenie ofiar będzie wolne od podejrzeń. Wybrał nawet kozła ofiarnego – rozchwianego emocjonalnie człowieka o nazwisku Aleksander Bonaparte Cust. Clarke wysyłał go w miejsca kolejno popełnianych przez siebie zbrodni, by po jakimś czasie policja wpadła na jego trop i powiesiła niewinnego człowieka tylko ze względu na jego chorobę oraz odpowiednie nazwisko (inicjały A.B.C). Kiedy Poirot publicznie wyjawia prawdę, Franklin sięga po pistolet, przykłada go sobie do głowy i naciska spust. Jednak przewidujący detektyw wynajął kieszonkowca, który wcześniej ukradkiem opróżnił magazynek, by bezwzględny morderca nie zaznał śmierci w tak łatwy sposób, lecz został sądownie skazany na szubienicę.

</doc>
<doc id="177828" url="https://pl.wikipedia.org/wiki?curid=177828" title="Herbapol">
Herbapol

Herbapol – przedsiębiorstwa w Polsce zajmujące się przetwórstwem ziół i produkcją z nich preparatów spożywczych, leczniczych i kosmetycznych.
Powstały w latach 40. XX wieku jako przedsiębiorstwa państwowe. W latach 1947–1982 funkcjonowało "Zjednoczenie Przemysłu Zielarskiego „Herbapol”" z siedzibą w Warszawie przy ul. Kruczej 24/26.
Po przemianach własnościowych w Polsce przedsiębiorstwa w większości trafiły w ręce prywatne. Pod firmą „Herbapol” funkcjonują:

</doc>
<doc id="177831" url="https://pl.wikipedia.org/wiki?curid=177831" title="Wigilia Wszystkich Świętych">
Wigilia Wszystkich Świętych

Wigilia Wszystkich Świętych (tytuł oryginału "Hallowe'en Party") – powieść kryminalna brytyjskiej pisarki Agathy Christie, wydana w Wielkiej Brytanii w 1969 roku. 
Opis fabuły.
Podczas przyjęcia dla dzieci z okazji święta Halloween zostaje popełnione morderstwo, którego ofiarą pada nastoletnia dziewczyna, Joyce Reynolds. Ktoś wepchnął jej głowę do miski z wodą i przytrzymał. Jedyną wskazówką jest to, że dziewczyna wcześniej głośno chwaliła się, że była świadkiem morderstwa. Dochodzenie w tej sprawie podejmuje Herkules Poirot. Mimo podeszłego wieku i choroby, detektyw wytrwale dąży do rozwiązania sprawy. Niestety, ofiar przybywa - w podobny sposób zamordowany zostaje również młodszy brat Joyce, Leopold. Hercules Poirot odkrywa, że kluczem do rozwiązania zagadki musi być jakaś dawna miejscowa zbrodnia, o której wiedziały dzieci. Wszczyna więc śledztwo w sprawie kilku zawiłych spraw z przeszłości. 
Rozwiązanie.
Winna śmierci Joyce jest Rowena Drake, organizatorka przyjęcia. Przestraszyła się słów dziewczynki, ponieważ kilka lat wcześniej, do spółki z miejscowym ogrodnikiem zamordowała swoją konkurentkę do spadku po zmarłej ciotce, jej służącą - Olgę Seminoff.
Hercules Poirot domyśla się winy pani Drake dzięki relacji innej uczestniczki przyjęcia, miejscowej nauczycielki. Jej zdaniem Rowena miała w pewnym momencie przypadkiem upuścić cenny wazon i oblać się wodą. Detektyw odkrywa, że była to specjalnie przygotowana sztuczka, mająca odwrócić podejrzenia od mokrych śladów na ubraniu morderczyni, jakie zapewne powstały przy topieniu ofiary.
Tak naprawdę to jednak nie Joyce, a jej koleżanka, Miranda Butler widziała morderstwo. Okazało się, że Joyce chciała jedynie wzbudzić usłyszaną historyjką zainteresowanie znanej pisarki kryminałów, Ariadny Olivier, obecnej wtedy na przyjęciu. Pani Drake nie mogła jednak o tym wiedzieć, więc kiedy usłyszała słowa Joyce, postanowiła czym prędzej ją uciszyć. Leopold natomiast musiał zginąć, ponieważ jak się okazało, był młodocianym szantażystą. Odkrył, kto zamordował siostrę i brał od pani Drake pieniądze w zamian za milczenie.
Kiedy para morderców zdaje sobie sprawę, że prawdziwy świadek wciąż żyje, postanawiają zgładzić Mirandę. Ogrodnik, Michael Garfield wywozi dziewczynkę poza miasto i podstępnie próbuje podać jej truciznę. Kiedy jednak zostaje w porę obezwładniony, chcąc uniknąć odpowiedzialności za wcześniejsze zbrodnie, sam wypija zatruty sok.

</doc>
<doc id="177835" url="https://pl.wikipedia.org/wiki?curid=177835" title="Julian Hochfeld">
Julian Hochfeld

Julian Hochfeld (ur. 16 sierpnia 1911 w Rzeszowie, zm. 21 lipca 1966 w Paryżu) – socjolog, profesor Uniwersytetu Warszawskiego, nauczyciel i wychowawca grupy polskich socjologów, poseł do Krajowej Rady Narodowej, na Sejm Ustawodawczy oraz na Sejm PRL I i II kadencji.
Życiorys.
Był synem Wilhelma. 23 maja 1929 ukończył I Gimnazjum Państwowe w Rzeszowie. W latach 1930–1934 studiował na Wydziale Prawa Uniwersytetu Jagiellońskiego. Tam związał się także z ruchem socjalistycznym jako członek i działacz ZNMS i PPS; w latach studenckich był m.in. redaktorem pisma młodzieży socjalistycznej „Płomienie” i współautorem programowej publikacji lewicy socjalistycznej pod tytułem „Gospodarka, polityka, taktyka, organizacja socjalizmu”.
Po ukończeniu studiów w Krakowie kontynuował je w paryskiej École des Sciences Politiques. Po powrocie do kraju został jednym z redaktorów związanego z KPP legalnego „Dziennika Popularnego”. Przyjaźnił się w tych czasach m.in. ze Stanisławem Dubois, którego potem często i chętnie wspominał. Działał w Warszawskiej Spółdzielni Mieszkaniowej, współpracując w niej z komunistami i innymi ludźmi lewicy. Te tradycje „żoliborskiego socjalizmu” przypominał po latach – w przemówieniu na sesji Dzielnicowej Rady Narodowej Warszawa-Północ w 1946.
Równocześnie nie zaprzestawał twórczości naukowej – w 1937 uzyskał na Uniwersytecie Jagiellońskim doktorat w zakresie ekonomii politycznej i statystyki; praca doktorska poświęcona była problemom ubezpieczeń społecznych.
Lata wojenne spędził najpierw w Związku Sowieckim, potem – w szeregu 2 Korpusu na Bliskim Wschodzie i wreszcie w Londynie, skąd powrócił do kraju w 1945. Zaraz po powrocie przystąpił do pracy politycznej. Został posłem do Krajowej Rady Narodowej, potem do Sejmu Ustawodawczego i do Sejmu PRL I oraz II kadencji; był członkiem Centralnego Komitetu Wykonawczego koncesjonowanej PPS, przewodniczącym Związku Parlamentarnego Polskich Socjalistów, redaktorem naczelnym „Przeglądu Socjalistycznego” i „Robotnika”, prezesem spółdzielni wydawniczej „Wiedza”. Był też krótko wiceprezesem Centralnego Urzędu Planowania. Od pierwszych chwil po powrocie do kraju dużo pisał. Wybór artykułów z tego okresu (lata 1945–1946), podejmujących żywe i palące problemy natury politycznej, zawarty jest w książce "My socjaliści". Wypowiadał się także w kwestiach teoretycznych – o znaczeniu marksizmu w nauce polskiej oraz o humanizmie socjalistycznym.
Rok 1948 oznacza wymuszone czystką polityczną we władzach PPS i całej partii przejście Hochfelda do pracy naukowej. Jako profesor Szkoły Głównej Planowania i Statystyki oraz Szkoły Głównej Służby Zagranicznej wykładał teorię rozwoju społecznego, a następnie materializm dialektyczny i historyczny. W 1951 objął kierownictwo Zakładu Materializmu Historycznego na Uniwersytecie Warszawskim, gdzie m.in. zainicjował w latach 1952–1956 zespołowe badania nad przeobrażeniami bytu i świadomości klasy robotniczej w Polsce. Były to jedne z bardzo nielicznych w tych latach empirycznych badań socjologicznych w Polsce i w ogóle w krajach bloku wschodniego.
W latach 1948–1954 był zastępcą członka Komitetu Centralnego PZPR, był także posłem na Sejm. W okresie przemian politycznych 1956, w miesiącach poprzedzających tzw. polski październik, Hochfeld odważnie i jasno angażował się na rzecz linii demokratyzacji. W latach 1957–1958 był wiceprzewodniczącym Klubu Poselskiego PZPR. Zajmował się zagadnieniami roli parlamentaryzmu w polskim systemie politycznym (artykuł "Z zagadnień parlamentaryzmu w warunkach demokracji ludowej"), rozwoju demokratycznej samorządności w systemie władzy lokalnej; zwracał się ku tradycjom polskiej myśli socjalistycznej, w których widział przeciwwagę dla ideologicznych następstw stalinizmu (studia nad dorobkiem Róży Luksemburg oraz Kazimierza Kelles-Krauza)
W latach 1957–1959 Hochfeld kierował Polskim Instytutem Spraw Międzynarodowych. Jednocześnie, do czasu wyjazdu do Paryża, w latach 1957–1962 zajmował się studiami nad marksistowską teorią społeczeństwa, a także socjologią stosunków politycznych. Rozwój tej drugiej dziedziny w Polsce Ludowej wiązał się ściśle z inicjatywami ze strony Hochfelda. W 1957 stworzył on na Uniwersytecie Warszawskim Katedrę Socjologii Stosunków Politycznych i podjął redagowanie „Studiów Socjologiczno-Politycznych” – jedynego specjalistycznego pisma w tej dziedzinie w krajach demokracji ludowej.
Ostatni okres życia Hochfelda – lata 1962–1966 – to działalność na stanowisku zastępcy dyrektora departamentu nauk społecznych UNESCO, w Paryżu. Zmarł na atak serca. Został pochowany w Alei Zasłużonych na Cmentarzu Komunalnym na Powązkach (kwatera A28-tuje-5). W pogrzebie wziął udział m.in. premier Józef Cyrankiewicz. Przemówienia żałobne wygłosili: członek Biura Politycznego KC PZPR Zenon Kliszko, minister szkolnictwa wyższego Henryk Jabłoński oraz redaktor naczelny czasopisma Świat Stefan Arski.
Był jednym z najwybitniejszych polskich socjologów marksistowskich i teoretyków polskiego socjalizmu XX wieku.
Był odznaczony m.in. Krzyżem Komandorskim i Kawalerskim Orderu Odrodzenia Polski oraz Medalem 10-lecia Polski Ludowej.
Życie prywatne.
Mieszkał w Warszawie. Był żonaty z Anną Anielą z domu Bohuszewicz (1922–1988).

</doc>
<doc id="177836" url="https://pl.wikipedia.org/wiki?curid=177836" title="Perła – Browary Lubelskie">
Perła – Browary Lubelskie

Perła – Browary Lubelskie S.A. – polski producent napojów alkoholowych.
Siedziba zarządu spółki Perła – Browary Lubelskie S.A. mieści się w zabytkowym browarze Vetterów przy ul. Bernardyńskiej w Lublinie. Produkcja odbywa się natomiast w zakładzie piwowarskim przy ul. Kunickiego w Lublinie i zakładzie piwowarskim w Zwierzyńcu.
Głównymi akcjonariuszami w spółce Perła – Browary Lubelskie S.A. w roku 2011 były: zarejestrowana na Cyprze firma Marconia Enterprises (50,7%) oraz duńska spółka branży piwowarskiej Royal Unibrew A/S (48%).
Historia.
Przedsiębiorstwo powstało w 1948 roku jako Lubelskie Zakłady Piwowarsko-Słodownicze. Majątek założycielski stanowiły upaństwowione po II wojnie światowej lubelskie Zakłady Przemysłowe K. R. Vetter i Browar Parowy Jeleń. W 1963 roku zakłady przyjęły nazwę Lubelskie Zakłady Chmielarsko-Piwowarskie. W 1974 roku przedsiębiorstwo przemianowano na Zakłady Piwowarskie w Lublinie. W tym czasie w jego skład włączono jako filie kilka browarów i słodowni z regionu Lubelszczyzny.
Od 1992 roku po restrukturyzacji i częściowej prywatyzacji polskiego przemysłu piwowarskiego firma działała jako spółka pracownicza. Posiadała wówczas w zarządzie: dwa browary w Lublinie, browar w Chełmie, browar w Jatutowie i browar w Zwierzyńcu. W 1997 roku nabyła na własność zakład Nr 1 w Lublinie i zakład w Chełmie. Pozostałe zatrzymała jako dzierżawca. W 1999 roku 48% akcji Browarów Lubelskich zakupiła spółka Browary Strzelec S.A. i współpracujący z nią Bank Gospodarki Żywnościowej. W tym samym czasie około 51% akcji spółki nabył polonijny inwestor Józef Hubert Gierowski, który w 2000 roku został przewodniczącym rady nadzorczej.
W 1999 roku spółka zaprzestała produkcji w browarze w Chełmie, w 2001 roku zakończyła produkcję w dzierżawionym od Skarbu Państwa browarze Nr 2 w Lublinie, a w 2003 roku zrezygnowała z dzierżawy browaru w Jatutowie. W 2005 roku 48% pakiet akcji Perły należący do holdingu Browary Polskie Brok-Strzelec S.A. został zakupiony przez duński koncern piwowarski Bryggerigruppen A/S i oddany jego spółce zależnej Royal Unibrew Polska. 51% akcji należących do Józefa Huberta Gierowskiego znalazło się natomiast w posiadaniu cypryjskiego holdingu Garmo Holdings Limited. Od tego czasu głównymi udziałowcami stawały się kolejno różne spółki zarejestrowane na Cyprze.
W 2007 roku próbę przejęcia większościowego pakietu udziałów w spółce Perła – Browary Lubelskie S.A. podjęła spółka Royal Unibrew Polska. Transakcja jednak została zablokowana przez głównego akcjonariusza i nie doszła do skutku. W 2008 roku poinformowano, że większościowym udziałowcem jest zarejestrowany na Cyprze amerykańsko-kanadyjski fundusz inwestycyjny Southbeach Developments Limited. Miał on odkupić udziały od cypryjskiego holdingu Garmo Holdings Limited.
W 2009 roku firma Southbeach Developments Limited zbyła swoje udziały w spółce Perła – Browary Lubelskie na rzecz zarejestrowanej na Cyprze firmy Marconia Enterprises Limited. W 2010 r. spółka Perła – Browary Lubelskie zrezygnowała z dzierżawy browaru w Zwierzyńcu tłumacząc się nieopłacalnością produkcji. W 2011 r. po zamianach właścicielskich w Royal Unibrew Polska jej udziały w spółce Perła – Browary Lubelskie zostały przeniesione na firmę Royal Unibrew. Jednocześnie główny udziałowiec w spółce Perła – Browary Lubelskie Marconia Enterprises rozpoczął procedurę podwyższenia kapitału zakładowego w drodze subskrypcji zamkniętej i przenoszenia akcji na cypryjską spółkę Firebreach Business Services Limited w wyniku czego udziały Royal Unibrew miały spaść do 16%. W kwietniu 2011 roku zarząd Royal Unibrew zaskarżył działania firmy Marconia Enterprises do sądu. Procedura podwyższania kapitału została sądownie wstrzymana w czerwcu 2011 roku.
W 2011 roku spółka Perła – Browary Lubelskie wprowadziła na polski rynek własną markę wina – Reggio, które jest produkowane dla firmy w winnicach: Hiszpanii, Portugalii, Włoch i Francji. W tym samym roku zdecydowała się na rozbudowę zakładu produkcyjnego w Lublinie. W 2013 roku browar przy ul. Kunickiego osiągnął dzięki tej inwestycji zdolności produkcyjne 1,7 miliona hektolitrów rocznie.
Od 2012 roku spółka ponownie została dzierżawcą browaru w Zwierzyńcu. Zakład uruchomiono w 2013 roku.
Produkcja.
Spółka Perła – Browary Lubelskie ma około 3% udziału w polskim rynku piwa. Produkuje około 1,7 miliona hektolitrów rocznie. Klasyfikowana jest wśród średniej wielkości firm browarniczych. Jej główną i sztandarową marką jest Perła. Obszar działalności dystrybucyjnej firmy skoncentrowany jest na południowo-wschodniej Polsce.
Przedsiębiorstwo prowadzi eksport swoich wyrobów do krajów Unii Europejskiej: Wielkiej Brytanii, Francji, Belgii, Grecji, Włoch, Holandii, Estonii, Szwecji i Rosji. Ponadto sprzedaje je do: Australii, Paragwaju, Zambii, Ghany, Kamerunu, Beninu. Znaczącą rolę odgrywa dystrybucja produktów do Stanów Zjednoczonych Ameryki.

</doc>
<doc id="177838" url="https://pl.wikipedia.org/wiki?curid=177838" title="Admet">
Admet

Admet (gr. Ádmētos, łac. Admetus) – postać z mitologii greckiej, syn Feresa i Klimeny, który panował w Tesalii jako król miasta Feraj. Był uczestnikiem wyprawy Argonautów oraz słynnego polowania na dzika kalidońskiego.
W mitologii greckiej opisany jest jako gospodarz, na którego dworze przez dziewięć lat musiał spędzić Apollo, uwięziony tam przez Zeusa za zabicie Cyklopa i służyć jako pasterz-niewolnik.
Gospodarz okazywał boskiemu pasterzowi wiele względów, co mu się później sowicie opłaciło. Admet poprosił o rękę Alkestis, córki króla Jolkosu – Peliasa, który jednakże wyznaczył warunek, by ten przyjechał wozem zaprzężonym w lwa i dzika. Apollo pomógł Admetowi wytresować zwierzęta, co umożliwiło mu spełnienie warunku i zawarcie upragnionego małżeństwa. W dzień ślubu Admet zapomniał złożyć ofiarę Artemidzie, która w akcie zemsty wysłała węże do ich małżeńskiej sypialni, jednak Apollo uratował małżonków przed pewną śmiercią. Następnie uzyskał również przyrzeczenie od Mojr, że jego życie zostanie przedłużone, jeśli w wyznaczonej godzinie ktoś z jego rodziny zgodzi się umrzeć za niego. Jedyną osobą, która zgodziła się na to bez wahania, była Alkestis. Dobrowolnie zeszła do grobu, a w uznaniu jej poświęcenia Herakles przywrócił ją do życia (według innej wersji mitu była to wzruszona jej poświęceniem Persefona).
Historia wybawienia Admeta przez żonę została opowiedziana również przez Ranieriego de’ Calzabigi i Christopha Willibalda Glucka w operze "Alcesta", jak też przez Georga Friedricha Händla w operze "Admeto" (HWV 22).

</doc>
