<doc id="177841" url="https://pl.wikipedia.org/wiki?curid=177841" title="Krajowa Spółka Cukrowa">
Krajowa Spółka Cukrowa

Krajowa Grupa Spożywcza Spółka Akcyjna (do 2022 "Krajowa Spółka Cukrowa S.A.", w skrócie: KSC Polski Cukier S.A.) – powstałe w sierpniu 2002 roku konsorcjum cukrowni z siedzibą w Toruniu. Krajowa Spółka Cukrowa (KSC) przejęła kilkadziesiąt zakładów w całej Polsce. Większościowym udziałowcem KSC S.A. jest Skarb Państwa, ponad 20% akcji należy w szczególności do plantatorów buraka cukrowego i pracowników spółki.
Przedsiębiorstwo jest największym w Polsce i ósmym co do wielkości producentem cukru w Europie. Podstawowy przedmiot działalności Krajowej Spółki Cukrowej S.A. stanowi produkcja i sprzedaż cukru, handel wyrobami powstałymi w trakcie jego wytwarzania oraz przetwórstwo owocowo-warzywne. Spółka prowadzi kompleksowe zarządzanie archiwami firm zewnętrznych w zakresie przechowywania, archiwizowania oraz brakowania dokumentów oraz inne działalności usługowe. Największa część eksportu KSC kierowana jest do Rosji, Niemiec, Grecji, Czech i Słowacji.
W maju 2022 nastąpiła zmiana nazwy z „Krajowa Spółka Cukrowa Spółka Akcyjna” na „Krajowa Grupa Spożywcza Spółka Akcyjna” 
Struktura.
Oddziały Spółki:
Zakłady Spółki:
Spółki zależne:
Wyniki finansowe.
KSC 2007 rok zakończyła sprzedażą sięgającą 1,8 mld zł i 1,3 mln zł zysku netto.
We wrześniu 2005 w Rejowcu, jako pierwszej z wygaszonych fabryk, KSC uruchomiła przygotowywaną przez wiele miesięcy alternatywną działalność gospodarczą: produkcję europalet, przy której zatrudnionych zostało 54 dotychczasowych pracowników cukrowni.
W trakcie kampanii 2008/2009 KSC skupiła od 17 tysięcy plantatorów ponad 3,1 miliona ton buraków, z których wyprodukowała 465 tys. ton cukru (co oznacza średnią zawartość cukru w burakach wynoszącą 15%).
Rok obrotowy 2010/11 okazał się rekordowym okresem w historii spółki pod względem wyników finansowych. Przychody Krajowej Spółki Cukrowej S.A. wyniosły niemal 1,8 mld zł i były o ponad 18% wyższe niż w roku poprzednim. EBITDA (zysk operacyjny powiększony o amortyzację) wyniosła 464 mln zł (+30%), a zysk netto 283 mln zł (+51%).
Duże znaczenie dla osiąganych wyników ma przeprowadzona w ostatnich latach restrukturyzacja i optymalizacja kosztów działania KSC S.A. W ostatnich latach spółka m.in. skoncentrowała produkcję w 7 głównych zakładach i przeprowadziła racjonalizację zatrudnienia w ramach Programu Dobrowolnych Odejść (średnioroczne zatrudnienie pracowników stałych i sezonowych wyniosło w latach 2010/11 1787 osób, wobec 2769 osób w 2007/2008 r.). Kontynuowana była również sprzedaż zbędnego majątku trwałego – tylko z tego tytułu do kasy spółki wpłynęło w roku obrotowym 2010/11 niemal 36 mln zł.
W roku obrotowym 2010/11 KSC S.A. kontynuowała również intensywny program inwestycyjny, na który w ostatnich 4 latach zostało przeznaczonych ponad 560 mln zł. W roku 2011 we wszystkie swoje 7 cukrowni spółka zainwestowała ok. 188 mln zł – głównie w projekty związane z przyjęciem surowca i magazynowaniem. Tylko na samo dokończenie budowy silosów na cukier w Dobrzelinie, Krasnymstawie oraz Nakle (każdy po 50 tys. ton) spółka wydała łącznie niemal 60 mln zł.
Dobre wyniki przyniosła również zakończona z końcem stycznia kampania cukrownicza 2011/2012. Plantatorzy związani z KSC S.A. dostarczyli do 7 cukrowni spółki ponad 4,4 mln ton buraków cukrowych, co stanowi 109,7% początkowego planu. Z zebranych w tej kampanii buraków cukrownie wyprodukowały ponad 700 tys. ton cukru (564 tys. ton w roku 2010/11). Co więcej, wszystkie cukrownie pobiły rekordy średniej-dobowej produkcji, co było możliwe m.in. dzięki dokonanym inwestycjom.
W kampanii 2019/2020 KSC S.A. skupiła prawie 5,8 mln ton buraków cukrowych i wyprodukowała ponad 860 tys. ton cukru. W 2019 roku, buraki cukrowe zakontraktowane przez KSC S.A. uprawiane były na areale ponad 100 tys. ha przez 15 tys. plantatorów.
Prywatyzacja.
Geneza modelu prywatyzacji KSC S.A. sięga połowy lat dziewięćdziesiątych. Wtedy rozpoczął się proces przekształceń własnościowych w przemyśle cukrowniczym, a także zmiana struktury i restrukturyzacja tego rynku. Model prywatyzacji KSC S.A., a więc to, że akcje zostaną zaoferowane pracownikom i plantatorom, jest zatem znany od 1994 roku, kiedy została uchwalona ustawa z dnia 26 sierpnia 1994 roku o przekształceniach własnościowych w przemyśle cukrowniczym oraz nieobowiązująca już ustawa z dnia 21 czerwca 2001 roku o regulacji rynku cukru. Dokładne rozwiązania, w tym informacja o tym, jakie etapy będzie zawierać trwająca rok oferta publiczna akcji, zostały natomiast podane w odpowiednim Rozporządzeniu Rady Ministrów z 2004 roku (wraz z późniejszymi zmianami). Oferta publiczna akcji jest natomiast przeprowadzana w oparciu o prospekt emisyjny opublikowany 20 września 2011 roku, zatwierdzony wcześniej przez Komisję Nadzoru Finansowego.
W pracowniczo-plantatorski model właścicielski wpisują się również zasady obrotu akcjami KSC S.A. na rynku wtórnym. Zgodnie ze statutem spółki akcje KSC S.A. mogą być zbywane w obrocie wtórnym wyłącznie pracownikom spółki i plantatorom buraków cukrowych związanym ze spółką umowami kontraktacji buraków cukrowych.
Proces prywatyzacji Krajowej Spółki Cukrowej S.A. przebiegał zgodnie z harmonogramem ustalonym w Rozporządzeniu Rady Ministrów oraz opublikowanym 20 września 2011 roku prospekcie emisyjnym spółki. Zapisy na akcje, zarówno w transzy preferencyjnej, jak i standardowej, trwały od 20 grudnia 2011 roku do 20 marca 2012 roku.
W pracowniczo-plantatorskiej prywatyzacji KSC S.A. blisko 18 tys. osób uprawnionych zaoferowano 777 781 217 akcji (stanowiących ok. 79% kapitału zakładowego), w cenie 1,60 zł za jedną akcję. W drodze do objęcia akcji przez osoby uprawnione przewidziano wiele ułatwień. Oferowane akcje zostały podzielone na dwie transze: preferencyjną (313 045 608 akcji) i standardową (464 735 609 akcji). W obydwu transzach przewidziano możliwość zapłaty za zakupione akcje w okresie do siedmiu lat. Dodatkowo w transzy preferencyjnej spółka zaoferowała wszystkim uprawnionym pożyczkę na opłacenie pierwszej raty należności za kupowane akcje w wysokości 20% wartości nabywanych papierów. Aby wziąć udział w transzy preferencyjnej osoby uprawnione składały do 4 listopada 2011 roku odpowiedni wniosek o udzielenie pożyczki. Zdecydowało się na to prawie 12 tys. osób, czyli niemal 70% osób uprawnionych.
Minister Skarbu Państwa 2 kwietnia 2012 roku podjął decyzję o odstąpieniu od oferty publicznej nabycia akcji Krajowej Spółki Cukrowej S.A., kierowanej do pracowników i innych osób uprawnionych do nabycia akcji spółki na mocy obowiązujących przepisów. Decyzja została podjęta na podstawie analizy ryzyka związanego z realizacją transakcji, z uwzględnieniem aktualnej sytuacji ekonomiczno-finansowej spółki i interesu Skarbu Państwa. Po ponownej wycenie spółki ministerstwo powróci na ścieżkę prywatyzacji.
W 2018 roku nie były prowadzone działania zmierzające do prywatyzacji Krajowej Spółki Cukrowej S.A. Spółka realizuje strategię dywersyfikacji dotychczasowej działalności i budowy koncernu rolno-spożywczego.

</doc>
<doc id="177842" url="https://pl.wikipedia.org/wiki?curid=177842" title="Chlorek cyny(II)">
Chlorek cyny(II)

Chlorek cyny(II) (SnCl2) – nieorganiczny związek chemiczny, sól kwasu solnego i cyny na II stopniu utlenienia.
Jako dihydrat (SnCl2·2H2O) tworzy bezbarwne kryształy, topiące się w temperaturze 37,7 °C. Jest łatwo rozpuszczalny w wodzie, w której, przy dużym rozcieńczeniu, hydrolizuje do SnCl(OH).
Chlorek cyny(II) jest reduktorem, redukuje między innymi sole żelaza(III) do soli żelaza(II): 
Sole rtęci(II) redukuje do rtęci(I), czemu towarzyszy wypadanie białego osadu kalomelu, np.:
Utlenia się łatwo pod wpływem tlenu obecnego w powietrzu, stąd przechowuje się go w pojemnikach zawierających metaliczną cynę, która redukuje Sn4+ do Sn2+ przeciwdziałając tym samym reakcji utleniania do cyny(IV): 
Jest stosowany jako katalizator wielu reakcji chemicznych. 
Otrzymywanie.
Chlorek cyny(II) otrzymać można w reakcji kwasu solnego z metaliczną cyną i krystalizacji soli w obniżonej temperaturze. Roztwory chlorku cyny należy przechowywać po uprzednim zakwaszeniu stężonym HCl i wrzuceniu kilku kawałków metalicznej cyny.

</doc>
<doc id="177845" url="https://pl.wikipedia.org/wiki?curid=177845" title="Przemiana dławienia">
Przemiana dławienia



</doc>
<doc id="177847" url="https://pl.wikipedia.org/wiki?curid=177847" title="David Suchet">
David Suchet

David Courtney Suchet [] (ur. 2 maja 1946 w Londynie) – brytyjski aktor i producent filmowy. Ponad 70 razy wcielał się w rolę Herkulesa Poirota w cyklu kryminałów "Poirot".
Życiorys.
Jego ojciec Jack Suchet (1908–2001) był szanowanym ginekologiem, jego matka Joan Patricia Suchet (z domu Jarché; 1916–1992) grała w musicalach. Miał dwóch braci, starszego Johna (ur. 29 marca 1944), lektora i prezentera telewizyjnego, i młodszego Petera, kierownika ds. reklamy.
Ukończył London Academy of Music and Dramatic Arts. W 1973 dołączył do zespołu Royal Shakespeare Company w Stratford. W filmach amerykańskich grywał na ogół postacie negatywne, jak np. arabskiego terrorystę w filmie sensacyjnym "Krytyczna decyzja" (1996). Występował też jako kardynał Thomas Wolsey w filmie "Krwawy tyran – Henryk VIII", jako Reacher Gilt w filmie "Piekło pocztowe" i jako Lew Vogel w "Angielskiej robocie".
Do roli Poirota zakładał specjalne wkładki, nadające mu wygląd korpulentny – Suchet jest bowiem szczupłej budowy ciała. W roku 2013 ukończył pracę nad serialem "Poirot" – został w ten sposób pierwszym aktorem, który zagrał Poirota w adaptacji każdej powieści i noweli Agathy Christie, w których Herkules Poirot się pojawia.
Znalazł się na ogłoszonej 31 grudnia 2010, noworocznej liście osób odznaczonych Orderem Imperium Brytyjskiego klasy Komandor (CBE).
W 2008 zdobył nagrodę Emmy w kategorii „Najlepszy aktor” za rolę Roberta Maxwella w telewizyjnym dramacie biograficznym BBC "Maxwell" (2007).
W 2014 jako jedyny brytyjski aktor nagrał w formie audiobooku Biblię.
Od początku kariery zawodowej do dziś, David Suchet uczestniczy w audycjach radiowych. Suchet użycza głosu sławnym postaciom literackim (na przykład głównemu bohaterowi dr Iana Fleminga czy Aslanowi z „Opowieści z Narnii”) oraz postaciom historycznym. Oprócz pracy w radiu David Suchet nagrał około 50 książek audio, w tym 40 kryminałów Agathy Christie, dzieł Johna Bunyana, Ruth Rendell, Briana Sibleya itd. W 2010 roku zrealizował duży projekt dźwiękowy „Jezus Bajkowy, Biblia Deluxe Edition” - jest to kreatywna i adresowana do dzieci adaptacja opowieści biblijnych, dokonana przez Sally Lloyd-Jones.
Ponadto, David Suchet jest znany z podkładania głosu postaciom z filmów animowanych, filmów dokumentalnych i programów (Suchet także jest lektorem dokumentalnych programów telewizyjnych BBC „Odyseja kosmiczna: Podróż do planet”, „Odyseja kosmiczna: robot Pionierzy”, „Historia Jezusa” i „Life Before Death”).
Życie prywatne.
Hobby.
Hobby Davida Sucheta jest fotografia. Suchet najpierw zainteresował się fotografią dzięki dziadkowi Jamesowi Jarchowi, znanemu fotoreporterowi, który dał mu w prezencie aparat Kodaka. Jarch również stał się nauczycielem dla młodego fotografa: wyjaśniając zasady funkcjonowania aparatu i dał kilka ważnych wskazówek oraz wzbudził prawdziwą pasję do sztuki fotografowania. W 2012 kanał ITV pokazała film telewizyjny "David Suchet: Ludzie, których fotografowałem" ("David Suchet: People I Have Shot") poświęcony Jamesowi (Jimmy'emu) Jarchowi, dziadkowi Davida, znanemu fotoreporterowi, który wykonał portrety Winstona Churchilla, Jej Królewskiej Mości Elżbiety II, Einsteina i wielu innych osobistości XX wieku. Znajdowały się one na pierwszych stronach brytyjskich gazet w latach 1940–1950.
Muzyka to kolejne hobby Sucheta. Aktor gra na perkusji, a także nauczył się grać na klarnecie w wieku 40 lat.
Filmografia.
Jako Hercules Poirot.
Wszystkie odcinki serialu "Poirot" (1989–2013), w którym to wcielił się w rolę tytułową. 

</doc>
<doc id="177849" url="https://pl.wikipedia.org/wiki?curid=177849" title="Paweł Nastula">
Paweł Nastula

Paweł Marcin Nastula (ur. 26 czerwca 1970 w Warszawie) – polski judoka, mistrz olimpijski z Atlanty w 1996, dwukrotny mistrz świata, trzykrotny mistrz Europy, trzynastokrotny mistrz Polski. Posiada 6. dan w judo. Od 2005 zawodnik mieszanych sztuk walki (MMA). Absolwent wychowania fizycznego, trener.
Kariera judo.
Zaczął trenować judo w wieku 10 lat w AZS-AWF Warszawa. Jego długoletnim trenerem był Wojciech Borowiak. W 1989 zdobył brązowy medal mistrzostw Europy juniorów w Atenach. Sukces ten powtórzył rok później w Ankarze. W 1991 zdobył mistrzostwo Polski w kategorii wagowej do 95 kg oraz srebrny medal w kategorii „open”. W tym samym roku został powołany do reprezentacji na mistrzostwa świata w Barcelonie, na których niespodziewanie zdobył srebrny medal.
W 1992 wystartował na igrzyskach olimpijskich w Barcelonie, dotarł do półfinału, w którym zmierzył się z doświadczonym Brytyjczykiem Raymondem Stevensem. Z upływem czasu słabł szybciej niż Stevens, toteż w czasie pojedynku został trzykrotnie ukarany za brak aktywności i pasywną postawę, co spowodowało, że sędziowie uznali wyższość Brytyjczyka. Walkę o brązowy medal stoczył z Rosjaninem Dmitrijem Siergiejewem. Szybko ją przegrał z powodu zmęczenia po poprzednim pojedynku i ostatecznie zajął piąte miejsce w swojej kategorii. W tym samym roku zwyciężył w turnieju "Jigoro Kano Cup" w Tokio. Nastula był pierwszym Polakiem, który tryumfował w tym prestiżowym turnieju.
W lutym 1994 został finalistą turnieju w Paryżu (wygrał z nim wówczas Francuz Eric Fauroux), od tego czasu aż do 13 marca 1998 był niepokonany w walkach (wówczas pokonał go Stephane Traineau). Na sukcesy Nastuli pracował sztab szkoleniowy i medyczno-techniczny pod nazwą Nastula Judo Team. Również w 1994 wystartował w mistrzostwach Europy, które odbywały się w Gdańsku. W półfinale wygrał wycieńczający pojedynek z Raymondem Stevensem, po którym wydawało się, że stracił przytomność. Nastula w finale pokonał Holendra Bena Sonnemansa i tym samym został mistrzem Europy.
Na igrzyska w Atlancie wyjechał jako faworyt. Startował w kat. do 95 kg. W pierwszym pojedynku szybko poddał broniącego olimpijskiego złota Węgra Antala Kovácsa. Następnym rywalem Polaka był Włoch Luigi Guidio, którego pokonał w niecałe cztery minuty. W półfinale Nastula zwyciężył Brazylijczyka Aurélio Miguela. W finale pokonał natomiast w niespełna półtorej minuty Koreańczyka Kim Min-soo i zdobył mistrzostwo olimpijskie. W 1996 Europejska Unia Judo przyznała mu tytuł najlepszego zawodnika Europy.
Pod koniec kariery startował w kategorii wagowej do 100 kg (federacja judo zlikwidowała kategorię do 95 kg). W 1999 zdobył jeszcze srebrny medal na mistrzostwach Europy w Bratysławie. Był to jego ostatni znaczący międzynarodowy sukces w judo. W 2000 wydał książkę "Moje judo", w której opisuje swoje ulubione techniki i ich kombinacje.
W 2004 zakończył karierę judoki. Łącznie jako jedyny Polak i nieliczny zawodnik na świecie zdobył złote medale na turniejach mistrzostw olimpijskich (1 raz), świata (2 razy), Europy (3 razy) i kraju (13 razy mistrz Polski).
Kariera MMA.
PRIDE FC.
Nastula został bardzo ciężko powitany w organizacji PRIDE, ponieważ natychmiast stanął do walki z jednym z czołowych zawodników PRIDE w wadze ciężkiej i doświadczonym profesjonalistą Antônio Rodrigo Nogueira. Ze względu na swoje zdrowie i brak doświadczenia, Nastula próbował wynegocjować krótszą walkę z zasadami PRIDE Bushido. Nogueira odmówił, więc Paweł mimo wszystko poszedł na normalne zasady. Nastula spisywał się dobrze podczas walki, utrzymując się w grapplingowych wymianach przez pierwszą połowę rundy, ale jego brak doświadczenia był widoczny, gdy Nogueira wykorzystał swoją uderzającą przewagę, zdobywając przewagę z kilkoma kolanami przy głowie. Pojedynek przegrał przez TKO.
Jego drugim przeciwnikiem był równie doświadczony zawodnik – Alexander Emelianenko, ćwiczący sambo. Był to brat legendarnego Fedora Emelianenko. Judoka spisywał się lepiej i kontrolował wcześniejszą akcję zarówno w stójce jak i w parterze, ale ostatecznie przegrał walkę przez poddanie.
W swojej trzeciej walce w lipcu 2006 roku wygrał z niepokonanym wcześniej profesjonalistą MMA Edsonem Drag. Pojedynek zwyciężył przez poddanie (dźwignię na łokieć).
Kolejna walka Nastuli odbyła się 21 października 2006, podczas pierwszej gali PRIDE organizowanej w Stanach Zjednoczonych ("PRIDE 32"). Oponentem Polaka był Josh Barnett. Amerykanin wygrał przez poddanie (dźwignia na staw skokowy). Była to ostatnia walka Nastuli w PRIDE. Przeprowadzone po walce z Barnettem badanie antydopingowe wykazało w próbce moczu Nastuli śladowe ilości sterydu anabolicznego nandrolonu oraz zakazanych stymulantów (fenylopropanolaminy, pseudoefedryny i efedryny). Pełnomocnik Polaka argumentował, że próbki zostały zanieczyszczone, później zaś, że niewielkie ilości zakazanych substancji wskazują na to, że znalazły się w organizmie zawodnika przypadkowo. Komisja rozpatrująca sprawę (Nevada State Athletic Commission) nie dała wiary tym wyjaśnieniom. Nastula został zawieszony na 9 miesięcy i obciążony karą finansową w wysokości $6500.
World Victory Road.
Po PRIDE Nastula podpisał kontrakt z World Victory Road i wystąpił na gali Sengoku 4, przegrywając przez kontrowersyjne TKO z Yang Dong Yi. Polak przegrał w kontrowersyjnych okolicznościach przez techniczny nokaut, gdy po nieudanej próbie założenia dźwigni rywalowi, nie podniósł się z maty, mimo komendy do powstania, co sędzia zinterpretował jako niezdolność do dalszej walki.
Powrót do MMA.
Po raz pierwszy przed polską widownią walczył we wrześniu 2010 na gali Fighters Arena, gdy pokonał w Łodzi Japończyka Yusuke Masudę przez TKO w 26. sekundzie walki. Rok później podczas gali w Koszalinie w podobny sposób pokonał dwukrotnego mistrza olimpijskiego w zapasach Andrzeja Wrońskiego.
1 października 2011 stoczył pojedynek na gali STC: Bydgoszcz vs. Toruń, a jego przeciwnikiem był Amerykanin Jimmy Ambriz. Nastula wygrał przez poddanie w pierwszej rundzie z powodu kontuzji Ambriza, który naderwał triceps.
KSW.
Jesienią 2012 związał się z organizacją KSW. 16 marca 2013 zwyciężył Amerykanina Kevina Asplunda przez poddanie – klucz na łokieć. Pojedynek ten był również eliminatorem do walki o pas KSW w wadze ciężkiej.
Na gali KSW 24 Nastula zmierzył się z Karolem Bedorfem w walce o tytuł pierwszego mistrza KSW w wadze ciężkiej. Przegrał pojedynek przez niezdolność do walki.
Nastula zmierzył się z Mariuszem Pudzianowskim na gali KSW 29 w Krakowie. Walkę przegrał przez jednogłośną decyzję.
Życie prywatne i kariera polityczna.
Od 8 marca do 19 kwietnia 2009 uczestniczył w dziewiątej edycji programu "Taniec z gwiazdami", w parze z Magdalena Soszyńska-Michno zajął szóste miejsce, odpadając w siódmym odcinku.
Od 3 listopada 2012 współprowadził program TVN Turbo "MMAster".
W wyborach samorządowych w 2010 został wybrany radnym VI kadencji (2010–2014) do rady miejskiej Łomianek, kandydując z ramienia stowarzyszenia „Twoje Łomianki”. W roku 2011 wystartował w wyborach do Sejmu z listy PSL.

</doc>
<doc id="177851" url="https://pl.wikipedia.org/wiki?curid=177851" title="Pelias">
Pelias

Pelias () – w mitologii greckiej syn Posejdona i Tyro, król miasta Jolkos w Tesalii. 
Przejmując władzę, usunął z tronu przyrodniego brata Ajzona, któremu wcześniej urodził się syn Jazon. Pelias postanowił zamordować niemowlę, ale dawny niewolnik Ajzona dowiedział się o tym i ostrzegł matkę, która rozgłosiła, że dziecko zmarło, po czym zaniosła owiniętego w purpurę Jazona do pieczary centaura Chejrona, który wychowywał chłopca. Gdy osiągnął on wiek męski podziękował Chejronowi za gościnę i ruszył w świat.
Tymczasem Pelias otrzymał z wyroczni w Delfach niepokojącą przestrogę: „Uważaj na człowieka, który zejdzie z gór obuty w tylko jeden sandał”. Od tej chwili król bacznie patrzył na stopy kręcących się w pobliżu mężczyzn. 
Tymczasem Jazon, który szedł w stronę Jolkos, napotkał nad rzeką staruszkę, która poprosiła go o przeniesienie na drugi brzeg. Młodzieniec uczynił to bez wahania nie wiedząc, że to bogini Hera, która postanowiła wypróbować jego uczynność. Od tej pory pani Olimpu stała się jego opiekunką.
Kiedy Jazon, który podczas przechodzenia przez rzekę zgubił jeden sandał, wszedł do miasta, Pelias z miejsca zgadł, z kim ma do czynienia. Wezwał więc przybysza do pałacu i zapytał, co zrobiłby jako król, gdyby okazało się, że jeden z jego gości chce go zgładzić. Jazon bez zastanowienia odparł, że wysłałby tego gościa po mityczne złote runo. 
Pelias zginął po powrocie Jazona z rąk własnych córek, które podstępem namówiła do tego Medea, żona Jazona.

</doc>
<doc id="177852" url="https://pl.wikipedia.org/wiki?curid=177852" title="Żagiel (przedsiębiorstwo)">
Żagiel (przedsiębiorstwo)

Żagiel SA – byłe przedsiębiorstwo oferujące usługi z zakresu pośrednictwa finansowego, specjalizujące się w kredytach dla klientów indywidualnych, znane przede wszystkim z systemu sprzedaży ratalnej. Żagiel był liderem rynku rat przez Internet oraz jednym z liderów rynku rat „tradycyjnych”. Spółka powstała w Lublinie w 1990 roku. W swojej ofercie posiadała kredyty gotówkowe, kredyty ratalne oraz ubezpieczenia. Żagiel współpracował w zakresie sprzedaży ratalnej z ponad 30 tys. placówek handlowo-usługowych oraz 2000 sklepów internetowych. W całej Polsce posiadał około 140 placówek przeznaczonych do sprzedaży pożyczek gotówkowych (Kredyt Punktów).
Historia przedsiębiorstwa.
Początki działalności.
W grudniu 1990 roku powstaje Żagiel PHU s.c. Współzałożycielem, inicjatorem rozwoju oraz wieloletnim prezesem spółki jest Leszek Podkański. Nazwa spółki wywodzi się od nazwiska jej ówczesnej współwłaścicielki – Elżbiety Żagiel. Chcąc rozwinąć działalność przystąpiono do budowy systemu sprzedaży ratalnej. W 1992 roku Żagiel podpisuje umowę ze Wschodnim Bankiem Cukrownictwa w Lublinie, stając się tym samym pośrednikiem w sprzedaży usług finansowych. Kilka lat później, w wyniku szybkiego rozwoju, powstaje wydzielona z grupy Żagiel sp. z o.o. specjalizująca się w pośrednictwie kredytowym. Jej głównym produktem jest kredyt ratalny.
Razem z Kredyt Bankiem.
W styczniu 2000 r. ulega zmianie forma prawna. Żagiel sp. z o.o. zostaje przekształcony w Żagiel SA, a od sierpnia partnerem strategicznym spółki jest Kredyt Bank SA. Na początku Kredyt Bank kupuje 26% akcji Żagla. Dwa lata później, w styczniu 2002 r. bank obejmuje większościowy pakiet w kapitale akcyjnym spółki. Żagiel SA zostaje włączony do Grupy Kapitałowej Kredyt Banku. Od czerwca 2002 r. jedynym właścicielem Żagla jest Kredyt Bank.
Żagiel rozwijał się i stopniowo zaczynał zmieniać charakter swojej działalności. Już w listopadzie 2002 r. przejmuje należącą do Kredyt Banku spółkę SKK Kredyt z siedzibą we Wrocławiu. W 2006 r. zaczyna tworzyć swoją własną sieć sprzedaży. Powstają pierwsze placówki zwane Kredyt Punktami, zajmujące się sprzedażą kredytów gotówkowych oraz kart kredytowych. Z pośrednika kredytowego, którego domeną są kredyty ratalne, Żagiel SA stopniowo zmieniał się w firmę uniwersalną, oferująca coraz szerszy wachlarz produktów. W 2007 roku zostaje utworzona nowa struktura zarządcza KBC Consumer Finance, w skład której wchodzi Żagiel SA oraz pion Consumer Finance w Kredyt Banku.
Nowy właściciel – KBC Bank NV.
Dwa lata później nowym właścicielem Żagiel SA zostaje KBC Bank NV z siedzibą w Brukseli. Nowy nabywca, który zakupił 100 proc. akcji spółki, jest wpisany do księgi akcyjnej spółki. Skala działalności spółki obejmowała mniej więcej milion klientów co roku korzystających z jej usług, 30 tys. placówek handlowo-usługowych i ponad 2000 sklepów internetowych oferujących kredyt ratalny Żagla, a także ponad 1600 placówek agencyjnych współpracujących przy sprzedaży kredytu gotówkowego. Centrala spółki mieściła się w Lublinie przy ulicy Zana 39A. Spółka miała również siedzibę w Warszawie przy ulicy Chmielnej 85/87. W 2012 roku Żagiel obchodził dwudziestą rocznicę działalności firmy na rynku finansowym.
Zmiana właścicielska – Santander Consumer Finanse SA.
W 2012 r. Żagiel obchodził dwudziestą rocznicę działalności na rynku finansowym, a od 31 lipca tego roku właścicielem spółki jest spółka Santander Consumer Finanse z siedzibą we Wrocławiu, jeden z liderów polskiego rynku w zakresie udzielania kredytów konsumpcyjnych na zakup dóbr i usług. 
17 stycznia 2013 r. spółka Żagiel została wykreślona z KRS.
Opis działalności.
Żagiel S.A. oferowała następujące produkty: kredyt ratalny (w tym przez internet), kredyt gotówkowy oraz ubezpieczenia (zarówno dodatkowe ubezpieczenia do kredytów i jako produkty osobne, w tym ubezpieczenie przedłużonej gwarancji oraz od przypadkowego uszkodzenia lub zniszczenia towaru). Od lipca 2013 jej ofertę uzupełniały pożyczki gotówkowe sprzedawane za pośrednictwem sieci placówek Santander Consumer Banku.
Jedną z form dystrybucji były "Kredyt Punkty", czyli placówki sprzedażowe oferujące klientom kredyty gotówkowe. Spółka posiadała w całej Polsce około 140 placówek tego typu. Spółka współpracowała z ponad 16 tysiącami sklepów i punktów usługowych, od małych rodzinnych firm, poprzez spółki o regionalnym zasięgu, jak i liderów poszczególnych sektorów rynku prowadzących sprzedaż na terenie całego kraju. 

</doc>
<doc id="177853" url="https://pl.wikipedia.org/wiki?curid=177853" title="Krab">
Krab



</doc>
<doc id="177854" url="https://pl.wikipedia.org/wiki?curid=177854" title="Równina Szaron">
Równina Szaron

Równina Szaron (hebr. השרון, "HaSharon") – wąska nizina w Izraelu, nad Morzem Śródziemnym. Długość niziny 180 km, szerokość 6-20 km.
Stolicą regionu jest Netanja (173.200 mieszkańców). Innymi miastami są: Kefar Sawa, Hadera, Herclijja, Hod ha-Szaron, Or Akiwa, Kalansuwa, Ra’ananna, Ramat ha-Szaron, At-Tajjiba oraz Tira.
Obszar wybrzeża charakteryzuje się dużą wilgotnością i słynie z upraw rolniczych (w tym cytrusów i winorośli). Przepływa tędy rzeka Jarkon.

</doc>
<doc id="177855" url="https://pl.wikipedia.org/wiki?curid=177855" title="Substancja P">
Substancja P

Substancja P – neuropeptyd syntezowany i uwalniany z włókien nerwowych peptydergicznych. Występuje zarówno w ośrodkowym układzie nerwowym jak i częściach obwodowych układu nerwowego.
Odpowiada za rozszerzenie naczyń krwionośnych (działanie bezpośrednie lub pośrednie poprzez histaminę uwolnioną z komórek tucznych – mastocytów), wzrost przepuszczalności śródbłonka naczyń (i wynaczynianie).
Uczestniczy w angiogenezie. Jest mitogenem dla wielu komórek układu odpornościowego. Aktywuje makrofagi do produkcji takich cytokin, jak interleukina 1 oraz TNF-α. Została odkryta w 1931 roku.

</doc>
<doc id="177856" url="https://pl.wikipedia.org/wiki?curid=177856" title="Funkcja tworząca">
Funkcja tworząca

Funkcja tworząca formula_1 dla ciągu formula_2 jest zdefiniowana jako
Ciąg formula_4 może być w szczególnym przypadku ciągiem liczbowym (wartości są liczbami naturalnymi, jak to się dzieje, gdy odpowiada on zliczaniu obiektów kombinatorycznych, rzeczywistymi, zespolonymi) jednak w ogólności jego wartości mogą być inne (np. funkcje).
Tymczasem jednomiany formula_5 mogą być rozpatrywane jako wyrazy pierścienia szeregu formalnego (gdy interesują nas wyłącznie algebraiczne właściwości funkcji tworzącej) albo liczby (rzeczywiste lub zespolone).
Zastosowania.
Funkcje tworzące wykorzystywane są w wielu różnych działach matematyki. Jednym z najważniejszych ich zastosowań jest przydatność do rozwiązywania równań rekurencyjnych. Bardzo dobrym przykładem stosowanych technik jest wyprowadzenie wzoru na formula_6-ty wyraz ciągu Fibonacciego.
Częstym zastosowaniem funkcji tworzących jest zliczanie pewnych obiektów kombinatorycznych. Klasyczną metodą jest ułożenie najpierw równania rekurencyjnego na zliczane obiekty, a potem rozwiązanie go z użyciem funkcji tworzących. Przykładem takiego rozumowania jest m.in. wyprowadzenie wzoru na liczby Catalana.
Funkcje tworzące stosuje się również do opisu szeregów funkcji, np. wielomianów Hermite’a.
Przykłady.
Ciąg jedynek i ciąg liczb naturalnych.
Funkcją tworzącą ciągu złożonego z samych jedynek
jest funkcja
Przykład ten jest ilustracją bardzo ważnego założenia w teorii funkcji tworzących, mianowicie – ze względu na to, że szeregi w funkcjach tworzących są tylko szeregami formalnymi, to aspekt zbieżności jest z tego punktu widzenia nieistotny. Powyższy szereg jest zbieżny tylko dla formula_9
Funkcją tworzącą ciągu kolejnych liczb naturalnych formula_10 jest funkcja
Dzieje się tak, gdyż
Dwumian Newtona.
Funkcją tworzącą dwumianu Newtona formula_13 (ze względu na formula_14 przy ustalonym formula_6) jest
Można rozważać funkcje tworzące od dwóch zmiennych. W szczególności potraktujmy powyższe wyrażenia jako ciąg, z którego chcemy uzyskać funkcję tworzącą
Liczby Fibonacciego.
Ciąg Fibonacciego określony jest wzorem rekurencyjnym
Niech formula_19 będzie funkcją tworzącą tego ciągu, wtedy
Zauważmy, że
Zatem
Wielomian formula_27 ma dwa pierwiastki formula_28 Funkcję formula_19 można więc zapisać w następujący sposób:
Przyjmując formula_31 otrzymujemy po uprzednim rozkładzie na ułamki proste:
Stąd szukany formula_6-ty wyraz można zapisać z pominięciem rekurencji:
Modyfikacje.
Czasem okazuje się, że wygodniejsze do rozważania są pewne modyfikacje funkcji tworzących. Jedną z bardziej znanych są wykładnicze funkcje tworzące. Wykładniczą funkcję tworzącą dla ciągu liczb formula_42 definiuje się jako funkcję
Rozważane są także funkcje tworzące Dirichleta zdefiniowane dla powyższego ciągu jako
Przykładowo funkcją tworzącą Dirichleta dla ciągu formula_7 jest znana funkcja dzeta Riemanna.

</doc>
<doc id="177858" url="https://pl.wikipedia.org/wiki?curid=177858" title="Obwiednia">
Obwiednia

Obwiednia () – matematyczne pojęcie z zakresu geometrii różniczkowej. Obwiednia rodziny rozmaitości różniczkowych (w szczególności rodziny krzywych lub powierzchni) jest rozmaitością w każdym swoim punkcie styczną do pewnego członka tej rodziny. W otoczeniu dowolnego punktu należącego do obwiedni znajdują się zatem zarówno punkty należące do członków tej rodziny, jak i punkty nienależące do żadnego z członków.
Obwiednia powierzchni parametrycznej.
Definicja.
Niech dane będzie odwzorowanie p opisujące formula_1-wymiarową powierzchnię zanurzoną w formula_2-wymiarowej przestrzeni w czasie formula_3
Obwiednią E powierzchni p względem parametru formula_5 jest zbiór punktów spełniających warunek:
gdzie formula_7 jest liniową podprzestrzenią styczną do powierzchni formula_8 w punkcie formula_9 Przestrzeń styczna jest rozpięta na wektorach formula_10 (dla formula_11). Opisany warunek można zapisać:
Powierzchnia trójwymiarowa.
Dla przypadku trójwymiarowego (n=3) równanie obwiedni powierzchni formula_13 ma postać:
Powyższe równanie może być zapisane z użyciem iloczynu skalarnego wektora formula_15 oraz wektora normalnego formula_2 do powierzchni p w punkcie formula_17
gdzie formula_19 jest iloczynem wektorowym pochodnych cząstkowych odwzorowania p:
Przykład.
Jednostkowy okrąg poruszający się ruchem prostoliniowym wzdłuż osi OX w przestrzeni dwuwymiarowej OXY jest sparametryzowany kątem formula_21
pochodne cząstkowe względem formula_23 i formula_5 wynoszą:
Równanie obwiedni ma zatem postać:
zaś samą obwiednię stanowią dwie proste formula_28 oraz formula_29 na płaszczyźnie OXY.
Obwiednia powierzchni implicite.
Definicja.
Niech dana będzie powierzchnia w przestrzeni formula_2-wymiarowej opisana równaniem:
gdzie formula_32 formula_33 oraz formula_34 Obwiednią E powierzchni opisanej przy pomocy formula_35 są punkty formula_36 dla których spełnione są:
Przykład.
Jednostkowy okrąg poruszający się ruchem prostoliniowym wzdłuż osi OX w przestrzeni dwuwymiarowej OXY opisany jest za pomocą:
Pochodna cząstkowa formula_35 względem formula_5 wynosi:
Równanie obwiedni ma zatem postać:
z czego wynika, iż samą obwiednię stanowią dwie proste formula_43

</doc>
<doc id="177859" url="https://pl.wikipedia.org/wiki?curid=177859" title="Wiśnia">
Wiśnia

Wiśnia, czereśnia ("Cerasus" ≡ "Prunus" subgen. "Cerasus" sect. "Cerasus") – rodzaj, podrodzaj lub sekcja (w zależności od ujęcia klasyfikacyjnego) roślin z rodziny różowatych. Ze względu na zagnieżdżenie w obrębie rodzaju śliwa "Prunus" zwykle wyróżniany w randze sekcji, co oznacza, że gatunki zaliczane są do rodzaju śliwa "Prunus". Obejmuje ok. 150 gatunków. Występują one w strefie umiarkowanej półkuli północnej, głównie we wschodniej Azji. W Polsce występują dwa gatunki rodzime: wiśnia karłowata ("C. fruticosa" ≡ "Prunus fruticosa") oraz wiśnia ptasia, zwana czereśnią ("C. avium" ≡ "Prunus avium"), dwa kolejne gatunki mają status zadomowionych antropofitów: wiśnia wonna ("C. mahaleb" ≡ "Prunus mahaleb") i wiśnia pospolita ("C. vulgaris" ≡ "Prunus cerasus"). Liczne gatunki z tego rodzaju/sekcji są uprawiane jako ozdobne lub owocowe.

</doc>
<doc id="177860" url="https://pl.wikipedia.org/wiki?curid=177860" title="Warunki brzegowe">
Warunki brzegowe



</doc>
<doc id="177862" url="https://pl.wikipedia.org/wiki?curid=177862" title="Pustynia Negev">
Pustynia Negev



</doc>
<doc id="177864" url="https://pl.wikipedia.org/wiki?curid=177864" title="Neleus">
Neleus

Neleus (gr. "Νηλεύς") – w mitologii greckiej syn Posejdona i Tyro, bliźniaczy brat Peliasa. Jego żoną była Chloris. Ojciec Nestora.
Neleus był synem Posejdona i Tyro. Przyszedł na świat wraz ze swoim bratem-bliźniakiem, noszącym imię Pelias. Po porodzie matka porzuciła dzieci. Posejdon zesłał jednak klacz, która wykarmiła jego synów. Zostali uratowani przez wieśniaków bądź przez handlarzy koni.
Neleus i Pelias w końcu dowiedzieli się, skąd się wzięli na świecie. Odnaleźli Tyro. Zemścili się na jej macosze/teściowej Sidero. Ta schroniła się w świątyni, gdzie nie mogli jej zabić. Jednak Pelias złamał tabu, zabijając w świątyni Hery. Rozgniewało to boginię, która zasiała pomiędzy Neleusem i Peliasem niezgodę. Rodzeństwo podjęło walkę o władzę. W efekcie wygnany przez brata Neleus wyjechał do Messenii. Założył tam miasto Pylos, stając się jego królem.
Żoną Neleusa została Chloris, córka Amfiona. Doczekali się 12 synów i jednej córki imieniem Pero.
Herakles po zabójstwie Ifitosa zwrócił się do Neleusa o oczyszczenie go z tej zbrodni. Władca Pylos nie zgodził się. Rozgniewany heros zabił wszystkich jego synów oprócz Nestora. Co do końca Neleusa nie ma jednej wersji. Możliwe, że zginął z ręki Heraklesa wraz ze swymi synami. Wedle innej wersji mitu Herakles nie zabił go, a Neleus umarł w Koryncie z powodu choroby. Tam też miał znaleźć się jego grób.

</doc>
<doc id="177865" url="https://pl.wikipedia.org/wiki?curid=177865" title="Adam Sierakowski">
Adam Sierakowski

Adam Sierakowski (ur. 21 lutego 1846 w Waplewie, zm. 12 marca 1912 tamże) – hrabia, ziemianin, polityk i działacz społeczny.
Syn Alfonsa. W 1863 roku ukończył gimnazjum w Poznaniu, a następnie podjął studia prawnicze w Berlinie. Na podstawie rozprawy dotyczącej prawa spadkowego szlachty polskiej w Prusach uzyskał stopień doktor nauk prawniczych. Był członkiem Towarzystwa Antropologicznego i Geograficznego w Berlinie. W 1875 współzałożył Towarzystwo Naukowe w Toruniu, pełniąc w nim w latach 1878-1884 funkcję kierownika Wydziału Historyczno-Archeologicznego, a w latach 1886-1897 wiceprezesa. Członek Towarzystwa Historycznego we Lwowie.
Prowadził badania historyczne oraz archeologiczne, ich wyniki publikował w Bibliotece Warszawskiej, Kronice Rodzinnej i Czasie. Stworzył z majątku rodzinnego w Waplewie centrum polskiego życia kulturalnego i społecznego na Pomorzu. Jego gośćmi byli m.in.: Jan Matejko i Stanisław Tarnowski.
Szambelan pruski od 1892. Odznaczony pruskim Orderem Orła Czerwonego IV klasy w 1894.
W 1876 roku ożenił się z Marią, córką Adama Potockiego. Mieli troje dzieci: synów Jana i Stanisława oraz córkę Wandę.

</doc>
<doc id="177868" url="https://pl.wikipedia.org/wiki?curid=177868" title="Kwas olejowy">
Kwas olejowy



</doc>
<doc id="177869" url="https://pl.wikipedia.org/wiki?curid=177869" title="Prokaina">
Prokaina

Prokaina, nowokaina – organiczny związek chemiczny, ester "N,N"-dietyloaminoetylowy kwasu "p"-aminobenzoesowego. Lek znieczulający o długim czasie narastania znieczulenia i krótkotrwałym działaniu, stosowany do znieczuleń nasiękowych, nadoponowych i rdzeniowych. Nie przenika przez błony śluzowe, dlatego nie może być używany do znieczuleń powierzchniowych. Zbuforowany roztwór prokainy (tzw. geriokaina) był popularny jako lek geriatryczny, jego skuteczność w tym wskazaniu jest jednak kwestionowana. Jej działanie polega na blokowaniu kanałów sodowych.

</doc>
<doc id="177871" url="https://pl.wikipedia.org/wiki?curid=177871" title="Jacek Dębski">
Jacek Dębski

Jacek Dębski (ur. 6 kwietnia 1960 w Łodzi, zm. 12 kwietnia 2001 w Warszawie) – polski polityk i przedsiębiorca.
Życiorys.
Ukończył studia polonistyczne na Uniwersytecie Łódzkim. W latach 80. związany z ugrupowaniami opozycyjnymi: w czasach studenckich działał w Niezależnym Zrzeszeniu Studentów, a później w Ruchu Młodej Polski (RMP), z którego został usunięty w 1988 z powodu wysłania do władz emigracyjnego Stronnictwa Narodowego listu, uznanego przez kierownictwo RMP za „szkalujący” środowisko Ruchu, oraz wydawania podziemnego pisma „Myśl”, które zdaniem kierownictwa Ruchu zawierało akcenty antysemickie. Jacek Dębski w tym okresie był też przewodniczącym łódzkich struktur Narodowego Odrodzenia Polski.
Od 1990 kierował łódzkim oddziałem Unii Polityki Realnej. W latach 1991–1992 pracował jako prezes RSW „Prasa-Książka-Ruch”, zakładając w tym czasie m.in. spółkę Empik. Od 1993 członek zarządu krajowego Kongresu Liberalno-Demokratycznego. Dyrektor Łódzkiej Wytwórni Papierosów w latach 1994–1996. W 1997 pełnił obowiązki zarządcy komisarycznego w Zakładach Przemysłu Spirytusowego w Sieradzu.
Przed wyborami do Sejmu w 1997 związał się z Koalicją Konserwatywną, która wchodziła w skład Akcji Wyborczej Solidarność. Należał do grona bliskich współpracowników jednego z liderów AWS i późniejszego wicepremiera Janusza Tomaszewskiego. W wyborach do Sejmu kandydował z okręgu suwalskiego, jednak mandatu nie uzyskał. Po wyborach został usunięty z Koalicji Konserwatywnej, ponieważ ubiegał się o mandat poselski bez rekomendacji partii. Przystąpił następnie do Ruchu Społecznego AWS. Dzięki poparciu Janusza Tomaszewskiego w grudniu 1997 objął stanowisko szefa Urzędu Kultury Fizycznej i Turystyki (UKFiT). W 1998 popadł w konflikt z władzami Polskiego Związku Piłki Nożnej z prezesem Marianem Dziurowiczem na czele. Decyzję o zawieszeniu władz związku odwołał wobec groźby wykluczenia polskich drużyn z rozgrywek międzynarodowych. W lutym 2000 został odwołany ze stanowiska szefa UKFiT przez Premiera RP Jerzego Buzka po tym, jak w wywiadzie dla „Gazety Wyborczej” zasugerował, że był namawiany przez wysokiego rangą polityka AWS do poszukiwania materiałów kompromitujących byłych szefów UKFiT Aleksandra Kwaśniewskiego i Stanisława Stefana Paszczyka. W następnym miesiącu (9 marca) został także wykluczony z RS AWS.
Zabójstwo.
Po odejściu z polityki wszedł w kontakt z osobami prowadzącymi działalność przestępczą, m.in. z Jeremiaszem Barańskim, ps. „Baranina”. 12 kwietnia 2001 został zamordowany w Warszawie przez zawodowego zabójcę Tadeusza Maziuka, ps. „Sasza”, „Misza”. Podczas śledztwa ustalono, że za zamachem na jego życie stał Barański, od którego Dębski żądał zwrotu pieniędzy. Za współudział w zabójstwie, na osiem lat więzienia skazano znajomą Jacka Dębskiego, 26-letnią wówczas, Halinę Galińską, ps. „Inka”. Zarówno Tadeusz Maziuk, jak i Jeremiasz Barański zmarli później w areszcie – pierwszy w Warszawie, drugi w Wiedniu – popełniając samobójstwo.
W 2007 na podstawie historii zabójstwa Dębskiego powstał scenariusz do filmu "Izolator" (ang. "Warsaw Dark"), reż. Christopher Doyle.
W listopadzie 2008 tygodnik „Wprost” opublikował artykuł podający w wątpliwość ostatnie ustalenia dotyczące okoliczności śmierci Dębskiego. Domniemany dotychczas morderca Tadeusz Maziuk, zdaniem tygodnika, nie był jedynym mężczyzną strzelającym do Jacka Dębskiego. Drugi, nieujawniony przez czasopismo, morderca prawdopodobnie żyje i przebywa na wolności. Do znanych kontaktów Jacka Dębskiego ze środowiskiem przestępczym, co podaje się oficjalnie jako przyczynę morderstwa, dochodzi teraz jeszcze wątek współpracy zamordowanego z Urzędem Ochrony Państwa (według „Wprost” Jacek Dębski był tajnym współpracownikiem UOP).
Jacek Dębski został pochowany 23 kwietnia 2001 na łódzkim cmentarzu na Mani. 

</doc>
<doc id="177872" url="https://pl.wikipedia.org/wiki?curid=177872" title="E.Leclerc">
E.Leclerc

E.Leclerc – francuska sieć supermarketów i hipermarketów spożywczo-przemysłowych, założona przez Édouarda Leclerca.
Sieć zapoczątkował niewielki dyskont spożywczy założony w 1949 w Landerneau, w Bretanii. W kilka lat później pierwszy sklep E.Leclerc został otwarty w Paryżu, a w 1964 pod szyldem firmy powstał pierwszy hipermarket. W 1979 firma zainwestowała w stacje paliw. Nazwa sieci pochodzi od nazwiska założyciela Edouarda Leclerca.
We Francji spółka ma 515 hipermarketów i supermarketów. Ponadto firma ma 46 sklepów (supermarketów i hipermarketów) w Polsce, 20 w Portugalii, 18 w Hiszpanii i 2 w Słowenii. W Polsce sieć ma także 20 stacji benzynowych oraz 13 sklepów on-line.
Każdy z supermarketów sieci E.Leclerc jest zarządzany przez inną osobę prawną, zaś GALEC Sp. z o.o. jest centralą zakupową, w oparciu o którą funkcjonują sklepy.
Pierwszy sklep sieci E.Leclerc w Polsce został założony w 1995 roku na Warszawskim Mokotowie przez syna Édouarda – Michela Édouarda Leclerca.

</doc>
<doc id="177875" url="https://pl.wikipedia.org/wiki?curid=177875" title="Pył glinowy">
Pył glinowy



</doc>
<doc id="177876" url="https://pl.wikipedia.org/wiki?curid=177876" title="Natania">
Natania



</doc>
<doc id="177877" url="https://pl.wikipedia.org/wiki?curid=177877" title="Wielomiany Hermite’a">
Wielomiany Hermite’a

Wielomiany Hermite’a – wielomiany o współczynnikach rzeczywistych, będące rozwiązaniem równania rekurencyjnego
przy warunkach początkowych
Wielomiany Hermite’a są między innymi wykorzystywane do opisu kwantowego oscylatora harmonicznego.
Równoważne definicje.
Pierwszy z tych wzorów bywa nazywany wzorem Rodriguesa:
Wykładnicza funkcja tworząca.
Wykładniczą funkcją tworzącą wielomianów Hermite’a jest
Innymi słowami – jeśli rozwiniemy
w szereg Maclaurina względem zmiennej formula_9 współczynnikiem przy formula_10 będzie formula_11
Własności wielomianów Hermite’a.
czyli dla formula_21 parzystego formula_20 jest funkcją parzystą, a dla formula_21 nieparzystego – funkcją nieparzystą.
czyli wielomiany Hermite’a tworzą układ wielomianów ortogonalnych z funkcją wagową formula_29

</doc>
<doc id="177879" url="https://pl.wikipedia.org/wiki?curid=177879" title="Obi (sieć handlowa)">
Obi (sieć handlowa)

OBI – sieć marketów na europejskim rynku budowlanym, powstała w 1970 roku w Niemczech. Należy do grupy .
W historii sieci występowały slogany:

</doc>
<doc id="177880" url="https://pl.wikipedia.org/wiki?curid=177880" title="Węglan amonu">
Węglan amonu

Węglan amonu, – nieorganiczny związek chemiczny z grupy węglanów, sól kwasu węglowego i amoniaku.
W temperaturze pokojowej związek ten tworzy bezbarwne kryształy rozpuszczalne w wodzie. Jest nietrwały, w temperaturze 58 °C ulega rozkładowi na (, i ), dzięki czemu znajduje zastosowanie jako środek spulchniający ciasta i wypieki (proszek do pieczenia). Stosowany jest również jako środek gaśniczy i przeciwpożarowy, odczynnik laboratoryjny oraz w mieszaninach chłodzących, farbiarstwie i garbarstwie.
Węglan amonu można otrzymać przez przepuszczanie dwutlenku węgla przez wodę amoniakalną lub przez sublimację mieszaniny siarczanu amonu i węglanu wapnia:

</doc>
<doc id="177882" url="https://pl.wikipedia.org/wiki?curid=177882" title="Metoda równego podziału">
Metoda równego podziału

Metoda równego podziału, metoda połowienia, metoda bisekcji, metoda połowienia przedziału – jedna z metod rozwiązywania równań nieliniowych. Opiera się ona na twierdzeniu Darboux:
Jeżeli funkcja ciągła formula_1 ma na końcach przedziału domkniętego wartości różnych znaków, to wewnątrz tego przedziału, istnieje co najmniej jeden pierwiastek równania formula_2
Aby można było zastosować metodę równego podziału, muszą być spełnione założenia:
Przykład.
Wyznaczyć pierwiastek równania formula_23 w przedziale formula_24
Rozwiązanie:
Uwaga: rozwiązanie można wyznaczyć z dowolną dokładnością (czyli dla każdego formula_38 można znaleźć takie formula_39 że formula_40 gdzie formula_41 jest pierwiastkiem równania), w rzadkich przypadkach można uzyskać dokładną wartość pierwiastka (gdy algorytm zostanie zakończony w 1. punkcie). Algorytm metody równego podziału jest blisko spokrewniony z wyszukiwaniem binarnym.
Pseudokod.
Prezentacja metody równego podziału w języku Python 3. Początkowe wartości formula_16 i formula_15 muszą być wybrane w taki sposób, aby formula_44 i formula_45 były przeciwnego znaku oraz „otaczały” poszukiwane miejsce zerowe. Zmienna "epsilon" określa dokładność wyniku, np. 0,0001.
while abs(a - b) &gt; epsilon: # dopóki nie uzyskamy zadanej dokładności
 x1 = (a + b) / 2
 if abs(f(x1)) &lt;= epsilon: # jeżeli znaleźliśmy miejsce zerowe mniejsze bądź równe przybliżeniu zera
 break
 elif f(x1) * f(a) &lt; 0:
 b = x1 # nadpisywanie prawego krańca przedziału
 else:
 a = x1 # nadpisywanie lewego krańca przedziału
print((a + b) / 2) # zwracanie znalezionego miejsca zerowego
Zobacz też.
Inne numeryczne metody wyznaczania pierwiastków równań:

</doc>
<doc id="177883" url="https://pl.wikipedia.org/wiki?curid=177883" title="Real (sieć handlowa)">
Real (sieć handlowa)

Mein Real (wcześniej Real) – niemiecka sieć hipermarketów spożywczo-przemysłowych, należąca do koncernu handlowego Metro AG; działa w Niemczech, Turcji i Rumunii, w latach 1995–2014 sieć sklepów działała w Polsce. Sieć działała również w Turcji i Rumunii.
Działalność.
Polska.
Działalność w Polsce spółka rozpoczęła 29 listopada 1995, a półtora roku później otworzyła w Szczecinie pierwszy hipermarket. W lipcu 2006 Grupa Metro przejęła sieć hipermarketów Géant od francuskiej grupy Casino (19 sklepów). Od 2008 roku wprowadzono markę własną Real Quality. Od 2012 roku hasło sieci brzmiało "Wielki wybór, niskie ceny". W 2007 roku sieć wprowadziła własny program lojalnościowy Dziesiątka, a od 2009 przystąpiła do nowego multipartnerskiego programu lojalnościowego Payback, z którego zrezygnowano z końcem 2015 roku.
Przedsiębiorstwo prowadziło sprzedaż detaliczną produktów żywnościowych, drogeryjnych i przemysłowych. W marketach można było kupić zarówno towary luksusowe, jak też produkty z najniższej półki cenowej, wśród których znaczną rolę odgrywały marki własne: TIP, Watson i Alaska. Logo TIP, czyli „Tanie i Pewne” (niem. „Toll in Preis”), można było znaleźć w dziale spożywczym i drogeryjnym. Natomiast ALASKA to marka, którą opatrzony był sprzęt AGD. Trzecia marka handlowa to Watson. Jej produkty znajdowały się w dziale RTV.
W 2012 roku spółka Real posiadała w Polsce 54 hipermarkety. Pod koniec 2012 roku zostały one sprzedane grupie Auchan (wraz z 37 innymi sklepami Real w Europie Wschodniej). Transakcja ta została zrealizowana dopiero w styczniu 2014, po udzieleniu przez Urząd Ochrony Konkurencji i Konsumentów warunkowej zgody na przejęcie hipermarketów Real przez Auchan. Warunkiem była odsprzedaż ośmiu hipermarketów podmiotom niezależnym od Auchan, dającym gwarancję dalszego funkcjonowania tych sklepów. W marcu 2015 ogłoszono, że wszystkie osiem hipermarketów przejmie francuska grupa Schiever. Od września 2015 siedem z nich zaczęło funkcjonować pod szyldem Bi1.
Od czerwca 2014 trwała stopniowa zmiana szyldów Real na Auchan. W 2014 roku na Auchan przemianowanych zostało 12 sklepów, a w 2015 roku 13 sklepów. Od lutego 2016 wszystkie pozostałe markety Real funkcjonują już jako Auchan. Następcami spółki "Real Sp. z o.o. i spółka, Spółka komandytowa" są dwa przedsiębiorstwa, "Arel Sp. z o.o. Spółka Komandytowa" (Auchan) i "Rella Investments Sp. z o.o." (Schiever). Spółka Arel jest bezpośrednim następcą spółki "Real Sp. z o.o. i spółka, Spółka komandytowa", w 2018 roku przeszła fuzję ze spółką Auchan Polska i została wykreślona z KRS w październiku 2019 r.

</doc>
<doc id="177885" url="https://pl.wikipedia.org/wiki?curid=177885" title="Histadrut">
Histadrut

Histadrut (hebr. ההסתדרות הכללית של העובדים בארץ ישראל, "HaHistadrut HaKlalit shel HaOvdim B'Eretz Yisrael"; "Federacja" właściwie "Powszechna Federacja Pracowników w Ziemi Izraela") – ogólnoizraelski związek zawodowy powstały w 1921 dla obrony praw pracowniczych żydowskich robotników w Brytyjskim Mandacie Palestyny. Po powstaniu w 1948 państwa Izraela przekształcił się w federację związkową o ideologii socjalistycznej, dążącej do zjednoczenia żydowskich robotników w Izraelu. Obecnie jest największym i najważniejszym związkiem zawodowym w Izraelu.
Historia.
Związek zawodowy założony w 1921 roku w Hajfie, w Palestynie.
Po powstaniu niepodległego państwa Izrael w 1948 roku siedzibę Histadrut przeniesiono do Tel Awiwu.
W 1990 roku związek liczył około 2,5 mln członków

</doc>
<doc id="177886" url="https://pl.wikipedia.org/wiki?curid=177886" title="Tyro">
Tyro

Tyro (Τυρώ) – w mitologii greckiej królewna, córka Salmoneusa i Alkidike.
W mitologii greckiej.
Mitologia grecka podaje jako rodziców Tyro Salmoneusa i Alkidike. Salmoneus, wywodzący się z Tesalii albo też z Elidy, był synem albo i wnukiem Ajolosa, pochodzącego od Hellena i Prometeusza, protoplasty Eolów. 
Po śmierci matki Tyro, Alkidike, Salmoneus ożenił się z Sidero; niestety dla Tyro macocha była wobec niej okrutna.
Potem Tyro została oddana do domu Kreteusa, brata Salmoneusa, wedle jednej z wersji mitu założyciela miasta Jolkos. Przebywając u swego wuja, zakochała się nieszczęśliwie w rzecznym bogu Enipeusie (chodzi tutaj o jedną z tesalskich rzek, wypływającą z gór Otrys). Tyro często przychodziła na brzeg rzeki, gdzie płakała nad swym nieodwzajemnionym uczuciem. Wykorzystał to Posejdon, który przybrał postać Enipeusa, by posiąść Tyro. Wynurzywszy się z wody, uwiódł Tyro jako Enipeus, która zaszła w ciążę i urodziła bliźniaków Neleusa i Peliasa. Choć ukryła poród, okrutna Sydero, dowiedziawszy się jednak o nim, wydała rozkaz porzucenia chłopców. Zostali oni znalezieni i uratowani przez wieśniaków, pasterzy. Dopiero w późniejszym czasie poznali prawdę o swym pochodzeniu.
Chłopcy dorastali z dala od matki. Osiągnąwszy wiek męski, powrócili do niej i uwolnili Tyro od okrucieństwa Sydero, zabijając macochę matki przed ołtarzem Hery. Następnie Tyro wyszła ze swojego wuja Kreteusa, z którym miała synów Ajzona, Amytaona i Feresa (wedle innej wersji Kreteus adoptował dzieci Tyro spłodzone z Posejdonem). Ajzon został w przyszłości królem Jolkos i był ojcem Jazona, tesalskiego herosa, wodza wyprawy Argonautów po złote runo. Pelias również władał Jolkos, po tym, gdy odebrał władzę swemu bratu. Neleus, ojciec Nestora, pokłócił się z bratem za sprawą mściwej Hery i wyjechał zakładając Pylos.
Istnieje także mit, podawany po części przez Hyginusa, mówiący o tym, jakoby Syzyf, skłócony ze swym bratem Salmoneusem, udał się do wyroczni i uzyskał informację, że jeśli zdoła spłodzić potomka ze swą bratanicą Tyro, to uda mu się zemścić na bracie. Syzyf uwiódł więc Tyro; owocem jego postępku mieli zostać dwaj chłopcy, którzy zaraz po urodzeniu zostali pozbawieni życia przez własną matkę, bowiem Tyro poznała, jaki los jest im pisany w przyszłości. Nieznana jest reakcja Syzyfa na tę zbrodnię. Jednakże w podziemiu doznał kary za swój postępek.
W literaturze.
Tyro pojawia się w "The Cantos" Ezry Pounda.

</doc>
<doc id="177888" url="https://pl.wikipedia.org/wiki?curid=177888" title="Media Markt">
Media Markt

Media Markt – niemiecka, międzynarodowa sieć supermarketów oferujących sprzęt RTV, AGD, komputery, oprogramowanie, multimedia, filmy, muzykę, sprzęt oświetleniowy i fotograficzny. Posiada ponad 1000 sklepów w Europie. Wraz z siecią sklepów Saturn tworzy Holding Media-Saturn, należący do spółki handlowej Ceconomy, która została wydzielona z Grupy Metro w 2017 roku.
Historia.
Media Markt został założony przez przedsiębiorców Leopolda Stiefela, Waltera Gunza, Ericha Kellerhalsa i Helgę Kellerhals. Pierwszy sklep został otwarty 24 listopada 1979 roku w Monachium.
Pod koniec lat siedemdziesiątych XX w. trójka inwestorów z Monachium postanowiła zaradzić skąpej ofercie produktów RTV i AGD w bawarskich sklepach. Pomysłem założycieli był sklep wielkopowierzchniowy oferujący szeroką grupę produktów w niskiej cenie. Dodatkowo klientom Media Markt zapewniono obsługę i serwis – naprawa, dostawa i montaż.
Po dalszym rozwoju na terenie tzw. Zachodnich Niemiec, w 1989 roku Media Markt rozpoczął ekspansję poza granice kraju. Sklepy otwarto w Austrii, Belgii, Francji, Grecji, Portugalii, Polsce, Szwajcarii, Szwecji, Turcji oraz we Włoszech. We wrześniu 2018 roku wszystkie sklepy w Rosji zostały zamknięte i kupione przez M.video, a w ChRL zostały zamknięte w marcu 2013 roku
Sieć Media Markt liczy 757 sklepów (w tym 259 w Niemczech). W Niemczech zatrudnionych jest ponad 12 tysięcy pracowników, a obroty przedsiębiorstwa to około 10 miliardów euro. W 2012 roku sieć Media Markt rozpoczęła sprzedaż za pośrednictwem sklepu internetowego. Tego typu sprzedaż prowadzi we wszystkich krajach.

</doc>
<doc id="177892" url="https://pl.wikipedia.org/wiki?curid=177892" title="Studia Socjologiczno-Polityczne">
Studia Socjologiczno-Polityczne

Studia Socjologiczno-Polityczne – specjalistyczne pismo poświęcone zagadnieniom socjologii stosunków politycznych, założone i przez wiele lat kierowane przez Juliana Hochfelda, profesora socjologii Uniwersytetu Warszawskiego.
W latach 1958-1968 łącznie ukazało się 25 tomów. Julian Hochfeld bezpośrednio kierował pracami redakcyjnymi aż do 1962 r., tj. do wyjazdu do Paryża. 
Z redakcją współpracowali m.in. Zygmunt Bauman, Maria Hirszowicz, Włodzimierz Wesołowski, Jerzy Wiatr.
W 2014 roku Instytut Socjologii Uniwersytetu Warszawskiego wznowił wydawanie tego tytułu (jako półrocznik). Przewodniczącym Rady Redakcyjnej został Zygmunt Bauman, a w 2016 zastąpił go Jerzy Wiatr. redaktorem naczelnym jest Jacek Raciborski.

</doc>
<doc id="177896" url="https://pl.wikipedia.org/wiki?curid=177896" title="Jan Ujma">
Jan Ujma

Jan Ujma (ur. 15 kwietnia 1952 w Częstochowie) – polski duchowny katolicki, kanonik, proboszcz parafii Matki Bożej Królowej Pokoju w Warszawie, instruktor Związku Harcerstwa Polskiego w stopniu podharcmistrza.
Do lipca 2009 sprawował posługę duszpasterską w parafii pod wezwaniem św. Tadeusza Apostoła na warszawskiej Sadybie, gdzie miał status rezydenta. Przez kilka lat sprawował tam w każdą niedzielę Mszę Świętą o godz. 11. Od 1990 do 2009 był prefektem VI Liceum Ogólnokształcącym im. Tadeusza Reytana w Warszawie. W latach 1995–2008 pełnił funkcję Naczelnego Kapelana Związku Harcerstwa Polskiego. Decyzją Episkopatu Polski, 7 marca 2008 zastąpił go w tej roli ks. phm. Ronald Kasowski.
W 2006 postać księdza Ujmy często pojawiała się w mediach, kiedy zaprotestował on przeciw zorganizowaniu w VI Liceum Ogólnokształcącym „Dni Tolerancji” i zaproszeniu do szkoły Roberta Biedronia z Kampanii Przeciw Homofobii. Dyskusja medialna na ten temat toczyła się m.in. w Gazecie Wyborczej i Polityce.

</doc>
<doc id="177897" url="https://pl.wikipedia.org/wiki?curid=177897" title="Fundamento de Esperanto">
Fundamento de Esperanto

Fundamento de Esperanto – książka autorstwa Ludwika Zamenhofa wydana wiosną 1905 r. i 9 sierpnia tego samego roku przyjęta oficjalnie w 4. artykule Deklaracji Bulońskiej ("Deklaracio pri la esenco de la Esperantismo") na pierwszym kongresie esperanckim w Boulogne-sur-Mer, jako oficjalny fundament języka.
"Fundamento" składa się z czterech części: przedmowy, gramatyki (16 reguł), zbioru ćwiczeń i uniwersalnego słownika zawierającego ok. 1800 rdzeni wyrazowych tłumaczonych na pięć języków. Z wyjątkiem przedmowy wszystkie części były nowymi wydaniami poprzednich opracowań Zamenhofa. Taką samą rangę dla rozwoju języka jak "Fundamento" mają późniejsze tzw. "Oficialaj Aldonoj" (oficjalne dodatki).
Istotnym ustaleniem "Fundamento" jest stwierdzenie o nienaruszalności fundamentów, których nikt nie ma prawa od tej pory zmienić. Rezultatem tej decyzji jest pełna zrozumiałość dokumentów esperanckich, niezależnie od momentu ich wydania, także tych najwcześniejszych, pochodzących z początku XX wieku.
Gramatyka w "Fundamento".
Pierwsze 8 punktów zawartych w "Fundamento" definiuje części mowy: przedimek, rzeczownik, przymiotnik, liczebnik, zaimki, czasowniki z imiesłowami, przysłówki i przyimki. Pozostałe punkty dotyczą:

</doc>
<doc id="177898" url="https://pl.wikipedia.org/wiki?curid=177898" title="Muzyka okresu odrodzenia">
Muzyka okresu odrodzenia



</doc>
<doc id="177899" url="https://pl.wikipedia.org/wiki?curid=177899" title="Wózek (kolejnictwo)">
Wózek (kolejnictwo)

Wózek – w kolejnictwie element podwozia pojazdu szynowego, w którym zamocowane są osie z kołami, mający możliwość ruchu obrotowego (głównie) względem opartego na nim nadwozia pojazdu.
W miarę zwiększania długości pojazdów szynowych pojawiły się problemy przy przechodzeniu ich przez łuki torów. Rozwiązaniem tego problemu było osadzenie nadwozia pojazdu na dwóch obrotowo z nim połączonych krótkich ramach, w których osadzone były osie dwóch zestawów kołowych.
Budowa.
Schemat budowy wózka na przykładzie wózka wagonu pasażerskiego typu КВЗ-ЦНИИ/Э produkcji Kalinińskich Zakładów Budowy Wagonów (ros. "Калининский вагоностроительный завод"):
Charakterystyka.
W Europie dominują wózki typu skrzynkowego, o konstrukcji przypominającej prostokątną ramę ze środkowym elementem poprzecznym, w którym umieszczony jest przegub skrętny; zaletą tego rodzaju wózków jest możliwość osadzenia hamulców klockowych po obu stronach koła i miejsce na umieszczenie dodatkowego osprzętu (sprężyn, amortyzatorów, hamulców itp.). Innym rodzajem wózków, stosowanych głównie w wagonach towarowych w kolejach poradzieckich i w USA, są tzw. "diamondy" o uproszczonej konstrukcji, gdzie występuje tylko jedna poprzeczna belka; zaletą tej konstrukcji jest niska cena, niewielka masa, prostota, łatwość produkcji, wadą – możliwość zabudowania jedynie jednego klocka hamulcowego na koło oraz możliwość zastosowania tylko jednostopniowego usprężynowania. W wyniku zastosowania hamulców tarczowych powstały różne konstrukcje łączące zalety obu tych rodzajów wózków.
W wózku zabudowane są elementy zapewniające usprężynowanie pojazdu szynowego. Dawniej najczęściej stosowane były sprężyny piórowe, obecnie sprężyny śrubowe z tendencją do zastępowania ich pneumatycznymi elementami sprężystymi. Obok sprężyn w wózkach zamocowane są tłumiki drgań i – w pojazdach dużej szybkości – tłumiki wężykowania. Znaczna część wózków wagonów pasażerskich ma zabudowane prądnice – duże prądnice prądu stałego zastępowane są znacznie mniejszymi alternatorami ze zblokowanym prostownikiem lub w ogóle likwidowane w pojazdach zasilanych ze źródeł zewnętrznych.
Wyróżnia się wózki toczne (nie posiadające napędu – wagonowe) i napędowe. Wózki napędowe w lokomotywach elektrycznych i spalinowych z przekładnią elektryczną mają zabudowane silniki (zwykle – 1 silnik na 1 oś). Istnieją (rzadkie) przykłady wózków napędowych bez silników, w których następuje jedynie zamiana ruchu obrotowego wału dostarczającego moc z silnika umieszczonego w pudle lokomotywy na ruch obrotowy kół za pomocą przekładni (rozwiązanie stosowane w spalinowozach z przekładnią mechaniczną). Istnieją też wózki, w których niektóre osie są napędowe, a niektóre toczne (np. lokomotywy spalinowe o układzie osi A1A'A1A' czy tramwaje o układzie osi A1'1A' (Norymberga, lata 20. XX w.)).
Najczęściej spotyka się wózki dwuosiowe, nieco rzadziej trzyosiowe (lokomotywy, wagony towarowe, bardzo rzadko – wagony pasażerskie, np. pomiędzy członami wagonu piętrowego typu Bhp), zupełnie zaś sporadycznie cztero- i więcejosiowe (niektóre konstrukcje lokomotyw w Stanach Zjednoczonych z lat 50., 60. XX w. np. o układzie osi 1'Bo'Do'+Do'Bo'1').
Specjalną konstrukcją są wózki Jakobsa, na których opierają się dwa sąsiednie człony pojazdu.
Wózki stosowane w lokomotywach parowych.
Wózki w parowozach są wyłącznie toczne i pojawiły się w miarę wzrostu rozmiarów parowozów i zwiększania liczby osi, gdy problemy z wpisywaniem się parowozów w łuki torów stawały się coraz bardziej dokuczliwe. Powstawały różne konstrukcje rozwiązujące ten problem. Pierwsze próby podjęto w 1851 roku, kiedy Bissel i Mason zbudowali dwuosiowy wózek przedni, który mógł obracać się dookoła osi czopa skrętu oraz przesuwać na boki. 
Zasada działania wszystkich wózków parowozowych jest podobna – jako pierwsze wpisują się w łuk toru i za pomocą różnego rodzaju dźwigni i sprężyn powodują naprowadzenie zestawów napędowych. Najlepsze walory mają wózki dwuosiowe, ale ze względu na dużą masę często są zastępowane jednoosiowymi (właściwie – oś toczna z pierwszą osią napędową tworzy rodzaj wózka dwuosiowego).
W 1857 Bissel skonstruował jednoosiowy wózek z osią toczną na dyszlu. Wózek ten różni się od późniejszego wózka Kraussa-Helmholtza tym, że dyszel nie przesuwa osi napędowej – kończy się czopem tuż przed nią; ponadto w czasie jazdy do przodu wózek jest ciągnięty za pomocą dwóch cięgieł, gdyż dyszel nie może być ściskany ze względu na słabą konstrukcję. W 1863 W. B. Adams zbudował jednoosiowy wózek toczny tzw. oś Adamsa. Powszechnie stosowaną konstrukcją stał się następnie jednoosiowy wózek Kraussa-Helmholtza, skonstruowany w 1888 roku, wymuszający także przesuw pierwszej osi wiązanej.

</doc>
<doc id="177900" url="https://pl.wikipedia.org/wiki?curid=177900" title="RC4">
RC4

RC4 (zwany również ARC4 albo ARCFOUR) – symetryczny szyfr strumieniowy. Używany jest w protokołach, takich jak SSL oraz WEP. RC4 nie jest odporny na kryptoanalizę liniową i kryptoanalizę różnicową. Jest obecnie uznawany za niedostatecznie bezpieczny kryptosystem. RC4 nie jest zalecany do używania w nowych systemach.
Historia.
RC4 został opracowany przez Rona Rivesta z RSA Security w 1987 roku. Oficjalnie nazwa jest akronimem słów "Rivest Cipher 4".
RC4 początkowo był tajemnicą handlową. We wrześniu 1994 implementacja szyfru w języku C została wysłana anonimowo na listę mailową Cypherpunks, skąd trafił na grupę dyskusyjną "sci.crypt". Od tej pory algorytm nie jest już tajemnicą handlową, ale nazwa RC4 nadal jest zastrzeżonym znakiem handlowym. Nieoficjalne implementacje szyfru są legalne, ale noszą inną nazwę niż RC4 ("ARC4" lub "ARCFOUR").
W lutym 2015 w proponowanym RFC 7465 zakazano stosowania szyfru w połączeniach Transport Layer Security.
Opis szyfru.
RC4 generuje pseudolosowy strumień bitów (strumień szyfrujący). W celu zaszyfrowania wykonywana jest operacja XOR na tekście oryginalnym i strumieniu szyfrującym (jak w każdym szyfrze Vernama). W celu odszyfrowania analogicznie wykonywana jest operacja XOR na tekście zaszyfrowanym i strumieniu szyfrującym.
W celu wygenerowania strumienia szyfrującego wykorzystuje się tajny stan początkowy, składający się z dwóch części:
Permutacja jest zainicjalizowana za pomocą klucza o długości zazwyczaj pomiędzy 40 i 256 bitów (procedura inicjowania klucza). Następnie tworzony jest strumień bitów wyjściowych za pomocą algorytmu pseudolosowej generacji.
Procedura inicjalizacji klucza.
Procedura inicjalizacji klucza jest używana w celu stworzenia początkowej permutacji liczb w 256-elementowej tablicy "S". Długość klucza jest wyznaczona poprzez liczbę bajtów w kluczu. Typowo wynosi pomiędzy 5 a 16 bajtów (pomiędzy 40 a 128 bitów). 
Początkowo w tablicy "S" tworzona jest permutacja identycznościowa. Następnie "S" jest przetwarzane w 256 iteracjach (podobnie jak w algorytmie pseudolosowej generacji) i mieszane jednocześnie z bajtami klucza.
 for i from 0 to 255
 S[i] := i
 j := 0
 for i from 0 to 255
 j := (j + S[i] + klucz[i mod długość_klucza]) mod 256
 zamień(S[i],S[j])
Algorytm pseudolosowej generacji.
Algorytm pseudolosowej generacji modyfikuje stan tablicy S i generuje bajt strumienia szyfrującego tyle razy, ile wynosi długość tekstu oryginalnego. Za każdym razem algorytm zwiększa "i" o 1, dodaje do "j" wartość w S wskazywaną przez "i", zamienia ze sobą wartości S["i"] i S["j"] oraz jako wynik daje wartość z S wskazywaną przez S[i] + S[j] (modulo 256). Każda wartość S jest zamieniana co najmniej raz na każde 256 iteracji.
 i := 0
 j := 0
 while TworzonyStrumieńSzyfrujący:
 i := (i + 1) mod 256
 j := (j + S[i]) mod 256
 zamień(S[i],S[j])
 wynik S[(S[i] + S[j]) mod 256]
Wektory testowe.
Wektory testowe podane poniżej nie mają statusu oficjalnego, jednak są dogodne dla każdego, kto chce przetestować swoją implementację RC4. Dane wejściowe są w formacie ASCII, dane wyjściowe w formacie heksadecymalnym
Bezpieczeństwo RC4.
Pewne sekwencje bajtów pojawiają się nieznacznie częściej w strumieniu szyfrującym RC4 niż inne. W 2000 roku Fluhrer i McGrew opracowali atak oparty na tej własności. Za pomocą tego ataku można wyodrębnić strumień szyfrujący z gigabajta losowych danych wyjściowych.
Atak Fluhrera, Mantina i Shamira.
W 2001 roku Fluhrer, Mantin i Shamir odkryli, że wśród wszystkich możliwych kluczy RC4 rozkład statystyczny kilku pierwszych bajtów wyjściowego strumienia szyfrującego jest silnie nielosowy. Analizując dużą liczbę wiadomości zaszyfrowanych tym samym kluczem, można uzyskać ten klucz. Odkrycie to pozwoliło na złamanie standardu szyfrowania WEP ("wired equivalent privacy") używanego w bezprzewodowych sieciach typu 802.11. Spowodowało to przyspieszony rozwój standardu szyfrowania WPA, będącego następcą WEP.
Istnieje możliwość obrony przed atakiem tego typu. W tym celu należy odrzucić początkową porcję danych ze strumienia szyfrującego (co najmniej pierwsze 1024 bajty).
Kryptosystemy oparte na RC4.
W kryptosystemach oznaczonych "(opcjonalnie)" RC4 jest jednym z wielu szyfrów, które mogą być użyte.

</doc>
<doc id="177901" url="https://pl.wikipedia.org/wiki?curid=177901" title="Pole tensorowe">
Pole tensorowe

Pole tensorowe – pole, które każdemu punktowi przestrzeni formula_1-wymiarowej przypisuje pewien tensor. Pole tensorowe jest opisywane przez formula_2 funkcji o formula_1 zmiennych, gdzie formula_4 – rząd tensora, czyli liczba jego indeksów.
Oznaczenia pól tensorowych.
Funkcje, za pomocą których opisuje się pole tensorowe, zazwyczaj oznacza się symbolami z ciągiem indeksów, np. w postaci
gdzie formula_4 – jest rzędem tensora. Liczba funkcji wynosi formula_8
Wartości formula_9 funkcji pola tensorowego w danym punkcie formula_10 przy ustalonych wartościach indeksów nazywa się współrzędnymi tensora w tym punkcie.
Np. w przestrzeni formula_11-wymiarowej tensor 2. rzędu jest reprezentowany przez zespół formula_12 funkcji postaci formula_13 które mają formula_14 indeksy; funkcje te reprezentuje się zazwyczaj za pomocą macierzy formula_15
formula_16
a np. wartość formula_17 jest współrzędną 1,2 tensora w punkcie formula_18
Twierdzenia.
Tw. 1: Pole gradientu pola skalarnego jest polem wektorowym.
Tw. 2: Pole pochodnych cząstkowych pola wektorowego jest polem tensorowym (w niekrzywoliniowym układzie współrzędnych).
Zobacz też.
Zagadnienia związane z pojęciem pola tensorowego
Przykłady tensorów

</doc>
<doc id="177902" url="https://pl.wikipedia.org/wiki?curid=177902" title="Spółgłoska zwarta dwuwargowa bezdźwięczna">
Spółgłoska zwarta dwuwargowa bezdźwięczna

Spółgłoska zwarta dwuwargowa bezdźwięczna – rodzaj dźwięku spółgłoskowego występujący w językach naturalnych, oznaczany w międzynarodowej transkrypcji fonetycznej IPA symbolem [].
Artykulacja.
Opis.
W czasie artykulacji tej spółgłoski:
Warianty.
Opisanej powyżej artykulacji może towarzyszyć dodatkowo:
Występowanie.
Przykłady w wybranych językach:
Pisownia.
Spółgłoska [] jest zapisywana w języku polskim przy pomocy grafemu: p lub – rzadziej – b.

</doc>
<doc id="177903" url="https://pl.wikipedia.org/wiki?curid=177903" title="Sidero">
Sidero

Sidero () – w mitologii greckiej królowa, druga żona Salmoneusa, okrutna macocha Tyro.
Życiorys.
Pierwszą żoną Salmoneusa, króla Salmone (można też znaleźć nazwę Salmonia) w Elidzie, była Alkidike. Monarcha miał z nią córkę imieniem Tyro. Po śmierci pierwszej żony zawarł on związek małżeński z Sidero. Nie okazywała ona serca swojej pasierbicy. Wprost przeciwnie, z charakteru twarda i zgryźliwa, znęcała się nad nią. Robert Graves łączy tę nienawiść z innym mitem o Tyro. Hyginus podawał mianowicie, że Salmoneus i jego brat Syzyf darzyli się nienawiścią. Wyrocznia oznajmiła temu drugiemu, że tylko wtedy zemści się na Salmoneusie, jeśli córka tego ostatniego zajdzie z nim w ciążę. Syzyf postąpił zgodnie z radą wyroczni, a Tyro, dowiadując się, jaki los przeznaczony został jej dzieciom, popełniła dzieciobójstwo. Z tego powodu Tyro i Sidero musiały opuścić Tesalię. Jednakże poza Gravesem inni autorzy nie łączą tych mitów.
Tyro wysłano pod opiekę do stryja Kreteusa. Będąc pod jego opieką, zakochała się w rzece Enipeusie. Uczucie to wykorzystał Posejdon, przybierając postać bożka rzeki i doprowadzając dziewczynę do współżycia.
Tyro po spotkaniu z Posejdonem urodziła dwóch synów, późniejszych Neleusa i Peliasa. Wedle jednej z wersji mitu obawiała się gniewu Sidero, dlatego też porzuciła swoje dzieci. Inna mówi, że to Sidero rozkazała porzucić chłopców w dziczy. Różne są też wersje wyjaśniające, w jaki sposób przeżyli synowie Tyro. Jedna z ich opowiada, że Posejdon zesłał klacz, poświęcone mu zwierzę, aby ich wykarmiła. Przedstawia tak sprawy Sofokles w zaginionej tragedii zatytułowanej "Tyro". Inna mówi, że jedno z dzieci, kopnięte w twarz przez konia, nosiło na twarzy bliznę po tym wypadku, a chłopców znaleźli i uratowali handlarze koni. Wedle jeszcze innej chłopców uratowali wieśniacy albo pasterz.
Po latach Pelias i Neleus odkryli prawdę i swe niezwykłe pochodzenie. Przybyli do Jolkos, gdzie znaleźli Tyro, dręczoną przez macochę. Widząc nieludzkie traktowanie ich matki, zemścili się na Sidero, rzucając się wręcz na nią. Sidero próbowała schronić się w świątyni Hery, przy ołtarzu bogini, gdzie według Gravesa kurczowo uczepiła się rogów ołtarza. Tam ją jednak zabili albo też dokonał tego sam Pelias, Neleus miał bowiem opory przed dokonaniem mordu w świętym miejscu. Czyn Peliasa rozgniewał boginię. Pelias następnie zajął tron Jolkos (w innej wersji dopiero po śmierci Kreteusa) i – po zesłanym przez Herę na braci konflikcie – wypędził Neleusa. Tyro natomiast poślubiła Kreteusa, któremu urodziła trzech synów: Ajsona, Feresa i Amytaona.
Graves próbuje interpretować mit o Sidero. W Tyro widzi boginię-matkę Tyryjczyków i Tyrrhenów, a może jeszcze Tyrsenów czy Tiryntian. W dręczeniu jej przez macochę Sidero upatruje krzywd, jakie rzeczonym wyrządzali Sydończycy. Porównuje zarazem relację dziewczyny i jej macochy do relacji łączącej Dirke i Antiope. Z kolei rogi ołtarza, których miała się uczepić próbująca znaleźć schronienie przed śmiercią Sidero, kojarzą mu się z posągiem bogini o cechach krowy, wyobrażającym Herę, ale też Io, Astarte, Izydę czy Hathor. Podaje też przykład rogatego ołtarza z Palestyny, którego złapał się biblijny Joab. Peliasa osadza zaś w roli najeźdźcy z Tesalii, który przekształcił kult eolskiej bogini-krowy.

</doc>
<doc id="177906" url="https://pl.wikipedia.org/wiki?curid=177906" title="Żydowski Trust Kolonialny">
Żydowski Trust Kolonialny

Żydowski Trust Kolonialny ("Jewish Colonial Trust") - żydowski bank utworzony w 1899 roku w Wielkiej Brytanii.
Założycielem był Theodor Herzl. Było to finansowe ramię Światowej Organizacji Syjonistycznej. Bank gromadził środki finansowe od Żydów na całym świecie, które były przekazywane na wsparcie żydowskiej kolonizacji w Palestynie.
Działalność finansową bank rozpoczął w 1902 roku z kapitałem początkowym 2 milionów funtów szterlingów. Pierwszym prezesem został David Wolffsohn.
Trust przekształcono w 1902 roku w Anglo-Eretz-Israel Company Ltd., z utworzonym później obok Bankiem Anglo-Eretz-Israel Company Limited, przekształcony później w Bank Państwa Izrael ("Bank Leumi le-Israel").

</doc>
<doc id="177907" url="https://pl.wikipedia.org/wiki?curid=177907" title="Wielomiany Laguerre’a">
Wielomiany Laguerre’a

Wielomiany Laguerre’a – wielomiany o współczynnikach rzeczywistych zdefiniowane jako:
Funkcja generująca.
Wielomiany Laguerre’a są współczynnikami przy potęgach formula_2 w rozwinięciu w szereg Maclaurina funkcji:
Zachodzi zależność:

</doc>
<doc id="177909" url="https://pl.wikipedia.org/wiki?curid=177909" title="Związek Kombatantów Rzeczypospolitej Polskiej i Byłych Więźniów Politycznych">
Związek Kombatantów Rzeczypospolitej Polskiej i Byłych Więźniów Politycznych

Związek Kombatantów Rzeczypospolitej Polskiej i Byłych Więźniów Politycznych (ZKRPiBWP) – wielośrodowiskowa organizacja kombatancka, zrzeszająca obywateli polskich, którzy walczyli o wolność, suwerenność i niepodległość kraju w formacjach Wojska Polskiego, sojuszniczych armii państw koalicji antyhitlerowskiej, podziemnych organizacjach ruchu oporu oraz byłych więźniów hitlerowskich obozów koncentracyjnych i stalinowskich łagrów. Członek Światowej Federacji Kombatantów (FMAC).
Jest największą organizacją kombatancką w Polsce – według stanu na 31 grudnia 2018 zrzeszał 58999 członków, w tym 17227 weteranów (żołnierze walk frontowych i organizacji podziemnych ruchu oporu). Powstał w kwietniu 1990 roku w miejsce rozwiązanego Związku Bojowników o Wolność i Demokrację (ZBoWiD). Posiadanie uprawnień kombatanckich lub równorzędnych w rozumieniu obowiązującej ustawy o kombatantach oraz niektórych osobach będących ofiarami represji wojennych i okresu powojennego nie jest warunkiem koniecznym przynależności do Związku.
Siedziba Związku mieści się w Warszawie przy Alejach Ujazdowskich 6a w pałacu Rembielińskiego.
W 2010 organizacja została odznaczona Medalem Polonia Mater Nostra Est.
Władze, struktura i siedziba ZKRPiBWP.
Pierwszym prezesem Zarządu Głównego Związku był gen. Józef Kamiński (1990-1999), kolejnym gen. dyw. Wacław Szklarski (1999-2007), w latach 2007-2014 prezesem był płk Henryk Strzelecki, w latach 2014 – 2018 prezesem był płk Ryszard Sobierajski. Od 2018 do śmierci w grudniu 2020 pracami Związku kierował Henryk L. Kalinowski. Obecnie prezesem jest Janusz Waldemar Maksymowicz.
Władzami naczelnymi Związku są:
Bieżącą działalnością Związku kieruje 23-osobowy Zarząd Główny i 8-osobowe Prezydium. Aktualnie na terenie kraju Zarządowi Głównemu podlega 27 Zarządów, w tym 16 Zarządów Wojewódzkich i 11 Zarządów Okręgowych oraz 1004 koła terenowe (stan na 31.12.2018).
Zarząd Główny Związku wydaje od 2001 miesięcznik „Polsce Wierni”.
Środowiska ZKRPiBWP.
ZKRPiBWP skupia (skupiał) kilkanaście autonomicznych środowisk kombatanckich:
Odznaka „Za Zasługi dla Związku Kombatantów RP i Byłych Więźniów Politycznych”.
Odznaczenie ustanowione na I Kongresie ZKRPiBWP w Warszawie.
Oznakę stanowi złocony krzyż patee (43x43 mm) między ramionami którego znajduje się złocony wieniec, w górnej części symbolizujący drut kolczasty, w dolnej – gałązki dębowe. Ramiona krzyża pokrywa granatowa emalia. Pośrodku krzyża okrągła czerwono emaliowana tarcza z nałożonym srebrnym orłem, wokół której biało emaliowana obwódka z napisem „Za Zasługi dla ZKRPiBWP”. Krzyż noszony jest na wstążce o szerokości 38 mm z szerokim paskiem pionowym w kolorze ciemnoniebieskim (14 mm), po bokach ułożone są odśrodkowo paski: biały (3 mm), czerwony (6 mm), biały (2 mm) i na samym brzegu pasek ciemnozielony (1 mm).
Projektantem odznaczenia jest kmdr Henryk Leopold Kalinowski.

</doc>
<doc id="177910" url="https://pl.wikipedia.org/wiki?curid=177910" title="Żydowski Fundusz Narodowy">
Żydowski Fundusz Narodowy

Żydowski Fundusz Narodowy ("Keren Kaj(j)emet le-Israel") – żydowska instytucja finansowa utworzona w 29 grudnia 1901 roku na V Kongresie Syjonistycznym w Bazylei (Szwajcaria). Fundusz gromadził środki finansowe na zakup ziemi oraz zasiedlenie Palestyny.
Początkowo Biuro Naczelne ŻFN mieściło się w Wiedniu, Kolonii, Hadze, a od 1922 roku – w Jerozolimie. Funduszem kierował dyrektoriat, w którym zasiadali przedstawiciele federacji syjonistycznych. W prace biura w latach 1912–1915 był zaangażowany m.in. Jakob Klatzkin.
Już od 1904 roku Fundusz nabywał ziemie w Palestynie. W 1909 roku Fundusz udzielił finansowego wsparcia przy budowie nowej osady na wydmach na północ od Jafy. Początkowo wybudowano 60 domów. Rok później osada otrzymała nazwę Tel Awiw.
W 1919 roku Fundusz kupił znaczne obszary bagien w dolinie Jezreel. Powstał tam jeden z pierwszych kibuców, znany jako Bet Alfa. Region doliny Jezreel stał się symbolem ruchu syjonistycznego.
W 1920 roku nowo powołana organizacja Keren ha-Jesod została zobowiązana do zgromadzenia 25 milionów funtów z przeznaczeniem na kolonizację żydowską w Palestynie. Ta suma miała być rozłożona na 5 lat, i stanowić około 20% wszystkich przychodów Żydowskiego Funduszu Narodowego.
W Polsce ŻFN działał od 1905 roku, o czym świadczą raporty żandarmerii rosyjskiej Guberni Warszawskiej. W okresie międzywojennym jako legalna instytucja zbierał środki w ponad 800 miejscowościach. Wydawano rocznik „Keren Kajemet le-Israel”. Stworzono "Złotą Księgę Honorową", do której wpisywano osoby szczególnie zasłużone dla Funduszu. Po 1946 roku ŻFN wznowił działalność. W Łodzi utworzono Biuro Centralne. W 1947 roku, również w Łodzi odbył się I Krajowy Zjazd Działaczy. ŻFN obejmował swą działalnością 39 miast, głównie na Dolnym Śląsku. Zmieniła się zasada działania, zamiast datków zdecydowano się na system miesięcznych składek. Nie zaprzestano jednak ze zbiórek czy specjalnych akcji. Taką akcją było zebranie funduszy na utworzenie Lasu Męczenników Polski, poświęconego pamięci pomordowanych Żydów polskich. Oprócz działalności na rzecz wykupienia ziemi w Palestynie, ŻFN wspierał organizacje syjonistyczne, żydowskie partie polityczne i przekazywał środki na birchę, czyli nielegalną emigrację Żydów z Europy Wschodniej, po zakończeniu II wojny światowej. ŻFN reprezentował również obywateli polskich mieszkających w Izraelu w sprawach reprywatyzacji i przeprowadzania spraw spadkowych. Biuro Centralne w Polsce było upoważnione do zarządu i administrowania odzyskanymi majątkami i dysponowało wszelkimi prawami do nich, aż do czasu ich sprzedaży.
W grudniu 1948 Żydowski Fundusz Narodowy został postawiony w stan likwidacji. Proces zakończył się w 1950 roku.

</doc>
<doc id="177912" url="https://pl.wikipedia.org/wiki?curid=177912" title="DS-2 (chemia)">
DS-2 (chemia)

DS-2 jest wieloskładnikowym odkażalnikiem stosowanym w armii USA.
Skład: 2% NaOH, 28% 2-metoksyetanolu, 70% dietylenotriaminy (lub innej aminy).
Roztwór charakteryzuje się wysoką nukleofilowością i wysoką zdolnością do rozpuszczania wszystkich bojowych środków trujących, dzięki czemu jest wysoce efektywnym środkiem odkażającym.

</doc>
<doc id="177915" url="https://pl.wikipedia.org/wiki?curid=177915" title="Matysiakowie">
Matysiakowie

Matysiakowie – cykliczne słuchowisko radiowe, serial radiowy, emitowany w soboty o godzinie 13.15 na antenie Programu I Polskiego Radia.
Historia.
Pomysłodawcami słuchowiska byli Stanisław Stampf’l, Jerzy Janicki, Stanisław Ziembicki, Władysław Żesławski.
Półgodzinne słuchowisko zostało zapoczątkowane w sobotę 15 grudnia 1956 na antenie Programu II o godzinie 20:35, jest to najstarsze i najdłużej kontynuowane słuchowisko w Polsce, które w początkowych latach emisji słuchało 12 milionów osób. W XXI w. Matysiakowie nadawani są w soboty o 13:10, w 25-minutowych odcinkach.
Postanowieniem prezydenta RP Aleksandra Kwaśniewskiego z 10 grudnia 2001 grupa osób została odznaczona krzyżami Orderu Odrodzenia Polski oraz Krzyżami Zasługi "za osiągnięcia w twórczości radiowej, a szczególnie przy realizacji powieści „Matysiakowie”". 18 grudnia 2011, Zarząd Polskiego Radia przyznał zespołowi autorów i realizatorów tej powieści – Dżennet Połtorzyckiej-Stampf’l, Januszowi Adamowi Dziewiątkowskiemu, Stanisławie Grotowskiej, Waldemarowi Modestowiczowi, Ewie Szałkowskiej i Marii Chludzińskiej – nagrodę Honorowy Złoty Mikrofon za „wybitne osiągnięcia artystyczne, wieloletni żywy kontakt ze słuchaczami, za inicjatywy uruchamiające ogromną aktywność społeczną”.
23 sierpnia 2014 roku został wyemitowany 3000. odcinek tego serialu.
W krótkim czasie po emisji radiowej odcinki udostępniane są na internetowej stronie słuchowiska. Archiwalne słuchowiska są dostępne jako streszczenia od odcinka 2379 (z 7 września 2002), oraz jako streszczenia i nagrania od odcinka 2603 (z 6 stycznia 2007). Witryna WWW słuchowiska podaje także drzewo genealogiczne głównych bohaterów oraz opisy/życiorysy postaci (i grających je obecnie aktorek i aktorów).
Opis.
Powieść jest tworzona w konwencji "nieruchomego mikrofonu" umieszczonego na stałe w mieszkaniu fikcyjnej tytułowej rodziny przy ul. Dobrej 21 na warszawskim Powiślu. Jej twórcą i głównym scenarzystą był zmarły w 2007 roku Jerzy Janicki, tam właśnie mieszkający. Na antenie nie podaje się nazwisk twórców i aktorów. Stałe role są zazwyczaj grane przez aktorów aż do ich śmierci (chyba że znikają z innych powodów, na przykład kiedyś politycznych) i dużo rzadziej kontynuowane przez aktorów o podobnym tembrze głosu.
Mikrofon nie jest jednakże ukryty. Jak w reportażu, postacie zdają sobie sprawę z tego, że są nagrywane, a nawet "zapraszają do wysłuchania" odcinka i czasami o tym wspominają w trakcie programu. Niekiedy w audycji pojawiały się osoby niebędące aktorami, grając samych siebie (np. Zofia Wóycicka z Towarzystwa Przyjaciół Powiśla)
W czasach przed wolnymi sobotami powieść była wieczorna, emitowana o 19:30 w Programie I i powtarzana w niedzielę o tej samej godzinie w Programie II. W latach 90. XX w. program przesunięto na 18:05. Z początkiem XXI wieku była emitowana o 14:30, następnie zaczynała się już o 13:05 i została skrócona z 30 do 25 minut. Od 2008 audycja zaczynała się w soboty o 17:05. Z początkowych milionów słuchaczy pozostało kilkaset tysięcy. W 2007 po śmierci Jerzego Janickiego, twórcy powieści, rozważano nawet zakończenie emisji audycji.
Serial nie jest operą mydlaną w ścisłym znaczeniu tego terminu. Jest emitowany tylko w tempie jednego odcinka na tydzień. Nie prowadził promocji produktów i nigdy nie był "wypełniaczem" między reklamami. Przez ogromną większość lat swojego istnienia był emisją wieczorną, w najlepszym czasie antenowym, a nie popołudniową. Sentymentalne dzieje postaci grają rolę drugorzędną – początkowo Jerzy Janicki nawet często mylił się w sprawach personalnych, wprowadzając niekonsekwencje do następnych odcinków, lecz wobec protestów uważnych i biorących losy postaci bardzo dosłownie słuchaczy, stworzona została wewnętrzna „biblia” opisująca każdą z nich. Postacie nie starają się zaimponować słuchaczom swoim statusem społecznym czy majątkowym – rodzina była robotnicza. Scenariusze, pisane w ciągu tygodnia poprzedzającego czwartkowe albo piątkowe nagranie, są publicystycznie związane z życiem i bieżącymi wydarzeniami w kraju, a niekiedy i w dzielnicy; niegdysiejsza wieczorna godzina nadawania była nawet porą "Dziennika Telewizyjnego". Często jedna z postaci wyjaśniając coś innej, zdaje się tak naprawdę dawać rady słuchaczom albo ich przestrzegać, np. przed kredytami w systemie argentyńskim. Brak odzwierciedlenia powodzi z 1997 wynikł z tego, że wystąpiła ona w okresie wakacyjnym, kiedy kilka odcinków nagrywa się z wyprzedzeniem aby pozwolić głównym aktorom wyjechać na urlopy.
"Matysiakowie" otrzymali prawie 3 miliony listów i mnóstwo prezentów, w tym sprzętu AGD, które są rozdawane, np. do domów dziecka i organizacji dobroczynnych.
Imieniem "Matysiaków" został nazwany istniejący od 1966 Dom pomocy społecznej (dom rencisty) przy ul. Arabskiej 3 na Saskiej Kępie, a także popularny w czasach PRL bar mleczny przy ul. Świętokrzyskiej w Warszawie. Imieniem Radiowej Rodziny Matysiaków nazwano także skwer u zbiegu ul. Dobrej i ul. Bednarskiej, położony na warszawskim Powiślu.
Dokładny adres mieszkania Matysiaków to ul. Dobra 21 m. 6, 00-384 Warszawa. Nie istnieje on jednak w rzeczywistości: na ulicy Dobrej brak jest numerów nieparzystych 21, 23 i 25, a w miejscu, gdzie mogłyby się one znajdować, jest skrzyżowanie z ulicą Tamka.
Wydawnictwa RiTV wydały w okresie 1973–1976 cztery tomy powieści.
Obsada.
Losy rodziny Matysiaków przez cały okres nadawania audycji odtwarzało ponad 250 osób.
Kiedyś.
Pozostałe role w przeszłości odgrywali m.in. Hanka Bielicka (ur. 1915, zm. 2006), Maciej Damięcki (ur. 1944), Jan Englert (ur. 1943), Krzysztof Kołbasiuk (ur. 1952, zm. 2006), Tomasz Knapik (ur. 1943, zm. 2021), Tadeusz Łomnicki (ur. 1927, zm. 1992), Zofia Merle (ur. 1938), Bronisław Pawlik (ur. 1926, zm. 2002), Tadeusz Ross (ur. 1938), Karol Strasburger (ur. 1947), Roman Wilhelmi (ur. 1936, zm. 1991) i Zbigniew Zapasiewicz (ur. 1934, zm. 2009).
Obecnie.
Postacie wytłuszczone pojawiają się w internetowym plebiscycie na ulubionego bohatera powieści, organizowanego przez redakcję słuchowiska.

</doc>
<doc id="177918" url="https://pl.wikipedia.org/wiki?curid=177918" title="Andrij Szewczenko">
Andrij Szewczenko

Andrij Mykołajowycz Szewczenko, ukr. Андрій Миколайович Шевченко (ur. 29 września 1976 w Dwirkiwszczynie) – ukraiński piłkarz, który grał na pozycji napastnika, były reprezentant Ukrainy, trener piłkarski.
Bohater Ukrainy, pierwszy Ukrainiec, który wygrał Ligę Mistrzów z A.C Milanem (2003), zdobywca Superpucharu Europy w 2003, zdobywca Złotej Piłki w 2004. Uczestnik mistrzostw świata 2006 (ćwierćfinał) i mistrzostw Europy 2012, rekordzista pod względem liczby strzelonych bramek w reprezentacji Ukrainy. Król strzelców Ligi Mistrzów w sezonach 1998/99, 2000/01, 2005/06 oraz król strzelców włoskiej Serie A: 1999/00, 2003/04. Mistrz Włoch z A.C Milanem w 2004, zdobywca Pucharu Włoch w 2003. Najlepszy zawodnik Serie A w 2000. Najlepszy napastnik Ligi Mistrzów według "UEFA w" 1999. 
Umieszczony na liście stu najlepszych piłkarzy w historii światowej piłki nożnej FIFA 100.
Dzieciństwo.
Ojciec Andrija, Mykoła, był wojskowym, a matka, Lubow, pracowała w przedszkolu. Szewczenko ma o trzy lata starszą siostrę Ołenę. W 1979 roku cała rodzina przeniosła się do Kijowa. Mykoła nie przepadał za futbolem, a Andrij talent do piłki nożnej odziedziczył po dziadku Hryhoriju.
Kariera piłkarska.
Kariera klubowa.
Gdy miał dziewięć lat, został dostrzeżony przez łowcę talentów Dynama Kijów i od tamtej pory związany był z tym klubem zwanym „chlubą Ukrainy”.
Urodził się na wsi, a w 1976 wraz z rodzicami przyjechali do Kijowa, gdzie w jednym z podwórkowych turniejów jego grę zauważył Ołeksandr Szpakow. On zaprosił go do Szkoły Piłkarskiej Dynama, przekonując rodziców, którzy planowali jego karierę wojskową. W wieku szesnastu lat Andrij został włączony do pierwszej drużyny Dynama, a dwa lata później zadebiutował w dorosłej reprezentacji Ukrainy. Pierwszy gol zdobył 1 grudnia 1994 w wygranym meczu 4:2 z Dniprem. Już wtedy był znany w całym swoim kraju. W Europie głośno zrobiło się o nim po rozegranym 5 listopada 1997 na stadionie Camp Nou meczu Ligi Mistrzów FC Barcelona – Dynamo Kijów, kiedy to w pierwszej połowie spotkania młody Szewa ustrzelił klasycznego hat-tricka, a Dynamo wygrało 4:0. Natychmiast w kolejce po niego ustawiło się wiele europejskich potęg na czele z takimi klubami jak Manchester United, A.C. Milan, AC Parma, S.S. Lazio, Real Madryt czy FC Barcelona. Najkorzystniejszą ofertę złożył włoski Milan proponując za młodego Ukraińca 35 mln dolarów. Gdyby do tego transferu doszło, Szewczenko stałby się najdroższym piłkarzem na świecie. Działacze Dynama stawali jednak na głowie, aby zatrzymać swoją gwiazdę. Andrij dostał w posiadanie willę, Mercedesa, a także gażę w wysokości 100 tys. dolarów rocznie.
A.C. Milan ostatecznie jednak dogadał się z szefami Dynama i udało im się sfinalizować transfer, którego suma opiewała na 26 mln dolarów. Andrij w pierwszym sezonie z 24 golami został królem strzelców Serie A. Także w kolejnych latach był czołową postacią Milanu. Jednak w tamtym okresie zespół z obiektu San Siro nie odniósł żadnego triumfu na arenie międzynarodowej. Podobnie było w reprezentacji Ukrainy, z którą nie zdołał awansować na mistrzostwa świata i Europy.
Upragniony puchar Ligi Mistrzów Szewa zdobył w sezonie 2002/2003, kiedy to A.C. Milan w finale tych rozgrywek pokonał inną włoską drużynę – Juventus F.C., a Szewczenko wykorzystał decydującego karnego. W 2005 z Ukraińcem w składzie Milan znów dotarł do finału, jednak tym razem nie sprostał angielskiemu Liverpool F.C. Decydującej jedenastki nie wykorzystał właśnie Szewczenko, którego strzał z „wapna” zdołał obronić Jerzy Dudek. Podczas swojej kilkuletniej przygody we Włoszech, "Szewa" osiągnął kilka sukcesów z Milanem także na niwie krajowej. Dwukrotnie zostawał także najlepszym strzelcem Serie A, a tygodnik „France Football” przyznał mu w 2004 Złotą Piłkę.
W 2006 odszedł z Milanu do Chelsea z powodów rodzinnych za 30 mln funtów. Strzelił bramkę w meczu 1/8 Finału Ligi Mistrzów z FC Porto.
W 2008 roku, po bardzo słabym sezonie w zespole "The Blues" (zaledwie czwarty napastnik, na dodatek nękany kontuzjami), wrócił do klubu, w którym odnosił największe sukcesy – Milanu. We włoskiej drużynie Szewczenko wystąpił w 18. ligowych meczach w których nie strzelił żadnego gola. Latem 2009 roku powrócił do "The Blues". 29 sierpnia 2009 po 10 latach znów został graczem Dynama Kijów, podpisując dwuletni kontrakt.
Jest drugim najlepszym strzelcem w historii klubu A.C. Milan. Zdobył dla włoskiego klubu łącznie 175 bramek, wyprzedzając takie sławy światowej piłki, jak Gianni Rivera, Marco van Basten, czy José Altafini. Ustępuje jedynie słynnemu Szwedowi Gunnarowi Nordahlowi.
Jest dziesiątym najlepszym strzelcem w historii Ligi Mistrzów (48 bramek). Wyprzedza w tej klasyfikacji takich piłkarzy, jak Alessandro Del Piero, czy Rivaldo. Ustępuje natomiast m.in. Raúlowi, Filippo Inzaghiemu, Ruudowi van Nistelrooyowi, Karimowi Benzemie, Robertowi Lewandowskiemu, Lionelowi Messiemu i Cristiano Ronaldo.
Kariera reprezentacyjna.
25 marca 1995 debiutował w reprezentacji Ukrainy w spotkaniu eliminacyjnym do Euro-96 z Chorwacją przegranym 0:4. Wszedł na boisko w 76 minucie. Łącznie w „Zbirnij” zagrał ponad 100 razy i strzelił 48 goli (rekord).
Na Mistrzostwach Świata w Niemczech zdobył 2 bramki, a z reprezentacją Ukrainy dotarł do ćwierćfinału. W ćwierćfinale przegrali z przyszłymi mistrzami świata Włochami 0:3 i skończyli debiut w Mistrzostwach świata.
Na Euro 2012 w pierwszym meczu ze Szwecją wygranym 2:1 zdobył dwie bramki. Zagrał także w meczach z Francją i Anglią. Po odpadnięciu Ukrainy z turnieju ogłosił koniec swojej kariery w reprezentacji.
Koniec kariery.
28 lipca 2012 ogłosił zakończenie piłkarskiej kariery. Decyzję umotywował zaangażowaniem w politykę. Wstąpił do partii Ukraina – Naprzód! i z jej ramienia wystartował w wyborach parlamentarnych jesienią 2012 roku. Jednak jego ugrupowanie nie weszło do Rady Najwyższej. Potem jego nazwisko pojawiło się w kontekście następcy Olega Błochina na stanowisku selekcjonera reprezentacji Ukrainy. Szewczenko odrzucił propozycję objęcia funkcji selekcjonera drużyny narodowej argumentując zbyt młodym wiekiem.
Kariera trenerska.
Po zakończeniu kariery piłkarza rozpoczął pracę szkoleniowca. 16 lutego 2016 zgodził się na propozycję pomocy w treningu reprezentacji Ukrainy. 15 lipca 2016 stanął na czele reprezentacji Ukrainy.
Statystyki.
Stan na 19 czerwca 2012.
Sukcesy i odznaczenia.
Sukcesy klubowe.
Dynamo Kijów
A.C. Milan
Chelsea

</doc>
<doc id="177919" url="https://pl.wikipedia.org/wiki?curid=177919" title="Grupa Amora">
Grupa Amora

Grupa Amora – grupa planetoid o półosi wielkiej większej niż 1 au, których peryhelia nieznacznie wykraczają poza orbitę Ziemi (1,017 – 1,3 au). Jedna z czterech grup tzw. planetoid bliskich Ziemi. Planetoidy z tej grupy często przecinają orbitę Marsa, nie przecinają jednak orbity Ziemi. Typowym przedstawicielem tej grupy jest (433) Eros. Nazwa grupy pochodzi od planetoidy (1221) Amor.
Według stanu na 1 stycznia 2023 roku znanych było 11 173 planetoidy należących do tej grupy, z czego 1275 miało nadane numery, a 78 także nazwy.

</doc>
<doc id="177920" url="https://pl.wikipedia.org/wiki?curid=177920" title="Wzór Ostrogradskiego">
Wzór Ostrogradskiego



</doc>
<doc id="177921" url="https://pl.wikipedia.org/wiki?curid=177921" title="Alessandro Nesta">
Alessandro Nesta

Alessandro Nesta (ur. 19 marca 1976 w Rzymie) – włoski trener piłkarski, wcześniej piłkarz grający na pozycji środkowego obrońcy.
Kariera.
W 1985 roku Alessandro Nesta trafił do młodzieżowej szkółki S.S. Lazio. Grał na różnych pozycjach – w obronie, pomocy oraz w ataku. Występował we włoskich reprezentacjach młodzieżowych – U-15 i U-16. W 1993 roku został graczem pierwszego zespołu Lazio.
W 1997 roku Nesta został kapitanem Lazio, a w sezonie 97/98 zdobył swoje pierwsze trofeum klubowe – Puchar Włoch. Lazio pokonało w finale tych rozgrywek A.C. Milan. W meczu tym Alessandro wpisał się na listę strzelców.
Razem z Lazio Nesta osiągnął wiele sukcesów – w 1998 roku zdobył puchar i superpuchar kraju. W 1999 roku wygrał Puchar Zdobywców Pucharów oraz Superpuchar Europy. W 2000 sięgnął po mistrzostwo Włoch oraz krajowy superpuchar.
Przed sezonem 2002/03 Nesta odszedł z Lazio i trafił do A.C. Milan. „Rossoneri” zapłacili za Neste 27 mln funtów. Już w pierwszym sezonie gry w tej drużynie zdobył swój kolejny Puchar Włoch oraz po raz pierwszy w karierze został zwycięzcą Ligi Mistrzów. Milan wówczas wywalczył także Superpuchar Europy. W 2004 roku Nesta został po raz drugi w karierze mistrzem kraju. W sezonie 2006/07 Alessandro ponownie sięgnął z Milanem po puchar Ligi Mistrzów, pokonując w finale Liverpool F.C.
Po zakończeniu sezonu 2011/2012 odszedł z Milanu, w którego barwach zdobył m.in. mistrzostwo Włoch (2004, 2011), Klubowe Mistrzostwo Świata (2007) oraz dwukrotnie wygrał Ligę Misztrzów (2003, 2007). W ekipie „Rossonerich” występował przez 10 lat.
W lipcu 2012 roku związał się z klubem Montreal Impact występującym w amerykańskiej lidze MLS 18-miesięcznym kontraktem. W październiku 2013 roku oficjalnie poinformował o zakończeniu kariery. Włoch powiedział również, że na kilka miesięcy pragnie odpocząć od futbolu, a następnie ukończyć kursy trenerskie i rozpocząć karierę jako szkoleniowiec. Karierę wznowił w 2014 roku, gdzie przeniósł się do ligi indyjskiej, jednak po 1 sezonie gry w klubie Chennaiyin FC zdecydował się zakończyć karierę piłkarską na stałe. 17 czerwca 2019 roku został ogłoszony nowym trenerem Frosinone Calcio.
Kariera reprezentacyjna.
W 1996 roku Nesta został wybrany najlepszym obrońcą Mistrzostw Europy U-21, a juniorzy „Squadra Azzura” zdobyli na tej imprezie złoty medal, wygrywając w finale z Hiszpanią. W pierwszej reprezentacji Włoch zadebiutował 5 października 1996 roku w meczu przeciwko Mołdawii w ramach eliminacji do Mistrzostw Świata 1998.
Największym sukcesem Nesty w drużynie narodowej było zdobycie Mistrzostwa Świata w 2006 roku. Alessandro już w początkowej fazie turnieju doznał jednak kontuzji, która wykluczyła go z gry do końca mundialu. W 2008 roku zrezygnował z występów w reprezentacji Włoch.

</doc>
<doc id="177922" url="https://pl.wikipedia.org/wiki?curid=177922" title="Cirque du Soleil">
Cirque du Soleil

Cirque du Soleil (z fr. Cyrk Słońca) – kanadyjska firma rozrywkowa określająca się jako „niezwykłe połączenie sztuki cyrkowej i ulicznej”. Założona w Baie-Saint-Paul w 1984 przez byłych artystów ulicznych: Guya Laliberté i Gilles’a Ste-Croix. Z powodu globalnego lockdownu i utraty zysków firma ogłosiła w czerwcu 2020 upadłość. W utrzymaniu działalności mają pomoc rządowe i zaangażowanie funduszy inwestycyjnych.
Historia.
Tuż po utworzeniu w 1980 artyści występowali pod nazwą "Les Echassiers", jeżdżąc po Quebecu. Ich początkowe problemy finansowe zniknęły w 1983, gdy otrzymali dotację rządową od Canada Council for the Arts w ramach obchodów 450. rocznicy odkrycia Kanady przez Jacques’a Cartiera. Tournée "Le Grand Tour du Cirque du Soleil" odniosło sukces w 1984 i po zapewnieniu dotacji na kolejny rok Laliberte zatrudnił Guya Carona z Narodowej Szkoły Cyrkowej, aby stworzyć cyrk z prawdziwego zdarzenia. Teatralność, koncentracja na artystach i brak występów zwierząt pozwalają określić Cirque du Soleil jako cyrk współczesny (nouveau cirque).
Każdy pokaz w Cirque du Soleil stanowi syntezę stylów cyrkowych z całego świata mających własną fabułę i temat. W trakcie przedstawienia muzyka jest wykonywana na żywo i sami artyści (a nie personel techniczny) zmieniają dekoracje. Po sukcesach i porażkach finansowych w późnych latach 80. Franco Dragone wyreżyserował spektakl "Nouvelle Experience", który nie tylko uczynił Cirque du Soleil rentownym w 1990, ale też pozwolił na stworzenie nowych przedstawień.
Od początku lat 90. Cirque du Soleil rozrastał się bardzo szybko. Powiększył swój repertuar z jednego do dziewiętnastu spektakli wystawianych obecnie w ponad 271 miastach na każdym kontynencie z wyjątkiem Antarktydy. Przy tworzeniu widowisk pracuje około 4000 osób z ponad 40 krajów, a zyski przekraczają 810 milionów dolarów rocznie.
Liczne stacjonarne spektakle w Las Vegas Strip przyciągają co wieczór ponad 9000 osób, co stanowi 5% turystów odwiedzających miasto, a liczba widzów, którzy wzięli udział w widowisku Cirque du Soleil na całym świecie przekroczyła 90 milionów. W 2000 Laliberte wykupił firmę Gauthier i, posiadając 95% udziałów, kontynuował rozwój marki. W 2008 podzielił 20% swoich akcji po równo między dwie grupy inwestycyjne: Istithmar World i Nakheel z Dubaju, aby zdobyć środki na dalszą realizację celów firmy. We współpracy z tymi dwiema grupami Cirque du Soleil zamierzał stworzyć w Zjednoczonych Emiratach Arabskich stałe przedstawienie w reżyserii Guya Carona ("Dralion") i Michaela Curry’ego. Jednakże finansowe problemy Dubaju w 2010, spowodowane recesją z 2008, zmusiły Laliberte do tymczasowego odłożenia projektu w czasie i skłoniły do poszukiwania innych partnerów finansowych mogących zapewnić środki do realizacji przyszłych planów cyrku, nawet za cenę sprzedaży kolejnych 10% udziałów. Obecnie trwają prace nad kilkoma spektaklami w różnych częściach świata, linią ubrań dla kobiet, oraz pertraktacje z telewizją. Rozważane jest także wejście na takie rynki jak gabinety spa, restauracje i kluby nocne. Cirque du Soleil organizuje także każdego roku kilka prywatnych firmowych wydarzeń (dotychczasowi klienci to m.in. rodzina królewska z Dubaju i Super Bowl 2007).
Widowiska Cirque du Soleil otrzymały wiele nagród i wyróżnień, w tym: nagrodę Bambi w 1997, Rose d'Or w 1989, nagrodę Drama Desk w 1991 i 1998, trzy nagrody Gemini, cztery Primetime Emmy oraz gwiazdę na Hollywoodzkiej Alei Sławy.
Występy Cirque du Soleil w Polsce.
Cirque du Soleil prezentował w Polsce spektakle:
Wypadki.
W 2009 Oleksandr Zhurov, akrobata Cirque du Soleil, zmarł po tym, jak spadł z trampoliny podczas treningu w jednym z obiektów firmy w Montrealu.
29 czerwca 2013 Sarah Guyard-Guillot, akrobatka pochodząca z Francji, zmarła po upadku z 15 metrów podczas przedstawienia Kà w MGM Grand w Las Vegas. Był to pierwszy wypadek w historii Cirque du Soleil, który zdarzył się podczas przedstawienia.
17 marca 2018 cyrkowiec Yann Arnaud, zmarł na skutek upadku na scenę podczas występu Cirque du Soleil na Florydzie.

</doc>
<doc id="177923" url="https://pl.wikipedia.org/wiki?curid=177923" title="Paolo Maldini">
Paolo Maldini

Paolo Maldini (ur. 26 czerwca 1968 w Mediolanie) – włoski piłkarz, który występował na pozycji obrońcy. Przez całą karierę grał w A.C. Milan, którego jest wychowankiem i był również kapitanem tej drużyny. Był także reprezentantem Włoch z którą zdobył wicemistrzostwo świata 1994, brązowy medal mistrzostw świata 1990 i wicemistrzostwo europy 2000. Dla drużyny narodowej rozegrał łącznie 126 meczów. 
Kariera.
Debiut w klubie zaliczył w wieku 17 lat, 20 stycznia 1985 roku w zremisowanym 1:1 meczu z Udinese Calcio. Już od następnego sezonu, Maldini stale grał w jedenastce zespołu, rywalizując na murawie z zawodnikami takimi jak m.in. piłkarze Juventusu, Zbigniew Boniek czy Michel Platini. Zagrał wtedy w 27 meczach włoskiej Serie A. W sezonie 1987/88, razem z Milanem zdobył mistrzostwo Włoch. W latach 1988/89 i 1989/90 zdobył Puchar Europy. Od sezonu 1991/92, trzy razy z rzędu zdobył mistrzostwo Włoch, ponadto w sezonie 93/94 wygrał trzeci już Puchar Europy.
Kolejne mistrzostwa zdobył w sezonach 1995/96, 1998/99 oraz 2003/04. Natomiast po kolejne zwycięstwo w Lidze Mistrzów, sięgnął w sezonie 2002/03. W roku 2005 Maldini w finale Ligi Mistrzów z Liverpoolem strzelił bramkę, (Milan prowadził do przerwy 3:0), lecz ostatecznie Włosi przegrali po dogrywce i rzutach karnych. W 2007 roku Milan wygrał w finale Ligi Mistrzów wynikiem 2:1 (gdzie również grali z Liverpoolem); obie bramki dla włoskiej drużyny zdobył Filippo Inzaghi. Dla Maldiniego był to piąty zdobyty Puchar Mistrzów oraz ósme wystąpienie finale; Włoch wyrównał wówczas rekordy odpowiednio Alfreda Di Stéfano i Francisca Gento.
16 lutego 2008 roku w meczu 23 kolejki włoskiej Serie A pomiędzy A.C. Milan a Parma F.C. Paolo rozegrał swój 1000 mecz w profesjonalnej karierze. Jak wyliczyli dziennikarze „La Gazzetta dello Sport” od profesjonalnego debiutu Maldiniego minęło 8427 dni. Według obliczeń tej gazety Maldini z tysiąca meczów aż 981 rozegrał w pierwszej jedenastce czy to A.C. Milan czy reprezentacji Włoch, przeważnie z opaską kapitana, a w 916 spotkaniach grał przez pełne 90 minut. Kapitan Milanu spotkanie w Parmie rozpoczął na ławce rezerwowych. W 68 minucie wszedł na boisko, zmieniając Marka Jankulovskiego.
17 kwietnia 2009 Maldini zapowiedział, że po sezonie zakończy karierę. 24 maja rozegrał swój ostatni mecz na stadionie San Siro, gdzie Milan przegrał z Romą 2:3. Niektórzy kibice po spotkaniu wyrazili swoje niezadowolenie ze stosunków piłkarza z publicznością. 31 maja 2009 Maldini zakończył 25-letnią karierę piłkarską w wygranym meczu z Fiorentiną 2:0. Pod koniec czerwca Włoska Federacja Piłkarska na łamach jednego z dzienników podziękowała piłkarzowi za jego karierę i 126 spotkań we włoskiej drużynie narodowej. Wcześniej Maldini odrzucił propozycję rozegrania pożegnalnego meczu.
Po zakończeniu kariery.
Po zakończeniu kariery przez Maldiniego koszulka z numerem 3, w której grał piłkarz, została zastrzeżona. Koszulkę z tym numerem może otrzymać tylko jego syn, o ile w przyszłości będzie grał w Milanie.
27 sierpnia 2009 podczas losowania fazy grupowej Ligi Mistrzów, Michel Platini wręczył Paolowi Maldiniemu nagrodę za całokształt kariery.
W sierpniu 2018 roku, Maldini powrócił do AC Milan, gdzie został wybrany na stanowisko dyrektora strategii i rozwoju w pionie sportowym.
Życie prywatne.
Jest synem Cesarego Maldiniego. Żonaty z modelką Adrianą Fossa, z którą ma synów Christiana (ur. 1996) i Daniela (ur. 2001). Christian rozpoczął karierę piłkarską w młodzieżowej drużynie Milanu grając, podobnie jak ojciec, na pozycji lewego obrońcy. Od 2019 roku jest zawodnikiem zespołu Pro Sesto 1913. Z kolei Daniel gra na pozycji ofensywnego pomocnika, a przez trenerów i swojego dziadka, Cesarego Maldiniego, uznawany był za wielki talent, który wkrótce zagrać może w pierwszej drużynie Milanu. 2 Lutego 2020 roku zadebiutował w pierwszej drużynie Milanu, a w dniu 25.09.2021 r. w wyjazdowym meczu przeciwko Spezii zdobył swoją pierwszą ligową bramkę dla klubu (mecz zakończył się wynikiem 2:1 dla Milanu).
Sukcesy.
A.C. Milan
Reprezentacja Włoch
Indywidualnie
Rodzina.
Ojciec Paolo Cesare Maldini też był piłkarzem, a następnie trenerem. Starszy syn Paolo, Christian gra w czwartoligowym włoskim zespole SSD PRO Sesto, a młodszy - Daniel w młodzieżowych zespołach Milanu.

</doc>
<doc id="177925" url="https://pl.wikipedia.org/wiki?curid=177925" title="Ifitos">
Ifitos

Ifitos – jeden z czterech synów Eurytosa, króla Ojchalii.
Posądził Heraklesa o kradzież klaczy i mułów ze stadniny swego ojca, który obraził herosa w czasie zawodów łuczniczych, których nagrodą była Jole, córka Eurytosa. Niewinny Herakles wpadł w gniew i zrzucił Ifitosa z najwyższej wieży Tirynsu. Po tym morderstwie odmówił Heraklesowi obrzędu oczyszczenia król Pylos, Neleus. Aby się oczyścić, Herakles oddał się królowej Omfale w roczną niewolę.

</doc>
<doc id="177926" url="https://pl.wikipedia.org/wiki?curid=177926" title="Dida (ur. 1973)">
Dida (ur. 1973)

Dida, właśc. Nelson de Jesus Silva (wym. ; ur. 7 października 1973 w Irará) – brazylijski piłkarz grający na pozycji bramkarza. Wielokrotnie uznawany za jednego z najlepszych bramkarzy na świecie. Zdobył także liczne wyróżnienia indywidualne.

</doc>
<doc id="177927" url="https://pl.wikipedia.org/wiki?curid=177927" title="AXN">
AXN

AXN – stacja telewizyjna będąca własnością medialnej grupy Antenna. Wcześniej, od 2015, właścicielem był (Sony Pictures Television International) japońskiego koncernu Sony.
Historia.
Pierwszy kanał pod marką AXN rozpoczął nadawanie 21 sierpnia 1997 i przeznaczony był na rynki azjatyckie, później powstały także wersje brazylijska, latynoamerykańska i europejska, dostępna także w Polsce w sieciach kablowych i na platformach cyfrowych. 29 maja 2006 roku w Polsce, Rumunii, Bułgarii oraz na Węgrzech rozpoczęły emisję 2 kolejne kanały spod znaku AXN: AXN Crime i AXN SciFi. W październiku 2013 r. rozpoczęły emisje AXN White i AXN Black zastępując kanały AXN Crime i AXN Sci-Fi.
12 lipca 2010 roku w Polsce rozpoczęto nadawanie kanału AXN HD o tej samej ramówce co kanał AXN, lecz w wysokiej rozdzielczości obrazu. Kanał AXN HD jest dostępny na platformach satelitarnych oraz w sieciach kablowych. 11 stycznia 2012 roku w Polsce rozpoczął emisję kolejny kanał spod znaku AXN: AXN Spin.
Oglądalność.
Wszyscy 4+:

</doc>
<doc id="177928" url="https://pl.wikipedia.org/wiki?curid=177928" title="Kaká">
Kaká

Kaká, właśc. Ricardo Izecson dos Santos Leite (ur. 22 kwietnia 1982 w Gamie) – brazylijski piłkarz występujący na pozycji pomocnika. Reprezentant Brazylii, z którą w 2002 roku sięgnął po Mistrzostwo Świata, a w 2005 i 2009 roku po Puchar Konfederacji.
W swojej karierze reprezentował barwy São Paulo, Milanu, Realu Madryt i Orlando City, w barwach którego w 2017 zakończył karierę piłkarską.
Zdobywca Złotej Piłki i Piłkarz Roku FIFA z 2007 roku.
Życiorys.
Syn inżyniera i nauczycielki, pochodzi z bogatej brazylijskiej rodziny. To dość rzadkie, gdyż większość gwiazd brazylijskiej piłki nożnej wywodzi się ze slumsów wielkich metropolii. Swój pseudonim zawdzięcza młodszemu bratu, który nazywał go „Kaká”, gdy w bardzo młodym wieku nie umiał jeszcze wymówić pełnych imion swojego brata.
Już w wieku 16 lat rozpoczął treningi z pierwszym zespołem São Paulo FC. Jego kariera mogła zakończyć się szybko, gdyż w wieku 18 lat nabawił się groźnego urazu – niefortunnie skoczył do wody i stracił czucie w nogach. Kontuzja okazała się na szczęście niezbyt poważna i po kilku dniach wrócił do pełnej sprawności.
W 2003, za 8,5 miliona euro, trafił do A.C. Milan. Wcześniej piłkarz zdążył rozegrać 118 meczów w barwach São Paulo, dla którego zdobył 58 bramek i dlatego zainteresował się nim Silvio Berlusconi. W sezonie 2006/2007 po odejściu Andrija Szewczenki stał się kluczowym zawodnikiem Milanu. Pomimo zainteresowania, jakie wykazywał nim Real Madryt, postanowił pozostać w Milanie. Zimą 2009 roku, mimo rekordowej w świecie futbolu oferty Manchesteru City opiewającej na 120 mln euro i podwojenia tygodniowych zarobków, nie odszedł z Milanu mówiąc, że „jego serce na zawsze jest w AC Milan”.
W sezonie 2003/2004 w meczach Serie A Brazylijczyk wystąpił trzydziestokrotnie i zdobył 10 goli. Jest rozgrywającym zespołu. W recenzjach jest porównywany do największych sław futbolu, takich jak Johan Cruijff czy Michel Platini. Zarabia kilka milionów dolarów rocznie – połowa jego zarobków pochodzi z pensji klubowej, zaś druga część to wpływy z reklam i od sponsorów.
Kaká ma na swoim koncie tytuł mistrza świata z roku 2002, lecz na tamtym mundialu rozegrał tylko 20 minut w meczu z Kostaryką (5:2). W Mundialu 2006 Brazylia odpadła w ćwierćfinale za sprawą Francuzów (późniejszych finalistów). Z Milanem zdobył mistrzostwo Włoch, superpuchar Włoch, superpuchar Europy i Puchar Europy. Na mistrzostwach świata w Niemczech (2006 r.) zdobył bramkę na wagę zwycięstwa w meczu z Chorwacją (1:0).
W sezonie 2006/2007 Kaká razem z Milanem zwyciężył w rozgrywkach Ligi Mistrzów pokonując w finale Liverpool 2:1. Z 10 golami na koncie Brazylijczyk został wówczas królem strzelców Ligi Mistrzów, został także wybrany najlepszym zawodnikiem rozgrywek.
2 grudnia 2007 Kaká otrzymał Złotą Piłkę, zostając zwycięzcą plebiscytu tygodnika France Football na najlepszego piłkarza grającego w Europie. Trzy tygodnie później odebrał z rąk Pele nagrodę FIFA dla najlepszego piłkarza kończącego się roku (World Player of the Year).
23 grudnia 2005 poślubił swoją narzeczoną, a obecnie panią pastor, Caroline Celico. 10 czerwca 2008 roku został po raz pierwszy ojcem. Jego żona urodziła zdrowego chłopca o imieniu Luca Celico Leite. 23 kwietnia 2011 urodziło mu się drugie dziecko, córka Isabelle. Kaká jest ewangelicznym chrześcijaninem i członkiem zielonoświątkowego zboru „Odrodzeni w Chrystusie” w São Paulo. Należy również do międzynarodowej organizacji chrześcijańskiej „Sportowcy dla Chrystusa”. Angażuje się także w działalność społeczną na rzecz walki z głodem oraz ubóstwem.
8 czerwca 2009 roku Kaká podpisał sześcioletni kontrakt z Realem Madryt. Hiszpański klub zapłacił za niego 65 milionów euro, piłkarz zarabiał około 9 milionów euro rocznie.
2 września 2013 roku Kaká ponownie został zawodnikiem Milanu.
6 stycznia 2014 roku przeciwko Atalancie Bergamo (3:0) Kaká zdobył swojego 100 i 101 gola w Milanie.
29 marca 2014 roku w meczu AC Milan – Chievo Verona Kaká rozegrał swój 300 mecz dla „Rossonerrich”, w którym zdobył 2 bramki.
Po sezonie 2013/14, Kaká podpisał kontrakt z Orlando City, jednak dlatego że rozgrywki Major Soccer League zaczynają się w zimie, piłkarz został wypożyczony do São Paulo F.C.
Statystyki kariery.
"Stan na 18 maja 2014."

</doc>
<doc id="177929" url="https://pl.wikipedia.org/wiki?curid=177929" title="Grupa Atena">
Grupa Atena

Grupa Atena (grupa planetoidy Aten) – planetoidy bliskie Ziemi, które krążąc wokół Słońca poruszają się przeważnie wewnątrz ziemskiej orbity. Półoś wielka ich orbity jest mniejsza od 1 j.a., a ich aphelia są zwykle większe niż peryhelium Ziemi.
Do przedstawicieli tej kategorii planetek należy (2062) Aten, od którego wzięła nazwę cała ta grupa. Nazwa planetoidy Aten pochodzi z mitologii egipskiej, od boga Atona lub Atena; nazwy innych planetoid tej grupy także najczęściej pochodzą z mitologii egipskiej.
W grudniu 2004 roku jedna z planetoid grupy Atena, (99942) Apophis, wzbudziła szereg obaw ze względu na to, że jej wyznaczona orbita zdawała się prowadzić na kurs kolizyjny z Ziemią w 2029 roku. Dokładniejsze wyznaczenie orbity wykluczyło jednak możliwość zderzenia planetoidy z Ziemią lub Księżycem. Prawdopodobieństwo uderzenia w Ziemię przy ponownym zbliżeniu w 2036 roku także jest znikome.
Do grupy Atena czasem zaliczane bywają też planetoidy grupy Atiry, których orbity całkowicie zawierają się wewnątrz orbity Ziemi.
Według stanu na 1 stycznia 2023 roku znanych było 2428 planetoid należących do tej grupy, z czego 256 miało nadane numery, a 13 również nazwy.

</doc>
<doc id="177930" url="https://pl.wikipedia.org/wiki?curid=177930" title="Dorsz atlantycki">
Dorsz atlantycki

Dorsz atlantycki ("Gadus morhua"), nazywany również dorszem lub wątłuszem – drapieżna ryba morska, największy z przedstawicieli rodziny dorszowatych; gatunek wędrowny występujący w północnej części Oceanu Atlantyckiego i w morzach północnej Europy.
W Polsce mianem dorsza określa się zwykle trzy podgatunki dorsza atlantyckiego, z których najbardziej znanym jest dorsz bałtycki ("G. morhua callarias") nazywany także pomuchlą. Spokrewnione z dorszem atlantyckim są: dorsz pacyficzny ("G. macrocephalus"), ogak ("G. ogac"), jak i dorsze arktyczne z rodzaju "Arctogadus".
Jako łatwo dostępna i pożywna ryba łowna dorsz miał duże znaczenie w rozwoju cywilizacji wybrzeży północnego Atlantyku, będąc „chlebem powszednim” wielu społeczeństw. Dla przemysłu
rybnego wielu krajów ciągle jest jedną z najważniejszych poławianych ryb. W konkurencji o jego malejące zasoby dochodziło do międzynarodowych konfliktów. Dziś dorsz stał się symbolem niezrównoważonego rybołówstwa – ze względu na przełowienie, szczególnie populacji w zachodnim Atlantyku oraz w Morzu Północnym i Bałtyku, ten jeszcze niedawno powszechny gatunek jest narażony na wyginięcie. W Polsce jego połowy i zarządzanie są głównym problemem rybołówstwa i ważnym tematem politycznym.
Budowa.
Ciało dorsza jest wydłużone, w przekroju poprzecznym owalne. Głowa duża, szeroka, z wydłużonym pyskiem, na podbródku znajduje się pojedynczy, dobrze rozwinięty wąs. Oparta na symetrycznym szkielecie płetwa ogonowa jest pionowo ścięta lub lekko wklęsła. Występują trzy wyraźnie oddzielone płetwy grzbietowe i dwie – również wyraźnie oddzielone – płetwy odbytowe. Odcinek od krawędzi pyska do pierwszej płetwy grzbietowej jest mniejszy niż 1/3 długości całkowitej (TL). Pierwsza płetwa odbytowa zaczyna się dokładnie pod początkiem drugiej płetwy grzbietowej. Płetwy brzuszne położone przed płetwami piersiowymi. W płetwach nie występują promienie twarde. Wyraźnie uwidoczniona, jasna linia boczna jest łukowato wygięta ponad płetwami piersiowymi i zachodzi na głowę. Całe ciało pokrywają drobne, głęboko wrośnięte łuski cykloidalne.
Stosunkowo duży otwór gębowy znajduje się w położeniu końcowym, z dolną szczęką nieco krótszą od górnej. Oczy średniej wielkości, około 1/2 długości pyska. Pęcherz pławny duży i dobrze rozwinięty.
Ubarwienie.
Ubarwienie dorszy jest uzależnione od podgatunku oraz od barw przeważających w ich miejscach występowania. Grzbiet ciemny, od brązowego do zielonkawego lub szarooliwkowego, boki nieco jaśniejsze, brzuch biały. Grzbiet, wierzch głowy i boki usiane są licznymi ciemnymi plamkami. Płetwy ciemne, szarooliwkowe, czasami na płetwach grzbietowych pojawiają się ciemniejsze, skośne pasma. Tęczówka srebrzysta lub złotawa.
Rozmiary i wiek.
Maksymalna długość ciała dorsza atlantyckiego według Cohena (1990) sięga 2 m, a dorsza bałtyckiego – 1,3 m. Eschmeyer i Herald (1983) oraz Robins i Ray (1986) powołują się na 183-centymetrowy rekord długości dorsza atlantyckiego, jednak przeciętna długość ciała jest znacznie mniejsza, u dorsza żyjącego w Morzu Północnym wynosi 30–80 cm, a w Bałtyku 30–70 cm. Przeciętna masa to 0,8–2 kg, maksymalna może wynosić 40 kg. Bigelow i Schroeder (1953) potwierdzają 96-kilogramowego (211 funtów) dorsza z populacji zachodnioatlantyckiej.
Wędkarski rekord Polski wagowy: 28,90 kg przy 137 cm (1997)
Dorsz w Atlantyku rośnie najszybciej w czerwcu, a najwolniej w październiku i listopadzie. Szybkość wzrostu zależy od temperatury wody, ale przede wszystkim od dostatku pożywienia, głównie gromadnika.
Rozmiary poszczególnych osobników zależą od ich wieku, gdyż ryby rosną przez całe swoje życie. Dorsz może przeżyć ponad 20 lat, czego mają dowodzić analizy warstw rocznych w otolicie.
Podgatunki i ich występowanie.
Wśród populacji dorsza atlantyckiego wyróżnia się podgatunki i rasy różniące się od siebie rozmieszczeniem geograficznym, trasami i odległościami wędrówek, rozmiarami, ubarwieniem, morfologią pęcherza pławnego, a także preferencjami środowiskowymi:
W wypadku podgatunku nominatywnego "G. m. morhua" badania wykazują daleko idące zróżnicowanie genetyczne stad zarówno u wybrzeży Ameryki Północnej, jak i we wschodnim Atlantyku. W Bałtyku dochodzi do mieszania się podgatunków "G. m. morhua" i "G. m. callarias" w Basenie Arkony, w którym odbywa się ich wiosenne i letnie tarło.
Środowisko występowania.
W odróżnieniu od skrajnie nielicznego podgatunku "G. m. kildinensis", który żyje w zupełnie innych warunkach środowiskowych, związanych z wodami jeziora Mogilnoje, habitat pozostałych podgatunków dorsza to morza i oceany. Dorsz jest gatunkiem euryhalicznym, to znaczy, znoszącym różny stopień zasolenia wody. Istnieją jednak obszary w Bałtyku, np. Zatoka Botnicka, w których ze względu na zbyt niskie zasolenie dorsz nie występuje. Temperatury optymalne dla życia i rozrodu to 2-7 °C. Młode dorsze przebywają w płytkich, przybrzeżnych wodach, osobniki dorosłe przebywają na otwartym morzu. Zazwyczaj dorsz przebywa na głębokości do 220 m, ale czasami schodzi nawet na 600 m. Zazwyczaj żeruje przy dnie, czasami również w toni. Wiosną dorsz żeruje na głębinach, przez resztę roku spotkać go można na otwartych wodach. Zazwyczaj trzyma się w mniejszych lub większych ławicach.
Biologia.
Dorsz jest drapieżnikiem. Żywi się głównie rybami z rodziny śledziowatych, babkowatych, makrelami, narybkiem ryb dorszowatych, skorupiakami (np. krylem północnym), w morzach subarktycznych gromadnikami, a nawet głowonogami. Powszechny jest kanibalizm – im większy okaz, tym częściej odżywia się młodymi swojego gatunku, mającymi do 3 lat i mierzącymi do 40 cm. Pogoń za rybami ułatwia mu wrzecionowaty kształt ciała znamionujący dobrych pływaków. Silnie zbudowany i uzębiony pysk jest przystosowany do chwytania zdobyczy, a dobrze rozwinięty wąsik na podbródku pomaga przy penetracji dna.
Mimo drapieżnego stylu życia dorsz atlantycki również jest jednym z ogniw pokarmowych wśród innych drapieżników (np. dla żarłacza błękitnego, kolenia pospolitego czy kongera).
W Bałtyku dojrzałość płciową samce osiągają po 2-3. roku życia, a samice po 3-4. roku życia. W Morzu Północnym dorsz dojrzewa płciowo w 5-6. roku, a w Morzu Barentsa w 8-12. roku życia. Tarło w Bałtyku odbywa się w głębokich wodach (Głębia Bornholmska) – gdzie zasolenie jest większe, co zapewnia ikrze pływalność – od marca do sierpnia z nasileniem w kwietniu-czerwcu. Koło Nowej Fundlandii nasilenie tarła trwa od grudnia do marca, koło Islandii od marca do czerwca. Pojedyncza, dorosła, duża samica dorsza może złożyć od 0,5 mln do nawet 9 mln jaj, które unoszą się następnie swobodnie w wodzie. Po 15-20 dniach wylęgają się z nich larwy długości ok. 4 mm i rozpoczynają żerowanie w wodach pelagialnych nadal unoszone prądem wody. Po 3 miesiącach młode dorsze osiągają długość 3–6 cm i przystosowują się do przydennego trybu życia. W tym okresie u młodych, migrujących dorszy atlantyckich rozpoczyna się wędrówka pokarmowa na płytkie wody, gdzie żywią się bezkręgowcami. Osobniki dorosłe wykonują długie wędrówki na tarliska, a po okresie godowym z tarlisk na żerowiska.
Znaczenie dorsza w ekosystemach morskich.
W ekosystemach dorsz odgrywa znaczącą rolę jako drapieżnik dominujący niższe piętra piramidy troficznej. Jego zniknięcie ze szczytu łańcucha pokarmowego wskutek przełowienia doprowadza do zmian w strukturze piramidy (kaskada troficzna): podczas gdy populacje fok, mniejszych gatunków ryb, kraba śnieżnego i krewetki północnej powiększyły się, zmniejszyły się ilości drobnego zooplanktonu, a co za tym idzie zwiększyły ilości fitoplanktonu. Dorsz jest zatem naturalnym hamulcem zakwitów alg także w Bałtyku. W związku z tym upadek populacji dorsza jest obok zmian klimatycznych główną przyczyną głębokich przemian w ekosystemach morskich północnego Atlantyku.
Znaczenie dorsza w historii cywilizacji zachodniej.
W swojej książce poświęconej dorszowi Mark Kurlansky twierdzi, że to właśnie dzięki tej rybie została odkryta Ameryka Północna. Z jednej strony suszony na mrozie dorsz miał już w X i XI wieku ogromne znaczenie jako prowiant wikingów podczas ich długodystansowych wypraw łodziami po północnym Atlantyku, do Islandii, Grenlandii i w końcu Nowej Fundlandii. Z drugiej strony popyt na dorsza w średniowiecznej Europie miał się przyczynić do dalekich wypraw rybackich Basków i Anglików w obfitujące dorszem akweny u wschodnich wybrzeży Nowej Fundlandii, wypraw mających miejsce jeszcze przed (ponownym) odkryciem Ameryki przez Krzysztofa Kolumba.
Fakt, że Europa dowiedziała się o istnieniu Ameryki dopiero od Kolumba, Kurlansky tłumaczy profesjonalizmem: podczas gdy odkrywcy ogłaszali swoje odkrycia, rybacy nie zdradzali „swoich miejsc”.
Zachowały się dokumenty, które wskazują na to, że rybacy dorsza z angielskiego Bristolu mogli odkryć Nową Fundlandię w latach 80. XV wieku. Na pewno przyczynili się do poznania północnego Atlantyku, szukając w tym czasie jak najlepszych zakątków na połów dorsza. Jako łatwo dostępne i bogate w białko źródło pożywienia ryba odegrała znaczącą rolę w pierwszej fali kolonizacji nowo odkrytych terenów północnej Ameryki. W późniejszym czasie dorsz był regularnym pożywieniem niewolników pracujących na plantacjach obu Ameryk, a popyt na niego i handel przyczyniły się do dobrobytu w takich regionach jak Nowa Fundlandia.
O powszechności dorsza na stołach społeczeństw północnoatlantyckich świadczy wydana w USA w 1858 roku encyklopedia "Cyclopedia of Commerce and Commercial Navigation" (en. Encyklopedia Handlu i Nawigacji Handlowej), zawierająca lakoniczny opis dorsza: "dorsz – gatunek ryby, znany tak powszechnie, że nie potrzeba go opisywać. Jest niewyobrażalnie płodna. Leewenhoek doliczył się w jednym dorszu 9.384 tys. jaj – liczba, która skazuje na niepowodzenie wszystkie starania człowieka, zupełnego wyłowienia tej ryby".
Połowy.
Dorsz jest obok szprota i śledzia gatunkiem najliczniej poławianym przez floty rybackie państw Unii Europejskiej i najbardziej cennym. W 2004 roku złowiono 70 tys. ton dorsza, co stanowi prawie 10% całkowitej ilości ryb złowionych przez UE (735 tys. ton). Jest to jednak tylko ułamek wielkości połowów lat 60. XX wieku. Łowiska północnego Atlantyku dostarczały wtedy od 2 do 4 mln ton tej ryby rocznie, zanim wyniki zaczęły drastycznie spadać w następnych dekadach.
W Bałtyku połowy dorsza w latach 1950-1970 wahały się w granicach 120-170 tys. ton rocznie, w tym polskie rybołówstwo osiągało 35-60 tys. ton. Jeszcze lata 80. określa się jako „złote” dla polskiego rybołówstwa ze szczytem 120 tys. ton. Od roku 2002 oficjalnie deklarowane połowy polskich rybaków w Bałtyku znajdują się na poziomie poniżej 20 tys. ton. Pomimo tego polskie rybołówstwo osiągało najlepsze wyniki połowowe dorsza ze wszystkich krajów nadbałtyckich.
Do połowów dorsza w Bałtyku stosuje się przede wszystkim włoki denne, ale także denne sieci skrzelowe i w niektórych miejscach włoki głębinowe.
Konflikty międzynarodowe związane z połowami.
W latach 70. XX wieku wielkość połowów dorsza zaczęła spadać, a rywalizacja o zmniejszające się populacje dorsza przyjęła rozmiary poważnych sporów międzynarodowych. Pomiędzy Wielką Brytanią a Islandią doszło do wojen dorszowych, w których dochodziło do zrywania sieci, taranowania statków i wymiany strzałów. W 1983 roku doszło do spięć pomiędzy duńskimi rybakami a brytyjską ochroną wybrzeża. Grenlandia wystąpiła w 1985 roku ze Wspólnoty Europejskiej po tym, jak jej wody terytorialne obfitujące dotąd w dorsza zostały przełowione (głównie przez floty rybackie państw Wspólnoty Europejskiej, przede wszystkim niemiecką i brytyjską), a jej rząd nie doszedł do porozumienia z innymi krajami wspólnoty w sprawach limitów połowowych w tych wodach. W latach 90. XX wieku doszło również do spięć pomiędzy kanadyjską ochroną wybrzeża i rybakami hiszpańskimi łowiącymi w wodach Nowej Fundlandii. Bogactwo tych wód w dorsza było legendarne, ale po niezrównoważonym rybołówstwie XX wieku doszło i w nich do załamania się populacji. Doprowadziło to do zatrzymania połowów w tych obszarach, do upadku rybołówstwa nowofundlandzkiego i całej struktury gospodarczej regionu. Pomimo zakazu połowów stada dorsza nowofundlandzkiego do tej pory nie zregenerowały się.
Problemy z dorszem nowofundlandzkim.
Trwa debata szukająca odpowiedzi na pytanie, dlaczego populacja dorsza u wybrzeży Nowej Fundlandii po piętnastu latach zakazu połowów do tej pory nie zregenerowała się. Istnieje kilka głównych hipotez:
Wniosek jaki nasuwa się z dotychczasowych doświadczeń z dorszem nowofundlandzkim jest taki, że wyłowiona poniżej pewnego krytycznego momentu populacja nie jest w stanie odbudować się w szybkim tempie ze względu na jednoczesny zły stan całych ekosystemów morskich stojących pod presją zmian klimatycznych.
Stan populacji w Bałtyku.
Corocznie w czerwcu Międzynarodowa Rada Badań Morza (ICES), niezależna organizacja badawcza zrzeszająca naukowców z 20 krajów, przekazuje UE raporty m.in. o stanie populacji dorsza w wodach europejskich i ogłasza swoje doradcze stanowisko w kwestiach połowów. ICES rozróżnia w Bałtyku dwie odrębne populacje dorsza w zależności od różnych pór tarła i dla celów zarządzania: populację zachodnią i wschodnią (na zachód i wschód od Bornholmu).
W 2006 roku ich sytuacja wyglądała następująco:
Stado skategoryzowano dlatego jako przełowione. ICES radził ograniczenie połowów na rok 2007 do 20.500 t.
ICES radził UE całkowite zaniechanie połowów wschodniobałtyckiego dorsza w 2007 roku.
Nieznacznie wyżej (ok. 150 tys. t) szacuje stan liczebny dorsza we wschodnim Bałtyku Morski Instytut Rybacki (MIR). Polscy naukowcy uzasadniają to uwzględnieniem wyższego poziomu nieraportowanych połowów w swoich obliczeniach.
Raport ICES z 8 czerwca 2007 roku potwierdził nadal pogarszające się stany populacji dorsza w Morzu Północnym, Kattegacie, wschodnim Bałtyku i kanale La Manche. Według badań organizacji dorsz cierpi na małą zdolność rozrodczą. Nadal jest niewiele młodych ryb, dających szansę na odbudowę stad. W związku z tym na rok 2008 naukowcy postulowali zaprzestanie połowów dorsza w tych wodach i ograniczenie połowów w Bałtyku zachodnim do najwyżej 13 500 ton.
Najnowsze raporty Międzynarodowej Rady Badań Morza z 2019 potwierdzają, że liczebność wschodniego stada dorsza znajduje się poniżej wszelkich krytycznych punktów odniesienia. Ponadto potwierdzone zostały naukowo obserwacje, że rozmiar ryb ulega stopniowemu zmniejszeniu (dorosłe mają tylko 20 cm), podczas gdy dorsz w Morzu Bałtyckim może maksymalnie osiągnąć nawet 1,3 m. W efekcie ICES zaleciła znaczną redukcję połowów dorszy w Bałtyku, a na 2020 rok zarekomendowała całkowite wstrzymanie połowów dorszy na wschód od Bornholmu. W efekcie Komisja Europejska wprowadziła zakaz połowów wschodniego stada bałtyckiego dorsza od 23 lipca 2019 do końca roku, przedłużony następnie na rok 2020 i kolejne aż do 2023.
Zarządzanie dorszem w Morzu Bałtyckim.
Organy administracyjne.
Kwestiami związanymi z połowami dorsza w Bałtyku zajmowała się od 1974 roku założona w Gdańsku Międzynarodowa Komisja Rybołówstwa Morza Bałtyckiego (IBSFC). W 1999 roku opracowała ona strategię zarządzania dorszem i zalecała na podstawie badań nad jego populacją przeprowadzanych przez Międzynarodową Radę Badań Morza (ICES) roczne wielkości całkowitych dopuszczalnych połowów (TAC). Obecnie połowy dorsza na Bałtyku są regulowane dwustronnie pomiędzy Unią Europejską a Rosją.
Unia zarządza bezpośrednio połowami swych państw członkowskich w ramach Wspólnej Polityki Rybołówstwa. Tu dane naukowych monitoringów analizuje Naukowy, Techniczny i Ekonomiczny Komitet ds. Rybołówstwa (STECF), który jest jednostką operacyjną Komisji Europejskiej. Na podstawie jego analiz komisja wydaje ramowe zalecenia, a Rada ds. Rolnictwa i Rybołówstwa podejmuje ostateczne decyzje (np. wyznacza limity na połowy ryb). Prace komisji wspiera ponadto w obszarze Bałtyku założony w 2006 roku Regionalny Komitet Doradczy Morza Bałtyckiego (BS RAC). Respektowanie limitów kontroluje, przy współpracy z krajowymi inspektoratami, Wspólnotowa Agencja Kontroli Rybołówstwa (CFCA).
Sprawami dorsza w Polsce zajmuje się Departament Rybołówstwa, który do roku 2007 był jednostką administracyjną Ministerstwa Rolnictwa i Rozwoju Wsi. Trwa projekt przeniesienia departamentu do Ministerstwa Gospodarki Morskiej. Kontrolą rybołówstwa zajmują się podlegające ministerstwu Okręgowe Inspektoraty Rybołówstwa Morskiego. Funkcję naukowo-doradczą spełnia przede wszystkim, również nadzorowany przez ministerstwo, Morski Instytut Rybacki (MIR) z siedzibą w Gdyni.
Komisja Europejska: długoterminowy plan odbudowy dorsza bałtyckiego.
W 2006 roku Komisja Europejska przedstawiła Radzie ds. Rybołówstwa propozycję wieloletniego planu zarządzania dorszem w Morzu Bałtyckim. Jego celem jest odbudowa populacji i stopniowe obniżanie śmiertelności połowowej. Ich osiągnięcie ma umożliwić eksploatację dorsza w ramach zrównoważonego rozwoju gospodarki rybnej. Do instrumentarium planu należą:
Krytyka Rady ds. Rybołówstwa i rybaków.
W związku z pogarszającym się stanem populacji dorsza w Bałtyku komisja oskarżyła w 2007 Radę ds. Rybołówstwa o wydawanie zezwoleń na kwoty połowowe, które przekraczają wyraźnie te uważane przez naukowców z ICES za „bezpieczne” dla populacji. Dodatkowo komisja oskarżyła samych rybaków o kłusownictwo: kontrole unijne wykazały np. że szczególnie polscy rybacy zaniżali w latach 2005-2006 notorycznie w swoich deklaracjach dane o ich połowach dorsza o prawie 50%. Konsekwencją tego jest wchodzący w życie 9 lipca 2007 roku i trwający do końca roku zakaz połowów dorsza dla polskich rybaków wydany przez Komisję Europejską.
Zarządzanie dorszem w Polsce.
W Polsce ujawnione wykroczenia rybaków doprowadziły do zaostrzenia regulaminu i kontroli połowów dorsza w 2007 roku. W ramach krajowego programu działań w zakresie kontroli połowów dorsza:
Na połowy dorsza w Bałtyku statki rybackie muszą otrzymać specjalne pozwolenie. W 2007 roku wydano je 620 polskim statkom. Te miały nie łowić dorsza w lipcu i sierpniu, jak i w dodatkowych 81 dniach, z których większą część rybacy mogli wyznaczyć sami (najczęściej dni sztormu). Ze względu na to, że polscy rybacy osiągnęli w czerwcu 2007 roku przypadającą im kwotę połowów na cały rok we wschodnim Bałtyku (10,8 tys. ton) po wliczeniu nieraportowanych wyładunków ujawnionych przez zaostrzone kontrole, okres połowowy na rok 2007 został zmieniony przez Komisję Europejską na rzecz całkowitego zakazu połowów z dniem 9 lipca do końca roku. Postanowienie komisji i dane z działań kontrolnych zakwestionował ówczesny minister ds. rybołówstwa Rafał Wiechecki, który zamierza pozwać Komisję Europejską do Trybunału Sprawiedliwości Wspólnot Europejskich i pozostawić rybakom decyzję o dalszych połowach dorsza jesienią po letnim okresie ochronnym. Ci podjęli w końcu – podczas obrad w Ustce 19 września 2007 – jednomyślnie decyzję o wznowieniu połowów i tym samym doprowadzili do konfrontacji z komisją. Polscy inspektorzy wykryli następnie pierwsze przypadki łamania unijnego zakazu połowu dorsza.
Dorsz w wędkarstwie morskim.
Bardzo dużą popularnością cieszy się dorsz w wędkarstwie morskim w Danii i Niemczech. W Polsce w ostatnich latach również przybyło ofert na wędkarskie połowy dorsza w Bałtyku. Dorsz jako okazała ryba cieszy wędkarzy.
Wyprawy na dorsza budzą jednak kontrowersje. Wędkarzy łowiących z kutrów obowiązuje limit połowu 7 sztuk dorsza w ciągu doby, ale inspektoraty rybołówstwa przyznają, że kontrole tych limitów są trudne, a profesjonalni rybacy, sami ograniczeni limitami, zarzucają wędkarzom wyraźne przekraczanie tych limitów. Do tej pory brak jest statystyk dotyczących faktycznych połowów wędkarskich dorsza na Bałtyku. Istnieją tylko szacunkowe dane z 2004 roku, które opierają się na liczbie zarejestrowanych wędkujących (prawie 50 tys.) i na średniej masie połowu dorszy przypadającej na wędkującego (3,5 kg) – tę drugą ustalono podczas trzech rejsów kontrolnych pracowników Morskiego Instytutu Rybackiego. Na tej podstawie szacunkowa wielkość polskich połowów wędkarskich dorszy w 2004 r. wynosiła 174 t.
Użytkowanie i kuchnia.
Mięso dorsza jest białe, smakuje raczej neutralnie i można je przyrządzać w różnoraki sposób. W wielu krajach europejskich dorsz jest podstawowym składnikiem potraw. W angielskiej potrawie "fish and chips" używa się głównie dorsza. W Portugalii i Brazylii ryba ta jest podawana w Wigilię i w inne dni postu, zastępując mięso. "Bacalhau" jest tam jedną z potraw narodowych. Również w tradycji kulinarnej Chorwacji dorsz odgrywa rolę podobną do karpia w Polsce. Ważną pozycję dorsz zajmuje w kuchniach: francuskiej, hiszpańskiej i baskijskiej. Dorsza sprzedaje się często w formie suszonej ryby, sztokfisza, zarówno w wymienionych krajach, jak i w Niemczech ("Stockfisch"), Wielkiej Brytanii ("stockfish") i w Norwegii ("tørrfisk"). Tak zakonserwowanego rozmiękcza się przed przyrządzeniem przez dłuższy okres w wodzie.
Ponieważ dorsz był rybą powszechnie dostępną, potrawy z niego były pożywieniem ubogich, a także potrawą zastępującą mięso w dniach katolickiego postu. Dzisiaj status dorsza jako potrawy zmienia się ze względu na zmniejszające się połowy i jego rosnącą cenę.
Wątroba dorsza jest smaczna i spożywa się ją jako specjał dodawany do ziemniaków albo jako pastę do chleba. Jest szczególnie ceniona w Rosji. Oprócz walorów smakowych podkreśla się to, że jest bogata w witaminy i wielonienasycone kwasy tłuszczowe. Zawiera 65% tłuszczu, z którego wyrabia się tran, stosowany jako lek (np. w leczeniu dny moczanowej albo w zapobieganiu cukrzycy).
Odpady powstające w przetwórstwie dorsza służą do produkcji mączki rybnej.
Mięso dorsza, jak i kilku innych ryb, zawiera alergeny, np. parwalbuminę "Gad c I", zaliczane do najpoważniejszych alergenów pokarmowych. Spożycie zarówno mączki rybnej, jak i surowego albo przegotowanego mięsa może wywołać poważne reakcje alergiczne u człowieka.
Hodowla.
Hodowla dorsza znajduje się jeszcze w początkowym stopniu rozwoju. Od końca lat 90. istnieją farmy dorsza w Norwegii, a w ostatnich latach powstały farmy w Szkocji, Islandii i Niemczech. Podczas gdy hodowla w Niemczech ma dotychczas za cel wzbogacenie dzikich populacji Morza Północnego młodymi dorszami, w Norwegii i Szkocji hoduje się dorsza już komercyjnie. Co prawda do tej pory dorsza hodowlanego można rzadko spotkać w handlu ze względu na jeszcze małą rentowność jego hodowli – FAO ocenia wysokość sprzedaży na 2500 t – jednak w obliczu ginących populacji dzikiego dorsza, wielu ekspertów przewiduje boom tej formy akwakultury. Hodowcy norwescy zamierzają dostarczać za kilka lat setki tysięcy ton dorsza.
Pierwsze próby hodowli dorsza miały miejsce już w latach 70. XX w., ale nie poradzono sobie z dokarmianiem małych larw dorsza. W międzyczasie hodowcy uczyli się z błędów popełnianych przy hodowli łososia i twierdzą, że rozwiązali takie problemy związane z hodowlą jak zaśmiecanie wód morskich niezużytym pokarmem, odpadami i ucieczką dorsza z hodowli. Nadal starają się o polepszenie bilansu pokarmowego – do tej pory potrzeba im 1,5 kg pokarmu na 1 kg dorsza – co zmniejsza znacznie rentowność. Innym problemem jest potrzeba jednoczesnej hodowli planktonu, który jest pokarmem świeżo wyklutego, 4 milimetrowego dorsza. Problem ten znacznie hamuje jeszcze szybszy wzrost rozwoju hodowli dorsza. Poza tym hodowcom nie udaje się jeszcze kontrolować libida dorsza, które ma wpływ na jego wzrost: kiedy ryby zużywają swoją energię na produkcję jaj i nasienia, jedzą więcej, ale wolniej rosną. Przy kontroli libida używa się sztucznego światła umieszczanego pod wodą. Ma ono imitować dłuższe dni letnie i stymulować dorsza do zahamowania popędu płciowego, który pobudza dorsza w normalnych warunkach wiosną.
Hodowla budzi jednak kontrowersje. Problematyczne jest nasilenie chorób, np. zawszenie przez "Caligus elongatus", często nękających hodowlane ryby. Chorobami tymi mogą zarazić się przepływające w pobliżu klatek dzikie stada dorszy lub innych ryb. Poza tym w hodowlach dochodzi do zaniku instynktów. Uciekinierzy krzyżując się z dzikimi osobnikami swojego gatunku mogą przekazać udomowione, nieprzystosowane do warunków w dzikiej przyrodzie, zachowanie na potomstwo.
Choroby.
Dorsz jest coraz częściej zarażony nicieniem "Pseudoterranova decipiens". Pasożyt ten dochodzi do 4 cm długości, a larwy jego żyją w jelitach albo mięsie dorsza, najczęściej w okolicach brzucha. Większe, starsze okazy dorsza bywają bardziej zarobaczone, niż młode. Poza tym dorsze łowione w pobliżu wybrzeży są częściej zarażone. W przetwórstwie rybnym do detekcji larw nicienia stosuje się najczęściej badania wzrokowe, używając też prześwietlania filetów dorszy silnym światłem, wykazującym ciemniejsze larwy w jasnym mięsie ryby. Mimo największej staranności przy kontrolach można niekiedy odkryć larwy w zakupionym mięsie dorsza. Międzynarodowy standard Codex Alimentarius toleruje zarobaczenie mięsa w sprzedaży w granicach maksymalnie do 5 nicieni w 1 kg ryby. Gotowanie dorsza w temperaturach wyższych od 60 °C przez przynajmniej 10 minut i zamrożenie poniżej -20 °C przez 3 dni gwarantuje zabicie larw. Spożycie żywych larw "Pseudoterranova decipiens" razem z surowym albo niedogotowanym, na zimno wędzonym, tylko marynowanym albo solonym mięsem dorsza może doprowadzić u człowieka do zachorowania na anisakiozę. Choroba wywołana przez "Pseudoterranova decipiens" różni się nieznacznie od anisakiozy wywołanej nicieniem "Anisakis simplex". Jednak nawet zabite larwy nicieni mogą wywołać po ich spożyciu reakcje alergiczne.
Nową chorobą, odkrytą po raz pierwszy w 1988 roku w niemieckich wodach przybrzeżnych Morza Północnego, jest tak zwana "„yellow pest”" ("żółta zaraza"). Infekcja jest powodowana jedną z bakterii z grupy "Cytophaga-Flexibacter", atakującą tylko młode dorsze. Objawia się żółtym zabarwieniem (przede wszystkim płetw) i deformacjami ciała. Choroba kończy się śnięciem ryb.
Dorsze cierpią też na inne choroby bakteryjne (np. furunkuloza, wibroza), wirusowe (wirusowa martwica nerwów, VNN), jak i na zarażenie pasożytami, np. już wspomnianymi wszami "Caligus elongatus". Choroby te są poważnym zagrożeniem dla hodowli dorsza, ale też dla zmniejszających się, osłabionych częściowo głodem, dzikich populacji tej ryby.

</doc>
<doc id="177931" url="https://pl.wikipedia.org/wiki?curid=177931" title="Sterdyń">
Sterdyń

Sterdyń (do 30 grudnia 1999 "Sterdyń-Osada") – wieś w Polsce położona w województwie mazowieckim, w powiecie sokołowskim, na historycznym Podlasiu. Siedziba gminy Sterdyń oraz parafii św. Anny. Dawniej miasto – uzyskała lokację miejską przed 1737 rokiem, zdegradowana w 1869 roku.
Położenie.
Sterdyń położona jest na północ 20 km od Sokołowa Podlaskiego, przez miejscowość przebiega droga krajowa nr 63 Węgorzewo – Sławatycze. Obok miejscowości przepływa rzeczka Buczynka, dopływ Bugu.
Historia.
Pierwsza pisana wzmianka o Sterdyni pochodzi z 1425 roku (Z. Rostkowski). Miejscowość została wymieniona w 1446 r. w spisie parafii ziemi łuckiej. 
Pierwszym odnotowanym w źródłach właścicielem Sterdyni był Piotr Kiszka herbu Dąbrowa. Około 1472 roku wybudowano drewniany kościół pw. Trójcy Przenajświętszej, Nawiedzenia NMP i św. Anny, św. Jana Chrzciciela i Wszystkich Świętych, którego fundatorami byli: Grzymała h. Lubicz ze Sterdyni (1476–1482) i Brykcjusz Chądzyński h. Ciołek z Chądzynia. Dokument fundacyjny kościoła zaginął – prawdopodobnie zniszczony przez Tatarów. Nowy dokument fundacyjny wystawił 5 lipca 1518 roku Piotr Kiszka, potwierdzając wcześniejsze nadania. Erekcji parafii dokonał w 1518 roku biskup łucki, książę Paweł Algimunt Holszański.
Od roku 1622 Sterdyń była własnością Jakuba Iwanowskiego h. Rogala (zm. 16 kwietnia 1630) żonatego z Anną Kiszką (zm. 1626), córką Mikołaja Kiszki (ok. 1565–1620). Następnie ich córka Barbara, wydając się w 1628 za Zbigniewa Ossolińskiego h. Topór (syna Prokopa i Katarzyny Biereckiej), wniosła dobra sterdyńskie, jako wiano, do rodu Ossolińskich. Po śmierci Zbigniewa (w roku 1628) dziedzicem Sterdyni został jego syn Jerzy, chorąży nurski, elektor z województwa podlaskiego, który 14 lutego 1673 roku poślubił Mariannę Broemer. Po śmierci Jerzego w roku 1687 majątek sterdyński popadł w długi, z powodu których synowie Jerzego Zbigniew (kanonik laterański w Czerwińsku i proboszcz w Zuzeli) i Jan-Józef (również duchowny) w roku 1709 sprzedali jednocześnie swe prawa spadkowe swemu stryjecznemu bratu Stefanowi Ossolińskiemu i Wiktorynowi Kuczyńskiemu. Po wieloletnim procesie sądowym, 24 czerwca 1729 roku Wiktoryn Kuczyński sprzedał Sterdyń Janowi Stanisławowi Ossolińskiemu (1689–1770), stryjecznemu bratu Zbigniewa (proboszczowi Zuzeli).
W 1737 r. król August III Sas nadaje wsi prawa miejskie, które traci w 1869 za czynny udział mieszkańców w powstaniu styczniowym. Miasto prywatne położone było w ziemi drohickiej województwa podlaskiego. Po Janie Stanisławie dobra sterdyńskie dziedziczy jeden z jego synów – Antoni Ossoliński (starosta sulejowski, poseł i elektor w 1764 roku z ziemi drohickiej). Antoni rozpoczął w roku 1778 budowę kościoła parafialnego w stylu późnobarokowym i przystąpił do przebudowy sterdyńskiego pałacu, istniejącego już przed 1770. Budowę kościoła zakończył w roku 1783 Stanisław z Tęczyna hr. Ossoliński (poseł na Sejm Czteroletni z powiatu mielnickiego) – syn Antoniego. Konsekracji dokonał w dniu 2 czerwca 1811 roku ks. Wojciech Leszczyc Skarszewski, biskup lubelski. Stanisław zakończył też przebudowę pałacu według projektu znanego architekta Jakuba Kubickiego. Stanisław Ossoliński żeni się z Józefą Morstin z Raciborska k. Krakowa, z którą miał córkę Emilię urodzoną w 1790 roku w Sterdyni, a zmarłą w 1869 roku w Krakowie. Emilia zaślubiła w 27 września 1809 roku swego bliskiego krewnego, wnuka stryjecznego dziada Aleksandra, Józefa Wawrzyńca Krasińskiego z Radziejowic herbu Ślepowron (1783–1845 lub 1847), syna Anny Ossolińskiej i Kazimierza Krasińskiego.
W roku 1822 Emilia i Józef Krasińscy z powodu nieuregulowanych wobec siebie zobowiązań finansowych doprowadzają w roku 1829 do publicznej licytacji dóbr sterdyńskich, w wyniku której kupują je Jan i Anna z Kleckich Łubieńscy i pozostają w ich rękach do roku 1839. W tymże 1839 roku Józef Wawrzyniec Krasiński odkupuje Sterdyń od Jana i Anny Łubieńskich. Emilia i Józef Wawrzyniec mają pięcioro dzieci: Mariannę, Stanisława, Karola Joachima, Paulinę i Adama Henryka. Na mocy działów przeprowadzonych między dziećmi dziedziczką Sterdyni zostaje Paulina (1816–1893), która w roku 1844 wydaje się za Ludwika Górskiego h. Boża Wola (1818–1908). Ludwik Górski doprowadził dobra sterdyńskie do rozkwitu. Między innymi urządził na nowo, w stylu angielskim, przypałacowy park. Ludwik i Paulina nie pozostawili potomstwa. Paulina przepisuje Sterdyń Kazimierzowi Krasińskiemu (1850–1930 – synowi jej brata Adama – Henryka). Kazimierz obejmuje dobra po śmierci Ludwika Górskiego w 1908 roku, które pozostają w rękach rodziny Krasińskich do reformy rolnej.
W kwietniu 1856 r. w Sterdyni przebywał Oskar Kolberg.
28 grudnia 1946 roku na miejscowym rynku miała miejsce sesja wyjazdowa Wojskowego Sądu Rejonowego w Warszawie, który skazał sołtysa Józefa Myszkę za pomoc żołnierzom podziemia niepodległościowego na karę śmierci przez rozstrzelanie. Wyrok wykonano natychmiast serią z pepesz.
Zabytki.
W Sterdyni znajduje się kościół parafialny pod wezwaniem św. Anny wzniesiony w latach 1779–1783 w stylu późnego baroku. Kościół został odrestaurowany, gdy proboszczem w Sterdyni był ks. Jan Terlecki, kanonik gremialny drohiczyńskiej kapituły katedralnej (proboszcz w Sterdyni od 20 sierpnia 2003 do 17 sierpnia 2011 roku). Na wzniesieniu znajduje się dawny okazały zespół pałacowo-parkowy złożony z pałacu oraz dwóch oficyn połączonych z korpusem głównymi odcinkami muru z bramkami. Jest to rezydencja barokowa z XVI–XVII w. rozbudowana i przekształcona w początkach XIX wieku według projektu Jakuba Kubickiego dla Stanisława Ossolińskiego. Na wprost głównej bramy wjazdowej do pałacu stoi zabytkowa kapliczka z końca XVIII wieku z rzeźbą św. Floriana. Przy wjeździe do Sterdyni od strony Sokołowa Podlaskiego stoi rzeźba Matki Boskiej Niepokalanie Poczętej wykonana w 1856 roku.

</doc>
<doc id="177932" url="https://pl.wikipedia.org/wiki?curid=177932" title="Miasta dla Rowerów">
Miasta dla Rowerów



</doc>
<doc id="177933" url="https://pl.wikipedia.org/wiki?curid=177933" title="Metoda współczynników nieoznaczonych">
Metoda współczynników nieoznaczonych

Metoda współczynników nieoznaczonych – zbiorcza nazwa heurystycznych metod całkowania nieoznaczonego, polegających na przewidywaniu ogólnej postaci funkcji pierwotnej (to znaczy postaci zawierającej ewentualnie pewne parametry liczbowe, czyli tzw. "współczynniki nieoznaczone"), a następnie dokładnego wyliczenia tych parametrów.
Przykłady.
Całki funkcji wymiernych.
Każdą funkcję wymierną można rozłożyć na sumę pewnego wielomianu
i skończonej liczby ułamków prostych, to znaczy ułamków postaci:
gdzie formula_4 są szukanymi liczbami rzeczywistymi, dla pewnej liczby naturalnej formula_5 oraz formula_6 Liczby te można wyznaczyć rozwiązując odpowiedni układ równań. Znając te liczby można sprowadzić całkowanie danej funkcji wymiernej do sumy takich całek, dla których metody całkowania są znane.
Wydzielenie części wymiernej całki.
Przypuśćmy, że dla funkcji wymiernej formula_7 jej mianownik formula_8 zawiera pierwiastki wielokrotne (mogą być zespolone) oraz stopień licznika jest mniejszy niż stopień mianownika.
Znajdujemy wielomian formula_9 stosując algorytm Euklidesa:
oraz wielomian formula_11 z zależności:
Zaletą tej metody jest to, że nie musimy znać rozkładu na czynniki wielomianów formula_13 formula_14
Wówczas zachodzi równość
dla pewnych wielomianów formula_16 formula_17 spełniających
Przewidujemy współczynniki liczbowe wielomianów formula_16 formula_17 i znajdujemy je, rozwiązując poniższe równanie:
Gdy rozpiszemy powyższą równość to otrzymamy:
gdzie formula_23
Można pokazać, że: formula_24 zawsze będzie wielomianem
Całki funkcji będących ilorazem wielomianu oraz pierwiastka z trójmianu kwadratowego.
Całkowanie funkcji postaci
gdzie formula_26 jest wielomianem stopnia formula_27 można przeprowadzić używając tzw. wzoru Ostrogradskiego, będącego punktem wyjścia do zastosowania metody współczynników nieoznaczonych.
Wzór Ostrogradskiego.
gdzie formula_29 jest pewnym wielomianem stopnia formula_30 oraz formula_31 jest pewną liczbą. Metoda współczynników nieoznaczonych polega w tym przypadku na wyznaczeniu postaci wielomianu formula_32 oraz stałej formula_33

</doc>
<doc id="177934" url="https://pl.wikipedia.org/wiki?curid=177934" title="Grupa Apolla">
Grupa Apolla

Grupa Apolla – grupa planetoid bliskich Ziemi, krążących po orbitach przecinających nie tylko orbitę Ziemi, ale także Wenus, a czasami nawet Merkurego. Przedstawicielami tej kategorii planetoid są np. (1566) Ikar czy (4179) Toutatis. Cała grupa wzięła nazwę od planetoidy (1862) Apollo.
Według stanu na 1 stycznia 2023 roku znanych było 17 402 planetoid należących do tej grupy, z czego 1571 miało nadane numery, a 73 było nazwane.

</doc>
<doc id="177935" url="https://pl.wikipedia.org/wiki?curid=177935" title="Eurosport News">
Eurosport News

Eurosport News – pierwszy europejski kanał telewizyjny poświęcony wyłącznie wiadomościom sportowym. Jego układ ekranu opierał się na wykorzystywanym wcześniej m.in. przez Bloomberg TV pomyśle, według którego oprócz normalnego obrazu telewizyjnego cały czas wyświetlane były w kilku ramkach wiadomości w formie tekstu.
Kanał należał do europejskiej sieci telewizyjnej Eurosport z siedzibą we Francji.
Od początku jego istnienia produkowana była także polska wersja, w której zarówno komentarz lektora, jak i tekst na ekranie, są w języku polskim. Wiosną 2005 kanał Eurosport News w Polsce zmieniono w Eurosport 2. Zniknął z oferty sieci Eurosport 1 stycznia 2018.

</doc>
<doc id="177936" url="https://pl.wikipedia.org/wiki?curid=177936" title="Pisarzowa">
Pisarzowa

Pisarzowa – wieś w województwie małopolskim, w powiecie limanowskim, w gminie Limanowa położona u podnóży Pasma Łososińskiego, w górnym odcinku potoku Smolnik (dopływu Dunajca), przy drodze Limanowa – Męcina – Nowy Sącz. Miejscowość zamieszkana jest przez górali zwanych lachami limanowskimi, którzy w swej kulturze posiadają też elementy krakowiaków.
Wieś królewska starostwa sądeckiego w powiecie sądeckim województwa krakowskiego w końcu XVI wieku. W latach 1975–1998 miejscowość administracyjnie należała do województwa nowosądeckiego.
W Pisarzowej znajduje się przystanek kolejowy na trasie kolejowej relacji Chabówka – Nowy Sącz (przez Limanową).
W Pisarzowej znajduje się niewielki kościół św. Jana Ewangelisty z 1713 r. z drewnianą, trójkondygnacyjną wieżą; wokół pomniki przyrody, w centrum miejscowości 2 bary, kilka sklepów, izba regionalna, dom folkloru, dom kultury wraz z biblioteką publiczną, szkoła podstawowa i OSP. Szlak turystyczny zielony przez Sałasz Wschodni i Sałasz Zachodni do Łososiny Górnej.
Części wsi.
Integralne części wsi Pisarzowa: Belonówka, Brzezie, Bujakówka, Ciułówka, Czubkówka, Górkówka, Góry, Jaworzyce, Królówka, Kudlikówka, Liptakówka, Łazy, Łąki, Małe Pole, Nadole, Na Górze, Pagórki, Pękalówka, Płanki, Poddziałówka, Podgórze, Podgrabie, Raczkówka, Sejmejówka, Sicina, Smoleniówka, Soboniówka, Sołtystwo, Tobiaszówka, Wielkie Pole, Wojtulakówka, Zadziele, Zbyrek, Zimoniówka

</doc>
<doc id="177937" url="https://pl.wikipedia.org/wiki?curid=177937" title="Smolice (województwo wielkopolskie)">
Smolice (województwo wielkopolskie)

Smolice – wieś w Polsce położona w województwie wielkopolskim, w powiecie krotoszyńskim, w gminie Kobylin.
Smolice są położone około 5 km na zachód od Kobylina, około 23 km na zachód od Krotoszyna i około 45 km na zachód od Ostrowa, przy drodze krajowej Ostrów-Lubin i nieczynnej linii kolejowej Kobylin-Rawicz.
Historia.
Smolice należą do najstarszych osad w powiecie. We wczesnym średniowieczu była to wieś leśna, w której wytapiano smołę i prawdopodobnie stąd też pochodzi nazwa tej miejscowości.
Pierwsza wzmianka historyczna o Smolicach pochodzi z 1233 roku. W roku tym Henryk Brodaty – książę wrocławski, krakowski i wielkopolski – nadaje dobra, a wśród nich Smolice, Hugonowi z rodu Łodziów. Następnym dziedzicem Smolic jest Przedpełko – drugi syn Hugona. W roku 1243 Opactwo Benedyktynów w Lubiniu otrzymuje od biskupa poznańskiego Boguchwała prawo pobierania dziesięciny ze Smolic. Wtedy też prawdopodobnie zbudowano pierwszy kościół. Pierwsza wzmianka o parafii pochodzi sprzed 1410 roku, a plebanem był prawdopodobnie Jakub.
W XV wieku właścicielami Smolic byli Sokołowscy z Ponieca i Jutrosina oraz Łodzie Bnińscy albo Smoliccy. Następni właściciele wsi to: Siedleccy, Konarzewscy, Siewierscy. Około 1618 roku Smolice przechodzą w ręce Rogalińskich. Następnym właścicielem Smolic został Antoni Umiński, zięć Romana Rogalińskiego. Tak więc od 1746 roku Smolice stają się własnością rodziny Umińskich, których ostatnim właścicielem był generał Jan Nepomucen Umiński. Przebywał on w Smolicach i Czeluścinie w latach 1816-1826. Rodzina ta założyła w Smolicach piękny park krajobrazowy obejmujący obszar prawie 18 ha (podobny do zakładanych później parków angielskich), który po dzisiejszy dzień jest cennym dobrem kultury narodowej – wpisanym do rejestru zabytków wraz z zespołem pałacowym. Po upadku powstania listopadowego generał emigruje z kraju, a jego majątek w 1836 roku zostaje przejęty przez państwo pruskie. Na krótko właścicielem Smolic zostaje baron Wilamowitz.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Kröben (krobskim) w rejencji poznańskiej. Smolice należały do okręgu jutroszyńskiego tego powiatu i stanowiły odrębny majątek, którego właścicielem był wówczas (lata 40. XIX w.) Wilanowski. Według spisu urzędowego z 1837 roku wieś liczyła 485 mieszkańców, którzy zamieszkiwali 39 dymów (domostw). W skład prywatnego majątku Smolice wchodziły wówczas także: wieś Liście (4 domy, 22 osoby), folwark Ochłoda (4 domy, 22 osoby), karczma Zabawa (6 osób w jednym domu) oraz folwark Zdzientawy (8 domów, 74 osoby).
W 1841 roku Smolice nabył hrabia Aleksander Mielżyński. W 1860 roku nowym właścicielem został Erazm Stablewski. Jego syn Władysław sprzedał swoje majątki Samsonowi Wollerowi w 1875 roku. Po jego śmierci w 1900 roku majątek dziedziczą jego dwie córki – Helena i Otylia. Rok później nastąpił podział spuścizny. Córka Helena odziedziczyła Smolice, Raszewy, Wilkonice, Krzekotowice, Płaczkowo, Czeluścin (razem 7337 mórg ziemi i 1367 mórg lasu). Córka Otylia otrzymała Dłoń, Kołaczkowice, Melanowo i Piaski (5664 mórg ziemi i 276 mórg lasu). W XIX w. w Smolicach znajdowała się karczma o nazwie Zabawa.
Spis ludności z 1910 roku informuje, jakoby wieś Smolice liczyła 1023 mieszkańców, a w okolicy mieszkało dodatkowo 295 mieszkańców.
Helena wyszła za mąż za hrabiego Leopolda Zieten z Nysy. W tym czasie trwała rozbudowa pałacu oraz budowa nowego kościoła neobarokowego z plebanią i organistówką. Zakończenie prac budowlanych nastąpiło w roku 1910. Hrabia zmarł w 1930 roku, trumna z jego ciałem znajduje się w krypcie kościoła Smolickiego. Z racji swego żydowskiego pochodzenia, w 1940 hrabina wraz ze swą siostrą opuściła Smolice, by szukać schronienia przed hitlerowskimi prześladowcami. Zmarła w Berlinie 1 marca 1949 roku, a urnę z jej prochami złożono w krypcie pod kościołem 17 kwietnia 1975 roku.
Wojska radzieckie wkroczyły do Smolic 20 stycznia 1945 roku. 31 stycznia 1945 roku majątek przejęty został przez Państwowe Nieruchomości Ziemskie. W półtora roku później, 22 czerwca 1946 roku, przejęły go Państwowe Zakłady Hodowli Roślin Rejon Zachodni z siedzibą w Poznaniu, aby od 1 kwietnia 1951 roku gospodarzem Smolic został Instytut Hodowli i Aklimatyzacji Roślin w Radzikowie tworząc stację hodowlano – badawczą przekształconą w Zakład Doświadczalny w 1956 roku. Siedzibą Zakładu stał się sam pałac wraz z przylegającym parkiem, budynki gospodarcze i pola należące do majątku hrabiego i hrabiny von Zieten.
W latach 1975–1998 miejscowość położona była w województwie leszczyńskim.
Ludzie.
Ze Smolicami związani byli:

</doc>
<doc id="177938" url="https://pl.wikipedia.org/wiki?curid=177938" title="Ale Kino!">
Ale Kino!



</doc>
<doc id="177939" url="https://pl.wikipedia.org/wiki?curid=177939" title="Andriy Shevchenko">
Andriy Shevchenko



</doc>
<doc id="177943" url="https://pl.wikipedia.org/wiki?curid=177943" title="Omfale">
Omfale

Omfale (gr. Ὀμφάλη, "Omphale") – postać z mitologii greckiej, królowa Lidii, która występuje w podaniach o Heraklesie.
Z woli bogów heros przez pewien czas był jej niewolnikiem, by w ten sposób uzyskać oczyszczenie za dokonane zabójstwo. Dokonał wówczas kilku bohaterskich czynów, pokonując zagrażających mieszkańcom Lidii rozbójników. Omfale, pod wrażeniem jego męstwa i po poznaniu prawdziwej tożsamości, poślubiła go i miała z nim jednego lub kilku synów. Gdy upłynął czas służby Heraklesa, pozwoliła mu na powrót do Grecji z bogatymi darami.
Dużą popularność zdobyły opowieści odmiennie przedstawiające niewolę herosa – jako pasmo upokorzeń ze strony królowej Lidii, swoistą zamianę ról. Na jej rozkaz Herakles musiał nosić kobiece szaty i prząść, zaś ona przywdziała jego skórę lwa nemejskiego i posługiwała się jego maczugą. Heros miał dobrowolnie znosić to traktowanie z miłości do Omfale. Taka wersja ich losów stała się inspiracją dla wielu pisarzy i artystów, szczególnie w epoce nowożytnej i współczesnej.
Pochodzenie.
W najpopularniejszej wersji mitu była królową Lidii, córką Iardanosa (Iardanesa). Poślubiła Tmolosa, z tego związku urodziła syna Teoklimenosa. Po gwałtownej śmierci męża objęła władzę nad Lidią. Wedle niektórych przekazów była także matką Tantala, którego ojcem miał być Tmolos lub Zeus.
Omfale i Herakles.
Na jej służbę w charakterze niewolnika trafił Herakles. Nastąpiło to wskutek zabójstwa, którego dopuścił się już po wykonaniu dwunastu prac – w szale zabił Ifitosa, syna króla Ojchalii, Eurytosa. Z nakazu wyroczni Apolla lub samego Zeusa musiał dobrowolnie zostać niewolnikiem, by uzyskać oczyszczenie za popełnione morderstwo. Heros został sprzedany w Azji Mniejszej przez Hermesa jako bezimienny niewolnik. Omfale zapłaciła za niego trzy talenty srebra. Suma ta miała trafić w ręce Eurytosa lub dzieci Ifitosa jako zadośćuczynienie, lecz król Ojchalii odmówił ich przyjęcia.
Wersja heroiczna.
Herakles jako niewolnik królowej Lidii miał służyć przez rok lub w ciągu trzech lat. Część przekazów dotyczących jego losów w tym czasie, jak Apollodorusa i Diodora Sycylijskiego, miała charakter bardziej heroiczny, podkreślający dokonanie na zlecenie Omfale kilku czynów, które uwolniły Lidię od różnych utrapień i zagrożeń. Herakles pokonał okrutnych rozbójników Kerkopów oraz Syleusa i Lityersesa, którzy przymuszali cudzoziemców do pracy na swojej ziemi, po czym ich zabijali. Zwyciężył w wojnie Lydów z Itonos, burząc ich miasto, ludność biorąc w niewolę i odzyskując dobra zrabowane na terenie Lidii, zaś następnie pokonał olbrzymiego węża znad rzeki Sagris, którego ofiarami padało bydło, lecz także i ludzie.
Po poznaniu tożsamości herosa, pod wrażeniem jego męstwa i urody, Omfale wyzwoliła go i poślubiła. Ostatecznie odesłała go z bogatymi darami do Tirynsu, heros zaś podarował jej topór Hippolity, który stał się jednym z insygniów królów Lidii.
Ze związku z Heraklesem Omfale miała mieć jednego syna Lamosa lub kilku – poza nim także Achellesa (Agelaosa), Alkajosa, Melasa i Tyrrenosa.
Wersja łacińska.
W łacińskiej wersji mitu, która zyskała dużą popularność w poezji miłosnej, Omfale i heros od razu zakochali się w sobie. Wskutek tego Herakles pozwolił na upokarzanie ze strony królowej do końca swojej niewoli – na jej rozkaz nosił kobiece szaty i biżuterię, w otoczeniu jońskich dziewcząt prządł len lub wełnę, pozwalał krzyczeć na siebie i być bitym pantoflami za złamanie wrzeciona. Ponadto oddał Omfale swoją maczugę i skórę lwa nemejskiego, która je nosiła. Zniewieścienie herosa przedstawiono jako efekt jego miłości do królowej. W noszeniu przez niego kobiecego stroju dopatrywano się także wybiegu, który miał go ochronić przed duchem zabitego Ifitosa.
Inna opowieść o Omfale i Heraklesie, przytoczona przez Owidiusza, miała charakter humorystycznej anegdoty. Już po ślubie mieli przechadzać się po winnicach Tmolosa, a na noc zatrzymali się w grocie, położonej na uboczu. Dla zabawy zamienili się strojami, heros przywdział purpurową suknię i przepaskę z siatki, które okazały się na niego za małe. Po kolacji małżonkowie położyli się na osobnych posłaniach, bowiem o świcie mieli złożyć ofiarę Dionizosowi, a ceremonia ta wymagała zachowania wstrzemięźliwości seksualnej. Po północy do groty zakradł się Pan, który w ciągu dnia zauważył Omfale i zapragnął jej. Zbliżył się do posłania, na którym widział postać w sukni, jednak był to Herakles, który mimowolnie kopnął go tak mocno, że ten poleciał na drugi koniec groty. Obudzeni królowa i heros przyjęli całe zdarzenie ze śmiechem, zaś Pan uciekł z poczuciem złości na Heraklesa.
Przekazy, nawiązania i interpretacje.
Spośród pisarzy antycznych opowieść o Omfale i Heraklesie przedstawiali lub do niej nawiązywali między innymi Herodot ("Dzieje"), Sofokles ("Trachinki"), Apollodorus ("Biblioteka"), Diodor Sycylijski ("Biblioteka historyczna"), Hyginus ("Opowieści mityczne"), Owidiusz ("Heroidy"), Plutarch ("Rzeczy greckie"), Pauzaniasz ("Wędrówki po Helladzie") i Lukian ("Dialogi bogów"). Niejednokrotnie stawała się podstawą alegorii przedstawiających, jak łatwo mężczyzna mógł ulec ambitnej i wyuzdanej kobiecie. Dla Owidiusza opowieść ta stanowiła przykład siły miłości, która potrafi pozbawić człowieka prawdziwej natury i zmusić go do postępowania wbrew jego prawdziwym skłonnościom. Zamiana strojów między królową a herosem, będąca jakimś wątkiem ludowym w micie, była chętnie wykorzystywana w charakterze exemplum przez moralistów i filozofów.
Spośród antycznych dramatów satyrowych i komedii, których tematem były losy Omfale, żadne utwory nie zachowały się. Do królowej Lidii porównywano Aspazję, żonę Peryklesa, którą w jednej z ateńskich komedii określono mianem „nowej Omfali”. U schyłku republiki rzymskiej propaganda Oktawiana przedstawiała Marka Antoniusza jako niewolnika zmysłów, który dla kobiety, Kleopatry, zdradza ojczyznę i staje się, tak jak Herkules u Omfale, niewolnikiem u stóp władczyni Egiptu.
Opowieść o herosie i Omfale była źródłem inspiracji dla malarstwa. Dzieła o takiej tematyce pojawiały się w malarstwie pompejańskim, jak i w twórczości artystów nowożytnych, wśród których można wymienić między innymi Lucasa Cranacha starszego, Bartholomeusa Sprangera (obraz sprzed 1590), Jacopa Tintoretta, Annibale Carracciego, Petera Paula Rubensa, Abrahama Bloemaerta ("Jowisz i Omfale", 1607), Jacoba Jordaensa, Françoisa Lemoyne’a (1724), Charles-Antoine’a Coypela (1731), Françoisa Bouchera (1735), Gustave Moreau (1856–1857) czy Charlesa Gleyre’a (1862). Motyw ten wykorzystał także Camille Saint-Saëns w swoim poemacie symfonicznym "La Rouet d’Omphale" ("Kołowrotek Omfalii") z 1869 roku.
W 1834 roku Théophile Gautier opublikował nowelę "Omphale", nawiązującą do mitu poprzez element wystroju wnętrz pałacu, gdzie rozgrywa się akcja utworu – XVIII-wieczny gobelin przedstawiający Herkulesa w kobiecej sukni przy przędzeniu i królową Lidii, okrytą skórą lwa, z maczugą herosa w dłoni, który był zarazem portretem arystokratycznego małżeństwa, udającego mitologiczną parę. W utworze postać Omfale z tkaniny ożywa i nawiedza głównego bohatera.
Z kolei Théodore de Banville w swoim zbiorze "Les Exilés" z 1867 roku zawarł wiersz "La Reine Omphale", w którym przedstawił oryginalną wizję spotkania herosa z Omfale, przeradzającego się w dyskusję dotyczącą stosowania przemocy podczas wykonywania dwunastu prac. Natomiast Victor Hugo w wierszu "Le Rouet d’Omphale" (1856) pominął postacie herosa i królowej, wokół kołowrotka gromadzą się duchy ofiar Herkulesa. Utwór ten prawdopodobnie zainspirował Saint-Saënsa do stworzenia jego poematu symfonicznego.
Występującą w micie zamianę strojów i ról między Omfale a Heraklesem interpretowano jako ślad wczesnego etapu przechodzenia funkcji sakralnych władców z kobiet na mężczyzn, schyłku matriarchatu na rzecz patriarchatu – król zastępując podczas obrzędów królową musiał przywdziać jej szaty. Motyw podporządkowania herosa kobiecie można uznać za dziwny ze względu na patriarchalną kulturę starożytnych Greków, jednak być może świadczy o tym, że twórcy mitów uznawali, iż w pewnym etapie rozwoju mężczyzna musi swoją siłę uzupełnić pewnymi kobiecymi elementami, by rozwinąć się wewnętrznie i uzyskać duchowe spełnienie.

</doc>
<doc id="177945" url="https://pl.wikipedia.org/wiki?curid=177945" title="XXL (kanał telewizyjny)">
XXL (kanał telewizyjny)

XXL – francuski kanał telewizyjny nadający filmy erotyczne i pornograficzne. Jest produkowany na potrzeby platformy cyfrowej ABSat, ale rozpowszechniany także poza Francją. Nadaje w godzinach 23:00-3:00. 
W Polsce mogą go oglądać abonenci platformy cyfrowej Cyfra+, którzy wykupili pakiet dodatkowy "RelaXXX".

</doc>
<doc id="177946" url="https://pl.wikipedia.org/wiki?curid=177946" title="AB Moteurs">
AB Moteurs

AB Moteurs - francuski kanał telewizyjny poświęcony historii i teraźniejszości świata motoryzacji. 
Jest produkowany na potrzeby platformy cyfrowej AB Sat, ale rozpowszechniany także poza Francją. W Polsce mogli go oglądać abonenci Cyfry+, którzy wykupili pakiet dodatkowy RelaXXX.

</doc>
<doc id="177947" url="https://pl.wikipedia.org/wiki?curid=177947" title="Chasse &amp; Pêche">
Chasse &amp; Pêche

Chasse &amp; Pêche – francuski kanał telewizyjny poświęcony łowiectwu i wędkarstwu. Jest produkowany na potrzeby platformy cyfrowej ABSat, ale rozpowszechniany także poza Francją. W Polsce mogą go oglądać abonenci Cyfry+, którzy wykupili pakiet dodatkowy RelaXXX.

</doc>
<doc id="177950" url="https://pl.wikipedia.org/wiki?curid=177950" title="Leon Zamenhof">
Leon Zamenhof

Leon Zamenhof, ps. "Lozo", "Zetel" lub "Elzet" (ur. 31 października 1875 w Warszawie, zm. 7 lutego 1934 tamże) – polski lekarz laryngolog i esperantysta żydowskiego pochodzenia.
Życiorys.
Urodził się w Warszawie w rodzinie żydowskiej, jako syn Marka i Rozalii z domu Sofer. Miał dziesięcioro rodzeństwa: Ludwika, twórcę esperanto, Fejglę, Gitlę, Sorę Dworę, Feliksa, Hersza, Henryka, Minę, Aleksandra i Idę. Był autorem wielu publikacji medycznych, w tym „Historii medycyny”. Esperantysta od 1898 roku, był pierwszym redaktorem naczelnym miesięcznika Pola Esperantisto, wiceprezesem Pola Esperanto-Societo, korespondentem Akademii Esperanckiej, wreszcie autorem oryginalnych dzieł esperanckich i tłumaczem polskiej poezji na język esperanto, m.in. tragedii "Aspazja" Świętochowskiego i "Protesilas i Laodamia" Wyspiańskiego.
Jako laryngolog działał na rzecz integracji niesłyszących ze społeczeństwem.
Leon Zamenhof jest pochowany na cmentarzu żydowskim przy ulicy Okopowej w Warszawie (kwatera 8).

</doc>
<doc id="177952" url="https://pl.wikipedia.org/wiki?curid=177952" title="Jetsonowie">
Jetsonowie

Jetsonowie (ang. "The Jetsons") – amerykański serial animowany, jedna z najbardziej znanych w Polsce produkcji wytwórni Hanna-Barbera. Został wymyślony jako dokładne przeciwieństwo Flintstonów – o ile bohaterowie tamtego serialu byli jaskiniowcami, Jetsonowie żyją w odległej przyszłości, gdzieś w latach 60. XXI wieku. Według pierwotnego zamysłu producentów, akcja miała się rozgrywać dokładnie 100 lat od premiery serialu, czyli w roku 2062.
Pierwsza seria była produkowana w latach 1962–1963. Zrealizowano wtedy 24 odcinki. Po 22 latach produkcję wznowiono – w latach 1984–1987 powstało jeszcze 51 odcinków. Przez cały czas istnienia serialu prawa do jego premierowych emisji na rynku amerykańskim posiadała sieć ABC.
W Polsce w pierwszej połowie lat 60. pojawili się w polskiej telewizji po raz pierwszy (z lektorem, bez dubbingu) – ze spolszczonym nazwiskiem: Odrzutowscy.
Od 1 czerwca 1998 do 7 listopada 2005 roku można było oglądać serial na antenie Cartoon Network, a od 5 czerwca 2005 do 28 grudnia 2014 roku emitowany był przez stację Boomerang.
Wcześniej można było również oglądać ten serial na kasetach VHS z dubbingiem tworzonym przez Polskie Nagrania oraz w TVP2, początkowo w bloku dla dzieci w wieku przedszkolnym i wczesnoszkolnym "Godzina z Hanna-Barbera / Spotkanie z Hanna-Barbera" w wersji z lektorem, a od 19 lutego 2000 r. już w bloku dla widzów w wieku szkolnym i gimnazjalnym "Hanna-Barbera w Dwójce" z polskim dubbingiem. Od 1 marca 2010 roku serial pojawił się w TV Puls w dziecięco-młodzieżowym paśmie „Junior TV”.
Stworzono również kilka filmów z rodziną Jetsonów. Wśród nich są m.in.:
Na podstawie serialu powstała gra ".
Fabuła.
Rok 2061, miasto Orbit City. Pracownik firmy „Kosmiczne koła zębate”, George Jetson, mieszka w Okrąglaku wraz ze swoją żoną Jane, czternastoletnią córką Judy, ośmioletnim synem Elroyem, szarym dogiem niemieckim Astro i służącą-robotem Rosie. Razem przeżywają wiele przygód.
Wersja polska.
Polskie Nagrania.
Wersja polska: Zespół Promocji Filmowej „Unifilm” sp. z o.o., CWPiFT „Poltel” oraz Studio Opracowań Filmów w Warszawie
Reżyseria: Henryka Biedrzycka
Dialogi:
Dźwięk: Krystyna Zając
Montaż: Irena Roweyko
Montaż elektroniczny: Ewa Borek
Kierownictwo produkcji: Marek Składanowski
Inżynier studia: Andrzej Dzikowski
Dystrybucja: HANNA-BARBERA POLAND
Produkcja i rozpowszechnianie: POLSKIE NAGRANIA
Wystąpili:
i inni
Seria TV.
Opracowanie i udźwiękowienie wersji polskiej: Studio Sonica
Reżyseria: Jerzy Dominik
Dialogi:
Dźwięk i montaż:
Teksty piosenek:
Śpiewali:
Kierownictwo muzyczne:
Kierownictwo produkcji:
Udział wzięli:
oraz
i inni
Judy Jetson i rockersi.
Opracowanie i udźwiękowienie wersji polskiej: Studio Sonica
W wersji polskiej udział wzięli:
i inni

</doc>
<doc id="177953" url="https://pl.wikipedia.org/wiki?curid=177953" title="Hesperos (mitologia)">
Hesperos (mitologia)

Hesperos (Hesper, Hesperus, Gwiazda Wieczorna; Esperos ‘wieczorny’, ‘wieczorny’) – w mitologii greckiej bóg i uosobienie Gwiazdy Wieczornej (planety Wenus).
Był bóstwem związanym z kultem ciał niebieskich (astrolatrią). Uosabiał planetę Wenus, gdy była widoczna nad horyzontem po zachodzie Słońca.
Uchodził za syna Eos i tytana Astrajosa (lub Kefalosa) albo Atlasa (lub był bratem Atlasa). Nie odgrywał większej roli w greckim panteonie.
Pierwotnie Fosforos i Hesperos byli uważani za odrębne postacie, natomiast w późniejszym czasie – za jedno bóstwo.
W starożytnej Grecji imieniem boga nazywano planetę Wenus, gdy była widoczna nad horyzontem po zachodzie Słońca. Od słowa "Hesperos" pochodzi łacińska nazwa rodzaju roślin z rodziny kapustowatych – "Hesperis" (wieczornik).

</doc>
<doc id="177954" url="https://pl.wikipedia.org/wiki?curid=177954" title="Grzegorz Gościejewicz">
Grzegorz Gościejewicz

Grzegorz Gościejewicz (ur. ok. 1610 w Mogilnie, zm. po 1674), kupiec poznański, burmistrz Poznania.
W 1639 osiadł na stałe w Poznaniu i zajął się działalnością aptekarską. Brał aktywny udział w pracach władz miasta, w latach 1640-1673 sprawował szereg funkcji - był ławnikiem, rajcą, wójtem, a w latach 1660, 1664, 1665 i 1667 burmistrzem. Przyczynił się do odbudowy gospodarki poznańskiej po okresie wojen ze Szwecją. Dorobił się na handlu znacznego majątku, wspierał inicjatywy dobroczynne i kościelne.
Z małżeństwa z Jadwigą Konieczną miał syna Andrzeja, który odziedziczył majątek i również sprawował funkcję burmistrza Poznania.

</doc>
<doc id="177955" url="https://pl.wikipedia.org/wiki?curid=177955" title="Wulkanoidy">
Wulkanoidy

Wulkanoidy – hipotetyczne planetoidy, które obiegają Słońce po orbitach przebiegających wewnątrz orbity planety Merkury. Nazwa pochodzi od hipotetycznej planety Wulkan, której istnienie jest obecnie wykluczone. Dotychczas żadne takie planetoidy nie zostały odkryte; nie ma pewności, czy w ogóle istnieją.
Jeśli istnieją, wulkanoidy mogły uniknąć wykrycia ze względu na bardzo małe rozmiary i położenie na niebie blisko tarczy Słońca. Ze względu na bliskość Słońca, poszukiwania z Ziemi mogą być wykonywane tylko o zmroku lub podczas zaćmienia Słońca. Współczesne obserwacje nakładają ograniczenia na możliwą populację wulkanoidów: muszą one mieć średnicę nie większą niż 6 km i prawdopodobnie krążą po prawie kołowych orbitach w pobliżu zewnętrznej krawędzi grawitacyjnie stabilnego obszaru.
Wulkanoidy, o ile zostałyby odkryte, mogłyby dostarczyć naukowcom pierwotnego materiału okresu formowania się planet, a także dałyby wgląd w warunki panujące we wczesnym Układzie Słonecznym. Chociaż każdy inny grawitacyjnie stabilny region w Układzie Słonecznym zawiera ciała niebieskie, to efekty niegrawitacyjne (takie jak efekt Jarkowskiego) lub wpływ migracji planet w początkowej fazie rozwoju Układu Słonecznego, mogły wyczyścić ten obszar z wszelkich ewentualnych planetoid.
Historia obserwacji.
Przez stulecia postulowano istnienie i poszukiwano ciał niebieskich krążących bliżej Słońca niż Merkury. Niemiecki astronom Christoph Scheiner w 1611 roku sądził, że zaobserwował małe ciała przechodzące przed tarczą Słońca, ale później wykazano, że były to plamy słoneczne. W 1850 r. Urbain Le Verrier przeprowadził szczegółowe obliczenia orbity Merkurego i znalazł niewielkie odchylenie od przewidywanych wartości w precesji peryhelium planety. Postulował on, że możliwym wyjaśnieniem jest oddziaływanie grawitacyjne z planetą lub małym pierścieniem planetoid na bliższej Słońca orbicie. Wkrótce potem astronom amator Edmond Lescarbault ogłosił, że widział tranzyt postulowanej planety przez tarczę Słońca; nowa planeta została nazwana Wulkan, ale nigdy więcej nie była widziana. Anomalne zachowanie orbity Merkurego zostało wyjaśnione przez Einsteina w ramach ogólnej teorii względności w 1915 roku. Nazwa „wulkanoidy” wywodzi się właśnie od owej hipotetycznej planety. Lescarbault prawdopodobnie widział inną dużą plamę słoneczną.
Wulkanoidy, o ile istnieją, są trudne do wykrycia ze względu na silny blask pobliskiego Słońca; obserwacje naziemne mogą być wykonywane tylko o zmierzchu lub w czasie zaćmienia Słońca. W pierwszych latach XX wieku podczas kilku zaćmień przeprowadzono obserwacje, które nie wykazały istnienia żadnych wulkanoidów; tym niemniej obserwacje w czasie zaćmienia są wciąż wykorzystywaną metodą ich poszukiwania. Konwencjonalne teleskopy nie nadają się do obserwacji takich planetoid, ponieważ Słońce może uszkodzić ich optykę.
W 1998 roku astronomowie przeanalizowali dane z instrumentu LASCO umieszczonego w sondzie SOHO, który jest zestawem trzech koronografów. Dane zebrane od stycznia do maja tego roku nie wykazały żadnych wulkanoidów o wielkości 7. To odpowiada średnicy około 60 km, przy założeniu, że planetoidy te mają albedo podobne do Merkurego. W szczególności zostało wykluczone istnienie dużej planetoidy krążącej w odległości 0,18 au od gwiazdy, przewidywanej przez teorię względności skal.
W późniejszych próbach wykrycia wulkanoidów wykorzystywano obserwacje lotnicze, podczas których sprzęt astronomiczny był wynoszony w wyższe warstwy atmosfery, gdzie niebo o zmierzchu jest ciemniejsze i czystsze niż widziane z powierzchni. W 2000 roku planetolog Alan Stern prowadził obserwacje strefy wulkanoidów za pomocą samolotu rozpoznawczego Lockheed U-2, lecąc o zmierzchu na wysokości 21 300 m. W 2002 roku Stern i Dan Durda przeprowadzili podobne badania z użyciem myśliwca F-18, wykonując trzy loty nad pustynią Mojave na wysokości 15 000 m. Nawet na tych wysokościach atmosfera jest względnie gęsta i może utrudniać obserwacje. 16 stycznia 2004 z White Sands w Nowym Meksyku została wystrzelona rakieta sondażowa "Black Brant", wynosząc kamerę VulCam w dziesięciominutowy lot suborbitalny. Rakieta osiągnęła wysokość 274 km, kamera wykonała 50 000 zdjęć. Zdjęcia nie wykazały obecności żadnych wulkanoidów, ale pojawiły się problemy techniczne.
Dane przesłane przez sondę MESSENGER, krążącą do 2015 roku wokół Merkurego, również mogą być użyteczne w poszukiwaniu wulkanoidów. Możliwości obserwacyjne sondy były ograniczone, ponieważ instrumenty badawcze muszą być ukryte za osłoną termiczną, aby uniknąć ich uszkodzenia. Sonda wykonała zdjęcia obejmujące fragment zewnętrznej części strefy wulkanoidów, nie znajdując tych planetoid. Przewiduje się, że byłaby w stanie zaobserwować obiekty o średnicach co najmniej 15 km w zewnętrznej części obszaru ich hipotetycznego występowania. Także europejski orbiter Merkurego BepiColombo jest wyposażony w kamerę, zdolną do wykrycia obiektów jaśniejszych niż 18 w zewnętrznej części pasa.
Bliźniacze sondy kosmiczne STEREO, obserwujące Słońce i jego bliskie otoczenie z przeciwbieżnych orbit heliocentrycznych, nie zdołały wykryć żadnych planetoid krążących bliżej Słońca niż Merkury. Oznacza to, że najprawdopodobniej nie istnieją wulkanoidy o średnicy większej niż 5,7 km. Misja Parker Solar Probe, która ma się zbliżyć jeszcze bardziej do Słońca, będzie miała możliwość wykrycia słabszych obiektów, bądź nałożenia silniejszych ograniczeń na ich rozmiary.
Orbity.
Wulkanoidy są definiowane jako planetoidy o stabilnej orbicie, której półoś wielka jest mniejsza niż półoś wielka orbity Merkurego (0,387 au). Ta kategoria nie obejmuje obiektów takich jak komety muskające Słońce czy znane planetoidy przecinające orbitę Merkurego, które mają peryhelium wewnątrz orbity tej planety, ale mają znacznie większe półosie wielkie i oddalają się od Słońca znacznie bardziej niż on.
Obliczenia wskazują na istnienie grawitacyjnie stabilnego obszaru wewnątrz orbity Merkurego, w odległości od ~0,09 do 0,20 au od Słońca. Wewnętrzna granica może teoretycznie sięgać aż 0,06 au; na bliższych orbitach utrata masy na skutek sublimacji doprowadziłaby do zniszczenia obiektów. Orbity w pobliżu 0,15 i 0,18 au są destabilizowane przez rezonans orbitalny z Merkurym i Wenus, co tworzy przerwy w hipotetycznym pasie wulkanoidów analogiczne do przerw Kirkwooda w pasie planetoid. Wszystkie inne podobnie stabilne obszary w Układzie Słonecznym okazały się zawierać jakieś ciała niebieskie, choć efekty niegrawitacyjne takie jak ciśnienie promieniowania, efekt Poyntinga-Robertsona i efekt Jarkowskiego mogły zubożyć pierwotną populację wulkanoidów. Ocenia się, że obecnie nie istnieje więcej niż 300–900 wulkanoidów o promieniu większym niż 1 km, o ile w ogóle istnieją. Grawitacyjna stabilność strefy wulkanoidów wynika po części z faktu, że sąsiaduje z nią orbita tylko jednej planety. Pod tym względem można ją porównać do pasa Kuipera.
Zewnętrzna granica strefy wulkanoidów znajduje się około 0,20 au od Słońca. Orbity dalsze niż 0,21 au są niestabilne ze względu na grawitacyjne oddziaływanie Merkurego i jakikolwiek obiekt krążący tam trafiłby na orbitę przecinającą orbitę Merkurego w czasie rzędu 100 milionów lat; ciała krążące pomiędzy 0,18 a 0,21 au mogą pozostawać na swoich orbitach w dłuższym okresie, lecz nie tak długim jak czas istnienia Układu Słonecznego (4,5 mld lat). Wewnętrzna krawędź nie jest wyraźnie określona: obiekty krążące bliżej niż 0,06 au są bardzo podatne na efekt Poyntinga-Robertsona i efekt Jarkowskiego, a planetoida krążąca w odległości nawet 0,09 au miałaby temperaturę 1000 K lub wyższą, wystarczająco dużą, aby jej czas życia ograniczało odparowanie rozgrzanych skał.
Hipotetyczna strefa wulkanoidów jest bardzo mała w porównaniu do pasa planetoid. Kolizje ewentualnych obiektów w tym obszarze byłyby częste i wysokoenergetyczne, prawdopodobnie destrukcyjne. Najkorzystniejszą lokalizacją dla planetoidy w tym obszarze jest kołowa orbita przebiegająca w pobliżu zewnętrznej krawędzi grawitacyjnie stabilnego obszaru. Wulkanoidy prawdopodobnie nie mają inklinacji większej niż około 10° do ekliptyki. Możliwe jest również istnienie planetoid trojańskich w pobliżu punktów libracyjnych na orbicie Merkurego.
Charakterystyka fizyczna.
Jeśli istnieją jakiekolwiek wulkanoidy, to muszą być stosunkowo niewielkimi planetoidami. Dotychczasowe obserwacje, szczególnie sond kosmicznych STEREO, wykluczają istnienie w tym obszarze planetoid o średnicy większej niż 6 km. Minimalny rozmiar jest rzędu 100 m; cząstki mniejsze niż 0,2 μm są silnie odpychane przez ciśnienie promieniowania, a obiekty mniejsze niż 70 m na skutek efektu Poyntinga-Robertsona nieuchronnie spadną na Słońce. Jednak ze względu na to, że jasność Słońca stopniowo rośnie wraz z jego ewolucją i w przeszłości była mniejsza niż obecnie, mniejsze, kilkudziesięciometrowe obiekty mogłyby przetrwać do chwili obecnej. Bardziej prawdopodobne jest istnienie większych obiektów, których średnice mogą przekraczać 1 km. Byłyby one niemal tak gorące, aby żarzyć się na czerwono.
Uważa się, że wulkanoidy, o ile istnieją, mogą być bogate w pierwiastki o wysokiej temperaturze topnienia, takie jak żelazo i nikiel. Prawdopodobne nie mają regolitu, ponieważ luźne fragmenty skał ogrzewają się i chłodzą szybciej niż lita skała, i większy wpływ na nie ma efekt Jarkowskiego. Wulkanoidy prawdopodobnie mają kolor i albedo podobne do Merkurego, i mogą zawierać pierwotną materię, pozostałą po wczesnych etapach powstawania Układu Słonecznego.
Istnieją dowody na to, że Merkury został uderzony przez duży obiekt stosunkowo późno w historii planety. Taka kolizja mogłaby zniszczyć dużą część skorupy i płaszcza Merkurego, co wyjaśniałoby dlaczego zewnętrzne warstwy tej planety są tak cienkie w porównaniu z innymi planetami typu ziemskiego. Jeżeli takie uderzenie miało miejsce, wyrzucona w jego wyniku materia może wciąż okrążać Słońce w strefie wulkanoidów.
Znaczenie.
Wulkanoidy, będąc nową klasą małych ciał Układu Słonecznego, byłyby interesujące same w sobie, ale samo zweryfikowanie ich istnienia przyniosłoby informacje na temat powstania i ewolucji Układu Słonecznego. Jeśli istnieją, to mogą zawierać materię pozostałą z najwcześniejszego okresu formowania się planet i pomóc określić warunki, w których powstawały planety skaliste, w szczególności Merkury. Jeśli wulkanoidy istnieją lub istniały w przeszłości, to stanowiły one dodatkową populację ciał bombardujących powierzchnię Merkurego, ale nie innych planet, przyczyniając się do tego, że powierzchnia ta wydaje się geologicznie starsza, niż jest w rzeczywistości. Jeśli okaże się, że wulkanoidy nie istnieją, nałoży to inne ograniczenia na warunki powstawania planet i będzie sugestią, że w wewnętrznym Układzie Słonecznym miały miejsce inne procesy, takie jak migracja planet, która „wyczyściła” ten obszar z drobnych ciał.

</doc>
<doc id="177956" url="https://pl.wikipedia.org/wiki?curid=177956" title="Rezerwat przyrody Roskosz">
Rezerwat przyrody Roskosz

Roskosz – torfowiskowy rezerwat przyrody znajdujący się na terenie gmin Dorohusk oraz Kamień, w powiecie chełmskim, w województwie lubelskim. Leży w granicach Chełmskiego Parku Krajobrazowego, na terenie Nadleśnictwa Chełm.
Pośród pokrywających znaczną część torfowisk rezerwatu zwartych łanów kłoci wiechowatej, zespołów roślinnych z turzycą Buxbauma, turzycą Davalla i marzycą rudą rozrzucone są wysepki z murawami kserotermicznymi z lnem złocistym, co jest zjawiskiem unikalnym w skali kraju i Europy.
Stwierdzono występowanie na terenie rezerwatu aż 504 gatunków roślin naczyniowych, 21 gatunków porostów, 4 gatunków wątrobowców oraz 40 gatunków mchów właściwych. Do występujących tu roślin chronionych należą m.in.: pełnik europejski, zawilec wielkokwiatowy, len złocisty, gnidosz królewski, kukułka krwista, storczyk kukawka.
Faunę reprezentują m.in. 43 gatunki ptaków (m.in. błotniak łąkowy, błotniak stawowy, bąk, żuraw, bekas dubelt, rycyk, kulik wielki, sowa błotna czy zagrożona wyginięciem w skali globalnej wodniczka), 52 gatunki motyli dziennych oraz 53 gatunki motyli nocnych z rodziny omacnicowatych.

</doc>
<doc id="177957" url="https://pl.wikipedia.org/wiki?curid=177957" title="Rezerwat przyrody Serniawy">
Rezerwat przyrody Serniawy

Serniawy – leśny rezerwat przyrody w gminie Sawin, w powiecie chełmskim, w województwie lubelskim. Leży w granicach Chełmskiego Obszaru Chronionego Krajobrazu, stanowiącego w tym miejscu otulinę Chełmskiego Parku Krajobrazowego. Jest położony na terenie Nadleśnictwa Sobibór.
W drzewostanie dominują gatunki liściaste, iglaste jak modrzew i sosna występują sporadycznie. Głównym zbiorowiskiem roślinnym jest grąd z dominującym dębem szypułkowym (jego starodrzew liczy 200–220 lat) i grabem.
W runie leśnym rezerwatu rośnie wiele rzadkich gatunków roślin, m.in. żywiec cebulkowy i gruczołowaty, listera jajowata, wydmuchrzyca zwyczajna, masowo występuje bluszcz pospolity.
Z ciekawszych ptaków występują tu: bocian czarny, orlik krzykliwy, muchołówka mała, muchołówka białoszyja, dzięcioł czarny, dzięcioł średni.
W identycznych co rezerwat granicach powołano obszar siedliskowy sieci Natura 2000 „Serniawy” PLH060057.

</doc>
<doc id="177959" url="https://pl.wikipedia.org/wiki?curid=177959" title="Rezerwat przyrody Siedliszcze">
Rezerwat przyrody Siedliszcze

Siedliszcze – faunistyczny i leśny rezerwat przyrody znajdujący się na terenie gminy Białopole, w powiecie chełmskim, w województwie lubelskim.

</doc>
<doc id="177960" url="https://pl.wikipedia.org/wiki?curid=177960" title="Wiesław Maślanka">
Wiesław Maślanka

Wiesław Maślanka (ur. 10 czerwca 1964 w Tarnowie) – instruktor ZHP, harcmistrz, naczelnik ZHP (2000–2005).
Życiorys.
W 1988 został komendantem Szkoły Harcerstwa Starszego „Perkoz”, odpowiadając za szkolenie instruktorów starszoharcerskich. Od stycznia 1991 do listopada 2000 pełnił funkcję zastępcy naczelnika ZHP – był odpowiedzialny za majątek i finanse, relacje zewnętrzne oraz nadzorowanie działalności struktur statutowych. 18 listopada 2000 został wybrany przez Radę Naczelną ZHP na funkcję Naczelnika ZHP, ponownie w grudniu 2001 – przez XXXII Zjazd ZHP. Funkcję pełnił do 2 grudnia 2005. 
W 2005 otrzymał Medal „Pro Memoria” oraz złoty Medal „Za zasługi dla obronności kraju”.
Inne pełnione funkcje:

</doc>
<doc id="177962" url="https://pl.wikipedia.org/wiki?curid=177962" title="Trzoda Geriona">
Trzoda Geriona

Trzoda Geriona ( "Bóes toû Gēryónos", łac. "Boves Geryonis") – w mitologii greckiej człekokształtny potwór złożony z trzech ciał, właściciel stada byków czerwonej maści.
Na ich wykradzeniu polegała dziesiąta praca Heraklesa. Bydło na wyspie Erytei strzeżone było przez potwornego dwugłowego psa Ortros i przez pastucha Eurytiona, syna Aresa. Heros zabił obydwu stróżów stada, a następnie zmierzył się z samym Gerionem. Po długiej i wyczerpującej walce powalił potwora strzałami z łuku zanurzonymi w żółci Hydry lernejskiej i uprowadził woły, które ostatecznie złożone zostały w Mykenach w ofierze dla Hery.

</doc>
<doc id="177964" url="https://pl.wikipedia.org/wiki?curid=177964" title="Gerion">
Gerion

Gerion (także Geryon lub Geryones, gr. "Gēryṓn" lub "Gēryónēs", łac. "Geryon" lub "Geryones") – w mitologii greckiej syn Chrysaora i Kallirroe, córki tytana Okeanosa. Był królem Tartessos w Hiszpanii lub – według innej wersji – mieszkał na wyspie o nazwie Erytea. Postać o trzech głowach, sześciu rękach i nogach oraz trzech zrośniętych tułowiach. Właściciel stada złożonego ze zwierząt o czerwonej maści. Miał potwornego psa pasterskiego Ortrosa (brata Cerbera), a także pasterza-giganta o imieniu Eurytion. Zginął zabity przez Heraklesa, gdy ten wykonywał dziesiątą ze swoich dwunastu prac.

</doc>
<doc id="177966" url="https://pl.wikipedia.org/wiki?curid=177966" title="Miś Yogi (serial animowany)">
Miś Yogi (serial animowany)

Miś Yogi () – seria animowanych krótkometrażówek telewizyjnych produkcji studia Hanna-Barbera, których głównym bohaterem jest Miś Yogi. Kreskówki były emitowane w latach 1958–1961 jako jeden z segmentów programu "The Huckleberry Hound Show", zaś w latach 1961–1962 nowe kreskówki pokazywane były w nowym programie "The Yogi Bear Show". Seria otrzymała w późniejszych latach kilka spin-offów, m.in.: "Gang Misia Yogi" (1973), "Laff-A-Lympics" (1977–1978), "Yogi w kosmosie" (1978–1979), "Galaxy Goof-Ups" (1978–1979), "Yogi, łowca skarbów" (1985–1988), "Yo Yogi!" (1991).
W 1988 r. wznowiono produkcję nowych kreskówek z Yogim w nowym serialu pt. "The New Yogi Bear Show" (znanym także pod tytułem "Hanna-Barbera's Yogi Bear Show"). W Polsce serial emitowany był w TVP2 (tu emitowano go z lektorem pt. "Nowy Show Misia Yogi" w ramach programu dla dzieci przedszkolnych i wczesnoszkolnych "Godzina z Hanna-Barberą"), Cartoon Network, Boomerang oraz TV Puls 2.
Wersja polska.
Dubbing (serial z 1988 r.).
Opracowanie wersji polskiej: Start International Polska
Reżyseria: Paweł Galia
Dialogi polskie:
Teksty piosenek:
Dźwięk i montaż: Jerzy Wierciński
Kierownik produkcji: Elżbieta Araszkiewicz
W wersji polskiej udział wzięli:
oraz
i inni
Lektor (Polsat, odcinki z lat 1958–1962).
Tekst polski: Michał Beszczyński
Czytał: Janusz Szydłowski
Wydania VHS.
Część odcinków została wydana z dubbingiem przez Polskie Nagrania na przełomie lat 80. i 90. Kilka lat później w Polsce wyszły 2 kasety VHS od Warner Bros. Poland: "Miś Yogi: misiowe kłopoty" oraz "Miś Yogi: skarby parku Jellystone".
Wersja polska – wydania VHS od Polskich Nagrań (lata 80.-90.).
Wersja polska: Zespół Promocji Filmowej „Unifilm” Sp z.o.o., CWPiFT „Poltel” oraz Studio Opracowań Filmów w Warszawie
Reżyseria: Henryka Biedrzycka
Dialogi:
Dźwięk: Krystyna Zając
Montaż: Irena Roweyko
Montaż elektroniczny: Ewa Borek
Kierownictwo produkcji: Marek Składanowski
Inżynier studia: Andrzej Dzikowski
Dystrybucja: Hanna-Barbera Poland
Produkcja i rozpowszechnianie: Polskie Nagrania „Muza”
Wystąpili:
i inni
Wersja polska – wydania VHS od Warner Bros. Poland (lata 90.).
Opracowanie wersji polskiej: START INTERNATIONAL POLSKA
Reżyseria: Paweł Galia
Dialogi polskie: Bartosz Wierzbięta
Dźwięk i montaż: Janusz Tokarzewski
Kierownik produkcji: Bogumiła Adler
W wersji polskiej udział wzięli:
oraz:
i inni
Lektor: Adam Bauman

</doc>
<doc id="177967" url="https://pl.wikipedia.org/wiki?curid=177967" title="Partia Demokratyczna (Japonia)">
Partia Demokratyczna (Japonia)

 – japońska partia polityczna określana jako centrowa. Powstała jako mała partia i przekształciła się w wielką siłę polityczną. W latach 2009-2012 partia rządząca w Japonii.
W jej skład wchodzi kilka osób o niejapońskim pochodzeniu m.in. Marutei Tsurunen (radca o fińskim pochodzeniu) i Ren Hō (radczyni, jej ojciec pochodzi z Tajwanu).
Od czasu powstania do 2009 Partia Demokratyczna pozostawała w opozycji. W wyborach parlamentarnych w sierpniu 2009 odniosła zdecydowane zwycięstwo i przejęła władzę od rządzącej przez kilkadziesiąt lat Partii Liberalno-Demokratycznej, a jej lider Yukio Hatoyama objął stanowisko premiera. 4 czerwca 2010 na stanowisku lidera partii i szefa rządu (funkcję premiera objął 4 dni później) zastąpił go Naoto Kan. 29 sierpnia 2011 nowym przewodniczącym w drugiej turze głosowania pokonując Banriego Kaiedę został wybrany Yoshihiko Noda.
7 maja 2018 roku połączyła się z Partią Nadziei tworząc Ludową Partię Demokratyczną
Jej logo to dwa czerwone koła zachodzące na siebie (dolne jakby bardzo lekko ścięte w dolnej lewej części). Części nachodzące na siebie są białe.

</doc>
<doc id="177968" url="https://pl.wikipedia.org/wiki?curid=177968" title="Dysza">
Dysza

Dysza – przyrząd do sterowania kierunkiem lub charakterystyką wypływu płynu (gazu lub cieczy). Dysza jest najczęściej rurą o zmiennym przekroju, niekoniecznie okrągłym. 
Charakterystyka wypływu płynu to prędkość, koncentracja lub kształt. Często celem stosowania dysz jest uzyskanie maksymalnej szybkości wypływu, aby uzyskać maksymalny odrzut (np. w silnikach odrzutowych) lub maksymalny zasięg strumienia (np. w wężach strażackich, armatkach wodnych). Przykładem sterowania kierunkiem jest ciąg wektorowany w samolotach. Czasem chodzi o uzyskanie maksymalnej koncentracji strumienia, na przykład w urządzeniach typu "waterjet", lub wręcz przeciwnie – maksymalnego rozproszenia, przykładowo w rozpylaczach lakierów w zakładach fryzjerskich oraz lakierniach samochodowych. Sterowanie kształtem pozwala uzyskać, między innymi, kurtyny wodne i powietrzne.

</doc>
<doc id="177970" url="https://pl.wikipedia.org/wiki?curid=177970" title="Półwysep Synaj">
Półwysep Synaj



</doc>
<doc id="177975" url="https://pl.wikipedia.org/wiki?curid=177975" title="Usługa katalogowa">
Usługa katalogowa

Usługa katalogowa – baza danych zawierająca następujące obiekty: użytkowników, aplikacje, urządzenia sieciowe i inne zasoby sieciowe. Usługa katalogowa musi być przynajmniej częściowo obiektową bazą danych reprezentującą użytkowników sieci i zasoby, co pomaga zarządzać relacjami między ludźmi a sieciami, urządzeniami sieciowymi, aplikacjami sieciowymi i zawartymi w sieci informacjami.
Usługa katalogowa zapewnia administratorom jeden, logiczny i precyzyjny sposób opisu wszystkich urządzeń i usług sieciowych. Oferuje ona dostęp za pośrednictwem bezpiecznego logowania się i hierarchicznie organizuje zasoby sieciowe (takie jak: użytkowników, drukarki, zespoły robocze, aplikacje, woluminy, serwery plików, serwery baz danych, obiekty itp.) na drzewie katalogowym. Usługa katalogowa zapewnia bezpieczeństwo, kontrolując dostęp i oferując pewien stopień odporności na błędy.
Typy serwisów katalogowych:
Usługi katalogowe.
Na rynku dostępne są różne usługi katalogowe, najbardziej znane to:
Porównanie z relacyjnymi bazami danych.
Jest kilka rzeczy, które różnią tradycyjna usługę katalogową od relacyjnej bazy danych:

</doc>
<doc id="177977" url="https://pl.wikipedia.org/wiki?curid=177977" title="Dwa głupie psy">
Dwa głupie psy

Dwa głupie psy () – amerykański serial animowany produkowany przez wytwórnię Hanna-Barbera.
W Polsce pokazywany głównie na Cartoon Network. Późniejsza emisja serialu na kanale Boomerang.
„Dwa głupie psy” miały być symbolem nowej ery w historii bardzo zasłużonej dla telewizyjnej animacji wytwórni Hanna-Barbera, która przez całe lata 80. zdołała stworzyć tylko jeden nowy serial o statusie prawdziwego hitu (były nim Smerfy). Znakiem rozpoznawczym tej produkcji była nowa technika animacji oraz dość ostre, jak na program dla dzieci, ocierające się miejscami o wulgarność, poczucie humoru. 
Choć serial przetrwał zaledwie dwa sezony, to właśnie przy okazji jego produkcji w stajni HB znaleźli się tacy twórcy jak Genndy Tartakovsky ("Laboratorium Dextera", "Samuraj Jack"), Craig McCracken ("Atomówki, Dom dla Zmyślonych Przyjaciół pani Foster"), Butch Hartman ("Wróżkowie chrzestni", "Danny Phantom"), Seth MacFarlane ("Family Guy", "American Dad!", "The Cleveland Show"), Paul Rudish ("Myszka Miki"), Rob Renzetti ("Z życia nastoletniego robota"), Andrew Stanton ("Gdzie jest Nemo") czy Conrad Vernon ("Sausage Party", "Shrek").
Oryginalnie każdy odcinek składał się z dwóch epizodów Dwóch głupich psów oraz jednego epizodu Agenta Wiewióra (ang. "Super Secret Secret Squirrel") będącego remake'iem "Sekretnej Wiewiórki".
Wersja polska.
Opracowanie wersji polskiej: Start International Polska
Reżyseria: Ewa Złotowska
Dialogi polskie:
Dźwięk i montaż:
Kierownik produkcji: Bogumiła Adler
W wersji polskiej udział wzięli:
i inni
Lektor:

</doc>
<doc id="177979" url="https://pl.wikipedia.org/wiki?curid=177979" title="Andrzej Gościejewicz">
Andrzej Gościejewicz

Andrzej Gościejewicz (ur. ok. 1640 w Poznaniu, zm. po 1681), kupiec i aptekarz poznański, burmistrz Poznania.
Był synem aptekarza i burmistrza poznańskiego Grzegorza oraz Jadwigi z Koniecznych. Odziedziczył majątek po ojcu i pełnił liczne funkcje we władzach miasta; był m.in. starszym gildii kupieckiej (1669-1672), rajcą miejskim (1672-1675), wreszcie burmistrzem (1676-1680). Był jednym z reprezentantów Poznania na sejmie walnym w Warszawie w 1667 oraz na sejmie koronacyjnym w 1669. Jako rzecznik praw polskich handlowców uzyskał w 1669 potwierdzenie dawnych przywilejów w dziedzinie handlu dla Poznania.

</doc>
<doc id="177982" url="https://pl.wikipedia.org/wiki?curid=177982" title="Pateryk">
Pateryk

Pateryk (od gr. "pater" – ojciec) – gatunek literatury hagiograficznej pochodzenia bizantyjskiego.
Pateryki były zwykle zbiorami opowiadań i legend z życia ascetycznych mnichów-eremitów, spędzających czas na umartwianiu się i modlitwie.
Po przyjęciu chrześcijaństwa przez Ruś pateryki stały się popularnym gatunkiem staroruskiej literatury religijnej. Była to literatura przekładowa, mniej lub bardziej dokładnie tłumaczona na język cerkiewnosłowiański. Określony pateryk był zwykle związany z jakimś miejscem – miastem, klasztorem, pustelnią czy rejonem geograficznym. Na średniowiecznej Rusi szczególnie popularne były pateryki "Egipski" i "Synajski" oraz "Pateryk Rzymski".

</doc>
<doc id="177983" url="https://pl.wikipedia.org/wiki?curid=177983" title="Akragas">
Akragas



</doc>
<doc id="177984" url="https://pl.wikipedia.org/wiki?curid=177984" title="Agrigentum">
Agrigentum



</doc>
<doc id="177987" url="https://pl.wikipedia.org/wiki?curid=177987" title="Girgenti">
Girgenti



</doc>
<doc id="177990" url="https://pl.wikipedia.org/wiki?curid=177990" title="Izbornik">
Izbornik

Izbornik (starocerkiewne "Изборник" - zbiór) – gatunek literatury religijnej, rozpowszechniony w średniowiecznej Rusi. 
Izbornik (jak zresztą wskazuje nazwa) stanowi dzieło kompilacyjne, wybór różnych tekstów, często różnego rodzaju. Obok cytatów z dzieł ojców Kościoła w izborniku znajdowały się zagadki, łamigłówki, przysłowia i sentencje autorstwa starożytnych filozofów (lub im przypisywane). Umieszczano także w izbornikach dłuższe fragmenty traktatów filozoficznych oraz dzieł z zakresu innych dziedzin, np. historii czy gramatyki.
Szczególnie znane w historii literatury staroruskiej są dwa izborniki księcia Światosława II Jarosławowicza, datowane odpowiednio na lata 1073 i 1076. Pierwszy z nich (1073) przetłumaczono w Bułgarii w okresie rządów bułgarskiego cara Symeona, drugi był kompilacją opierającą się na różnych źródłach greckich i został napisany na Rusi.

</doc>
<doc id="177991" url="https://pl.wikipedia.org/wiki?curid=177991" title="Andrijan Nikołajew">
Andrijan Nikołajew

Andrijan Grigoriewicz Nikołajew (; ur. 5 września 1929 w Szorszełach, zm. 3 lipca 2004 w Czeboksarach) – radziecki kosmonauta, generał major radzieckich Sił Powietrznych, Lotnik Kosmonauta ZSRR.
Życiorys.
Urodził się we wsi Szorszeły w Czuwaszji w rodzinie chłopskiej. W 1948 ukończył technikum leśne i rozpoczął pracę w Pietrozawodsku, w Dierewiańskim Gospodarstwie Leśnym. Tam do 1950 roku pracował jako majster w swoim zawodzie. W 1950 roku został powołany do Armii Radzieckiej w Kirowabadzie. Służył w lotnictwie wojskowym początkowo jako strzelec pokładowy. Jesienią 1951 roku został skierowany do szkoły pilotów myśliwskich. W 1954 roku ukończył wojskową szkołę lotniczą, po czym służył jako pilot. W oddziale kosmonautów był od 7 marca 1960 do 26 stycznia 1982 roku.
W dniach 11–15 sierpnia 1962 odbył na pokładzie trzeciego załogowego radzieckiego statku kosmicznego, Wostok 3, pierwszy wielodobowy lot kosmiczny (3 doby 22 godziny i 22 minuty). Był to też pierwszy lot grupowy – z Wostokiem 4.
Drugi lot kosmiczny (1–19 czerwca 1970) odbył w charakterze dowódcy statku kosmicznego Sojuz 9, wspólnie z Witalijem Siewastjanowem. Lot trwał 17 dni 16 godzin i 58 minut i był to najdłuższy lot kosmiczny do końca 1970 roku. Trudności w adaptacji organizmów kosmonautów do warunków ziemskich po długotrwałym pobycie w kosmosie, które wówczas się ujawniły, zostały nazwane w radzieckiej literaturze medycznej „efektem Nikołajewa”.
Nikołajew był także dublerem dowódców statków kosmicznych Wostok 2 oraz Sojuz 8. Od 1963 (funkcję objął po Juriju Gagarinie) do 1968 był dowódcą oddziału kosmonautów. W 1968 ukończył Akademię Techniczną Sił Powietrznych im. N. Żukowskiego, uzyskując tytuł inżyniera. W latach 1968-1992 był zastępcą naczelnika centrum szkolenia kosmonautów. Awansował na stopień generała majora lotnictwa.
Przez 18 lat (od 3 listopada 1963) był mężem kosmonautki Walentiny Tierieszkowej, z którą miał córkę Jelenę (ur. 1964). Małżonkowie rozwiedli się w 1982 roku.
W 1992 Nikołajew przeszedł do rezerwy, mieszkał w Gwiezdnym Miasteczku pod Moskwą. Zmarł 3 lipca 2004 na zawał serca w Czeboksarach w Czuwaszji, gdzie uczestniczył w charakterze sędziego w zawodach sportowych. Na polecenie prezydenta Czuwaszji został pochowany w rodzinnej wsi Szorszeły, na terenie otwartego w 1972 Muzeum Kosmonautyki, co wywołało skandal w Rosji. Jedyna córka Nikołajewa – Jelena czyni starania, aby jej ojciec został pochowany w Gwiezdnym Miasteczku. 
Za loty kosmiczne został dwukrotnie uhonorowany tytułem Bohatera Związku Radzieckiego (1962 i 1970), z wręczeniem Orderu Lenina i Złotej Gwiazdy. Odznaczony był ponadto m.in. orderami Czerwonego Sztandaru Pracy i Czerwonej Gwiazdy (1963).

</doc>
<doc id="177992" url="https://pl.wikipedia.org/wiki?curid=177992" title="Po tamtej stronie">
Po tamtej stronie

Po tamtej stronie (ang. The Outer Limits) – amerykański serial fantastyczny. Pierwsze dwie serie (49 odcinków) zrealizowano w latach 1963–1965 (w technice czarno-białej), a od 1995 do 2002 powstało następnych 154 odcinków w siedmiu seriach tego cyklu. Nowe odcinki nadawała także Telewizja Polska.
Analiza.
"Po tamtej stronie" składa się z samodzielnych odcinków o długości 45-50 minut, które zwykle nie mają ze sobą nawzajem związku, poza nielicznymi powracającymi czasem rekwizytami i postaciami (np. tajemniczy fotograf). Każdy epizod rozpoczyna się charakterystycznym tekstem wprowadzającym, wspólnym dla całej serii, a następnie jest ujęty w krótki komentarz na początku i na końcu właściwego filmu, który podkreśla dylematy moralne przedstawione w danym odcinku. 
Tematyka serialu dotyczy zachowania zwykłych ludzi, którzy znaleźli się w niezwykłych, fantastycznych sytuacjach. Poszczególne filmy często nawiązują do współczesnych problemów, takich jak np. klonowanie i rola techniki w codziennym życiu, ale dotykają też uniwersalnych aspektów ludzkiej natury. Atmosfera serii jest dosyć mroczna, ale nie pozbawiona pozytywnych elementów.
Charakterystyczną dla tego serialu cechą jest brak stałej obsady (niektórzy aktorzy sporadycznie pojawiają się w tych samych bądź innych rolach). Kiedy więc w przypadku innych seriali wiadome jest, iż główni bohaterowie wyjdą bez szwanku z największych nawet tarapatów, tak w "Po tamtej stronie" wcale tak być nie musi. Skutkiem tego, widz nigdy nie wie, jak skończy się dany odcinek; jest to produkcja, której twórcy nie kładą nacisku na szczęśliwe zakończenie za wszelką cenę. To, jak i mnogość poruszanych w owym serialu tematów powoduje, że jest on trudno przewidywalny i skłania do refleksji.
Obsada.
lata 60..
W mniejszych rolach i epizodach wystąpili m.in.: Martin Landau, Leonard Nimoy, Sally Kellerman, Donald Pleasence, William Shatner, Barry Morse, Michael Ansara, Martin Sheen, Cliff Robertson, James Doohan, Bruce Dern, Edward Asner.
lata 90..
W mniejszych rolach i epizodach wystąpili m.in.: Robert Patrick, Saul Rubinek, Donnelly Rhodes, Michael Ontkean, Jason Gray-Stanford, Michael Ironside, Grace Park, Thora Birch, Josh Brolin, Marlee Matlin, Beau Bridges, Lloyd Bridges, John Savage, Perry King, Clancy Brown, Neil Patrick Harris, Bonnie Bedelia, Brent Spiner, Sheena Easton, Kim Cattrall, Stephen Lang, Casper Van Dien, Ron Perlman, Nana Visitor, Lou Diamond Phillips, Maria Conchita Alonso, Melissa Gilbert, Cynthia Geary, Joe Pantoliano, Leland Orser, Cliff Robertson, Megan Gallagher, Robert Sean Leonard, Stacy Keach, Gary Busey, Sherilyn Fenn, Tom Arnold, Matt Craven, Megan Follows, Graham Greene, Robert Joy, Bruce Boxleitner, Cicely Tyson, Rebecca De Mornay, Alyssa Milano, Leonard Nimoy, Pat Morita, Rene Auberjonois, Brandy Ledford, Kelly McGillis, Hélène Joy, Kirsten Dunst, Natasha Henstridge, Robert Picardo, Joan Chen, Malcolm McDowell, David Ogden Stiers, Robert Loggia, John Heard, Mark Hamill, Xander Berkeley, Fred Savage, Jason Priestley, Marina Sirtis, Lindsay Crouse, John Amos, Esai Morales, Barry Corbin, Cynthia Nixon, Bill Smitrovich, CCH Pounder, John de Lancie, M. Emmet Walsh, Meat Loaf, Charlton Heston, Rekha Sharma, Robert Duncan McNeill.

</doc>
<doc id="177993" url="https://pl.wikipedia.org/wiki?curid=177993" title="Henryk Majewski (muzyk)">
Henryk Majewski (muzyk)

Henryk Majewski (ur. 13 kwietnia 1936 w Warszawie, zm. 17 czerwca 2005) – polski trębacz jazzowy. Ojciec muzyków jazzowych Roberta oraz Wojciecha Majewskich.
Życiorys.
Założyciel i lider zespołu Old Timers oraz innych zespołów jazzowych (Big Band „Stodoła”, Swing Session i innych). Były prezes Polskiego Stowarzyszenia Jazzowego (PSJ), wiceprezes STOART, dyrektor Jazz Jamboree.
Odznaczony Krzyżem Kawalerskim Orderu Odrodzenia Polski (2002), honorowy obywatel i twórca hejnału Iławy.
Pochowany na cmentarzu Bródnowskim w Warszawie (kwatera 46H-1-5).

</doc>
<doc id="177994" url="https://pl.wikipedia.org/wiki?curid=177994" title="Partia Demokratyczna">
Partia Demokratyczna



</doc>
<doc id="177995" url="https://pl.wikipedia.org/wiki?curid=177995" title="Partia Liberalno-Demokratyczna">
Partia Liberalno-Demokratyczna



</doc>
<doc id="177997" url="https://pl.wikipedia.org/wiki?curid=177997" title="Grand Prix Stanów Zjednoczonych 2005">
Grand Prix Stanów Zjednoczonych 2005

Grand Prix Stanów Zjednoczonych 2005 – dziewiąta runda Mistrzostw Świata Formuły 1 w sezonie 2005.
Wyścig ten przeszedł do historii jako jeden z najbardziej kontrowersyjnych Grand Prix w historii Formuły 1. Do wyścigu który odbył się 19 czerwca zgłoszonych zostało 20 kierowców, z czego w wyścigu wystartowało zaledwie 6 kierowców z zespołów używających opon Bridgestone (tj. Ferrari, Jordan i Minardi). Z powodu obaw o bezpieczeństwo kierowców z wyścigu po okrążeniu rozgrzewkowym wycofało się 7 zespołów używających opon Michelin. 
Zwycięzcą wyścigu został Michael Schumacher, przy czym było to jego jedyne zwycięstwo w tamtym sezonie. Wydarzenia podczas Grand Prix Stanów Zjednoczonych postawiły Formułę 1 w negatywnym świetle, szczególnie w Stanach Zjednoczonych.
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="177999" url="https://pl.wikipedia.org/wiki?curid=177999" title="Volkswagen Polo">
Volkswagen Polo

Volkswagen Polo − samochód osobowy klasy aut miejskich produkowany pod niemiecką marką Volkswagen od 1975 roku. Od 2017 roku produkowana jest szósta generacja modelu.
Pierwsza generacja.
Volkswagen Polo I został po raz pierwszy oficjalnie zaprezentowany w 1975 roku.
Historia powstania modelu Polo rozpoczęła się w 1971 roku, kiedy to inżynierowie Volkswagena otrzymali zlecenie zaprojektowania maksymalnie długiego, a jednocześnie lekkiego pojazdu, którego masa nie przekroczy 700 kg, a długość 3,5 m. We wrześniu 1974 roku auto zostało po raz pierwszy oficjalnie zaprezentowane pod logiem Audi jako modelu 50. Rok później auto zaprezentowano podczas targów motoryzacyjnych w Paryżu. W tym samym roku zarząd Volkswagena postanowił wkroczyć w segment aut miejskich ze zdwojoną siłą, dlatego zaprezentowano model Polo, który jedynie detalami oraz uboższym wyposażeniem różnił się od Audi 50. Ze względu na wysoką cenę zakupu, Audi 50 wycofane zostało z produkcji w marcu 1978 roku.
Podstawową jednostką napędową pojazdu był czterocylindrowy silnik benzynowy o pojemności 0.9 l i mocy 40 KM. W 1976 roku gamę jednostek napędowych rozszerzono o silnik o pojemności 1.1 l i mocy 50 KM. W 1977 roku do gamy nadwoziowej pojazdu dołączył 2-drzwiowy sedan oferowany pod nazwą Derby. W 1979 roku auto przeszło delikatny face lifting. Zmieniona została odrobinę atrapa chłodnicy, zderzaki, a także wnętrze pojazdu. W tym samym roku zaprezentowana została usportowiona wersja pojazdu oznaczona symbolem GT. Pojazd ten wyposażony był w mocniejszy silnik benzynowy o pojemności 1.3 l i mocy 55 KM.
Druga generacja.
Volkswagen Polo II został po raz pierwszy oficjalnie zaprezentowany w 1981 roku.
Samochód był tak naprawdę mocno zmodernizowanym modelem pierwszej generacji, który został wydłużony. Podstawową jednostką napędową pojazdu był benzynowy silnik o pojemności 1.0 l lub 1.3 l. W 1986 roku zaprezentowano usportowioną wersję G40, która wyposażona została w silnik o mocy 116 KM. W tym samym roku gamę uzupełniono o silnik wysokoprężny o pojemności 1.3 l. 21 maja 1990 roku rozpoczęto montaż samochodu w zakładach IFA (fabryka w Zwickau-Mosel produkująca Trabanty) w NRD. W sierpniu 1990 roku pojawił się silnik o pojemności 1.4 l. W październiku tego samego roku auto przeszło gruntowny face lifting. Przemodelowany został przód pojazdu, w którym zastosowano nowe reflektory, zderzak oraz atrapę chłodnicy. Przy okazji odświeżone zostało wnętrze pojazdu oraz paleta silników.
W plebiscycie na Europejski Samochód Roku 1982 model zajął 3. pozycję (za Renault 9 i Oplem Asconą C).
Trzecia generacja.
Volkswagen Polo III został po raz pierwszy oficjalnie zaprezentowany w 1994 roku.
Samochód został zbudowany na bazie płyty podłogowej wykorzystanej do budowy m.in. drugiej generacji Seata Ibizy. W 1995 roku do gamy jednostek napędowych pojazdu dodano silnik o pojemności 1.4 l i mocy 60 KM. W tym samym roku do standardowego wyposażenia pojazdu dodano 2 poduszki powietrzne kierowcy i pasażera. Pod koniec 1995 roku zaprezentowano wersję sedan pojazdu. W 1996 roku wprowadzono nowy silnik o pojemności 1 l i mocy 50 KM oraz seryjny system ABS, a w 1997 roku kombi oraz wysokoprężny silnik 1.7 SDI o mocy 54 KM. W lipcu tego samego roku auto przeszło delikatną modernizację. Przeprojektowana została deska rozdzielcza, zmienione zostały zegary oraz klosze kierunkowskazów z pomarańczowych na białe. W 1998 roku wprowadzono limitowaną serię 3 tysięcy egzemplarzy usportowionego modelu GTI wyposażonego w silnik o mocy 120 KM. Rok później zaprezentowano produkcyjną odmianę GTI wyposażoną w 1.6 l silnik o mocy 125 KM. Pod koniec 1999 roku wersja hatchback przeszła gruntowny face lifting. Zmienione zostały m.in. przednie reflektory, atrapa chłodnicy, tylne lampy oraz zderzaki. Przeprojektowana została także deska rozdzielcza pojazdu we wszystkich wersjach nadwoziowych.
W plebiscycie na Europejski Samochód Roku 1995 model zajął 2. pozycję (za Fiatem Punto).
Od grudnia 1996 do 1999 roku montaż pojazdu odbywał się także m.in. w polskiej fabryce Volkswagen Poznań.
Wersje wyposażeniowe.
W zależności od wersji wyposażeniowej pojazdu, auto wyposażone mogło być m.in. w 2 poduszki powietrzne, system ABS, wspomaganie kierownicy, elektryczne sterowanie szyb, elektryczne sterowanie lusterek, klimatyzację, zamek centralny, a także szyberdach i radio. Wersje po liftingu mogły być wyposażone także m.in. w kolorową nawigację satelitarną oraz klimatyzację automatyczną.
Czwarta generacja.
Volkswagen Polo IV został po raz pierwszy oficjalnie zaprezentowany w 2001 roku.
Samochód został zbudowany na bazie płyty podłogowej dzielonej m.in. z Audi A2, Seatem Ibizą oraz Škodą Fabią. W 2003 roku gamę nadwoziową uzupełniono o odmianę sedan oferowaną jako Polo Classic. W 2003 roku została wprowadzona rekreacyjna wersja Fun, a rok później sportowa GT.
W 2005 roku z okazji 30. rocznicy prezentacji modelu, auto przeszło gruntowną modernizację. Zmienione zostały m.in. przednie reflektory, atrapa chłodnicy, zderzaki oraz klapa bagażnika. Zwiększona została także długość, szerokość i wysokość pojazdu oraz wzbogacono listę wyposażenia. W tym samym roku zmieniona została gama jednostek napędowych.
Pod koniec 2005 roku zaprezentowano uterenowioną wersję Cross Polo. Pojazd wyróżniają m.in. plastikowe nakładki na nadkola, podwyższone zawieszenie oraz 17-calowe alufelgi.
W 2010 roku wznowiono produkcję pojazdu w Republice Południowej Afryki, która otrzymała nazwę Polo Vivo i trwała do początku 2018 roku.
Wersje wyposażeniowe.
W zależności od wybranej wersji wyposażeniowej pojazdu, auto wyposażone mogło być m.in. w system ABS i ESP, 4 poduszki powietrzne, elektryczne sterowanie szyb, elektryczne sterowanie lusterek, zamek centralny oraz klimatyzację manualną bądź automatyczną, a także radio CD/MP3 i wielofunkcyjną kierownicę oraz skórzaną tapicerkę.
Piąta generacja.
Volkswagen Polo V został po raz pierwszy oficjalnie zaprezentowany podczas targów motoryzacyjnych w Genewie w 2009 roku.
Samochód został zbudowany na płycie podłogowej VW PQ25, która wykorzystana została do budowy m.in. Audi A1, Seata Ibizy oraz Toledo, a także Škody Fabii oraz Rapid. Pojazd zaprojektował Walter de Silva.
W plebiscycie na Europejski Samochód Roku 2010 pojazd zajął 1. pozycję, wyprzedzając m.in. Toyotę iQ oraz Opla Astrę J. W tym samym roku auto zajęło także 1. pozycję w plebiscycie World Car of the Year, wyprzedzając m.in. Mercedesa klasy E oraz Audi A5.
W czerwcu 2010 roku podczas targów motoryzacyjnych w Moskwie zaprezentowano wersję sedan pojazdu oferowaną pod nazwą Polo Sedan na wybranych rynkach motoryzacyjnych. Pojazd nie jest oferowany na rynku europejskim. Wersja ta produkowana jest w rosyjskiej fabryce ulokowanej w mieście Kaługa, a także w indyjskiej fabryce w Chakan. Auto oferowane jest wyłącznie z dwoma jednostkami napędowymi o pojemności 1.6 l. Zarówno jednostka benzynowa jak i wysokoprężna otrzymała moc 105 KM.
W 2014 roku auto przeszło face lifting. Zastosowana została nowa atrapa chłodnicy, przedni i tylny zderzak oraz tylne lampy. Po raz pierwszy w segmencie aut miejskich zastosowane zostały opcjonalne w pełni wykonane z diod LED reflektory. We wnętrzu pojazdu zmienione zostało koło kierownicy, zestaw zegarów oraz konsola centralna. Do listy wyposażenia standardowego pojazdu dodano system Automatic Post-Collision Braking, który ogranicza skutki kolizji, a także utrzymuje większą kontrolę podczas nagłego hamowania. Natomiast do listy wyposażenia opcjonalnego dodano m.in. aktywny tempomat, system automatycznego hamowania przy niskich prędkościach oraz elektromechaniczne wspomaganie kierownicy. Przy okazji liftingu zmieniona została paleta jednostek napędowych.
W 2015 roku liftingowi poddana została wersja sedan pojazdu. Zastosowane zostały m.in. nowe przednie i tylne reflektory wyposażone w diody LED, nowe zderzaki oraz atrapa chłodnicy. Przód pojazdu upodobnił się do Passata B7 przed modernizacją. We wnętrzu pojazdu zastosowana została nowa kierownica, a także konsola środkowa. Do palety jednostek napędowych wersji sedan dodano m.in. benzynowy silnik 1.2 TSI o mocy 105 KM, a także zupełnie nowy silnik wysokoprężny 1.5 TDI o mocy 105 KM.
W 2016 roku sprzedano w Polsce 3300 egzemplarzy Volkswagena Polo, dzięki czemu zajął 32 lokatę wśród najchętniej wybieranych samochodach w kraju.
Wersje wyposażeniowe.
Standardowo pojazd wyposażony został m.in. w system ABS i ESP, ASR, EDS i MSR komplet poduszek powietrznych, a także podgrzewanie i elektryczne sterowanie lusterek.
Opcjonalnie auto doposażyć można m.in. elektryczne sterowanie szyb, klimatyzację manualną lub automatyczną, wielofunkcyjną kierownicę, radio CD/MP3 z Bluetooth i USB, światła przeciwmgłowe wyposażone w system doświetlania zakrętów, podwójne poduszki kurtynowe, system nawigacji satelitarnej, panoramiczny dach oraz reflektory biksenonowe, a także aktywny tempomat, przednie reflektory (w pełni wykonane z diod LED) i elektromechaniczne wspomaganie układu kierowniczego.
Szósta generacja.
Volkswagen Polo VI został po raz pierwszy oficjalnie zaprezentowany w czerwcu 2017 roku.
Samochód został zbudowany na bazie zupełnie nowej płycie podłogowej MQB A0, która wykorzystana została do budowy m.in. piątej generacji Seata Ibiza. Stylistyka pojazdu jest niemal identyczna jak w poprzedniej generacji. Auto wyróżniają zupełnie nowe reflektory przednie, które wykonane mogą być w technologii LED, przeprojektowane zostały także zderzaki oraz zastosowano ostrzejsze i mocniej zaakcentowane linie nadwozia.
Sprzedaż szóstej generacji Polo ruszyła jesienią 2017 roku. Pod koniec 2017 roku zaprezentowana została wersja sedan, która otrzyma oddzielną nazwę - Virtus. Samochód najpierw trafił do sprzedaży na rynek brazylijski i tam jest produkowany. Podobnie, jak w przypadku poprzednika także i tym razem Polo w wersji sedan nie trafił do sprzedaży na rynku europejskim.
Jesienią 2020 roku Polo zostało wizualnie przeprojektowane z przejściem na rok modelowy 2021. Od tego czasu pojazd jest wyposażony w nowe logo Volkswagena i napis Polo na tylnej klapie, która kiedyś znajdowała się w lewym dolnym rogu. Została umieszczona nową czcionką pośrodku pod logo VW. Z technicznego punktu widzenia nastąpiła aktualizacja „Modular Infotainment Kit 3” (MIB3).
W 2021 roku auto przeszło gruntowny facelifting.
Wersje wyposażeniowe.
W zależności od wybranej wersji wyposażeniowej pojazdu, auto wyposażone może być m.in. w cyfrowy zestaw wskaźników deski rozdzielczej, duży, 6,5 lub 8-calowy ekran dotykowy systemu multimedialnego, system bezkluczykowy, adaptacyjny tempomat, system zapobiegania kolizji z funkcją awaryjnego hamowania oraz system inteligentnych reflektorów, system rozpoznawania pieszych, a także system nagłośnienia firmy Beats.

</doc>
<doc id="178000" url="https://pl.wikipedia.org/wiki?curid=178000" title="PCBSD">
PCBSD



</doc>
<doc id="178010" url="https://pl.wikipedia.org/wiki?curid=178010" title="Nikołaj Sieliwanowski">
Nikołaj Sieliwanowski

Nikołaj Nikołajewicz Sieliwanowski, ros. Николай Николаевич Селивановский (ur. w Chojnikach w guberni mińskiej, zm. 2 czerwca 1997 w Moskwie) – generał porucznik, oficer radzieckich organów bezpieczeństwa.
Życiorys.
Od marca 1920 w Armii Czerwonej, od 1923 członek partii komunistycznej RKP(b), 1920-1921 ukończył kursy podchorążych artylerii ciężkiej Armii Czerwonej. Od 1922 pracownik OGPU. W 1930 ukończył Wyższą Pograniczną Szkołę OGPU i został pełnomocnikiem 4. Samodzielnego Oddziału OGPU przy Radzie Komisarzy Ludowych ZSRR. Później pracownik Departamentu Specjalnego OGPU/NKWD, od 9 grudnia 1935 starszy porucznik bezpieczeństwa państwowego. 1937-1938 pomocnik naczelnika 7 oddziału 5 Dywizji NKWD, 25 lipca 1938 mianowany kapitanem bezpieczeństwa państwowego, 10 czerwca 1941 komisarzem brygady, 21 listopada 1941 starszym majorem, 14 lutego 1943 komisarzem bezpieczeństwa państwowego III rangi, a 26 maja 1943 generałem porucznikiem. W latach 1944-1945 zastępca Wiktora Abakumowa, ówczesnego szefa kontrwywiadu wojskowego Smiersz. Następnie od stycznia do kwietnia 1945, pełnomocnik Ludowego Komisariatu Spraw Wewnętrznych (NKWD), przy 4 Froncie Ukraińskim. 27 kwietnia 1945 zastąpił Iwana Sierowa na stanowisku głównego radzieckiego doradcy przy Ministerstwie Bezpieczeństwa Publicznego PRL, sprawował to stanowisko do 7 maja 1946, wówczas zastąpił go pułkownik Siemion Dawydow. W maju 1946 został zastępcą Wiktora Abakumowa ówczesnego Ministra Bezpieczeństwa Państwowego ZSRR, tym samym szefem Trzeciego Zarządu Głównego MGB (kontrwywiad wojskowy), (dopiero co przekształconego z Ludowego Komisariatu Bezpieczeństwa Państwowego) Ministerstwa Bezpieczeństwa Państwowego - MGB.
W 1951 w wyniku wewnętrznych intryg zwolniony ze wszystkich funkcji, 2 listopada 1951 aresztowany, 21 lutego 1952 wykluczony z WKP(b), 21 marca 1953 zwolniony, 30 marca 1953 przywrócono mu członkostwo w partii. W sierpniu 1953 przeniesiony do rezerwy. Pochowany na Cmentarzu Wwiedieńskim w Moskwie.
Odznaczenia.
i 6 medali.

</doc>
<doc id="178012" url="https://pl.wikipedia.org/wiki?curid=178012" title="Sołomon Milsztejn">
Sołomon Milsztejn

Sołomon Rafaiłowicz Milsztejn (ros. Соломон Рафаилович Мильштейн, ur. 1899, zm. 14 stycznia 1955) – generał porucznik radzieckich organów bezpieczeństwa, bliski współpracownik Ławrientija Berii, szefa NKWD i marszałka ZSRR, aresztowany i stracony po upadku tego ostatniego. Brał udział w przygotowaniu planu wymordowania polskich jeńców wojennych i więźniów w Katyniu.
Pochodzenie, wykształcenie oraz służba w Armii Czerwonej.
Urodzony w 1899 w Wilnie. Pochodzący z rodziny żydowskiej, jego ojciec był dekarzem. Od 1905 do 1915 ukończył 5 klas szkoły podstawowej w żydowskim instytucie nauczycieli w Wilnie. Następnie do 1918 skończył 5 klas szkoły średniej w Pskowie, oraz następne dwa lata uczył się ponownie w Wilnie.
W sierpniu 1920 roku, został powołany (lub się sam zgłosił) do Robotniczo-Chłopskiej Armii Czerwonej (RKKA), zostając urzędnikiem statystycznym w Specjalnej Podkomisji 4 Armii od sierpnia do października 1920. Przez następne dwa lata służył jako żołnierz, lecz wykonywał funkcje urzędnicze w oddziale odpowiedzialnym za dostarczanie żywności najpierw w 18, następnie w 20 pułku piechoty. W maju 1922 został zwolniony z wojska i oddelegowany do organów bezpieczeństwa, wówczas Wszechrosyjskiej Komisji Nadzwyczajnej do Walki z Kontrrewolucją, Spekulacją i Nadużyciami Władzy (Czeka).
Służba w organach bezpieczeństwa.
Służbę w Czeka rozpoczął w maju 1922 od stanowiska starszego urzędnika w Zakaukaskiej Czeka, w Oddziale Specjalnym (OO – "Osobyj Otdieł") odpowiedzialnym za kontrwywiad wojskowy i ogólny. Następnie był urzędnikiem w Oddziale Specjalnym 11 Armii, a od 1924 do 1925 był pełnomocnikiem (lub komisarzem) Oddziałów Specjalnych w Zakaukaskiej Czeka i kaukaskiej Armii im. Czerwonego Sztandaru. Do października 1926 był naczelnikiem 2 Wydziału Oddziałów Specjalnych (wówczas odpowiedzialnych już tylko za kontrwywiad wojskowy) kaukaskiej Armii im. Czerwonego Sztandaru. Przez następne 4 lata był sekretarzem Kolegium GPU Gruzińskiej Socjalistycznej Republiki Radzieckiej.
Do października 1931 roku pełnił funkcję Sekretarza Zarządu Tajno-Operacyjnego (SOU) Pełnomocnego Przedstawicielstwa (PP) przy Zjednoczonym Państwowym Zarządzie Politycznym (OGPU) Zakaukaskiej Federacyjnej Socjalistycznej Republiki Radzieckiej.
Przez wiele lat współpracował z Ławrientijem Berią, który wówczas był Sekretarzem Komitetu Centralnego KP(b) Gruzji, jako jego pomocnik. Pracując w KC KP(b), wykonywał różne funkcje, m.in. kierownika sekretariatu jednego z Oddziałów od 1932 do 1934, a następnie był kierownikiem specjalnej komórki KP(b) Gruzji, którą to funkcję sprawował do listopada 1936. W 1936 został majorem (merem) stolicy Gruzińskiej SRR i przewodniczącym rady sportowej, a następnie przewodniczącym Rady Sportowej Gruzińskiej SRR.
Po zwolnieniu Nikołaja Jeżowa ze stanowiska szefa NKWD i zastąpieniu go przez Berię w listopadzie 1938, nowy Ludowy Komisarz Spraw Wewnętrznych, na polecenie Sekretarza Generalnego WKP(b) Marszałka ZSRR Józefa Stalina, najpierw "oczyścił" centralę NKWD z ludzi swojego poprzednika (większość z nich rozstrzelano), a następnie zatrudnił w niej swoich zaufanych współpracowników z Gruzji, w tym Sołomona Milsztejna, któremu nadał rangę majora bezpieczeństwa państwowego. Na początku Sołomon Milsztejn pełnił funkcję zastępcy naczelnika Sekcji Śledczej Głównego Zarządu Bezpieczeństwa Państwowego NKWD, a następnie całego NKWD, którą kierował jako naczelnik Wasilij Siergijenko. W 1939 został naczelnikiem Głównego Zarządu Transportowego NKWD (GTU) i w 1940 roku brał udział w organizowaniu wymordowania polskich jeńców wojennych oraz więźniów (zbrodnia katyńska).
Aresztowany 30 czerwca 1953 roku, a następnie w dniu 30 października 1954 roku skazany na karę śmierci na podstawie art. 58-1 "b" kodeksu karnego RFSRR. Wyrok wykonano przez rozstrzelanie. W późniejszym okresie Sołomon Milsztejn nie został zrehabilitowany.

</doc>
<doc id="178013" url="https://pl.wikipedia.org/wiki?curid=178013" title="Wasilij Riasnoj">
Wasilij Riasnoj

Wasilij Riasnoj Василий Степанович Рясной (ur. 1904 w Samarkandzie, zm. 12 grudnia 1995 w Moskwie) – radziecki funkcjonariusz organów bezpieczeństwa (NKWD i NKGB), szef UMWD Moskwy i okręgu moskiewskiego w latach 1953 - 1956, generał porucznik.
Życiorys.
1920-1921 w Armii Czerwonej, następnie działacz Komsomołu Turkiestanu i organów partyjnych Turkiestanu, od 1922 działacz RKP(b). 1927-1931 kierownik wydziałów organizacyjnych rejonowych komitetów Komunistycznej Partii (bolszewików) Turkmenistanu w różnych miastach, 1928-1931 członek KC KP(b)T. Później działacz partyjny na terenie Rosyjskiej FSRR. 
W organach bezpieczeństwa od 1937 roku, jako funkcjonariusz Głównego Zarządu Bezpieczeństwa Państwowego. Od 1941 do 1945 roku ludowy komisarz spraw wewnętrznych Ukraińskiej Socjalistycznej Republiki Radzieckiej. Następnie od 1946 roku pierwszy zastępca Siergieja Krugłowa, ówczesnego ludowego komisarza (następnie ministra) spraw wewnętrznych. Od 15 lutego 1952 do 05 stycznia 1953 stał na czele wywiadu zagranicznego I Zarządu Głównego Ministerstwa Bezpieczeństwa Państwowego. W tym samym czasie (23.05.1952–30.07.1952) pełniący obowiązki szefa Zarządu Ochrony Ministerstwa Bezpieczeństwa Państwowego. Po przekształceniu MGB ZSRR w Ministerstwo Spraw Wewnętrznych ZSRR od 12 marca do 28 maja 1953 roku na stanowisku szefa 2 Zarządu Głównego (wywiad zagraniczny) a następnie szef Zarządu Spraw Wewnętrznych ZSRR na obwód Moskiewski, do 30 marca 1956 roku. W latach 1953-1956 członek Kolegium MWD ZSRR, zwolniony z organów bezpieczeństwa w lipcu 1956 roku. Pochowany na Cmentarzu Kuncewskim w Moskwie.
Odznaczenia.
i medale.

</doc>
<doc id="178018" url="https://pl.wikipedia.org/wiki?curid=178018" title="Gesty myszy">
Gesty myszy

Gesty myszy (ang. "mouse gestures") – kombinacja ruchów i kliknięć myszy komputerowej, które oprogramowanie rozpoznaje jako konkretne polecenie. Ułatwia to dostęp do najczęściej używanych funkcji programu lub może być ułatwieniem dla osób mających problemy z obsługą klawiatury. Obsługa gestów zaimplementowana jest w niektórych grach ("Black and White", "Myth", "Niebyt", "Sacrifice") i przeglądarkach internetowych (Opera, Konqueror, Mozilla, Maxthon). Dla przeglądarki Mozilla Firefox istnieją dedykowane rozszerzenia umożliwiające korzystanie z gestów.
Istnieje kilka programów umożliwiających zdefiniowanie gestów dla każdej aplikacji, z bardziej popularnych można wymienić: "Brass", "Sensiva", "StrokeIt" dla systemu operacyjnego Windows. KDE zawiera wbudowane gesty od wersji 3.2.
Przykładowo w przeglądarkach Opera i Mozilla, trzymając wciśnięty prawy przycisk, wykonujemy określony ruch:
Zaletą gestów jest możliwość wykonania ich gdziekolwiek, gdzie znajduje się kursor myszy. Nie trzeba przenosić kursora w określone miejsce na ekranie, żeby trafić w określony przycisk aplikacji. Choć skróty klawiszowe są zazwyczaj szybsze, to gesty ułatwiają używanie aplikacji wyłącznie za pomocą myszy (jednej ręki).

</doc>
<doc id="178020" url="https://pl.wikipedia.org/wiki?curid=178020" title="Lobetanz">
Lobetanz

Lobetanz, (niem. "Lobetans") dziś Nowotaniec, powiat sanocki, gmina Bukowsko, osada leży nad rzeką Pielnica: "Lobetans" 1409, nazwana villa Brzozowa alias "Lobetancz" terra sanocensis 1419, "Lubetancz" 1424," Lobotanecz" 1437, (ta od nazwiska pierwszego właściciela Piotra" Lobetanz"), podstawą przyjęcia nazwy była wczesnośrednioniemiecka forma "Lobetans", którą na gruncie polskim przyjęto jako "Lubotaniec", a człon drugi nazwy od apelatywu "taniec".
Podstawa niem. "lobe" (pol. wesyły) + niem. "tanz" (taniec), mogą sugerować pochodznie nazwy niemieckiej od istniejącej tu wcześniej karczmy. W 2 poł. XV wieku osadę lokowano powtórnie i w związku z tym nastąpiła zmiana nazwy na Nowotaniec. Pierwszymi odnotowanymi mieszkańcami Nowotańca byli kmiecie o nazwiskach niemieckich, "ein Krämer" 1424 oraz "Mathias Fort der gerber off briffevo de dorffe Lobedanc". Na ziemi sanockiej poza Nowotańcem adaptowane były i inne niemieckie nazwy miejscowości na język polski m.in. Haczów - Hanshoff, Zarszyn - Sehrschoen, Poraż - Kuntzendorf, Rymanów - Rymanhaw, Brzozów = Bresen, ... ,

</doc>
<doc id="178021" url="https://pl.wikipedia.org/wiki?curid=178021" title="Antoni Giering">
Antoni Giering

Antoni Giering (ur. 1 listopada 1685, zm. 30 listopada 1759), piwowar toruński, rajca i burmistrz Torunia.
Życiorys.
Pochodził ze znanej rodziny toruńskich piwowarów; był synem Jakuba i Elżbiety z Kronenbergów. Ojciec przez 50 lat należał do cechu piwowarów, był wieloletnim członkiem Ławy Nowomiejskiej i Rady Miejskiej. Antoni Giering uzyskał wykształcenie prawne i w 1708 wstąpił do cechu piwowarskiego w Toruniu; został starszym cechu w 1711, następnie członkiem Ławy Nowomiejskiej (1719) i członkiem Rady Miejskiej (1723). Pełnił szereg funkcji we władzach miejskich, m.in. burmistrza, prezydenta (6-krotnie) i burgrabiego (2-krotnie). Położył zasługi przy budowie staromiejskiego zboru.
Z małżeństwa z Anną Reuter (1722) miał syna Jakuba Antoniego, który również zasiadał we władzach toruńskiego cechu piwowarów i władzach miasta.

</doc>
<doc id="178022" url="https://pl.wikipedia.org/wiki?curid=178022" title="Użyteczność">
Użyteczność



</doc>
<doc id="178023" url="https://pl.wikipedia.org/wiki?curid=178023" title="Rezerwat przyrody Skarpa Dobrska">
Rezerwat przyrody Skarpa Dobrska

Skarpa Dobrska – krajobrazowy rezerwat przyrody znajdujący się na terenie gminy Wilków, w powiecie opolskim, w województwie lubelskim. Leży w obrębie Kazimierskiego Parku Krajobrazowego.
Rezerwat położony jest pomiędzy wsiami Dobre a Podgórz. Wysokość względna skarpy rośnie ze wschodu na zachód, osiągając w okolicach Podgórza 85 m. Na terenie rezerwatu występuje 19 gatunków roślin chronionych m.in.: miłek wiosenny ("Adonis vernalis"), zawilec wielkokwiatowy ("Anemone sylvestris"), orlik pospolity ("Aquilegia vulgaris"), wisienka karłowata ("Cerasus fruticosa"), ostrożeń pannoński ("Cirsium pannonicum"), kopytnik pospolity ("Asarum europeum"), wawrzynek wilczełyko ("Daphne mezereum"), wężymord stepowy ("Scorzonera purpurea"), ostnica włosowata ("Stipa capillata"), kosatka kielichowa ("Tofieldia calyculata"), ożota zwyczajna ("Linosyris vulgaris"), paprotka zwyczajna ("Polypodium vulgare"), bluszcz pospolity ("Hedera helix"). Na uwagę zasługuje też bogata flora porostów.
Z fauny występuje tu ok. 1200 gatunków reprezentujących 48 rodzin motyli ze szczególnie zagrożonym wyginięciem modraszkiem orionem ("Scolitanides orion") znajdującym się na Czerwonej liście zwierząt ginących i zagrożonych w Polsce.
Rezerwat nie posiada planu ochrony, obowiązują w nim jednak zadania ochronne, na mocy których obszar rezerwatu podlega ochronie czynnej.
Turystyka.
Do rezerwatu i przez jego teren prowadzi ścieżka dydaktyczna „Dobre-Podgórz” o długości 6,5 km, której początek znajduje się przy przystanku autobusowym we wsi Dobre.
 

</doc>
<doc id="178024" url="https://pl.wikipedia.org/wiki?curid=178024" title="Rezerwat przyrody Skarpa Dobużańska">
Rezerwat przyrody Skarpa Dobużańska

Skarpa Dobużańska – stepowy rezerwat przyrody znajdujący się na terenie gminy Tyszowce, w powiecie tomaszowskim, w województwie lubelskim.
Rezerwat leży na terenie obszaru siedliskowego sieci Natura 2000 „Dobużek” PLH060039 o powierzchni 199,3 ha.

</doc>
<doc id="178027" url="https://pl.wikipedia.org/wiki?curid=178027" title="Motyw">
Motyw



</doc>
<doc id="178028" url="https://pl.wikipedia.org/wiki?curid=178028" title="Subiektywna oczekiwana użyteczność">
Subiektywna oczekiwana użyteczność

Subiektywna oczekiwana użyteczność (SEU), antycypowana wartość gratyfikacyjna - ilościowa charakterystyka celu aktywności podmiotu, związana z jego spodziewaną zdolnością do zaspokojenia potrzeb, czyli redukcją napięcia motywacyjnego.

</doc>
<doc id="178030" url="https://pl.wikipedia.org/wiki?curid=178030" title="Cel">
Cel

Cel (gr. τηλος, "telos"; łac. "finis", terminus) – to, ze względu na co następuje działanie; stan lub obiekt, do którego się dąży; "cel" (etyka), to kres świadomego działania.
Działać celowo może: człowiek, organizacja, społeczeństwo.
Rozróżnienie pojęcia.
Inżynieria.
Z punktu widzenia inżynieryjnego i kognitywnego możemy też mówić o celu urządzenia, procesu, systemu, czy jakiegoś agenta inteligentnego. W tym sensie mamy dwa rodzaje celów:
Według kognitywnego modelu agenta inteligentnego Gadomskiego (w meta-teorii TOGA, tzn. Top-down Object-based Goal-oriented Approach, 1993), konsekwencją nadania systemowi celu lub posiadania celu przez system są jego "funkcje" Natomiast konsekwencją "celu działania" jest określenie "zadań" przez agenta inteligentnego.
Funkcje są własnością "procesów", zaś zadania są realizowane poprzez "akcje."
Psychologia.
W psychologii, "cel" – to efekt (stan rzeczy), na którego ukierunkowana jest czynność, zachowanie celowe, gdzie cele mogą mieć różny charakter:
Najważniejszą charakterystyką celu jest to, że wyjaśnia przyczynę sztucznych procesów albo wymaga podjęcia działania i posiada jakąś subiektywną oczekiwaną użyteczność.
Cel w aspekcie etycznym.
W etyce "cel", jest kresem świadomego działania i jest rozróżniany w dwóch aspektach;
W etyce pojęcie celu występuje w związku z określeniem powinności moralnej (moralnego dobra i zła czynu) oraz z ujęciem wyznaczników moralności aktu ludzkiego. Zwolennicy deontologizmu definiują powinność oraz moralne dobro i zło czynu z wyłączeniem celu, poprzez zgodność czynu z nakazem autorytetu zewnętrznego (heteronomia) lub wewnętrznego (autonomia) w stosunku do podmiotu czynu (inni określają powinność a następnie moralne dobro i zło czynu, przez jego stosunek do ostatecznego celu człowieka czyli dobra uznawanego za najwyższe (teleologizm), które jednocześnie uszczęśliwia człowieka (eudajmonizm).
W zależności od sposobu rozumienia dobra oraz osób, które w działaniu stanowią dobro najwyższe jako przedmiot działania celowego, teleologizm przybiera postać:
Teleologizm etyczny polegający na tym, że istotę moralności oraz moralnej wartości czynu definiuje cel rozumiany, jako zamierzony skutek działania, przekreślając swoiste cechy moralności (bezwarunkowość (kategoryczność) powinności moralnej i bezinteresowność moralnego dobra). Tymczasem czyn nie staje się moralnie powinny i odpowiednio moralnie dobry przez to, że jest środkiem do ostatecznego celu, chociaż do niego prowadzi.
Powinność moralna a celowość.
Powinności moralnej i "dobra moralnego" nie można adekwatnie wyrazić przez relacje środka do ostatecznego celu człowieka. Nie wynika z tego, że można je określić z pominięciem kategorii celu w ogóle. Czyn jest moralnie dobry dzięki temu, że jest aktem afirmacji osoby (a w wielu wypadkach także bytów pozaosobowych) ze względu na jej własną wartość (godność), czyli z wyłączeniem innych celów działającego podmiotu. Godność osoby, ku której akt działającego jest skierowany (personalizm w etyce), jest miarodajna w sposób konieczny i wystarczający. Osoba przez swą godność, jest celem dla siebie ("cel wsobny") i na mocy swego istnienia ustanawia dla wszystkich osób (nie wyłączając własnej) powinność afirmowania jej w tym charakterze. Jest to powinność moralna, zaś wartość czynu afirmującego tę godność dla niej samej jest "moralnym dobrem" tego czynu; powinności tej przysługuje bezwarunkowość, a cechą realizującego ją czynu jest bezinteresowność. Właściwą racją i przedmiotem tej powinności jest osoba, jako cel wsobny, i dlatego moralnej powinności oraz moralnego dobra czynu nie można zdefiniować z pominięciem celu (dzieje się to jednak na innej zasadzie, aniżeli w teleologizmie etycznym).
Cel występuje w etyce również przy określaniu wyznaczników "moralności czynu ludzkiego", tj. intencji działania, czyli motywu ("finis operantis"), skłaniającego podmiot do działania, oraz tzw. przedmiotu ("finis operis"), czyli tego, ku czemu działanie zmierza obiektywnie, niezależnie od intencji działającego.
W obu przypadkach, intencja (przedmiot) celu działającego i działania pełni z osobna rolę warunku koniecznego i zarazem niewystarczającego dla określenia moralnego dobra czynu, tj. jego zgodności z normą, podczas gdy stwierdzenie niezgodności któregokolwiek z nich z tą normą wystarcza dla określenia moralnego zła czynu.
Własności celu.
Cel może być:

</doc>
<doc id="178036" url="https://pl.wikipedia.org/wiki?curid=178036" title="Sean-Nós Nua">
Sean-Nós Nua

Sean-Nós Nua – płyta Sinéad O’Connor, wydana w roku 2002. Tytuł oznacza "Dawny, nowy styl". Album zawiera tradycyjne pieśni irlandzkie.

</doc>
<doc id="178037" url="https://pl.wikipedia.org/wiki?curid=178037" title="Hartford">
Hartford

Hartford – stolica amerykańskiego stanu Connecticut, w przeszłości siedziba hrabstwa o tej samej nazwie (do roku 1960, kiedy to Connecticut rozwiązał instytucję wszelkich organów władzy na poziomie hrabstwa). Za sprawą populacji liczącej 124 775 mieszkańców (2010), jest to trzecie najbardziej zaludnione miasto w Connecticut i siódme w Nowej Anglii. Greater Hartford stanowi z kolei najbardziej zaludniony obszar metropolitalny w Connecticut, dzięki populacji przekraczającej 1,2 miliona osób (2010).
Bliskie położenie geograficzne, a także gospodarcze i kulturalne powiązania Greater Hartford ze Springfield w Massachusetts uczyniły obszar metropolitalny Hartford-Springfield drugim pod względem wielkości w Nowej Anglii, z niespełna dwoma milionami mieszkańców. Region Hartford-Springfield określany jest często mianem „Korytarza wiedzy”, ponieważ działają w nim 32 uczelnie wyższe, do których uczęszcza około 160 tysięcy studentów. Samo Hartford nosi przydomek „Ubezpieczeniowej stolicy świata”, jako że w mieście znajdują się siedziby wielu przedsiębiorstw ubezpieczeniowych. Jest to jednocześnie najważniejsza branża lokalnej gospodarki. W 2004 roku obszar metropolitalny Hartfordu sklasyfikowany został na 2. miejscu w skali krajowej pod względem aktywności ekonomicznej per capita, ustępując jedynie San Francisco. Hartford plasuje się również w czołowej pięćdziesiątce amerykańskich metropolii pod względem całkowitej produkcji gospodarczej.
Licząc niemal cztery wieki, Hartford pozostaje jednym z najstarszych miast amerykańskich. Ponadto w Hartfordzie znajduje się najstarsze publiczne muzeum sztuki w Stanach Zjednoczonych, Wadsworth Atheneum; najstarszy publiczny park miejski Bushnell Park; najstarsza nieprzerwanie publikowana gazeta, "The Hartford Courant"; a także druga najstarsza szkoła średnia, Hartford Public.
Historia.
Po tym, jak holenderski podróżnik Adriaen Block dotarł na obszary współczesnego Hartfordu w 1614 roku, handlarze futer z kolonii Nowa Holandia założyli tam w 1623 roku osadę i fort handlowy Goede Hoop ("Good Hope"), umiejscowioną na zbiegu rzek Connecticut i Park River. Obecność handlarzy w Goede Hoop nie była jednak długa, gdyż już w 1654 roku opuścili fort. Pierwsi angielscy osadnicy przybyli do regionu w 1635 roku, zakładając kolonię Newton. Jej nazwę zmieniono jednak dwa lata później na Hartford, na cześć brytyjskiego miasta Hertford, skąd wywodził się jeden z przybyszów, Samuel Stone.
Stojący na czele grupy założycieli miasta pastor Thomas Hooker, wywodzący się z obecnego Cambridge w Massachusetts, wygłosił kazanie, które zainspirowało ludność do spisania dokumentu Fundamental Orders of Connecticut (ratyfikowanego 14 stycznia 1639 roku), mówiącego, że władza opiera się na prawach jednostki. Koncepcja samostanowienia władzy według Hookera stanowiła podstawę Konstytucji stanu Connecticut, wywierając ponadto duży wpływ na charakter Konstytucji Stanów Zjednoczonych. Stąd wziął się jeden z przydomków Connecticut, określanego mianem „Kraju Konstytucji”.
15 grudnia 1814 roku delegaci z różnych okręgów Nowej Anglii zebrali się w Hartfordzie na specjalnej konwencji, dyskutując o możliwej secesji od Stanów Zjednoczonych. Pod koniec XIX wieku miasto stanowiło centrum ruchów abolicjonistycznych. Ich zwolenniczką była między innymi mieszkanka Hartfordu, Harriet Beecher Stowe, autorka słynnej powieści "Chata wuja Toma".
12 kwietnia 1909 roku rzeka Connecticut osiągnęła rekordowo wysoki poziom wody, powodując powódź, która zniszczyła miasto. Z kolei 6 lipca 1944 roku wielki pożar strawił budynek cyrku Ringling Bros. and Barnum &amp; Bailey Circus. Przebieg zdarzenia był następujący: Na widowni zgromadziło się kilka tysięcy widzów. W większości były to dzieci oraz młodzież. Płócienna czasza cyrkowego namiotu była impregnowana łatwopalną mieszanką parafiny i benzyny, co miało chronić przed przemakaniem. W wyniku niewielkiego zaprószenia ognia cała konstrukcja błyskawicznie stanęła w płomieniach. Zginęło 167 osób, a 487 odniosło obrażenia. Wydarzenie to uznane zostało za najtragiczniejszy w skutkach pożar cyrku w historii Stanów Zjednoczonych.
W latach 80. Hartford doświadczyło boomu gospodarczego; do władz miasta wpłynęło wówczas kilkanaście projektów budowy nowych wieżowców. Jednakże recesja z początków lat 90. udaremniła realizację kilku projektów. Ponadto w 1987 roku funkcję burmistrza miasta objęła Carrie Saxon Perry, czyli pierwsza afroamerykańska kobieta na tym stanowisku pośród znaczących amerykańskich miast.
Począwszy od lat 50. XX wieku, rozwój przeżywają przedmieścia Hartfordu, podczas gdy liczba mieszkańców centrum nie zwiększa się, a nawet spada. Przyczyną tego stanu rzeczy jest w dużej mierze budowa autostrad (na czele z I-84 oraz I-91), które przebiegają przez śródmieście, zmuszając mieszkańców do przenosin na spokojne obszary podmiejskie. Na początku XXI wieku czas, jaki w drodze do pracy spędzała ludność Hartfordu wynosił średnio ponad 22 minuty i był nieco mniejszy od średniej krajowej.
Geografia.
Topografia.
Według danych United States Census Bureau, miasto zajmuje łączną powierzchnię 47 km², z czego 45 km² to ziemia, zaś 1,8 km² (3,67%) to wody.
Hartford otoczone jest przez miasta: West Hartford, Newington, Wethersfield, East Hartford, Bloomfield, South Windsor oraz Windsor. Rzeka Connecticut formuje naturalną granicę pomiędzy Hartfordem a East Hartford.
Park River pierwotnie dzieliła Hartford na północne i południowe sekcje, stanowiąc znaczący element Bushnell Park. Jednakże ten fragment rzeki został osuszony lub zasypany podczas realizacji projektów ochrony przeciwpowodziowej w latach 40. XX wieku. Ślady po dawnym biegu Park River są widoczne na niektórych drogach, wybudowanych w miejscu koryta, takich jak Jewell Street i Conlin-Whitehead Highway.
Klimat.
Hartford leży w strefie wilgotnego klimatu kontynentalnego (klasyfikacja Köppena – "Dfa"). Okresy letnie są zazwyczaj gorące i parne, zaś zimy chłodne, z częstymi opadami śniegu.
Średnia roczna suma opadów wynosi około 1180 mm, które rozłożone są dość równomiernie na wszystkie pory roku. W okresie zimowym spada przeciętnie około 124 cm śniegu; rekordowe opady odnotowano zimą 1995-96, kiedy to w Hartfordzie zaobserwowano 293 cm śniegu. Pierwszy śnieg pojawia się zazwyczaj w drugiej połowie listopada, zaś ostatnie opady mają miejsce pod koniec marca; zdarzało się jednak, że śnieg pojawiał się również i w połowie października, i w połowie maja.
Latem temperatura przekracza 32 °C (90 °F) średnio 17 dni w roku, choć rekordem jest 38 dni z taką temperaturą w 1983 roku. Z drugiej strony, temperatura spada poniżej –18 °C (0 °F) w ciągu czterech nocy w roku. Powszechnym zjawiskiem podczas miesięcy letnich są burze, powstałe w wyniku przesuwania się nad miastem granicy pomiędzy tropikalnymi a chłodnymi masami powietrza. Burzom mogą towarzyszyć silne wiatry i gradobicia, jednak tornada są rzadkim zjawiskiem. Pozostałością tych burz w niezwykle sporadycznych przypadkach mogą być tropikalne huragany i wichury. Hartford silnie ucierpiało między innymi podczas huraganów z 1938 oraz 2011 roku.
Najwyższą odnotowaną temperaturą w historii Little Rock było 39 °C (103 °F) z 22 lipca 2011 roku, zaś najniższą –32 °C (–26 °F) z 22 stycznia 1961 roku.
Demografia.
Zgodnie z danymi spisu powszechnego z 2010 roku, Hartford zamieszkiwało 124 775 osób, 27 171 rodzin, a w mieście znajdowało się 44 986 gospodarstw domowych. Gęstość zaludnienia wynosiła wówczas 2711,8/km², zaś gęstość występowania 50 644 budynków mieszkalnych wynosiła 1129,6/km². Wedle kryterium rasowego, badania z lat 2005–2007 wykazały, że 18,7% mieszkańców reprezentowało rasę białą (spadek w porównaniu do 63,9% w 1970 roku), 40,05% czarną, 45,52% było Latynosami, 0,54% Indianami, 1,62% miało korzenie azjatyckie, a 0,11% stanowili przybysze z wysp Pacyfiku. 28,51% ludności było przedstawicielami innej rasy, a kolejne 5,44% reprezentowało co najmniej dwie rasy. Po II wojnie światowej oraz przez kilka kolejnych lat do Hartfordu zaczęli napływać imigranci z Puerto Rico; obecnie 40,56% mieszkańców deklaruje portorykańskie pochodzenie. Jest to tym samym druga co do wielkości koncentracja ludności o korzeniach portorykańskich w Stanach Zjednoczonych, ustępując jedynie Holyoke w Massachusetts.
W mieście znajdowało się 44 986 gospodarstw domowych, z czego 34,4% zamieszkiwanych było przez dzieci poniżej 18 roku życia, 25,2% stanowiły żyjące wspólnie małżeństwa, 29,6% prowadzonych było przez kobiety (bez obecnego męża), zaś 39,6% stanowiły nie-rodziny. 33,2% spośród wszystkich gospodarstw domowych zamieszkiwanych było przez osoby indywidualne, z czego 9,6% przez ludzi samotnych powyżej 65 roku życia. Średnia liczebność gospodarstwa domowego wynosiła 2,58, a rodziny 3,33.
Z uwzględnieniem podziału wiekowego, 30,1% mieszkańców miasta nie ukończyło 18 lat, 12,6% stanowili ludzie w przedziale 18-24, 29,8% w wieku 25-44, ludność z przedziału 45-64 wynosiła 18%, natomiast 9,5% populacji miało co najmniej 65 lat. Średnia wieku oscylowała wokół 30 lat. Na każde 100 kobiet przypadało 91,4 mężczyzn, a na każde 100 kobiet w wieku powyżej 18 lat przypadało 86 mężczyzn.
Średni dochód gospodarstwa domowego wynosił 20 820 dolarów, zaś rodziny 22 051 dolarów. Mężczyźni generowali dochody w wysokości 28 444 dolarów, a kobiety 26 131 dolarów; dochód per capita wynosił 13 428 dolarów. 30% mieszkańców żyło poniżej relatywnej granicy ubóstwa. Jest to drugi pod względem wielkości wskaźnik ubóstwa w Stanach Zjednoczonych; wyższy występuje jedynie w Brownsville w Teksasie.
Gospodarka.
Hartford jest historycznym międzynarodowym centrum przemysłu ubezpieczeniowego; stąd wywodzą się takie przedsiębiorstwa, jak Travelers, Aetna, The Hartford, The Phoenix Companies, Uniprise i Hartford Steam Boiler, zaś Lincoln National Corporation ma tu swoją centralę. W mieście znajduje się siedziba United Technologies oraz fabryka broni palnej.
Począwszy od XIX, aż do połowy XX wieku Hartford stanowił ważny ośrodek przemysłowy. Podczas rewolucji przemysłowej miasta z doliny rzeki Connecticut wprowadziły wiele innowacji w procesy przemysłowego wytwórstwa. Z biegiem lat przemysł na tych obszarach zaczął jednak spowalniać; w wyniku tego, duża część fabryk została zamknięta, przeniesiona w inne lokacje lub zredukowała działalność.
Pomimo dużych tradycji Hartfordu jako centrum przemysłu ubezpieczeniowego, kilka przedsiębiorstw opuściło miasto w ostatnich latach, przenosząc się albo do innych miejscowości, albo na tereny podmiejskie. Lokalna struktura podatkowa oraz niedobór miejsc parkingowych pchnęły MetLife do opuszczenia dotychczasowych biur w CityPlace, czyli największym drapaczu chmur Connecticut, i utworzenia nowego oddziału w Bloomfield. Lincoln Financial zmniejszyła bazę pracowniczą w Hartfordzie, zaś Travelers zdecydowała o budowie nowego obiektu w pobliskim Windsor. Ponadto notowana na liście "Fortune" 100 MassMutual przeniosła regionalne biura w stanie Connecticut z Hartfordu do Enfield.
Jednocześnie gospodarczy rozkwit przeżywa centralny, biznesowy dystrykt Hartfordu i sąsiednie dzielnice. Aetna przeniosła w 2010 roku niemalże 3,5 tysiąca miejsc pracy z Middletown do swojej siedziby głównej w Hartfordzie. W śródmieściu powstało również kilka nowych biur Travelers. W 2008 roku Sovereign Bank otworzył w centrum Hartfordu swój regionalny oddział w Connecticut. W 2009 roku Northeast Utilities, korporacja z listy "Fortune" 500 i największe przedsiębiorstwo energetyczne w Nowej Anglii, ogłosiła zamiar otwarcia swojej siedziby w śródmieściu. W tym samym roku rozpoczęła się konstrukcja AI Technology Center, przyszłej centrali tego przedsiębiorstwa. Jest to pierwsza komercyjna struktura w Connecticut odznaczona platynowym certyfikatem LEED (Leadership in Energy and Environmental Design). Wśród innych przedsiębiorstw, które w ostatnich latach osiadły w dystrykcie biznesowym Hartfordu są m.in.: GlobeOp Financial Services, S.H. Smith oraz CareCentrix.
Według danych Brookings Institute z 2011 roku, Hartford posiadał najwyższy PKB per capita spośród wszystkich największych obszarów metropolitalnych na świecie, z 75 086 dolarów.

</doc>
<doc id="178039" url="https://pl.wikipedia.org/wiki?curid=178039" title="TFIDF">
TFIDF

TFIDF (ang. TF – term frequency, IDF – "inverse document frequency") – ważenie częstością termów – odwrotna częstość w dokumentach – jedna z metod obliczania wagi słów w oparciu o liczbę ich wystąpień, należąca do grupy algorytmów obliczających statystyczne wagi termów. Każdy dokument reprezentowany jest przez wektor, składający się z wag słów występujących w tym dokumencie. TFIDF informuje o częstości wystąpienia termów uwzględniając jednocześnie odpowiednie wyważenie znaczenia lokalnego termu i jego znaczenia w kontekście pełnej kolekcji dokumentów.
Algorytm stosowany jako metoda oceny relewantności dokumentu w wyszukiwarkach internetowych, kolejnym zastosowaniem jest ocena podobieństwa dokumentów w systemach grupowania wyników oraz systemach typu antyplagiat.
Wartość TF-IDF oblicza się ze wzoru:
gdzie formula_2 to tzw. „term frequency”, wyrażana wzorem:
gdzie formula_4 jest liczbą wystąpień termu formula_5 w dokumencie formula_6 a mianownik jest sumą liczby wystąpień wszystkich termów w dokumencie formula_7
Wielkość formula_8 to „inverse document frequency” wyrażana wzorem:
gdzie:

</doc>
<doc id="178041" url="https://pl.wikipedia.org/wiki?curid=178041" title="Dalbor">
Dalbor



</doc>
<doc id="178042" url="https://pl.wikipedia.org/wiki?curid=178042" title="Daleborz">
Daleborz



</doc>
<doc id="178043" url="https://pl.wikipedia.org/wiki?curid=178043" title="Dalimir">
Dalimir



</doc>
<doc id="178044" url="https://pl.wikipedia.org/wiki?curid=178044" title="Dalemiar">
Dalemiar



</doc>
<doc id="178045" url="https://pl.wikipedia.org/wiki?curid=178045" title="Dalimiar">
Dalimiar



</doc>
<doc id="178046" url="https://pl.wikipedia.org/wiki?curid=178046" title="Prawo Foucaulta">
Prawo Foucaulta

Prawo Foucaulta – prawo z dziedziny psychologii poznawczej odnoszące się do procesu uczenia się długich treści. Mówi ono, że gdy zapamiętywany materiał jest obszerny, to czas poświęcony na opanowanie kolejnego elementu wzrasta szybciej aniżeli jego objętość.
Prawo to wyraża się za pomocą wzoru:
gdzie:
Prawo Foucaulta nie ma charakteru ściśle ogólnego, ponieważ wiele czynników, takich jak sensowność materiału, może zmienić czas uczenia się jednego elementu. Prawo to, odnoszące się do pojęcia pamięci w psychologii poznawczej związane jest ściśle z prawem częstości, strategiami pamięciowymi i metapamięcią.
Autorem prawa był Marcel Foucault (1865-1947), który sformułował je w artykule "Les inhibitions internes de fixation", zamieszczonym w "Année Psychologique" z 1928 roku.

</doc>
<doc id="178047" url="https://pl.wikipedia.org/wiki?curid=178047" title="Dalebora">
Dalebora

Dalebora – staropolskie imię żeńskie, złożone z członów "Dale-" ("daleko", może też "oddalać") i "-bora" ("walka"). Oznaczałoby więc "tę, która pozostaje daleko od walki".
Dalebora imieniny obchodzi 29 czerwca.
Męskie odpowiedniki: Dalebor, Dalibor, Dalbor, Daleborz

</doc>
<doc id="178048" url="https://pl.wikipedia.org/wiki?curid=178048" title="Liptowski Mikułasz">
Liptowski Mikułasz

Liptowski Mikułasz (słow. "Liptovský Mikuláš", do 1952 "Liptovský Svätý Mikuláš"; węg. "Liptószentmiklós"; niem. "Sankt Nikolaus in der Liptau, Liptau-Sankt-Nikolaus") – miasto powiatowe w północnej Słowacji, w kraju żylińskim. Centrum gospodarcze, kulturalne i turystyczne historycznego regionu Liptów.
Miasto leży nad rzeką Wag w Kotlinie Liptowskiej między Górami Choczańskimi ("Chočské vrchy") i Tatrami Zachodnimi na północy a Niżnymi Tatrami na południu. Tuż na zachód od miasta leży wielki sztuczny zbiornik wodny Liptovská Mara.
Przez Liptowski Mikułasz przebiega słowacka droga krajowa nr 18 i równoległa do niej autostrada D1 z Popradu do Rużomberka. Łączy się z nią droga lokalna nr 584 z Nižnej koło Twardoszyna. Przez miasto przebiega również magistrala kolejowa, równoległa do drogi nr 18 / D1.
Historia.
W okolicach Liptowskiego Mikułasza znaleziono wyroby z epoki brązu i późniejsze (lateńskie i celtyckie), wskazujące na istnienie osadnictwa na tym terenie już dwa tysiące lat p.n.e. Na przełomie IX i X wieku istniała tu słowiańska osada. Pierwsza wzmianka o Liptowskim Mikułaszu pochodzi z 1286 r. z czasów Władysława IV Kumana.
Przez większość swych dziejów miasto należało do możnowładczego rodu Pongráczów. W pierwszej połowie XIV wieku Liptowski Mikułasz uzyskał spore znaczenie handlowe, w 1424 r. otrzymał prawo organizowania targów dwukrotnie w ciągu roku. W XVI wieku rozwinęło się rzemiosło. W 1677 r. miasto stało się siedzibą władz komitatu Liptów. Na początku XVIII wieku w Mikułaszu osiedlili się Żydzi z Moraw, którzy rozwinęli na szeroką skalę miejski handel. W 1713 r. w mieście stracono legendarnego słowackiego zbójnika Juraja Jánošika.
W XIX wieku Liptowski Mikułasz stał się ośrodkiem słowackiego przebudzenia narodowego – w 1829 r. powstała słowacka biblioteka, w 1830 pierwszy słowacki teatr amatorski. W 1844 r. koło współpracowników Ľudovíta Štúra założyło tu słowackojęzyczny związek literacko-kulturalny "Tatrín". 10 maja 1848 r. w Liptowskim Mikułaszu ogłoszono postulaty słowackiego ruchu narodowego. W 1910 Liptowski Mikułasz liczył 3,3 tys. mieszkańców, z czego 1,7 tys. Słowaków, 0,9 tys. Węgrów i 0,7 tys. Niemców. W 1938 w miejscowości powstał jeden z zakładów Baty. W czasie II wojny światowej społeczność żydowska (800 osób) została wymordowana. W okresie słowackiego powstania narodowego w okolicy miasta działały liczne oddziały powstańcze, a od 3 lutego aż do 4 kwietnia 1945 ciężkie walki o jego wyzwolenie toczył I Czechosłowacki Korpus Armijny. Po wojnie w Liptowskim Mikułaszu rozbudowano przemysł, a od lat siedemdziesiątych XX wieku miasto zyskało znaczenie jako ośrodek turystyki górskiej i rekreacji.
Podział administracyjny.
W skład miasta wchodzi 12 dzielnic:

</doc>
<doc id="178050" url="https://pl.wikipedia.org/wiki?curid=178050" title="Dotyk anioła">
Dotyk anioła

Dotyk anioła (ang. "Touched by an Angel") – serial telewizyjny produkcji amerykańskiej w reżyserii Johna Masiusa emitowany przez stację CBS od 21 września 1994 do 27 kwietnia 2003. 
Serial opowiada historię aniołów zesłanych na Ziemię przez Boga, pomagających ludziom w ich codziennych sprawach. Serial emitowany był przez 9 sezonów. Powstało wówczas 212 odcinków. W Polsce wyemitowano do tej pory 7 sezonów. "Dotyk anioła" był nadawany w TVP1, później w TV Puls, a później w Polsacie, w soboty o 8:15, gdzie wyemitowano pierwsze 73 odcinki. 23 lutego 2008 roku zakończono emisję w Polsacie. Od 20 października 2008 roku ponownie w Polsacie. 30 stycznia 2009 roku nastąpiła chwilowa przerwa w emitowaniu serialu. Do emisji Polsat ponownie powrócił 19 lutego 2009 roku. 27 lutego 2009 roku zakończono ponownie jego emisję – tym razem na 74 odcinku.

</doc>
<doc id="178051" url="https://pl.wikipedia.org/wiki?curid=178051" title="Stop lista (wyszukiwarki)">
Stop lista (wyszukiwarki)

Stop lista (ang. "stop word") – lista słów odrzucanych przez wyszukiwarki internetowe w celu zredukowania wielkości zbiorów.
Są to słowa o małym znaczeniu (spójniki: "i", "oraz", "lub") oraz słowa popularne ("mp3", "sex"), czyli niewpływające na identyfikację dokumentu. Listy takie można utworzyć dla określonej dziedziny lub dla określonego języka. Istnieją stop-listy dla języka angielskiego, zawierające ok. 450 słów.
Usuwanie wyrazów nieznaczących z tekstu może się odbywać w następujący sposób:

</doc>
<doc id="178053" url="https://pl.wikipedia.org/wiki?curid=178053" title="Term frequency">
Term frequency

TF () – częstość słów (ważenie częstością słów), funkcja oceny relatywności dokumentu na podstawie wagi ilościowej (częstości wystąpień) słów w obrębie dokumentu, wykorzystywana przez wyszukiwarki internetowe. Ważenie termów jest procesem obliczania wag, czyli stopnia przynależności termu do dokumentu z uwzględnieniem częstotliwości występowania termu w tekście.

</doc>
<doc id="178054" url="https://pl.wikipedia.org/wiki?curid=178054" title="Bystrzyca Kłodzka">
Bystrzyca Kłodzka

Bystrzyca Kłodzka (; , dial. "Hoabeschwerde", ) – miasto w południowo-zachodniej Polsce, w województwie dolnośląskim, w powiecie kłodzkim, siedziba gminy miejsko-wiejskiej Bystrzyca Kłodzka. Historycznie było położone w hrabstwie kłodzkim.
Bystrzyca Kłodzka leży w Rowie Górnej Nysy, przy ujściu Bystrzycy do Nysy Kłodzkiej. Jedno z najważniejszych miast krainy historycznej zwanej ziemią kłodzką.
Według danych GUS z 31 grudnia 2019 r. miasto miało 10 047 mieszkańców.
Środowisko naturalne.
Geografia.
Bystrzyca Kłodzka (przy współrzędnych ) leży w południowej części województwa dolnośląskiego, w południowej części powiatu kłodzkiego, w środkowej części gminy Bystrzyca Kłodzka.
Trzecie co do liczby ludności miasto po Nowej Rudzie powiatu kłodzkiego, leży w południowej części historycznego hrabstwa kłodzkiego, u ujścia rzeki Bystrzycy do Nysy Kłodzkiej, na wysokości ok. 340–370 m n.p.m., w Obniżeniu Bystrzycy Kłodzkiej, stanowiącym oś Rowu Górnej Nysy, pomiędzy Górami Bystrzyckimi na zachodzie, a Wysoczyzną Idzikowską na wschodzie.
Od Kłodzka, stolicy powiatu miasto jest oddalone o 17,6 km. Bystrzyca Kłodzka na północy graniczy z Zabłociem i Starym Waliszowem, Starą Bystrzycą na zachodzie, Długopolem Dolnym i Wilkanowem na południu i Pławnicą na wschodzie.
Warunki naturalne.
Bystrzyckie stare miasto znajdujące się w centrum miasta znajduje się na wąskiej ostrodze umiejscowionej w widłach obu rzek przepływających przez Bystrzycę Kłodzką. Na niej na wysokości ok. 360 m n.p.m. rozplanowano miasto średniowieczne. Zbocza jej opadają bardzo stromo w kierunku południowym i wschodnim, miejscami skalnymi urwiskami. Są to pozostałości po plejstoceńskiej terasie nadrzecznej o wysokości do 20 m. Przeciwległy brzeg, tzw. Góra Parkowa jest ukształtowana w podobny sposób. Sprawia to, że Bystrzyca Kłodzka posiada jedną z najpiękniejszych panoram miejskich, prezentującą ciekawy styl zabudowy tarasowej, szczególnie oglądaną z prawego brzegu Nysy Kłodzkiej.
Bystrzyca Kłodzka leży na klimatycznej strefie przejściowej, z niewielką przewagą klimatu kontynentalnego. Średnia temperatura roku wynosi 7,4 °C, z kolei roczna amplituda sięga 19,3 °C. Opady atmosferyczne zamykają się w granicach 790 mm.
Przyroda.
Flora.
Roślinność naturalna Bystrzycy Kłodzkiej należy do Działu Sudeckiej Krainy Podgórza Okręgu Środkowosudeckiego. Jest ona typowa dla pogórza Sudeckiego. W lasach występują elementy środkowoeuropejskie takie jak buk, klon zwyczajny i lipa szerokolistna. Obecnie większość lasów grądowych przekształcono w łąki, pola i parki, zaś lasy mieszane tworzą zadrzewienie izolowanych wzniesień lub obrzeży obniżeń. Do najbardziej charakterystycznych okazów pierwotnej flory ziemi bystrzyckiej należy pełnik europejski.
Fauna.
Fauna nie różni się w znacznie od innych regionów pozagórskich. Przeważają na tym terenie gatunki środkowoeuropejskie. Występują również gatunki górskie takie jak: traszka górska i salamandra plamista. Pospolite są gatunki drobniejsze, zwłaszcza gryzoni, jak nornik zwyczajny, ryjówka aksamitna, czy kret. Można także spotkać koszatkę leśną oraz jeża europejskiego i zająca szaraka. Z ptaków do najczęściej występujących w mieście gatunków należą: wróblowate, gołębie, kosy i szpaki.
Toponimia.
Miejscowość w Kotlinie Kłodzkiej otrzymała swoją nazwę w nawiązaniu do położenia nad „bystrą” wodą, ponieważ słowo "Bystrzyca" oznacza "rwący górski potok". Nazwa ta wskazuje na ścisły związek osady z rzeką, szczególnie często występujący w nazwach miejscowości w Czechach i na Słowacji, stąd pojawiła się teoria, że założycielami miasta byli osadnicy pochodzący zza Przełęczy Międzyleskiej. Poglądu tego nie można jednak zweryfikować, ponieważ jeszcze w XII w. Polacy i Czesi posługiwali się wspólnym językiem.
Obecna nazwa miejscowości wprowadzona w 1945 i zatwierdzona w 1946 nawiązuje do czeskiej nazwy "Bystrice" po raz pierwszy wzmiankowanej w 1369 r. Niemiecka nazwa Bystrzycy Kłodzkiej – "Habelschwerdt" pojawia się po raz pierwszy w dokumentach z 1319 r. Nazwę niemiecką tłumaczy się na dwa sposoby, co wynika z braku źródeł dotyczących jego początków. Pierwszy nawiązuje do położenia miasta na tarasowym wzgórzu, znajdującym się u zbiegu dwóch rzek, w związku z tym wywodzić by się ona miała od słów: "Hügel", co oznacza wzgórze, pagórek oraz "Werder", co jest określeniem kępy na podmokłym terenie albo rzece (ostrów). Według etymologii ludowej Habel – żyjący według legendy w czasach przedchrześcijańskich – miał być wartownikiem strzegącym bezpieczeństwa drogi biegnącej wzdłuż Nysy Kłodzkiej. Jego potomkami miał być jeden z bystrzyckich rodów mieszczańskich.
Najbardziej prawdopodobna hipoteza wywodzi niemiecką nazwę "Habelschwerdt" od zniemczonej formy imienia Gaweł (), tj. Gawła z Lemberku, kasztelana kłodzkiego króla Wacława I i męża Zdzisławy Czeskiej, któremu przypisuje się założenie miasta.
Symbole miasta.
Jedynym symbolem miasta jest herb, przedstawiający srebrnego lwa wspiętego w prawo, ze złotą koroną na głowie, z otwartym pyskiem, z podniesionym i rozwidlonym ogonem, ze złotymi pazurami, umieszczonego w czerwonym polu tarczy.
Historia.
W XI wieku osada czeska, na miejscu lub obok której rycerz Havel (Gaweł) z Lemberka założył w XIII wieku miejscowość dla kolonistów niemieckich o nazwie "Havelswerde" („Kępa Gawłowa”). W 1319 występuje już ona jako miasto zaliczane do rzędu miast królewskich, szybko stała się ważnym ośrodkiem rzemieślniczym.
Od 1381 r. miasto posiadało szpital ulokowany za murami miejskimi. Władysław Dziewulski szacuje liczbę mieszkańców miasta i przedmieść za murami w XV wieku na ok. 1000 osób. Od 1336 r. dokumenty potwierdzają istnienie rady miejskiej, wcześniej miasto rządzone było przez wójta, którym od 1319 r. na mocy przywileju Jana Luksemburczyka w uznaniu za ufortyfikowanie miasta byli spadkobiercy Jakuba Rückera.
W 1429 zdobyte i zniszczone przez taborytów. Wraz z resztą ziemi kłodzkiej została wykupiona w 1454 r. przez ówczesnego regenta królestwa Czech, Jerzego z Podiebradów i stało się częścią nowo utworzonego Hrabstwa Kłodzkiego. W czasie wojny domowej o koronę czeską między Jerzym z Podiebradów a antykrólem Maciejem Korwinem w 1469 r. miasto musiało zapłacić okup wojskom Korwina. W tym samym roku miasto zostało zdobyte przez wojska Wrocławia – głównego gracza opozycji antyhusyckiej – i nyskie biskupa wrocławskiego i spalone.
Po wojnach husyckich nastąpił ponowny rozwój miasta. W 1473 r. książę ziębicki i hrabia kłodzki Henryk I Starszy z Podiebradów nadał Bystrzycy prawo mili. W 1475 miasto zostało znacznie zniszczone przez wielki pożar. Szybkiej odbudowie i rozkwitowi miasta pomógł rozwój sukiennictwa i płóciennictwa. W 1522 miasto było przeważająco protestanckie, skutkiem czego w 1545 proboszcz katolicki opuścił miasto. Było ośrodkiem radykalnych ruchów religijnych i społecznych, szwenkfeldystów, anabaptystów i huterytów. Przebywali tu osobiście Kaspar Schwenkfeld, Fabian Eckel, Jakob Hutter i Peter Riedemann. Sukcesywnie luteranizm przejmował wyznawców innych konfesji i po 1540 stanowił większość wśród mieszkańców miasta. W 1548 na mocy edyktu cesarskiego wygnano anabaptystów, których udali się do Prus i na Morawy. W roku tym powstała gmina ewangelicka z pastorem J. Tyrannem z Ząbkowic Śląskich, która w 1564 r. przejęła kościół parafialny. W 1514 r. miasto zyskało wodociąg, w 1541 zakończono budowę nowego ratusza, w latach 1556–1566 wybrukowano rynek.
Po wykupie hrabstwa kłodzkiego przez cesarza w 1567 r. miasto znalazło się pod bezpośrednim panowaniem Habsburgów. W 1617 rada miejska wykupiła na trwałe urząd wójtowski i przywilej sądowniczy. U progu wojny trzydziestoletniej miasto liczyło 2 tys. mieszkańców.
U progu wojny trzydziestoletniej miasto liczyło 2 tys. mieszkańców. W czasie wojny było wielokrotnie plądrowane przez wojska walczących stron, nakładające nań kontrybucje i karzące mieszczan niewłaściwego w danej chwili wyznania. Miasto było oblegane przez powstańców chłopskich pod dowództwem sołtysa Wolffa z Długopola Dolnego. Rebelia została krwawo stłumiona przez sześciotysięczny oddział lisowczyków. W 1622 dokonano przymusowej rekatolizacji miasta, co doprowadziła do kolejnego odpływu ludności tym razem do Rzeczypospolitej. Pod koniec wojny, w 1646 r. wojska szwedzkie zajęły i splądrowały miasto. Wkrótce cesarska załoga Kłodzka podpaliła je, aby wyprzeć z niego Szwedów. W 1663 miasto miało 1350 mieszkańców. Pożary niszczyły miasto także w latach 1703, 1753, 1763, 1800, 1823. W 1719 na Rynku otwarto urząd pocztowy.
Wskutek I wojny śląskiej i pokój wrocławskiego przeszło we władanie Królestwa Prus. W latach 1778–1779, w czasie wojny o sukcesję bawarską, wojska austriackie kilkakrotnie zajmowały i łupiły miasto. 17 stycznia 1779 dowodzeni przez feldmarszałka Dagoberta Sigmunda von Wurmsera Austriacy w pięciu kolumnach wkroczyli niespodziewanie na ziemię kłodzką, z czego dwie kolumny zaatakowały miasto. Wojska Wurmsera zdobyły Bystrzycę Kłodzką, biorąc wielu jeńców, w tym księcia generała Adolfa z Hesji-Philippsthal-Barchfeld, 24 oficerów i 714 żołnierzy. W ręce Austriaków wpadły też trzy działa i siedem sztandarów.
W latach 1818–1975 Bystrzyca była siedzibą powiatu bystrzyckiego. W drugiej połowie XIX w. zaczął rozwijać się przemysł zapałczany. Powstały 3 fabryki zapałek. W 1870 zasypano fosę miejską oraz rozebrano lub zabudowano dawne mury miejskie. W 1875 miasto uzyskało połączenie kolejowe z Kłodzkiem i Międzylesiem. W 1939 miasto liczyło 7 tys. mieszkańców. W 1945 miasto zostało włączone do Polski; polską nazwę miasta oparto na przedlokacyjnej nazwie czeskiej. Dotychczasową ludność wysiedlono do Niemiec. W latach 1975–1998 miasto administracyjnie należało do województwa wałbrzyskiego. W 1992 miasto miało 12 tysięcy mieszkańców. W maju 2008 roku, na patrona miasta przyjęto świętego Floriana.
Architektura i urbanistyka.
Układ urbanistyczny.
Bystrzyca Kłodzka w pełni zachowała swój układ urbanistyczny wywodzący się z czasów średniowiecznych, który należy do jednych z najciekawszych zespołów na Śląsku. Wynika to z faktu, że miasto lokowano na surowym korzeniu oraz na specyficznym terenie, przez co od samego początku uzyskało ostateczne, optymalne rozplanowanie. Miasto zajmuje spłaszczenie na ostrodze stromo opadającej w kierunku zakola Nysy Kłodzkiej, u jej spływu z Bystrzycą Łomnicką. Kształt miasta zbliżony był do zniekształconego owalu. O oryginalności układu przesądza kilka czynników:
Ze względu na usytuowanie miasta na wysokim brzegu jego zabudowa ukształtowała się tarasowo, tworząc niepowtarzalną panoramę, a wiele uliczek i zaułków łączących okolice rynku z dolinami obu rzek zbudowano w postaci stromych przejść, niekiedy wiodących po kamiennych stopniach.
Zabytki.
Miasto pomimo wielu pożarów, zniszczeń wojennych oraz powodzi zachowało poza cennym układem urbanistycznym także liczny i cenny zespół zabytkowych budowli, do których zaliczyć można:
Polityka i administracja.
Władze miasta.
Bystrzyca Kłodzka ma status gminy miejsko-wiejskiej.
Burmistrzowie Bystrzycy Kłodzkiej (od 1990):
Miasto jest siedzibą gminy. W Bystrzycy Kłodzkiej znajdują siedziby prokuratury rejonowej, Urzędu Stanu Cywilnego, Rejonowego Urzędu Pracy, Urzędu Skarbowego oraz oddział zamiejscowy Starostwa Powiatowego w Kłodzku.
Demografia.
Piramida wieku mieszkańców Bystrzycy Kłodzkiej w 2014 roku.
Gospodarka.
Bystrzyca Kłodzka jest ośrodkiem przemysłu drzewnego, papierniczego, zapałczanego, spożywczego. W mieście istnieje kilka zakładów przemysłowych, które dają zatrudnienie mieszkańcom miasta i okolic. Od 2007 r. na terenie miasta istnieje podstrefa Wałbrzyskiej Specjalnej Strefy Ekonomicznej „Invest-Park”. Podstrefa Bystrzyca Kłodzka obejmuje obszar o powierzchni 2,7 ha. Teren podstrefy jest w całości terenem niezabudowanym, co stwarza dogodne warunki do kształtowania zabudowy. Przedsiębiorcy inwestujący na proponowanych terenach należących do WSSE mają możliwość uzyskania zwolnienia z podatku od nieruchomości.
Oprócz tego w mieście istnieje wiele sklepów, punktów usługowych, serwisowych, stacje benzynowe, serwisy samochodowe, hurtownie, kilka restauracji, hotel, posterunek policji, szpital i urząd pocztowy.
Transport.
W mieście krzyżują się drogi krajowe i wojewódzkie:
Przez miasto przebiega też linia kolejowa Kłodzko – Międzylesie. Istnieją dwie stacje kolejowe: Bystrzyca Kłodzka i Bystrzyca Kłodzka Przedmieście.
Przewozy autobusowe w mieście i okolicach zapewnia lokalny oddział PKS Kłodzko. 
Szkolnictwo.
W Bystrzycy Kłodzkiej mieści się 6 szkół:
Znajdują tu się również 3 przedszkola:
Kultura.
W 1960 roku Kazimierz Kutz realizował tutaj plenerowe zdjęcia do swego filmu "Nikt nie woła".
W Bystrzycy Kłodzkiej kręcono sceny do filmów i seriali:
W Bystrzycy Kłodzkiej znajduje się także basen ulokowany na Górze Parkowej. Znajduje się tu także jedyne w Polsce Muzeum Filumenistyczne. Co roku w dniach 2–3 maja odbywa się jarmark floriański, bardziej znany jako Dni miasta. Zapraszane są gwiazdy estrady polskiej i zagranicznej, a oprócz tego są stragany, gry i zabawy oraz atrakcje dla najmłodszych.
Sport.
W Bystrzycy funkcjonują dwa kluby sportowe z dziedziny piłki ręcznej i piłki nożnej:
Wcześniej był organizowany przed dniami miasta wyścig rowerowy na Górze Floriańskiej o puchar Burmistrza Bystrzycy. Co roku jest organizowany bieg bystrzycki, którego trasa prowadzi przez większość miasta.
Wspólnoty wyznaniowe.
Na terenie miasta działalność religijną prowadzą następujące Kościoły i związki wyznaniowe:
Współpraca zagraniczna.
Miasto Bystrzyca Kłodzka współpracuje z pięcioma gminami z Czech, Niemiec, Francji, Hiszpanii oraz Polski. Są to miejscowości:
Oprócz umów partnerskich z gminami zagranicznymi miasto Bystrzyca Kłodzka jest członkiem stowarzyszeń o randze ogólnopolskiej. Są to:

</doc>
<doc id="178055" url="https://pl.wikipedia.org/wiki?curid=178055" title="Cieszanów">
Cieszanów

Cieszanów (ukr. "Цішанів") – miasto w woj. podkarpackim, w powiecie lubaczowskim, siedziba gminy miejsko-wiejskiej Cieszanów. Położony na Płaskowyżu Tarnogrodzkim, nad rzeką Brusienką. Leży w dawnej ziemi bełskiej.
Miejscowość jest siedzibą dekanatu Cieszanów i parafii św. Wojciecha.
Według danych z 1 stycznia 2018 Cieszanów liczył 1940 mieszkańców.
Historia.
Cieszanów uzyskał prawa miejskie 14 maja 1590 dzięki staraniom Stanisława Cieszanowskiego, herbu Jelita, starosty samborskiego. W 1672 hetman wielki koronny Jan Sobieski pod Cieszanowem stoczył zwycięską potyczkę z Tatarami. Miasto jest ośrodkiem handlowo-usługowym, znajduje się tu kościół z XIX wieku.
Od 1867 do końca 1922 miasto było siedzibą urzędu starostwa powiatu cieszanowskiego. W 1909 roku liczba ludności powiatowego miasta Cieszanowa, wynosiła 3232 osoby. Po I wojnie światowej w 1921 roku – 2282 osób, do liczby 3600 mieszkańców w 1939 roku.
3 maja 1944 miasto zostało spalone przez kureń UPA Iwana Szpontaka - zamordowano ok. 30 mieszkańców.
W latach 1975–1998 miasto administracyjnie należało do woj. przemyskiego.
Transport.
Miasto znajduje się na skrzyżowaniu dwóch dróg wojewódzkich:
Kultura.
Formą promocji miasta jest organizowany od 2010 roku „Cieszanów Rock Festiwal”.

</doc>
<doc id="178056" url="https://pl.wikipedia.org/wiki?curid=178056" title="Chłoniak złośliwy">
Chłoniak złośliwy



</doc>
<doc id="178057" url="https://pl.wikipedia.org/wiki?curid=178057" title="John Spence">
John Spence

John Spence (ur. 3 lutego 1969, zm. 21 grudnia 1987 w Anaheim) – założyciel i pierwszy wokalista amerykańskiego zespołu No Doubt. Popełnił samobójstwo. John Spence zastrzelił się w parku Anaheim, krótko po jego śmierci członkowie zespołu rozważali zakończenie działalności, jednak postanowili grać dalej, "gdyż tego chciałby John". Zespół nagrał demo piosenki "Dear John" napisanej przez Alana Meade, jednakże piosenka nie została nigdzie wydana. Nieoficjalnie mówi się, że śmierć Johna zainspirowała nazwę dla albumu "Tragic Kingdom".

</doc>
<doc id="178059" url="https://pl.wikipedia.org/wiki?curid=178059" title="Cybinka">
Cybinka

Cybinka (, dolnołuż. "Zebinki") – miasto w Polsce w województwie lubuskim, w powiecie słubickim, siedziba gminy miejsko-wiejskiej Cybinka. W latach 1975–1998 miasto administracyjnie należało do województwa zielonogórskiego.
Pod względem historycznym Cybinka leży w zachodniej części dawnej ziemi lubuskiej, w ramach której położona jest w regionie określanym jako ziemia torzymska.
Według danych GUS z 31 grudnia 2019 r. Cybinka liczyła 2751 mieszkańców.
Historia.
Wzmiankowana jako wieś w XV w. (1472), pod nazwą Ziebingen, od XVI do początku XIX w. należała do zakonu Joannitów z Łagowa. W 1802 r. kupiona przez Wilhelma von Finckensteina, prezydenta rejencji frankfurckiej, który zbudował tu pałac klasycystyczny, a przy nim założył park o regularnym układzie, który w połowie stulecia został przekształcony w park krajobrazowy. W 1845 r. pruska domena królewska kupiła Cybinkę, żeby po 12 latach wróciła ona ponownie do Finckensteinów, którzy mieszkali tutaj do 1945 roku. W okresie przedwojennym istniała tu kopalnia głębinowa węgla brunatnego, na początku XX w. budowano linie kolejową do Kunowic. Wojska niemieckie zostały wyparte z miasta 2-3 lutego 1945 roku przez oddziały 1 armii pancernej gwardii i 33 armii I Frontu Ukraińskiego. W 1945 r. po przejęciu Cybinki przez administrację polską, miejscowość uzyskała prawa miejskie. Jest jednym z najmłodszych miast historycznej ziemi lubuskiej. W maju 1945 w mieście stacjonował 32 Budziszyński Pułk Piechoty Wojska Polskiego, a później mieściła się tu komendantura 8 Komendy Odcinka Cybinka Wojsk Ochrony Pogranicza. Od 1996 siedziba Nadleśnictwa Cybinka.
Zabytki.
Do wojewódzkiego rejestru zabytków wpisane są:
Demografia.
Według danych z 4 kwietnia 2011 r. miasto miało 2947 mieszkańców.
Transport.
Transport drogowy.
Miasto znajduje się ok. 20 km na południowy wschód od Słubic, przy drodze krajowej nr 29 Słubice – Krosno Odrzańskie – Zielona Góra.
Transport kolejowy.
W Cybince znajduje się nieczynna stacja kolejowa Cybinka, która znajduje się na nieczynnej linii kolejowej nr 386 łączącej Kunowice z Cybinką.
Sport i rekreacja.
W Cybince istnieje hala sportowa wyposażona w boiska centralne, boiska treningowe oraz trybuny składane. Znajduje się tu także Stadion Miejski o pojemności 600 miejsc (w tym 350 siedzących) wraz z boiskiem treningowym.
Swoją siedzibę ma tu Gminny Klub Sportowy „Syrena” Cybinka, założony w 1949 r. i reaktywowany w 2016 roku, grający obecnie w B-klasie. Charakterystyczne barwy zespołu: zielono-czarno-białe.

</doc>
<doc id="178061" url="https://pl.wikipedia.org/wiki?curid=178061" title="Czarne">
Czarne

Czarne (dawniej "Hamersztyn", ) – miasto w województwie pomorskim, w powiecie człuchowskim, siedziba gminy miejsko-wiejskiej Czarne.
Według danych z 1 stycznia 2018 Czarne liczyło 5983 mieszkańców.
Położenie.
Miasto położone jest nad rzeką Czernicą, w pasie Pojezierza Południowopomorskiego (w tym Pojezierza Krajeńskiego), w odległości 170 km na południowy zachód od Gdańska.
Czarne leży na historycznym Pomorzu Gdańskim, zaliczane jest również do Krajny.
Historia.
Miasteczko powstało przy ważnym trakcie wiodącym z Człuchowa do Szczecinka. Starą, słowiańską nazwę wzięło od rzeki Czarnej, obecnie zwanej Czernicą.
Dokument lokacyjny i jednocześnie prawa miejskie Czarne otrzymało od wielkiego mistrza krzyżackiego Konrada von Jungingena w 1395 r. i odtąd pieczętowało się herbem, w którym mieścił się młot, gwiazda i księżyc. Nowe miasto nazwano "Hammerstein". Tu, nad granicą z Księstwem Szczecińskim, Krzyżacy wybudowali zamek, którego załoga miała bronić ważnego szlaku łączącego Pomorze Zachodnie z Pomorzem Gdańskim.
Po zwycięstwie nad Krzyżakami Władysław Jagiełło nadał Czarne dożywotnio Bogusławowi VIII. Zmianę przyniosła wojna trzynastoletnia. W 1454 na prośbę Związku Pruskiego król Kazimierz IV Jagiellończyk ogłosił włączenie regionu do Polski. Siły związkowe skutecznie broniły się tu przed Krzyżakami w 1454 i 1455, a w 1456 zamek obsadziły wojska polskie. Na mocy postanowień pokoju toruńskiego w 1466 uznano przynależność miasta do Polski. Administracyjnie przynależało do województwa pomorskiego prowincji Prusy Królewskie Korony Królestwa Polskiego. Utworzono tu starostwo, do którego należały wsie: Sokole, Damnica, Domisław, Nadziejewo. W 1627 r. miasto zostało zajęte przez wojska szwedzkie, które zniszczyły część budowli. Przeciw Szwedom ruszyły wojska dowodzone przez hetmana Koniecpolskiego i doszło do bitwy pod Czarnem. Walki o miasto trwały od 12 do 18 kwietnia i zakończyły się polskim zwycięstwem.
Kilka lat później większość mieszkańców Czarnego wyginęła od „morowego powietrza”, a w 1653 r. całe miasto zniszczył pożar.
W czasie potopu szwedzkiego Czarne zdobył królewicz szwedzki Adolf Jan książę Pfalz-Zweibrücken. Po wojnie miasto zostało odbudowane, ale już w 1693 r. ponownie stanęło w płomieniach. Pożarom sprzyjała drewniana zabudowa i dlatego w przeciągu 100 lat miasto paliło się pięciokrotnie. Z roku 1755 pochodzi kościół parafialny bogato zdobiony z wieżą, kryty gontem.
W końcu XVIII w. Czarne zamieszkiwało 720 osób; w wyniku I rozbioru Polski w 1772 miasto zostało przyłączone do Prus. W okresie wojen napoleońskich Czarne zajęły oddziały polskie pod dowództwem gen. Jana Łubieńskiego. W 1878 r. miasto uzyskało połączenie kolejowe z Człuchowem i Szczecinkiem. W dziewięć lat później Niemcy urządzili w tym rejonie wielki poligon wojskowy.
W 1899 r. wybudowano okazały budynek, w którym obecnie mieści się Szkoła Podstawowa. Budynek ten w 1925 roku został rozbudowany, dobudowano III piętro.
Na polskiej mapie wojskowej z 1936 r. przy oznaczeniu miasta podano polski egzonim "Czarne".
Na terenie poligonu wojskowego Niemcy wybudowali obóz dla jeńców wojennych. W czasie II wojny światowej przekształcony został w Stalag II B Hammerstein. Obecnie na terenie dawnego obozu znajduje się więzienie, jedno z największych w kraju. Po wojnie stacjonowały tu wojska radzieckie, obecnie w mieście znajduje się jednostka wojskowa, a w pobliżu niej poligon.
Czarne zdobyte zostało 26 lutego 1945 przez wojska II Frontu Białoruskiego. Podczas walk zniszczonych zostało około 40% budynków. Miejscowość została w 1945 włączona do Polski, zaś jego w większości niemieckojęzyczna ludność wysiedlona. Po wojnie miasto powoli dźwignęło się z ruin, powstał przemysł spożywczy i okrętowy.
W latach 1975–1998 miasto administracyjnie należało do woj. słupskiego.
Zabytki.
Według rejestru zabytków NID na listę zabytków wpisane są:
Ponadto w Czarnem znajdują się:
Demografia.
Według danych GUS z 31 grudnia 2008 r. miasto miało 5987 mieszkańców.
&lt;br&gt;

</doc>
<doc id="178062" url="https://pl.wikipedia.org/wiki?curid=178062" title="Chłoniaki">
Chłoniaki

Chłoniaki () – choroby nowotworowe wywodzące się z układu limfatycznego, dotykające najczęściej węzły chłonne, a czasami również inne narządy (np. płuca, skóra, jelita). Wszystkie chłoniaki są nowotworami złośliwymi, choć wyróżnia się postacie o mniejszej i większej złośliwości. Chłoniaki przebiegające z pierwotnym zajęciem szpiku nazywane są białaczkami (zespół leukemia-lymphoma). Chłoniaki leczone są głównie chemioterapią i radioterapią. W postaciach zlokalizowanych możliwe jest leczenie operacyjne.
Zaklasyfikowanie nowotworu do chłoniaków opiera się na dodatnim wyniku dla LCA (ang. "leukocyte common antigen") w badaniu immunocytochemicznym. Chłoniakom towarzyszy zazwyczaj wysoka aktywność LDH. Tradycyjnie chłoniaki dzieli się na chłoniaki nieziarnicze i ziarnicę złośliwą (chłoniak Hodgkina).
Według WHO chłoniaki dzieli się na:

</doc>
<doc id="178063" url="https://pl.wikipedia.org/wiki?curid=178063" title="Człopa">
Człopa

Człopa () – miasto w północno-zachodniej Polsce, w województwie zachodniopomorskim, w powiecie wałeckim, siedziba gminy miejsko-wiejskiej Człopa. Położone na Pojezierzu Południowopomorskim, nad rzeką Cieszynką, na terenie Puszczy Drawskiej.
Według danych z 31 grudnia 2013 r. miasto miało 2342 mieszkańców.
Miasto królewskie lokowane przed 1200 rokiem, położone było w XVI wieku w województwie poznańskim.
Położenie.
Człopa jest położona w południowo-zachodniej części Pojezierza Wałeckiego, będącym mezoregionem Pojezierza Południowopomorskiego.
Miasto znajduje się w południowo-wschodniej części woj. zachodniopomorskiego, w południowo-zachodniej części powiatu wałeckiego.
Człopa leży w historycznej Wielkopolsce, w dawnej ziemi wałeckiej. Pierwotnie była osadą w pobliżu granicy terytoriów plemiennych Polan i Pomorzan, w XII wieku znalazła się w granicach Polski. Od schyłku XIII wieku należała do Brandenburgii, po czym w 1368 roku ponownie została włączona do Polski.
Przez Człopę przebiega droga krajowa nr 22 prowadząca od przejścia granicznego polsko-rosyjskiego w Grzechotkach do granicy polsko-niemieckiej w Kostrzynie. Jest to ważny atrybut w infrastrukturze miejscowości.
Według danych z 22 lipca 2015 powierzchnia miasta wynosi 7 km².
W latach 1946–1950 miasto administracyjnie należało do woj. szczecińskiego, w latach 1950–1975 do woj. koszalińskiego, a w latach 1975–1998 do woj. pilskiego.
Warunki naturalne.
Człopa jest położona nad 3 jeziorami: Mały Staw, Jezioro Młyńskie Wielkie, Jezioro Racze, które znajdują się w granicach administracyjnych miasta. Przez główną część miasta przepływa rzeka Cieszynka, która płynie z Jeziora Młyńskiego Wielkiego do położonego na wschód jeziora Kamień. Przy południowej granicy miasta płynie rzeka Człopica.
Historia.
Pozostałością dawnego osadnictwa jest grodzisko stożkowe datowane na VIII–XI wiek, otoczone wałem o średnicy 100 m. położone przy ujściu rzeki Cieszynki do jeziora Kamień. Gród Człopa w XII wieku należał do ziem polskich. Natomiast w XIII wieku dokładnie w roku 1245 miasto to zostało darowane Sędziwojowi z Czarnkowa. Darczyńcą był książę krakowski Bolesław Wstydliwy. Prawa miejskie dla miasta Człopa zostały potwierdzone w roku 1245. W 1368 Kazimierz Wielki ponownie włączył miasto do Korony.
W 1406 r. miasto zostało spalone przez Krzyżaków. W czasie wojny trzynastoletniej Człopa wystawiła w 1458 roku 4 pieszych na odsiecz oblężonej polskiej załogi Zamku w Malborku. W 1658 r. Człopa była miejscem koncentracji wojsk hetmana Stefana Czarnieckiego, planującego atak na Szwedów. Kolejnymi właścicielami byli Opalińscy, Leszczyńscy, Poniatowscy, Sułkowscy, a od końca XVIII rody niemieckie.
W roku 1904 na mapach widniała nazwa Słopanowo. Ostatecznie polską nazwę Człopa ustalono urzędowo w roku 1946. Człopa była starym słowiańskim grodem, który od XII wieku należał do Polski i strzegł jej północnych rubieży. Zachowane do dziś grodzisko stożkowe z VIII w. znajduje się 2 km od Człopy, wśród bagien u ujścia Cieszynki do jeziora Kamień. W roku 1245 rycerski ród Czarnkowskich herbu Nałęcz otrzymał posiadłości w okolicach Człopy od księcia wielkopolskiego Przemysła II (według podań miasto było siedzibą księcia pomorskiego Dzierżykraja, od którego wywodzić się mieli Czarnkowscy). Uzyskali też zgodę na wzniesienie tam zamku warownego. Do czasów współczesnych przetrwało grodzisko w pobliżu jeziora Kamień (pot. Kiemień). Człopa została w 75% spalona przez wojsko radzieckie po zakończeniu II wojny światowej. Żołnierze radzieccy podłożyli ogień m.in. w szkole, lecz mieszkańcy ugasili pożar.
Właścicielką Człopy była królowa Polski Katarzyna Opalińska, żona króla Polski Stanisława Leszczyńskiego.
Toponimia.
W polskim źródle z 1904 r. podano nazwę "Słopanowo". Na polskiej mapie wojskowej z 1938 r. podano polski egzonim "Człopa" przy oznaczeniu miasta. Ostatecznie polską nazwę "Człopa" ustalono urzędowo w 1946 roku.
Zabytki.
Zabytki chronione prawem w Człopie:
Oświata.
W mieście znajduje się przedszkole publiczne, szkoła podstawowa, liceum ogólnokształcące dla dorosłych, punkt konsultacyjno-rekrutacyjny WSIG w Słupsku (studia I stopnia inżynierskie kierunek Gospodarka przestrzenna)
Sport.
W Człopie istnieje założony w 1948 roku klub sportowy Korona Człopa mający siedzibę na ulicy Strzeleckiej (tam także rozgrywa swe mecze), który uzyskał awans do V ligi zachodniopomorskiej w sezonie 2012/2013. W miejscowości znajduje się także hala widowiskowo-sportowa, która jest najnowocześniejszym tego typu obiektem w powiecie.
Administracja.
Miasto jest siedzibą gminy miejsko-wiejskiej. Mieszkańcy Człopy wybierają do swojej rady miejskiej 7 radnych (7 z 15). Pozostałych 8 radnych wybierają mieszkańcy terenów wiejskich gminy Człopa. Organem wykonawczym jest burmistrz. Siedzibą władz jest budynek przy ul. Strzeleckiej 2.
Burmistrzowie Człopy:
Mieszkańcy Człopy wybierają posłów na Sejm z okręgu wyborczego nr 40 (siedziba Koszalin), senatora z okręgu nr 99 (siedziba Koszalin), a posłów do Parlamentu Europejskiego z okręgu wyborczego nr 13.
Współpraca zagraniczna.
Miasto Człopa, począwszy od roku 2005 rozwija partnerskie kontakty z niemiecką Gminą Neuenkirchen. Początkowo były to oficjalne wizyty w celu poznania partnera, a od 2006 roku zakres współpracy systematycznie się poszerzał. W dniu 27 czerwca 2008 roku podpisana została umowa współpracy między Gminą Neuenkirchen i Gminą Człopa. Współpraca ta obejmuje m.in. wymianę uczniów szkół, integracyjne warsztaty muzyczne oraz taneczne, spotkania seniorów, wymianę doświadczeń władz samorządowych.
W roku 2008 rozpoczęły się również starania o dofinansowanie budowy hali sportowo-widowiskowej Polsko-Niemieckiego Centrum Kultury i Sportu jako elementu infrastruktury potrzebnej do realizacji transgranicznych spotkań w partnerami z Niemiec. Podpisując wniosek o dofinansowanie Gmina Człopa wzięła na siebie ciężar utrzymania obiektu wraz z realizacją różnorodnych spotkań obu krajów w oparciu o nowo powstały budynek.

</doc>
<doc id="178064" url="https://pl.wikipedia.org/wiki?curid=178064" title="Gwen Stefani">
Gwen Stefani

Gwen Renée Stefani (ur. 3 października 1969 w Fullerton, w Kalifornii) – amerykańska piosenkarka solowa oraz wokalistka zespołu rockowego No Doubt.
Życiorys.
Zaczęła odnosić międzynarodowe sukcesy w zespole No Doubt, wraz z ukazaniem się w 1995 albumu pt. "Tragic Kingdom". W 2004, wykorzystując przerwę w działalności z No Doubt, rozpoczęła karierę solową wydaniem albumu pt. "Love. Angel. Music. Baby.", którego produkcją zajęli się m.in. André 3000 i Linda Perry.
W 2004 zaprojektowała swoją pierwszą kolekcję ubrań "L.A.M.B" (skrót tytułu jej albumu "Love. Angel. Music. Baby.") Również w 2004 wystąpiła w roli Jean Harlow w filmie Martina Scorsese "Aviator". Pod koniec 2006 wydała drugi, solowy album pt. "The Sweet Escape", który promowała singlem „Wind It Up”.
W 2014 miał pojawić się jej trzeci solowy album, który zwiastowała singlami „Baby Don’t Lie” oraz „Spark the Fire”. Premiera płyty została jednak przesunięta. 18 marca 2016 wydała album pt. "This Is What the Truth Feels Like", który promowała singlami „Used to Love You”, „Make Me Like You” oraz „Misery", jednocześnie pomijając piosenki, które wydała w 2014.
Występowała w roli trenerki w siódmej oraz dziewiątej edycji programu "The Voice". 14 listopada 2016 została wyróżniona przez magazyn „Glamour” tytułem "Kobiety roku".
Życie prywatne.
Córka Dennisa i Patti Stefani. Ma dwóch braci, Todda i Erica, oraz siostrę Jill. 
Była w związku z Tonym Kanalem. W latach 2002–2016 jej mężem był Gavin Rossdale. Ma z nim 3 synów: Kingstona Jamesa McGregora (ur. 2006), Zumę Nestę Rocka (ur. 2008) i Apolla Bowie Flynna (ur. 2014). W 2021 wyszła za Blake'a Sheltona.

</doc>
<doc id="178065" url="https://pl.wikipedia.org/wiki?curid=178065" title="Dąbie">
Dąbie

Dąbie (niekiedy także Dąbie nad Nerem) – miasto w województwie wielkopolskim, w powiecie kolskim, nad Nerem, w Kotlinie Kolskiej, siedziba władz miejsko-wiejskiej gminy Dąbie. W latach 1975–1998 miasto administracyjnie należało do województwa konińskiego. Dąbie należy do Związku Miast Polskich.
Według danych z 30 czerwca 2018 roku miasto liczy 2004 mieszkańców.
Dąbie leży w historycznej ziemi łęczyckiej. Uzyskało lokację miejską przed 1391 rokiem. Miasto królewskie w powiecie łęczyckim województwa łęczyckiego w końcu XVI wieku. Miasto rządowe Królestwa Kongresowego, położone w 1827 roku w powiecie łęczyckim, obwodzie łęczyckim województwa mazowieckiego. 
Historia.
Miejscowość wzmiankowana po raz pierwszy w 1232 r. jako własność klasztoru Norbertanek w Strzelnie. W dokumencie z 1397 r. nazwana miastem. Na prawie magdeburskim lokował Dąbie Władysław Jagiełło w 1423 r.; miasto stanowiło już wówczas własność królewską. Było niewielkim miasteczkiem, na wojnę polsko-krzyżacką wystawiło zaledwie jednego piechura. Sytuacja gospodarcza miasta pogorszyła się jeszcze bardziej w wyniku potopu szwedzkiego. W 1774 r. liczyło ono tylko 300 mieszkańców. Pomyślny rozwój miasta, związany z rozkwitem produkcji rzemieślniczej, rozpoczął się w XIX wieku. Ludność miasta wzrosła do 998 osób w 1816 r. i do 1722 – w 1825 r. Dąbie było wówczas silnym ośrodkiem rzemieślniczym, w połowie XIX wieku poważną rolę w życiu miasta odgrywał również handel. 14 kwietnia 1864 r. w pobliżu miasta miała miejsce potyczka zbrojna powstańców z wojskami rosyjskimi. W 1902 r. Dąbie liczyło 4850 mieszkańców. Czynne tutaj wówczas były dwa młyny, istniała również spółka rolniczo-handlowa „Zorza”. W czasie I wojny światowej miasto zostało zniszczone w wyniku bitwy prusko-rosyjskiej. W okresie międzywojennym mieściło się tu kilka drobnych przedsiębiorstw przemysłowych, m.in.: pięć młynów, cztery wiatraki, destylarnia, browar i cegielnia. Część ludności znajdowała zatrudnienie także w rolnictwie. W roku 1939 władze niemieckie zmieniły nazwę miasta na "Eichstädt". W czasie okupacji hitlerowskiej wielu mieszkańców miasta pochodzenia żydowskiego zamordowano w pobliskim obozie zagłady Kulmhof w Chełmnie nad Nerem. Ograbiono kościół parafialny i całkowicie zniszczono żydowską synagogę. Dąbie zostało wyzwolone przez wojska radzieckie 21 stycznia 1945 r. Obecnie miasto stanowi zaplecze usługowo-handlowe dla rolniczej okolicy.
Ludność i prognoza ludności w latach 2018–2050.
Rekordowa liczba ludności w Dąbiu wynosiła 2198 mieszkańców (według danych z 31 grudnia 1998 roku). Według danych z 31 grudnia 2018 roku dąbian było tylko 2008. W 2020 roku populacja spadnie do 1979 mieszkańców. GUS prognozuje, że w Dąbiu w 2025 roku ma liczyć 1906 mieszkańców, w 2030 roku – 1863 mieszkańców. Natomiast w 2035 roku populacja spadnie do 1799 mieszkańców, w 2040 roku poziom ludności ma osiągnąć 1642 mieszkańców, w 2045 roku – 1527 mieszkańców. W 2050 roku Dąbie nie będzie miastem nawet półtoratysięcznym – wtedy zaledwie mówimy o 1484 mieszkańcach.
W rzeczywistości spis powszechny z 2021 określił liczbę mieszkańców na 1787, co oznacza 14,5% spadek w porównaniu z 2021
Zabytki.
Kościół.
Murowany kościół parafialny Świętego Mikołaja Biskupa wzniesiony został w latach 1807–1809 według projektu Hilarego Szpilowskiego. Poprzedni kościół wybudowany został w XVII wieku, z fundacji Celestyna Dunina, a spalony w 1793 r. Świątynię gruntownie odnowiono w 1948 r. Budynek orientowany, otynkowany. Kościół jednonawowy z węższym prezbiterium, zamkniętym prosto. Wewnątrz świątyni strop. Ponad dachem wznosi się wieżyczka na sygnaturkę. Elewacja zachodnia i szczyt mają charakter barokowy. Wyposażenie wnętrza głównie rokokowe. Ołtarz główny z obrazem "Opłakiwanie", z herbem Podkowa i datą 1736. Okna ostrołukowe. Dwa konfesjonały rokokowe. Tablica nagrobna proboszcza dąbskiego Adama Wężyka z pierwszej połowy XIX wieku. Obok świątyni ustawiona jest murowana dzwonnica z XIX wieku. W jej osi znajduje się brama wiodąca na przykościelny dziedziniec.
Ratusz.
Dąbski ratusz zbudowany został w stylu klasycystycznym w 1814 r. Budynek murowany jest z cegły, otynkowany. Złożony z głównego budynku na planie kwadratu i dwóch wolnostojących prostokątnych pawilonów. Korpus główny ratusza jest dwukondygnacyjny, podpiwniczony, pięcioosiowy. Na osi wgłębny portyk dwukolumnowy w wielki porządku, z wejściem, nad którym znajduje się balkon. Przyziemie boniowane, między kondygnacjami gzyms kordonowy i parapetowy, gzyms wieńczący z ząbkowaniem. Dach czterospadowy z wystawką od frontu i cylindryczną wieżyczką w formie latarni zwieńczonej kopułą. Układ wnętrza trzytraktowy. W niektórych pomieszczeniach zauważalne są fasety.
Kamienice.
W mieście zachowało się kilka domów klasycystycznych. Przy ulicy Kolskiej wznoszą się dwie analogiczne budynki ustawione kalenicowo naprzeciwko siebie. Domy te kryte są dachami naczółkowymi i mają wejścia ujęte kolumnami. Na fasadzie jednego z nich widnieje data 1828.
Cmentarze.
W Dąbiu istnieje także kilka zabytkowych cmentarzy:
Kultura.
W mieście działa Miejsko – Gminny Ośrodek Kultury, który zajmuje się kształtowaniem życia kulturalnego miasta i gminy. Działa przy nim wiele sekcji sportowych, plastycznych i tanecznych. Do najważniejszych wydarzeń w mieście należy coroczna organizacja m.in. finałów Wielkiej Orkiestry Świątecznej Pomocy, Dni Miasta i Gminy Dąbie oraz różnego rodzaju festynów i koncertów. Od 1995 roku w mieście działa Młodzieżowa Miejsko – Strażacka Orkiestra dęta oraz folklorystyczny zespół Nadnerzanki.
Edukacja.
Przedszkola:
Szkoły podstawowe:
Gimnazja:
Biblioteki:
Dąbskie Błota.
Dąbskie Błota to kompleks łąkowo-błotny o powierzchni około 700 ha. Swym zasięgiem obejmuje miasto Dąbie, a także niektóre wsie, m.in. Krzewo, Domanin czy Wiesiołów. Został on włączony do sieci Natura 2000 jako obszar specjalnej ochrony ptaków – Pradolina Warszawsko-Berlińska oraz obszar specjalnej ochrony siedlisk – Pradolina Bzury i Neru. Dąbskie Błota to jeden z najwartościowszych terenów awifaunistycznych w całej dolinie Neru pomiędzy Łęczycą, a ujściem Warty. Ma on doskonałą lokalizację do rozwoju turystyki ornitologicznej (można tu obserwować ponad 100 gatunków ptaków). Można tu spotkać wiele gatunków ptaków. Teren ten to królestwo żurawi, chruścieli oraz czapli. Spotkamy tutaj także kszyki, rycyki, krwawodzioby, niezwykle płochliwe bociany czarne czy kuliki wielkie. Do najcenniejszych gatunków jakie bytują na terenie Dąbskich Błot należy wodniczka, zagrożony wyginięciem ptak z rzędu wróblowych.
Sport.
W Dąbiu działał Klub Piłkarski „Zryw” grający na boiskach IV ligi, grupy wielkopolskiej południowej. Od 2014 nie funkcjonuje, czeka na reaktywację.
Wyniki klubu w ostatnich latach:
Transport.
Kilka kilometrów od miasta przebiega linia kolejowa tzw. Magistrala węglowa, łącząca Gdynię ze Śląskiem, na której znajduje się stacja kolejowa Dąbie nad Nerem. W Dąbiu rozpoczynała się, zlikwidowana obecnie, linia wąskotorowa Dąbie – Koło – Sompolno.
Dąbie jest znacznym węzłem drogowym. Krzyżują się tu drogi wojewódzkie i powiatowe:
Dwa kilometry na południe od miasta, przy drodze na Łask, znajduje się węzeł drogowy "Dąbie" ze zjazdem na autostradę A2, łączącą Łódź z Poznaniem.
Współpraca zagraniczna.
W październiku 2008 roku gmina Dąbie podpisała dokumenty o umowie partnerskiej z gminą Wielka Dymerka na Ukrainie. Głównym celem tej umowy stało się rozwijanie współpracy na wielu płaszczyznach, m.in. kulturalnej, edukacyjnej, handlowej czy przemysłowej. Dzięki umowie gmina Dąbie prowadzi z gminą Wielka Dymierka wspólną wymianę młodzieży.

</doc>
<doc id="178066" url="https://pl.wikipedia.org/wiki?curid=178066" title="Tony Kanal">
Tony Kanal

 
Tony Ashwin Kanal (ur. 27 sierpnia 1970 w Kingsbury, Anglia) – amerykański muzyk brytyjskiego pochodzenia. Członek zespołu No Doubt.
Przez 7 lat był w związku z Gwen Stefani. Związek ten rozpadł się w 1994 roku. Tony Kanal jest autorem wielu piosenek z repertuaru No Doubt oraz Gwen Stefani.

</doc>
<doc id="178067" url="https://pl.wikipedia.org/wiki?curid=178067" title="Dobra (powiat turecki)">
Dobra (powiat turecki)

Dobra – miasto w województwie wielkopolskim, siedziba władz miejsko-wiejskiej gminy Dobra; w latach 1975-1998 należało do województwa konińskiego.
Według danych z 1 stycznia 2021 roku miasto liczyło 1352 mieszkańców, czyli o 8,2% mniej niż w 2011 (1480 mieszkańców).
Miasto położone jest na Wysoczyźnie Tureckiej, na prawym brzegu doliny rzeki Teleszyny, przy drodze krajowej nr 83, w odległości 14 km na południowy wschód od Turku. Dobra leży w historycznej ziemi sieradzkiej.
Historia.
Osada po raz pierwszy wzmiankowana była w 1386 roku. Prawa miejskie zostały nadane Dobrej przed 1392 rokiem. W dokumentach z 1511 roku Dobra występuje jako miasto należące do rodu Żarnickich. W 1538 roku Dobra zniszczona została przez pożar, po którym na prośbę właścicieli Zygmunt I Stary ponownie nadał przywilej lokacyjny.
Panująca tu w I poł. XVII wieku i na początku XVIII wieku zaraza znacznie wyludniła miasto. 23 stycznia 1770 roku na przedpolu miasta doszło do starcia konfederatów barskich z oddziałami rosyjskimi. W boju poległo wówczas ok. 500 konfederatów, tyluż ponoć też jeńców wymordowali już po bitwie Rosjanie.
Po II rozbiorze Polski w 1793 roku miasto przeszło do zaboru pruskiego. Dobra liczyła wówczas ok. 900 mieszkańców w 134 domostwach, a ludność trudniła się rolnictwem i rzemiosłem. Czynnych było ponad 80 warsztatów rzemieślniczych, w tym 34 krawieckie, 28 szewskich, 13 kuśnierskich i 8 garncarskich oraz znaczna liczba kramów żydowskich. Pracowały również dwa młyny wodne i garbarnia. W ciągu roku w mieście odbywało się 12 jarmarków. Od 1807 miasto leżało w granicach Księstwa Warszawskiego, zaś po kongresie wiedeńskim w 1815 roku na terenie Królestwa Polskiego. Miasto prywatne Królestwa Kongresowego położone było w 1827 roku w powiecie wartskim, obwodzie kaliskim województwakaliskiego. 
Wiek XIX przyniósł miastu znaczne ożywienie gospodarcze. Uruchomione zostały 4 olejarnie i 9 wiatraków oraz rozwijał się handel zbożem, trzodą i wełną. W połowie XIX stulecia Dobra liczyła już ponad 2500 mieszkańców. Podobnie jak inne niewielkie miasta (m.in. niedaleki Brudzew i Władysławów), Dobra utraciła prawa miejskie w 1870 roku zarządzeniem władz rosyjskich. Nie spowodowało to jednak zahamowania w jej rozwoju, bowiem w czterdzieści lat później osiąga, największą w swej historii, liczbę blisko 3900 mieszkańców. Po odzyskaniu przez Polskę niepodległości, w 1919 roku Dobra ponownie uzyskuje prawa miejskie. W 1926 roku miasto miało 3486 mieszkańców, w tym 1850 Polaków (53,1%), 1589 Żydów (45,6%), 45 Niemców (1,3%) oraz 2 Rosjan.
W czasie okupacji hitlerowskiej miasto zostało włączone w granice Rzeszy. Cała ludność żydowska została wymordowana w obozach zagłady, zaś część Polaków wysiedlono do Generalnego Gubernatorstwa.
Krótko po wojnie Dobra przejściowo nie została zaliczona do miast w urzędowym wykazie miast i gmin z 28 lipca 1945.
Zabytki.
Miejscowy kościół pw. Narodzenia Najświętszej Maryi Panny wzniesiony został w stylu neobarokowym według projektu Tomasza Pajzderskiego w 1912 roku, na miejscu poprzedniego, wzmiankowanego w XV wieku, zniszczonego wielokrotnymi pożarami.
Podczas budowy obecnej świątyni odkryto w podziemiach szczątki ludzkie i tablicę z napisem: "Tu leżą kości nieszczęśliwych Palaków, którzy zginęli w bitwie z Moskalami – zginęło ok. 500 w roku 1771" (owa bitwa rozegrała się w 1770 roku).
Wnętrze świątyni zdobią XVIII-wieczne obrazy malowane na deskach przedstawiające św. Rozalię, św. Barbarę, św. Katarzynę i anioła z Tobiaszem, które w 2007 roku zostały odrestaurowane. Krucyfiks umieszczony w łuku tęczowym pochodzi z XVI wieku, natomiast figura Chrystusa Zmartwychwstałego z XVII wieku.
Obok świątyni znajduje się neogotycka dzwonnica z 1840 roku, a także budynek plebanii z 1836 roku i głaz upamiętniający sześćsetlecie miasta (z 1992 roku).
Ponadto w mieście zachował się zespół dworski, w skład którego wchodzą: dwór z 1874 roku, zespół gospodarczy (gorzelnia, wozownia, magazyny) oraz park krajobrazowy o powierzchni 7,5 ha z dwustumetrową aleją kasztanowców (pomnik przyrody), stawami i wyspą otoczoną fosą.
Poza wyżej wymienionymi obiektami godne uwagi są także znajdująca się na cmentarzu mogiła żołnierzy polskich poległych w 1939 roku oraz rzeźba ludowa świętego Wawrzyńca stojąca w parku obok kościoła.
Sport.
W mieście działa klub piłki nożnej, Wicher Dobra, grający w sezonie 2016/2017 w IV lidze.

</doc>
<doc id="178068" url="https://pl.wikipedia.org/wiki?curid=178068" title="Tom Dumont">
Tom Dumont

Tom Dumont (ur. 11 stycznia 1968 w Los Angeles) - gitarzysta w amerykańskim zespole No Doubt.

</doc>
<doc id="178070" url="https://pl.wikipedia.org/wiki?curid=178070" title="Dobrodzień">
Dobrodzień

Dobrodzień (dodatkowa nazwa ) – miasto na Górnym Śląsku, w województwie opolskim, w powiecie oleskim, siedziba gminy miejsko-wiejskiej Dobrodzień. Miasto znajduje się między Opolem a Lublińcem. W latach 1975–1998 miasto administracyjnie należało do woj. częstochowskiego. Przed rokiem 1975 Dobrodzień należał do powiatu lublinieckiego.
Miejscowość położona na historycznej ziemi lublinieckiej.
Według danych z 30 czerwca 2008 miasto liczyło 4014 mieszkańców. Według danych Narodowego Spisu Powszechnego 2011 miasto liczy 3864 mieszkańców.
Nazwa.
Nazwa miejscowości nawiązuje do zwyczajowego powitania „dzień dobry”. Według niemieckiego nauczyciela Heinricha Adamy’ego nazwa miejscowości pochodzi od wcześniejszej polskiej nazwy powitania. W swoim dziele o nazwach miejscowych na Śląsku wydanym w 1888 roku we Wrocławiu Adamy wymienia jako najstarszą zanotowaną nazwę miasta "Dobrodzin" podając jej znaczenie "„wurde ubesetz in Guttentag”", czyli po polsku "„zostało przetłumaczone na Guttentag”".
W 1475 roku w łacińskich statutach "Statuta synodalia episcoporum Wratislaviensium" miejscowość wymieniona jest w zlatynizowanej formie "Dobrosin". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Dobrodin".
W dziele „Typographia Bohemiae, Moraviae et Silesiae”, napisanej i wydanej przez Mateusza Meriana we Frankfurcie w roku 1650 miasto opisane jest słowiańską nazwą Dobradin. W pruskim urzędowym dokumencie z 1750 roku wydanym w języku polskim w Berlinie przez Fryderyka Wielkiego miasto wymienione jest pośród innych śląskich miejscowości jako Dobrydzień.
W alfabetycznym spisie miejscowości na terenie Śląska wydanym w 1830 roku we Wrocławiu przez miejscowość występuje pod nazwą niemiecką "Guttentag" oraz polską "Dobrodzień". Statystyczny opis Prus z roku 1837 notuje "Gutentag (poln. Dobrdzien)". Nazwy "Dobrodzień" oraz "Guttentag" w książce "Krótki rys jeografii Szląska dla nauki początkowej" wydanej w Głogówku w 1847 wymienił śląski pisarz Józef Lompa, jak również w 1896 roku śląski pisarz Konstanty Damrot w książce o nazewnictwie miejscowym na Śląsku.
Topograficzny opis Górnego Śląska z 1865 roku notuje miejscowość we fragmencie "Guttentag – polnisch Dobrodzien". Również katalog herbów niemieckich miejscowości, wydany w 1898 roku we Frankfurcie nad Menem, określa polską nazwę jako "Dobrodzien". Słownik geograficzny Królestwa Polskiego wydany pod koniec wieku XIX podaje dwie polskie nazwy miejscowości – "Dobrydzień" i – "Dobrodzień" oraz niemiecką "Guttentag".
W historii nazwa miejscowości została udokumentowana następującymi nazwami:
Od 1945 r. jako nazwa urzędowa od 1946 roku: "Dobrodzień". W 2008 roku dodano nazwę dodatkowa w języku mniejszości niemieckiej "Guttentag".
Historia.
Dobrodzień pojawia się w dokumentach w 1267 roku, w kilkanaście lat przed nadaniem miejscowemu sołtysowi Henrykowi przywilejów przez Bolesława I – księcia opolskiego (w skład którego wchodził Dobrodzień). Na początku XIV wieku była to już dosyć duża osada, bo w roku 1311 istniał w niej kościół parafialny. Prawa miejskie Dobrodzień uzyskał w 1374 roku z rąk księcia Władysława Opolczyka. Jednak można zakładać, że historia Dobrodzienia sięga znacznie odleglejszych czasów. Najstarsze znaleziska archeologiczne – przedmioty codziennego użytku, pochodzą z II-III okresu epoki brązu (1450–1000 r. p.n.e.). Zachowała się też legenda o pobycie w Dobrodzieniu św. Wojciecha. Do czasów współczesnych co roku 23 kwietnia odbywają się w mieście msze św. ku czci tego świętego oraz procesje do kapliczki, w której zachowała się jego rzeźba. Niedługo przed pierwszymi wzmiankami o miejscowości, Dobrodzień – tak jak cały Śląsk, padł ofiarą rozdrobnienia dzielnicowego, rozpoczętego po śmierci króla Bolesława Krzywoustego, który podzielił Polskę pomiędzy swych synów. Śląsk przypadł Władysławowi II, jednak na skutek konfliktów wewnętrznych musiał on szukać pomocy na zewnątrz. Nie powrócił już do kraju, stąd został nazwany Wygnańcem, jednak jego synowie na skutek interwencji cesarza Fryderyka Barbarossy, otrzymali prawa do Śląska w 1163 r. Dobrodzień prawdopodobnie zaistniał w jakiś sposób także podczas najazdu tatarskiego w 1241 r., o czym zdaje się świadczyć późniejsza nazwa pewnej niwy na przedmieściu – Turkopole (niem. Turkenfeld). W końcu XIV wieku na skutek konfliktów zbrojnych książąt opolskich z królem polskim Władysławem Jagiełłą, Dobrodzień dostał się w ręce Spytka z Melsztyna, dowodzącego rycerstwem koronnym, by następnie stać się własnością książąt niemodlińskich. Po paru nieudanych próbach zawładnięcia tronem krakowskim Piastowie śląscy odwrócili się od Polski i złożyli hołd lenny królowi Czech.
W 1452 roku w Dobrodzieniu wybudowano prawdopodobnie zamek warowny otoczony wałami ziemnymi i ostrokołem, który jednak nie zachował się do dzisiejszych czasów. Jako pierwszy właściciel Dobrodzienia obowiązki pańszczyźniane jego mieszkańcom narzucił w 1452 roku Henryk Kranczkowski. Podobnie postępowali późniejsi właściciele, co spowolniło rozwój gospodarczy miasta. W XV wieku wielu synów mieszczan studiowało w Akademii Krakowskiej, a Maciej – syn Światosława z Dobrodzienia był osobistym sekretarzem archidiakona z Dobrodzienia. Kolejnymi właścicielami Dobrodzienia w XVI i XVII wieku byli m.in.: Franciszek Kalinowski, Jan I Posadowski, Wacław Posadowski, Jan II Posadowski, Magdalena Kurtzbach, Jerzy Jarocki, Daniel Jarocki, Anna Jarocka – ta ostatnia, z racji znacznego zwiększenia obciążeń feudalnych, zapisała się niechlubnie w pamięci mieszkańców, co zaowocowało uwiecznieniem jej w legendach o Czarnej Damie, pokutującej jakoby za swe grzechy i pojawiającej się pośmiertnie w niektóre noce w okolicach zabytkowego mostu z 1610 roku, Bogusław Blacha, Jan von Blankowski oraz jego potomkowie. W 1526 r. na skutek śmierci króla Czech Ludwika II Jagiellończyka Czechy i Śląsk znalazły się pod panowaniem Habsburgów, jednak faktycznie nadal istniały silne wpływy czeskie, a tylko najważniejsze sprawy były rozstrzygane w Wiedniu. Dobrodzień został wyjątkowo ciężko doświadczony na skutek wojny trzydziestoletniej. Miasto było wówczas kilkakrotnie plądrowane, a część mieszkańców wymordowana. Nie obyło się też bez pożarów. Z tego czasu pochodzi niechlubna sława Anny Jarockiej, która miała jakoby najpierw zagarnąć lasy i pastwiska miejskie, a potem po zniszczeniach wojennych odmówić mieszkańcom drewna na odbudowę domów.
W 1740 roku podczas wojen śląskich pomiędzy Austrią oraz Królestwem Prus na Śląsk wkroczyły wojska króla pruskiego Fryderyka II Hohenzollerna. Zajęły one także Dobrodzień. Austria została zmuszona do zawarcia pokoju z Prusami, w myśl którego Śląsk przypadł w udziale pruskim junkrom. Rozpoczęła się kolonizacja fryderycjańska, polegająca na napływie na Górny Śląsk osadników z Prus, często wyznania ewangelickiego. W samym tylko ostatnim 40-leciu XVIII wieku napłynęło ich przeszło 170 tys. W 1743 roku w Dobrodzieniu powstała „komuna miejska” – właścicielami miasta stali się jego mieszkańcy na skutek wykupienia go od barona Franciszka Ludwika von Blankowskiego. Jednak na skutek różnych okoliczności i z powodu braku środków finansowych w 1748 roku Dobrodzień ponownie został własnością, tym razem przedstawicieli rodów pruskich. Mimo wysokich kontrybucji miasto rozwijało się pod względem gospodarczym. Już we wcześniejszych latach w Dobrodzieniu dynamicznie rozwijało się stolarstwo, które do dziś jest wizytówką miasta. W XVIII wieku wybudowano w mieście zakład hutniczy z wielkim piecem. Mieszkańcy, spośród których niektórzy mieli po 15–20 par koni, transportowali wyroby hutnicze do Odessy, Wrocławia, Brna, Poznania i Krakowa. Miasto poziomem zamożności mieszkańców przewyższało wówczas wiele okolicznych ośrodków, co jednak uległo odwróceniu na skutek pominięcia Dobrodzienia przy budowie sieci kolei żelaznych i rozwoju przemysłu na Górnym Śląsku.
W 1846 r. potężny pożar zniszczył większość zabudowy miasta, m.in. spłonął kościół, probostwo, poczta, synagoga, gospody, folwark z gorzelnią i wiele innych budynków. Ocalały tylko budynki na jego obrzeżach, a także zabytkowy kościół pod wezwaniem św. Walentego – do dziś będący ozdobą miasta. Paradoksalnie, pożar w dłuższej perspektywie wyszedł miastu na korzyść. Przyczynił się do rozbudowy Dobrodzienia i powstania budynków murowanych w miejsce drewnianych. W połowie XIX wieku wzniesiono stopniowo nowe, murowane budynki: ratusz, pałac, kościół katolicki i ewangelicki, synagogę. W 1865 roku w mieście żyło 2399 mieszkańców z czego 1140 mężczyzn i 1259 kobiet; 184 było ewangelikami, 1935 katolikami; zanotowano także 280 wyznawców judaizmu.
Od 1884 roku Dobrodzień przypadł w udziale królom Saksonii. Fryderyk August III przebywał często w Dobrodzieniu, zamieszkując zachowany do dziś budynek, znajdujący się na skrzyżowaniu obecnych ulic: Piastowskiej i Powstańców Śląskich. W 1898 roku z inicjatywy saksońskiej królowej Karoli wybudowano w Dobrodzieniu szpital (dzisiejszy Zakład Opieki Leczniczej im. Królowej Karoli). W 1919 roku król saksoński sprzedał część dóbr państwu i osobom prywatnym, a w 1927 roku całość.
W 1910 roku w miejscowości mieszkało 3186 osób, z czego 1702 mówiło językiem polskim, 338 polskim i niemieckim, a 1146 niemieckim. W I wojnie zginęło 167 mieszkańców miasta. W wyborach komunalnych, jakie odbyły się w listopadzie 1919 roku, mieszkańcy oddali 248 głosów na polską listę na ogólną sumę 993, zdobywając 5 z 18 mandatów. W latach 1919–1921 miały miejsce trzy powstania śląskie, w których brali udział również mieszkańcy Dobrodzienia. Największa skala konfliktu nastąpiła w czasie III powstania, kiedy 4 maja 1921 roku rozpoczęły się walki o miejscowość. 6 maja Dobrodzień został zdobyty przez lubliniecko-opolski pułk piechoty pod dowództwem Karola Lubosa oraz Teodora Mańczyka. Do zakończenia działań wojskowych pozostał on w rękach powstańców i mieścił się w nim główny sztab podgrupy „Linke”. Wcześniej, w czasie plebiscytu, większość mieszkańców opowiedziała się jednak za Niemcami (1664 do 430 za Polską) i po podziale Górnego Śląska Dobrodzień pozostał w granicach Niemiec, tworząc najmniejszy w Rzeszy powiat dobrodzieński ("Landkreis Guttentag").
Dobrodzień od pokoleń był przykładem wielokulturowości i w miarę zgodnego współżycia przedstawicieli różnych nacji. W kościele katolickim pleban wygłaszał kazania w języku niemieckim raz na miesiąc, a po polsku co tydzień. W mieście aż do przedednia wybuchu II wojny światowej funkcjonowały organizacje polskie i żydowskie. Niechlubnym wyjątkiem były wydarzenia nocy kryształowej w 1938 roku, kiedy to spalona została przez członków SS i SA synagoga i jeden ze sklepów. Istnieje też źródło, z którego wynika, że spalono wówczas jedynie sklep Siednerów, a synagogę, którą wcześniej oddano już w użytkowanie powszechnej kasie oszczędności – z uwagi na znaczący odpływ z miejscowości ludności pochodzenia żydowskiego w latach 30. ubiegłego wieku – rozebrano już po wydarzeniach z listopada 1938 roku. W czasie II wojny światowej w pobliskich lasach stacjonowały wojska gen. Reichenaua. 21 stycznia 1945 roku do miasta wkroczyły wojska radzieckie pod dowództwem gen. Gusiewa. W trakcie zajmowania miasta zginęło 70 żołnierzy radzieckich. Po zakończeniu działań wojennych Dobrodzień znalazł się w województwie śląskim (śląsko-dąbrowskim), następnie katowickim, a od 1975 roku – w częstochowskim. Po ostatniej reformie administracyjnej jest częścią województwa opolskiego.
Zabytki.
Do wojewódzkiego rejestru zabytków wpisane są:

</doc>
<doc id="178073" url="https://pl.wikipedia.org/wiki?curid=178073" title="Dolsk">
Dolsk

Dolsk – miasto w województwie wielkopolskim, w powiecie śremskim, siedziba gminy miejsko-wiejskiej Dolsk, nad jeziorem Dolskim Wielkim i Dolskim Małym.
Miasto "Dolsko" było własnością biskupstwa poznańskiego, pod koniec XVI wieku leżało w powiecie kościańskim województwa poznańskiego. W latach 1975–1998 miasto administracyjnie należało do woj. poznańskiego.
Położenie geograficzne.
Miasto położone jest na przesmyku między Jeziorem Dolskim Wielkim a Jeziorem Dolskim Małym, przy drodze wojewódzkiej nr 434. Jest tu prawdziwa mozaika form terenowych ukształtowanych przez lodowiec, ozdobiona jeziorami zgrupowanymi wokół miasteczka (lasy i jeziora zajmują aż 2950 ha powierzchni całej gminy). O atrakcyjności tych terenów decyduje też klimat (miejscami zbliżony do klimatu rabczańskiego) oraz udokumentowane złoża torfu – borowin o znaczeniu leczniczym.
Demografia.
31 marca 2011 miasto liczyło 1554 mieszkańców.
Struktura demograficzna mieszkańców Dolska według danych z 31 grudnia 2009:
Nazwa.
Miejscowość ma metrykę średniowieczną i jest notowana od XII wieku. Po raz pierwszy w 1136 jako "Dolzco", 1293 "Dolszko", 1310 "Dolsko", 1350 "Dolsk", 1359 "locare civitatem Dolsco", 1513 "Dolssko", 1514 "Dulsko", 1619 "Dulsko", 1802-03 "Doltzig", 1846 "Dolsk", 1881 "Dolzig".
Nazwa miejscowości pochodzi od wyrażenia przymiotnikowego "dolski" oznaczającego "znajdujący się w dole". Pochodzi z języka prasłowiańskiego "*dolьskъ" odnoszącego się do "położenia w dole" lub "dolinie" z dodaniem sufiksu -sko, -sk.
Historia.
Pierwsze ślady osadnictwa pochodzą z okresu kultury łużyckiej. Znaleziono brązowe ozdoby z tego okresu oraz cmentarzysko. Na półwyspie Jeziora Dolskie Małe znajdowało się grodzisko, które istniało do XVIII wieku. Osada targowa znajdowała się tu już na przełomie XI i XII wieku. Powstała ona na szlaku handlowym z Poznania na Śląsk.
Pierwsze informacje o miejscowości zamieszczone zostały w 1136 w tzw. Bulli gnieźnieńskiej papieża Innocentego II, gdzie wymieniana jest jako własność biskupów gnieźnieńskich. Dokument zawarty jest w Kodeksie dyplomatycznym Wielkopolski. W latach 1231–1797 miasto wraz z majątkami klucza dolskiego był własnością biskupów poznańskich. W 1359 Dolsk otrzymał prawa miejskie w przywileju Kazimierza Wielkiego, w którym król polski zezwolił biskupowi poznańskiemu na założenie miasta na prawie średzkim we wsi Dolsk ustanawiając targ co środę oraz nadając immunitet ekonomiczny i sąd.
W czasie wojny trzynastoletniej Dolsk wystawił w 1458 roku 10 pieszych na odsiecz oblężonej polskiej załogi Zamku w Malborku.
Zabory Polski.
22 kwietnia 1866 powstało tu pierwsze w Wielkopolsce kółko rolnicze ("Dolskie Kółko Włościańsko-Rolnicze"). Inicjatorami jego założenia byli: Dionizy Stasiak z Księginek, Antoni Banaszak ze Studzianny, ks. Jan Wiśniewski z Międzychodu, Konstanty Sczaniecki, także z Międzychodu i Julian Bukowiecki z Mszczyczyna. Statut podpisało łącznie 19 osób.
Miasto wymienione zostało w powiecie śremskim w XIX wiecznym Słowniku geograficznym Królestwa Polskiego. W 1881 w miejscowości było 145 domów zamieszkanych przez 1644 mieszkańców w tym 1444 katolików, 120 ewangelików oraz 80 wyznawców judaizmu. W miejscowości znajdował urząd pocztowy trzeciej klasy, gościniec, stacja kolei żelaznej oraz elementarna szkoła kilkuklasowa. Słownik wymienia również w mieście 308 analfabetów. W mieście działało towarzystwo pożyczkowe, kółko włościańskie. Mieszkańcy trudnili się przeważnie rolnictwem, rybołówstwem oraz wyrobem płótna i garncarstwem. W okolicy funkcjonowały również trzy gorzelnie.
Podczas Powstania Wielkopolskiego utworzono w mieście kompanię pod dowództwem por. Tomasza Paula, która wchodziła w skład batalionu śremskiego i walczyła pod Rawiczem i Zbąszyniem.
II wojna światowa.
Podczas masowych egzekucji II wojny światowej, rozstrzelano 10 mieszkańców Dolska i okolic. Armia radziecka wkroczyła do miasta 21 stycznia 1945.
Obecnie.
W Dolsku funkcjonuje Szkoła Podstawowa im. Janusza Kusocińskiego.
Obecnie w miasteczku działają niewielkie zakłady rzemieślnicze i usługowe.
Architektura.
Zabytki.
Zabytkami prawnie chronionymi są:
Kultura i sport.
W Dolsku działają następujące ośrodki sportowe:
Instytucja kulturalną miasta jest Izba Regionalna, która mieści się w siedzibie ratusza. Znajdują się w niej zabytki kultury materialnej regionu, pamiątki związane z historią Dolska i okolic, materiały związane z powstaniem wielkopolskim, II wojną światową, galeria artystów amatorów (hafty, malarstwo, koszykarstwo, rzeźba), zbiór zabawek dziecięcych, mundurów, dokumentów, zbiorów archeologicznych.
Cyklicznymi imprezami są:
Komunikacja.
Przez miasto przebiega droga wojewódzka, która łączy się z drogami krajowymi:
Przy południowej granicy miasta znajduje się skrzyżowanie tej drogi z drogą wojewódzką nr 437 do Borku Wielkopolskiego.
W Dolsku znajdują się też skrzyżowania z drogami powiatowymi:
oraz z drogami lokalnymi do:
Przy placu Wyzwolenia znajduje się przystanek PKS, autobusami można dojechać do m.in.: Śremu, Poznania, Gostynia, Wrocławia i Jeleniej Góry.

</doc>
<doc id="178074" url="https://pl.wikipedia.org/wiki?curid=178074" title="Drawno">
Drawno

Drawno () – miasto w północno-zachodniej Polsce, w województwie zachodniopomorskim, w powiecie choszczeńskim, siedziba gminy miejsko-wiejskiej Drawno.
Według danych z 31 grudnia 2010 r. miasto miało 2382 mieszkańców.
Położenie.
Drawno leży na Równinie Drawskiej, w południowej części województwa zachodniopomorskiego w powiecie choszczeńskim nad Drawą i jeziorami Dubie i Rudno, na skraju Puszczy Drawskiej.
Według danych z 1 stycznia 2009 powierzchnia miasta wynosi 5,03 km². Miasto stanowi 0,4% powierzchni powiatu.
Pod względem historycznym Drawno we wczesnym średniowieczu było grodem słowiańskim w Wielkopolsce, następnie zaś należało do Pomorza Zachodniego. Zostało opanowane przez Brandenburgię w XIII wieku i włączone do Nowej Marchii. W 1469 jako lenno Drawno ponownie stało się częścią Pomorza Zachodniego.
Drawno leży wśród lesistej okolicy, w pobliżu Drawieńskiego Parku Narodowego, którego siedziba znajduje się w mieście. Odległości do ważnych ośrodków są następujące:
W latach 1975–1998 miasto administracyjnie należało do woj. gorzowskiego.
Dzielnice Drawna: Kośnik, Krosnowa, Wiśniewo, Zawodzie.
Drawno leży w niecce artezyjskiej, dzięki czemu w mieście działa kilka studni artezyjskich.
Toponimia.
Pierwotna nazwa zasiedlonego głównie przez ludność niemieckojęzyczną miasta związana była z jego właścicielami, rodziną Wedlów, i brzmiała "Neu Wedel" (Nowy Wedel). Zachowane do dziś historyczne zapisy tej nazwy to "Neven Vedell" czy "Nien Wedel". Ostatecznie ustalił się zapis "Neuwedell"; ludność słowiańska używała także form "Nowy Wedel" czy "Wedelsko". Po II wojnie światowej włączone do Polski miasto przez krótki czas nosiło nazwy "Nowe nad Drawą" oraz "Kniazie", ostatecznie jednak zatwierdzono formę "Drawno", pochodzącą od przepływającej przez nie rzeki Drawy.
Historia.
Ślady osadnictwa na terenie dzisiejszego Drawna datuje się na okres epoki kamienia łupanego. Świadczą o tym liczne znaleziska archeologiczne jak chociażby toporek kamienny czy siekierka. Miejscowa ludność trudniła się rolnictwem, łowiectwem, bartnictwem, smolarstwem czy myślistwem. W X–XI wieku, wykorzystując dogodne położenie między dwoma jeziorami, powstał tu gród słowiański oraz osada rybacka. Do początku XII wieku ziemie Pomorza należały do księstwa pomorskiego, a dopiero w 1269 roku przeszły pod panowanie Wielkopolski.
W tym samym roku ziemie Pomorza, a więc i Drawno znalazły się pod panowaniem margrabiów brandenburskich, wchodząc w skład tzw. Nowej Marchii. Wśród wielu znakomitych rycerzy marchijskich najsławniejszym był przedstawiciel rodziny Wedlów ("von Wedel"), który w krótkim okresie otrzymał we władanie wiele dzisiejszych miast takich jak Drawno, Złocieniec, Kalisz Pomorski, Drawsko Pomorskie, Tuczno, Recz, Wałcz. Rodzina podzieliła się zdobytymi majątkami, a ich panowanie miało znaczący wpływ na historię tychże ośrodków. Drawno zasiedlili bracia Wedlowie z Korytowa, na których polecenie zbudowano nad Drawą murowany zamek na planie prostokąta. W krótkim czasie z rolniczego wówczas podzamcza rozwinęła się osada, która prawdopodobnie pomiędzy 1313 a 1333 rokiem otrzymała prawa miejskie. Miasto otoczone zostało murami z czterema bramami: Choszczeńską albo Kamienną, Polską, Podwójną i Nową.
Życie mieszkańców ówczesnego Drawna nie należało do łatwych ponieważ nadgraniczne położenie sprzyjały licznym zatargom. Aż do rozbiorów Polski w końcu XVIII wieku ziemie te leżały na tzw. Granicy brandenbursko-wielkopolskiej których przebieg wyznaczały rzeki Drawa i Płociczna. W latach 1402–1454 ziemie należały przejściowo do państwa Krzyżackiego, w międzyczasie (1433–1436) były lennem polskim. Od roku 1454 aż po koniec II wojny światowej Drawno i okolice znajdowały się już nieprzerwanie pod jurysdykcją Brandenburgii i jej prawnych następców: Królestwa Pruskiego (1701–1871) oraz Niemiec (1871–1945). Liczne wojny i bitwy wyniszczały miasto i miejscową ludność, szczególnie potop szwedzki (1655).
W XVII i XVIII wieku miasto przeżywało rozkwit związany z rozwojem przemysłu szklarskiego oraz włókienniczego. Tkactwo rzemieślnicze upadło jednak nie mogąc konkurować skutecznie z produkcją włókienniczą fabryk powstających w większych ośrodkach. Miasto przeżyło ponowne ożywienie po 1870 roku na tle dynamicznego rozwoju gospodarczego zjednoczonych Niemiec. W 1853 r. przeprowadzono tutaj szosę Choszczno – Mirosławiec, zaś w 1895 r. miasto włączono do sieci kolejowej jako stację na trasie Choszczno – Kalisz Pomorski. Tym niemniej, ze względu na dość ustronne położenie i zalesione okolice Drawno pozostało niewielkim ośrodkiem miejskim o bardzo lokalnym znaczeniu. Po I wojnie światowej zaznaczył się nawet spadek ludności, emigrującej w poszukiwaniu pracy do zachodnich prowincji Niemiec. W 1900 roku ówczesny "Neuwedell" zamieszkiwało 2821 mieszkańców (w ogromnej większości Niemców), zaś w r. 1939 już tylko 2711. Do roku 1938 miasto podlegało administracyjnie Nowej Marchii ("Neumark"), a w latach 1938–1945 Prowincji Pomorskiej ("Provinz Pommern"). W okresie II wojny światowej w Drawnie stacjonowała niemiecka jednostka wojskowa zajmująca się przechowywaniem rakiet V-2 i ich przygotowaniem do transportu na front, na stanowiska ogniowe w Holandii. 
12 lutego 1945 roku miasto zostało zdobyte przez wojska radzieckie, w wyniku czego 40% zabudowań legło w gruzach, głównie w śródmieściu. W wyniku II wojny światowej miasto zostało przekazane Polsce i otrzymało ostatecznie nową nazwę Drawno; ludność niemiecka została wysiedlona a na jej miejsce osadzono Polaków ze wschodu i centralnej części kraju. Miasto należało początkowo do województwa szczecińskiego (do 1975 roku), następnie do województwa gorzowskiego w latach 1975–1999, a od 1999 roku należy do województwa zachodniopomorskiego i powiatu choszczeńskiego. Obecnie Drawno jest małym ośrodkiem przemysłowym, zaś głównie ośrodkiem turystycznym i usługowo-handlowym.
Zabytki.
Do wojewódzkiego rejestru zabytków wpisane są;:
inne zabytki:
Kultura/Wiara/Religia.
W mieście istnieją:
Sport.
W mieście istnieje Miejski Klub Sportowy „Drawa” Drawno założony w 1947 roku. Istnieją boiska sportowe do piłki nożnej (MKS Drawa) oraz hala widowiskowo-sportowa z boiskami do piłki ręcznej, koszykówki i piłki siatkowej przy szkole podstawowej. Istnieje również niewielki ośrodek sportów wodnych (kajakarstwo, żegluga, windsurfing) znajdujący się przy promenadzie.
Edukacja.
W Drawnie można uzyskać wykształcenie na poziomie przedszkolnym i podstawowym. Najbliższa szkoła średnia mieści się w Kaliszu Pomorskim. W mieście istnieje przedszkole miejskie przy ul. Choszczeńskiej, a przy ul. Szkolnej znajduje się Szkoła Podstawowa im. Stefana Żeromskiego.
Administracja.
Miasto jest siedzibą gminy miejsko-wiejskiej. Mieszkańcy Drawna wybierają do swojej rady miejskiej 7 radnych (7 z 15). Pozostałych 8 radnych wybierają mieszkańcy terenów wiejskich gminy Drawno. Organem wykonawczym jest burmistrz. Siedzibą władz jest budynek przy ul. Kościelnej.
Burmistrzowie Drawna (po 1990 r.):
Mieszkańcy Drawna wybierają parlamentarzystów z okręgów wyborczych z siedzibą komisji w Szczecinie, a posłów do Parlamentu Europejskiego z okręgu wyborczego nr 13.
Współpraca zagraniczna.
Miasto i Gmina Drawno należą do Euroregionu Pomerania, który skupia gminy z województwa zachodniopomorskiego w Polsce, Brandenburgii w Niemczech i Skanii ("Skåne") w Szwecji.
Gospodarka.
Brak tutaj jest uciążliwego przemysłu a władze miasta stawiają głównie na turystykę i rekreację. W Drawnie istnieje kilka barów czy kawiarni, są pensjonaty i miejsca noclegowe, Bank Spółdzielczy, poczta, firmy usługowe, handlowe, sklepy, hurtownia, istnieją drobne zakłady rzemieślnicze (stolarski, szewski, budowlany). Drawno jest siedzibą nadleśnictwa oraz dyrekcji Drawieńskiego Parku Narodowego. Działa Komunalny Zakład Usługowo-Handlowy, Ochotnicza Straż Pożarna, lecznica dla zwierząt, posterunek energetyczny. W okolicznych lasach prowadzą gospodarkę łowiecką trzy koła łowieckie; będący jednostką miejscowego nadleśnictwa Ośrodek Hodowli Zwierzyny organizuje polowania dla myśliwych z zagranicy. 
Komunikacja.
Transport drogowy
Drawno leży na trasie drogi wojewódzkiej drogi wojewódzkiej nr 175 (Drawsko Pomorskie «» Kalisz Pomorski «» Choszczno) oraz na skrzyżowaniu dróg lokalnych do Żółwina, Niemieńska, Barnimia. Do miasta można się dostać autobusami PKS-u oraz lokalną komunikacją autobusową (z Choszczna). 
Transport kolejowy
Do połowy lat 90. XX wieku przez Drawno kursowały pociągi, jednak obecnie stacja kolejowa jest nieczynna dla ruchu pasażerskiego. Od roku 2019 trwa remont linii kolejowej z Kalisza Pomorskiego, mający na celu umożliwienie zaopatrywania składów wojskowych.
Turystyka.
W Drawnie istnieje stanica wodna mogąca gościć 140 osób w pokojach 2 i 3 osobowych, istnieje pole namiotowe na 100 osób, są wybudowane domki kempingowe na kolejne 28 osób. Istnieje wypożyczalnia sprzętu pływającego. Wybudowana jest nowoczesna przystań wodna wraz z punktem informacyjnym Drawieńskiego Parku Narodowego, istnieje dobrze rozwinięta baza noclegowo – gastronomiczna. W mieście działa Informacja Turystyczna przy ul. Kolejowej 18.

</doc>
<doc id="178075" url="https://pl.wikipedia.org/wiki?curid=178075" title="Piotr Węgleński">
Piotr Węgleński

Piotr Węgleński (ur. 29 czerwca 1939 w Świdnikach) – polski biolog i genetyk, profesor nauk biologicznych, profesor zwyczajny UW, członek rzeczywisty Polskiej Akademii Nauk, w latach 1999–2005 rektor Uniwersytetu Warszawskiego.
Życiorys.
Absolwent Liceum Ogólnokształcącego im. Hugona Kołłątaja w Warszawie oraz studiów na Wydziale Biologii i Nauk o Ziemi Uniwersytetu Warszawskiego z 1961. Od tegoż roku zawodowo związany z tą uczelnią, obronił stopień doktora (1965) i doktora habilitowanego (1974). Uzyskał tytuł naukowy profesora nauk biologicznych. W 1982 objął stanowisko profesora nadzwyczajnego, a siedem lat później profesora zwyczajnego. Na UW obejmował funkcje dyrektora Instytutu Genetyki i Biotechnologii UW (poprzednio Zakładu Genetyki UW), wicedyrektora Instytutu Botaniki UW, prorektora. Od 1999 do 2005 był rektorem tej uczelni. Pracuje także w Instytucie Biochemii i Biofizyki PAN.
Jest członkiem Towarzystwa Naukowego Warszawskiego i Polskiej Akademii Nauk. Opublikował szereg prac naukowych, głównie z zakresu genetyki. W 2010 z rekomendacji klubu parlamentarnego PO powołany w skład rady programowej Polskiego Radia.
Był członkiem komitetu poparcia Bronisława Komorowskiego przed wyborami prezydenckimi w 2010 i w 2015.
Odznaczenia.
W 2002 odznaczony brazylijskim Krzyżem Komandorskim Orderu Krzyża Południa, a w 2005 Krzyżem Komandorskim Orderu Odrodzenia Polski.

</doc>
<doc id="178079" url="https://pl.wikipedia.org/wiki?curid=178079" title="Dudyńce">
Dudyńce

Dudyńce (w latach 1977–1981 Szybistów) – wieś w Polsce, w województwie podkarpackim, w powiecie sanockim, w gminie Bukowsko. Leży nad potokiem Dudyńce, 17 km od 28.
Historia.
Dawne nazwy: "Dwdinicze" – lata 1372–1378, "Dudenycze" – rok 1436, de "Dudenyecz" – rok 1448, * "Dudyncze" – rok 1486, "Dudyniec" – rok 1580, "Dudence" – rok 1678, "Dudynce" – rok 1745, "Dudyńce" – wieki XIX i XX. Nazwa patronimiczna w związku z nazwą osoby "Duda" a ta od "dudy", czyli "piszczałki", "trzciny" i "rury"; ukr. "Dudinci", łem. "Dudyńci".
Prawdopodobnie jest to osada ruska powstała przed rokiem 1340. W latach 1340–1772 miejscowość leżała w ziemi sanockiej, w województwie ruskim. W latach 1772–1852 w cyrkule leskim, a następnie sanockim, od 1855 pow. Sanok, pow. podatkowy Sanok. Od roku 1867 wieś leżała w powiecie sanockim, w gmina wiejskiej Sanok w prowincji Galicja.
W 1372 wieś została nadana przez księcia Władysława Opolczyka kapelanowi o imieniu Maciej (Mathias), a następnie w roku 1374 stała się własnością Albrychta.
W połowie XIX wieku właścicielkami posiadłości tabularnej w Dudyńcach były Magdalena Rylska i Katarzyna Truskolaska. Potem właścicielami byli Seweryn Truskolaski (stan z 1868), Leopoldyna Horodyńska (stan z 1872); fundatorka kościoła Wszystkich Świętych w Dudyńcach, wzniesionego w latach 1871-1876, posiadająca tamże gorzelnię, pochowana na miejscowym cmentarzu. Później dobrami władał Hieronim Romer (stan z 1886), w 1890 wraz z Józefą Romer. Od końca XIX wieku właścicielami byli Jachimowscy, według stanu z 1904 Kazimierz Jachimowski, w 1905 tenże wraz z Marią Jachimowską, w późniejszych latach drugiej dekady XX wieku figurował samodzielnie Kazimierz Jachimowski.
W 1898 wieś liczyła 438 osób zamieszkujących 79 domów. W 1936 w gromadzie Dudyńce mieszkało 511 Rusinów i 35 Polaków. We wsi istniał wtedy dom gromadzki, działały straż pożarna i czytelnia Proswity, zaś w tym roku przewidywano eksploatację złóż asfaltu i ropy naftowej
Po 1944 większość Rusinów wyjechała na Ukrainę do wsi Słobódka, od roku 1947 wieś stopniowo zasiedlona była m.in. przez osadników z okolic Nowego Targu.
W latach 70. XX, w okresie rządów premiera Piotra Jaroszewicza, planowana była zmiana nazwy miejscowości na Szybistów. W latach 1975–1998 miejscowość położona była w województwie krośnieńskim.
W trakcie badań powierzchniowych na terenie wsi odnaleziono srebrnego denara cesarza Kommodusa z drugiej połowy II w.n.e.
Religia.
W Dudyńcach istnieje parafia obrządku łacińskiego pw. Wszystkich Świętych, która niegdyś obejmowała miejscowości: 
Jędruszkowce, Markowce, Podgaj, Pisarowce. Pobiedno.
Greckokatolicka cerkiew pw. Błogosławionej Dziewicy Marii spłonęła w 1802. Na jej miejscu w 1802 wybudowano kolejną i od 1818 była filialną cerkwią parafii greckokatolickiej w Pielni (ok. 2 km). W latach 1924–28 poddana generalnemu remontowi. W 1988 została przeniesiona do Komańczy, gdzie po znacznej przebudowie pełni funkcję greckokatolickiej świątyni parafialnej.
W miejscowości znajdują się dwa cmentarze - łaciński i greckokatolicki.

</doc>
<doc id="178080" url="https://pl.wikipedia.org/wiki?curid=178080" title="FlowCharter">
FlowCharter

iGrafx FlowCharter – jedno z dwu pierwszych narzędzi do tworzenia schematów blokowych i pierwsze dla środowiska Windows.
Powstało jako ABC FlowCharter pod koniec lat 80. XX wieku w firmie Roykore. Stało się wzorcem dla większości obecnych programów do tworzenia schematów blokowych. We wczesnych latach 90. zakupione (wraz z firmą) przez Micrografx zmieniło nazwę na Micrografx FlowCharter, potem iGrafx Professional, a następnie z powrotem na iGrafx FlowCharter. Obecnie wraz z całą grupą narzędzi pochodnych od niego oraz od programów Micrografx SnapGrafx’a i Optimy! w grupie oprogramowania iGrafx.
Oprócz standardowych schematów iGrafx wspiera tworzenie schematów blokowych w następujących notacjach:
Diagramy iGrafx zamodelowane w BPMN mogą być automatycznie tłumaczone do BPEL4W lub WS-BPEL.

</doc>
<doc id="178081" url="https://pl.wikipedia.org/wiki?curid=178081" title="Seminarium Duchowne">
Seminarium Duchowne



</doc>
<doc id="178084" url="https://pl.wikipedia.org/wiki?curid=178084" title="Kapłani">
Kapłani



</doc>
<doc id="178090" url="https://pl.wikipedia.org/wiki?curid=178090" title="Bogdaj">
Bogdaj

Bogdaj – wieś w Polsce położona w województwie wielkopolskim, w powiecie ostrowskim, w gminie Sośnie, ok. 19 km na południowy zachód od Ostrowa Wlkp.
Przed 1932 rokiem miejscowość położona była w powiecie odolanowskim. W latach 1954-1961 wieś należała i była siedzibą władz gromady Bogdaj, po jej zniesieniu w gromadzie Sośnie. w latach 1975–1998 w województwie kaliskim, w latach 1932–1975 i od 1999 w powiecie ostrowskim.
Pod koniec XIX wieku Bogdaj liczył 851 mieszkańców (w tym 566 katolików i 266 ewangelików). Około 1915 roku we wsi były dwie karczmy oraz szkoły: ewangelicka i katolicka. Przez miejscowość przepływa rzeka Polska Woda.
W okresie międzywojennym w miejscowości stacjonowała placówka Straży Granicznej I linii „Bogdaj”.
Na rynku w Bogdaju znajduje się XIX wieczny pomnik św. Floriana patrona strażaków.
14 września 2015 nastąpiło oficjalne otwarcie odcinka gminnej drogi łączącej Bogdaj z Garkami.
Wieś w roku 2011 liczyła 416 mieszkańców.

</doc>
<doc id="178091" url="https://pl.wikipedia.org/wiki?curid=178091" title="Bogdał">
Bogdał

Bogdał, Bogdaj, Bogodał – staropolskie imię męskie, złożone z członów "Bog-" ("Bóg", "Boga", ale pierwotnie "los, dola, szczęście") i "-dał", "-daj" ("dać"). Prawdopodobnie oznaczało "niech los da", por. "bodaj" – "niechby, oby".
Żeńskie odpowiedniki: Bogdała, Bogudać (prawdop.)
Bogdał, Bogdaj, Bogodał imieniny obchodzi 10 grudnia.

</doc>
<doc id="178092" url="https://pl.wikipedia.org/wiki?curid=178092" title="Bogodał">
Bogodał



</doc>
<doc id="178094" url="https://pl.wikipedia.org/wiki?curid=178094" title="Bogudan">
Bogudan



</doc>
<doc id="178095" url="https://pl.wikipedia.org/wiki?curid=178095" title="Bodan">
Bodan



</doc>
<doc id="178098" url="https://pl.wikipedia.org/wiki?curid=178098" title="Dadźbog">
Dadźbog



</doc>
<doc id="178099" url="https://pl.wikipedia.org/wiki?curid=178099" title="Zbigniew Witaszek">
Zbigniew Witaszek

Zbigniew Witaszek (ur. 11 stycznia 1942 w Horyszowie) – polski polityk, przedsiębiorca, restaurator, poseł na Sejm IV kadencji.
Życiorys.
Wykształcenie i praca zawodowa.
W 1981 ukończył studia na Wydziale Turystyki Akademii Wychowania Fizycznego we Wrocławiu. W latach 1961–1964 pracował jako inspektor w Państwowej Inspekcji Handlowej. Następnie do 1971 był kierownikiem w restauracji. Od 1971 do 1986 kierował Kombinatem Gastronomicznym „Mazowsze” w Białobrzegach. Od 1986 prowadzi zajazd „U Witaszka” w Czosnowie w powiecie nowodworskim. Zasiadał w komisji egzaminacyjnej cechu wędliniarzy w zawodzie kuchmistrzostwo.
Działalność polityczna.
W 1992 współtworzył partię Przymierze Samoobrona (działającą od 2000 pod nazwą Samoobrona Rzeczpospolitej Polskiej). Bez powodzenia ubiegał się z jej ramienia o mandat posła w wyborach w 1997 w okręgu podwarszawskim. W wyborach parlamentarnych w 2001 został wybrany do Sejmu IV kadencji w okręgu podwarszawskim z listy tej partii (7583 głosy). W 2003 został wykluczony z Samoobrony RP. Niedługo potem współtworzył Polską Rację Stanu, której został wiceprzewodniczącym. Objął też funkcję przewodniczącego jej koła polskiego. Jako członek PRS, wstąpił następnie do Federacyjnego Klubu Parlamentarnego, później był posłem niezrzeszonym. Zasiadał w Komisji Skarbu Państwa, Komisji Kultury Fizycznej i Sportu, a także komisji śledczej w sprawie PKN Orlen.
W wyborach parlamentarnych w 2005 jako członek Polskiej Racji Stanu bez powodzenia ubiegał się o reelekcję z listy PSL (otrzymał 1039 głosów). Po 2005 brał udział w organizowaniu nowych partii politycznych – Samoobrony Ruch Społeczny i Samoobrony Odrodzenie. W 2007 został wiceprzewodniczącym nowo zarejestrowanej partii Samoobrona Patriotyczna (wyrejestrowanej w 2013). W latach 2008–2018 pełnił tę samą funkcję w partii Polska Patriotyczna.
W wyborach samorządowych w 2010 z jej ramienia bez powodzenia kandydował na radnego sejmiku mazowieckiego oraz na wójta gminy Czosnów (otrzymał 9,19% głosów). W 2011 został pełnomocnikiem wojewódzkim Związku Zawodowego Rolnictwa i Obszarów Wiejskich „Regiony”. W wyborach parlamentarnych w tym samym roku bez powodzenia kandydował do Senatu z ramienia Polskiej Partii Pracy – Sierpień 80 (jako przedstawiciel Polski Patriotycznej), otrzymując 6941 głosów i zajmując ostatnie miejsce spośród sześciu kandydatów. W 2018 był kandydatem KWW Bezpartyjni Samorządowcy do sejmiku mazowieckiego, a w 2019 bezpartyjnym kandydatem do Sejmu z ramienia Konfederacji Wolność i Niepodległość. Znalazł się potem wśród założycieli zarejestrowanej w 2021 partii Bezpartyjni.
Życie prywatne.
Jest żonaty, ma dwoje dzieci.

</doc>
<doc id="178100" url="https://pl.wikipedia.org/wiki?curid=178100" title="Dadzboga">
Dadzboga

Dadzboga – staropolskie imię żeńskie, złożone z członu "Dadz" ("daj") i "-boga" ("Bóg", ale pierwotnie "los, dola, szczęście"). Prawdopodobnie oznaczało wezwanie do losu: "daj, losie [późn. daj Bóg]".
Dadzboga imieniny obchodzi 29 września.
Męski odpowiednik: Dadzbog.

</doc>
<doc id="178101" url="https://pl.wikipedia.org/wiki?curid=178101" title="Pismo CJK">
Pismo CJK



</doc>
<doc id="178106" url="https://pl.wikipedia.org/wiki?curid=178106" title="HITS">
HITS

HITS (z ang. "Hypertext Induced Topic Selection" lub "Hyperlink Induced Topic Search") – algorytm opracowany przez Jona Kleinberga w 1998 z myślą o silniku przeszukującym pod nazwą CLEVER, wykorzystywany do oceny relatywności tekstu względem termu.
Algorytm HITS zakłada, że dokumenty w zbiorze są ze sobą nawzajem połączone, tworząc pewnego rodzaju graf skierowany. W grafie tym węzłami są dokumenty, a krawędziami odnośniki. Krawędzie są skierowane w taki sposób, aby wskazywały na element cytowany, a wychodziły z elementu cytującego. Same założenia modelu wskazują na naturalne wykorzystanie go odnośnie do dokumentów hipertekstowych jako zawierających odnośniki (w tym także dokumentów w sieci WWW).
Algorytm HITS opiera się na dwóch ideach: autorytetu (ang. "authority") i koncentratora (ang. "hub"). Dokumentem autorytatywnym (autorytetem) jest dokument cytowany wskazywany, taki, na który wskazuje wiele dokumentów (wiele dokumentów cytuje ten dokument). Koncentratorem jest dokument cytujący, który wskazuje na dokumenty autorytarne (dokument cytuje wiele ważnych dokumentów).
Kleinberg opracował oparty na odnośnikach model nadawania autorytetu i pokazał jak prowadzi to do metody, która konsekwentnie identyfikuje zarazem relewantne i autorytatywne strony dla zapytania o szerokiej tematyce. Model bazuje na związku, który istnieje pomiędzy autorytetem w danym temacie a tymi stronami, które odsyłają do wielu powiązanych tematycznie autorytetów. Ten drugi typ stron został nazwany koncentratorami. Zaobserwowano, że pomiędzy autorytetami i koncentratorami istnieje pewna naturalna równowaga w grafie zdefiniowanym przez strukturę odnośników. Wykorzystano to do rozwinięcia algorytmu, który identyfikuje jednocześnie oba typy stron. Algorytm operuje na skupionym podgrafie, który został skonstruowany z listy wyników wyszukiwania tekstowej wyszukiwarki. Technika konstruowania podgrafu jest zaprojektowana do uzyskania małego zbioru stron, który najprawdopodobniej zawiera najbardziej autorytatywne strony dla danego tematu. 
W trakcie obserwacji zauważono, że autorytatywne strony relewantne do początkowego zapytania powinny mieć nie tylko dużą liczbę odnośników, ale będąc autorytetami we wspólnym temacie, powinno istnieć znaczne pokrycie w zbiorze stron, które do nich odsyłają. Dlatego oprócz wyszukania wysoce autorytatywnych stron, spodziewano się znaleźć koncentratory, czyli strony, które mają odnośniki do wielu autorytatywnych stron. To właśnie koncentratory trzymają razem autorytety we wspólnym temacie i pozwalają pozbyć się niepowiązanych stron z dużą liczbą odnośników.
Koncentratory i autorytety wykazują wzajemny, obopólnie wzmacniający związek (ang. mutually reinforcing relationship). Dobry koncentrator to strona, która wskazuje do wielu dobrych autorytetów. Dobry autorytet to strona, która jest wskazywana przez wiele dobrych koncentratorów. Autor zauważył, że rezultaty uzyskane poprzez czystą analizę struktury odsyłaczy dają o wiele lepsze rezultaty, niż wyszukiwarki oparte na przeszukiwaniu tekstu. W tym przypadku zastąpiono globalną analizę całej struktury odsyłaczy w WWW bardziej lokalną metodą analizy małego skupionego podgrafu.
Algorytm skutecznie sprawdza się w szerokim zakresie tematów, gdzie najsilniejsze autorytety świadomie nie zawierają do siebie wzajemnych odnośników. Mogą one być połączone pośrednio przez warstwę relatywnie anonimowych koncentratorów, które są skorelowane i odsyłają do tematycznie powiązanych grup autorytetów. Ten dwupoziomowy wzór powiązań odsłania strukturę pośród obu zbiorów, koncentratorów, które mogą wzajemnie o sobie nie wiedzieć i autorytetów, które mogą nie chcieć pogodzić się z istnieniem innych autorytetów.
Ostatecznym wynikiem działania algorytmu jest lista węzłów i autorytetów z największymi współczynnikami poprawności.

</doc>
<doc id="178110" url="https://pl.wikipedia.org/wiki?curid=178110" title="Przeregulowanie">
Przeregulowanie

Przeregulowanie – jeden z parametrów określających jakość dynamiczną odpowiedzi skokowej otwartego lub zamkniętego układu regulacji. Może występować w wyniku niekorzystnych warunków lub złych nastaw regulatora. Zbyt duże przeregulowanie może doprowadzić w niektórych przypadkach nawet do zniszczenia układu. Można wyróżnić przeregulowanie:

</doc>
<doc id="178111" url="https://pl.wikipedia.org/wiki?curid=178111" title="Amadeusz (film)">
Amadeusz (film)

Amadeusz (ang. "Amadeus") – amerykański dramat biograficzny z 1984 roku w reżyserii Miloša Formana. Film oparty został na sztuce Petera Shaffera pod tym samym tytułem (który był również współautorem scenariusza). Dzieło przedstawia życie i twórczość Wolfganga Amadeusa Mozarta na dworze cesarza Józefa II z perspektywy Antonia Salieriego, nadwornego kompozytora cesarza.
Fabuła.
Tytułowy Wolfgang Amadeus Mozart jest wspominany przez śmiertelnego wroga Antonio Salieriego, nadwornego kompozytora Józefa II. W pełni docenia on i wielbi talent Mozarta, który właśnie przybył na dwór. Podziw do muzyki młodzieńca kontrastuje z niechęcią do obscenicznego trybu życia Mozarta i doprowadza go wkrótce do obsesji na punkcie Wolfganga. Salieri obwinia Boga o obdarowanie talentem "wulgarnego małego człowieka o sprośnym chichocie". Misterną intrygą postanawia zniszczyć wybrańca Bożego.
Obsada.
Początkowo rolę Konstancji Mozart otrzymała Meg Tilly, jednak zaraz po przyjeździe na miejsce zdjęć skręciła nogę i lekarze orzekli, że będzie przez kilka tygodni unieruchomiona. W związku z tym szybko zorganizowano kolejny casting, w wyniku którego rolę powierzono Elizabeth Berridge.
Produkcja.
Mimo że Wolfgang Amadeus Mozart spędził swoje życie w Wiedniu, Miloš Forman zdecydował się nakręcić film w swojej rodzinnej Pradze. Scenę wprowadzającą nakręcono w budynku Invalidovna.
Fakty i mity.
Film ten nie jest oparty na faktach. Prawdą jest, że Antonio Salieri lubił muzykę Mozarta, a na łożu śmierci w demencji starczej przyznał się do zabicia kompozytora. Jednak fakty przeczą temu wyznaniu, bowiem w ciele Mozarta nie odkryto śladu trucizny ani ran. Jego śmierć powszechnie przypisuje się częstym wówczas chorobom, np. gruźlicy, zapaleniu opon mózgowych lub chorobie nerek.
W filmie Salieri wciela się w osobę tajemniczego nieznajomego, który zamawia u Mozarta "Requiem". Nie jest to jednak zwyczajna wizyta. Ta wizyta wprawia w przerażenie Mozarta i zmusza do stworzenia jednej z najbardziej znanych mszy żałobnych. W rzeczywistości msza była zamówiona przez hrabiego Franza von Walsegg-Stuppacha, który wysłał w tym celu swojego służącego.
Żona Mozarta, Konstancja jest przedstawiona jako głupiutka towarzyszka życia Mozarta, którą jednak bezsprzecznie kochał. Wolfgang kochał swoją żonę, jednak wcześniej jego serce należało do jej siostry.
Wygląd Mozarta pokazany w filmie jest niemal doskonały. Był on niedużym mężczyzną o „nalanej twarzy” (cyt. zeznanie świadka), na pierwszy rzut oka bardzo niepozornym. Niezapomniany śmiech Mozarta ukazany w filmie był podobno jedną z charakterystycznych cech prawdziwego Wolfganga.

</doc>
<doc id="178112" url="https://pl.wikipedia.org/wiki?curid=178112" title="Arkadiusz">
Arkadiusz



</doc>
<doc id="178114" url="https://pl.wikipedia.org/wiki?curid=178114" title="Pielnica">
Pielnica

Pielnica – potok w Beskidzie Niskim, na Pogórzu Bukowskim i na terenie Dołów Jasielsko-Sanockich, prawobrzeżny dopływ Wisłoka. Długość ok. 27 km.
Źródła na wysokości ok. 710-730 m n.p.m. na północno-wschodnich stokach Pasma Bukowicy, w rejonie szczytów Zrubań (też: Skibce) i Pańskie Łuki. Spływa początkowo w kierunku północno-wschodnim, po czym po opuszczenia wzgórz Pogórza Bukowskiego, przed wsią Nowosielce, skręca ku północnemu zachodowi i poniżej Beska, na wysokości ok. 277 m n.p.m., uchodzi do Wisłoka.
W górnej części biegu (po Nowosielce) Pielnica ma charakter potoku górskiego, niżej (po Zarszyn) potoku podgórskiego. Na tym odcinku koryto w większości naturalne, nieuregulowane, między Nowosielcami a Zarszynem potok silnie meandruje. W dolnym odcinku (poniżej Zarszyna) spadek niewielki (ok. 1,4‰), koryto aż po ujście uregulowane.
Pielnica przepływa przez miejscowości: Wola Sękowa, Nowotaniec, Nadolany, Pielnia, Nowosielce, Długie, Zarszyn, Posada Zarszyńska, Besko.
Ważniejsze dopływy to potoki: Mętny, Bażanówka, Siedliska (wszystkie prawobrzeżne). 
Wcześniejsze nazwy: 1366 – Brzozowa, 1390 – Pele, 1419 – Pella, 1441 – Pielica, 1512 – Pielnyka. 
W 1366 król Kazimierz III Wielki wydaje przywilej lokacyjny wsi po obu stronach rzeki Brzozowa, dziś Nadolany, Nagórzany i Nowotaniec, w roku 1390 król Władysław nadaje wieś Jaćmierz, której granice biegną m.in. do potoku Siedliska, "a tym potokiem do bagna, [...] do którego wpada całe bagno aż do rzeki Pele".

</doc>
<doc id="178116" url="https://pl.wikipedia.org/wiki?curid=178116" title="Uchyb regulacji">
Uchyb regulacji

Uchyb regulacji (błąd sterowania) – w układzie regulacji, różnica między wartością zadaną sygnału oraz wartością sygnału wyjściowego.
Transformata uchybu.
Przy założeniu że znana jest transmitancja układu otwartego formula_2 oraz transformata wartości zadanej formula_3 można obliczyć transformatę uchybu (wzór dla ujemnego sprzężenia zwrotnego):
Przykład.
Przy założeniu, że sygnałem wejściowym jest skokowa funkcja Heaviside’a, uchyb regulacji jest równy formula_5 w chwili formula_6 natomiast gdy sygnałem wejściowym jest funkcja rosnąca liniowo lub parabolicznie – uchyb regulacji jest równy formula_7 w chwili formula_8

</doc>
<doc id="178117" url="https://pl.wikipedia.org/wiki?curid=178117" title="Odrzechowa">
Odrzechowa

Odrzechowa – wieś w województwie podkarpackim, w powiecie sanockim, w gminie Zarszyn. Położona nad potokiem Czernisławką, na Pogórzu Bukowskim.
Historia.
Wieś lokowana przez króla Władysława Jagiełłę na prawie średzkim w Zarszynie, 30 czerwca 1419 roku, w obecności biskupa krakowskiego Wojciecha i kanclerza Królestwa Polskiego jako jedna z pierwszych miejscowości w starostwie sanockim. Notowana już wcześniej jako istniejąca osada. Na uposażenie sołectwa składało się dwa łany ziemi, karczma i młyn na wieczne posiadanie oraz las w górnej części rzeki wraz z polem, które nazywało się "Czamisli". Przez cały XV wiek stanowiła centrum krainy. W okresie reformacji Odrzechowa sprzyjała braciom polskim i była jednym ze znaczniejszych ośrodków reformacji w regionie. Stanowiła własność królewska. Z niej wywodzili się Odrzechowscy, np. Michał Odrzechowski. W 1592 r. Jan Jędrzejowski najechał na Odrzechową i Małgorzata Odrzechowska, wdowa po Michale Odrzechowskim, wniosła skargę na zbrojny najazd na jej miejscowość. Wieś królewska położona na przełomie XVI i XVII wieku w ziemi sanockiej województwa ruskiego, w drugiej połowie XVII wieku należała do tenuty Besko starostwa sanockiego. W 1623 r. wieś spustoszyli Tatarzy. W 1777 r. wybuchł we wsi pożar, który strawił m.in. księgi metrykalne i parafialne.
Do zaboru Polski w 1772 wieś należała administracyjnie do ziemi sanockiej województwa ruskiego, od 1772 do cyrkułu leskiego, a następnie sanockiego. Po reformie administracyjnej w 1864 powiat sądowy sanocki, gmina wiejska Sanok w kraju Galicja. W 1811 na licytacji tutejszy folwark zakupił Ignacy Urbański. We wsi zachowała się dawna cerkiew greckokatolicka, zbudowana w 1813 r. z fundacji Urbańskiego, obecnie kościół rzymskokatolicki pw. św. Jana Chrzciciela. W połowie XIX wieku właścicielem posiadłości tabularnej Odrzechowa z Urbanówką był Ksawery Urbański, a w latach 70. Adam Urbański. Na przełomie XIX/XX wieku właścicielem tabularnym dóbr we wsi był Władysław Morawski.
Na 1 maja 1904 zaplanowano uruchomienie urzędu pocztowego w Odrzechowej.
W okresie I wojny światowej od 8 do 10 maja 1915 Odrzechowa była miejscem walk oddziałów wojennych. Rzeka Wisłok w górnym biegu na odcinku od Odrzechowej do Beska stanowiła linię oporu wojsk rosyjskich (m.in. Kozaków dońskich) przed nacierającymi od zachodu pułkami austriacko-niemieckimi. W nocy z 9 na 10 maja pułki bośniackie usiłowały kilkakrotnie sforsować Wisłok w Odrzechowej i Besku, w miejscu, gdzie rzeka płynie głębokim jarem. Przed II wojną światową były we wsi dwa folwarki Józefa Morawskiego i Heleny Russockiej. Na przysiółku Czernisławka, powyżej dworu, funkcjonowały dwa młyny wodne, zaś przy potoku, tartak parowy.
15 września 1945 po potyczce z wojskiem polskim oddział UPA „Rena” przybył do wsi, grabiąc mieszkańców i ich mienie. W czasie pacyfikacji zamordował również 10 Łemków.
Na miejscowym cmentarzu znajduje się grób Morawskich z rzeźbą dłuta Stanisława Piątkiewicza, przedstawiającą Chrystusa dźwigającego krzyż; obok grobów Morawskich usytuowany jest grobowiec Russockich.
We wsi znajduje się doświadczalny ośrodek zarodowy krów rasy simentalskiej oraz siedziba Polskiego Związku Hodowców Bydła Simentalskiego, którego prezesem jest inż. Edgar Beneš. Ośrodek zajmuje się również hodowlą koni huculskich. Corocznie pod koniec sierpnia ośrodek organizuje wystawę hodowlaną w Rudawce Rymanowskiej. W roku 2008 na prezesa Polskiego Związku Hodowców Koni został wybrany pochodzący z Odrzechowej dr inż. Władysław Brejta.
Zabytki.
Wykaz zabytków nieruchomych wpisanych do rejestru zabytków
Mieszkańcy.
Nazwiska mieszkańców Odrzechowej XV-XVI wiek. Benczik, Berdar, Blas, Bogow, Bren, Brync, Cap, Capik, Chanasow, Cwiakow, Czornyj, Dawydiak, Deman, Demko, Dobrzanski, Dorowski, Dostik, Dracz, Fecio, Fedik, Fedor, Ferenc, Feso, Fil, Gal, Gitka, Glodenski, Goloubkow, Golownow, Gowour, Grinda, Hnat, Holdysz, Holdyszowicz, Holownia, Holobud, Holub, Holubko, Homa, Homynda, Hryc, Iwanocza, Iwanoczko, Janusz, Jarosz, Kabaniec, Kala, Kamianski, Karp, Karpik, Karpow, Karszen, Kawka, Kijak, Kirik, Kiriliw, Kitka, Klim, Klimowicz, Kliuczkow, Klucznik, Kolcoun, Koliat, Komba, Konrad, Kopko, Kowalczik, Kozak, Krol, Krouba, Kunc, Kuzan, Kuzma, Labiak, Labiak, Laniew, Laniewiat, Lanik, Lawer, Lawro, Lazarz, Lazur, Lec, Liczat, Litwin, Lorenc, Lukasz, Maculak, Madarasz, Makar, Mankow, Mara, Marszal, Maruszin, Michno, Migaliuwski, Migalowski, Migalski, Muchow, Odrzechowski, Ostafij, Paszenda, Paszko, Polaw, Polawski, Pristawka, Proc, Prokop, Roniak, Rozenkow, Sawka, Schmid, Schreder, Seredenski, Skrobala, Slowaninow, Soroka, Sowa, Stec, Swidnicki, Swiec, Szafar, Tokarski, Wanca, Warchol, Warchoul, Watral, Wiernicza, Wierniej, Wolk, Wowk, Wybraniec, Zabawski, Zalipien, Zalipnyj, Zan, Zanczat, Zin
Nazwiska mieszkańców XIX wiek: Augustyn, Barna, Benko, Berla, Borek, Brenkacz, Bursztyn, Byrwa, Cuprik, Cypla, Czerwinski, Dracz, Duczak, Dyrbała, Fedak, Gelernter, Gonkiewicz, Grubiak, Halniak, Hawer, Hecht, Hnatek, Hołotiuk, Homenda, Kostecki, Konkiewicz, Ignio, Palica, Jeredeńska, Jurczak, Josafat, Konkiewicz, Kijak, Kastraniec, Jurczak, Josafat, Senczak, Kostyk, Kowalski, Kunkiewicz, Łabiak, Lazerko, Leszczyszyn, Lichański, Liwik, Łubiak, Madarasz, Majchrowicz, Majczyk, Muska, Mydzan, Myhal, Nowosielski, Olcar, Olejar, Olejarz, Olzar, Palica, Pelczar, Pestrak, Pontus, Skrobala, Potoczak, Runkiewicz, Seredeński, Siwik, Sołtys, Stecyk, Strachocki, Struś, Szafran, Tenezak, Tiatyk, Turczak, Tymczak, Wacławski, Walhowicz, Wernej, Wójcik, Wróbel, Zawojski,
Droga wojewódzka.
Wieś położona jest przy drodze wojewódzkiej nr 889 z Sieniawy, przez Bukowsko do Szczawnego. Droga ta łączy się drogą 892 prowadzącą do byłego przejścia granicznego przez Radoszyce na Słowację. Wieś położona jest 5 km od drogi krajowej nr 28.

</doc>
<doc id="178123" url="https://pl.wikipedia.org/wiki?curid=178123" title="Mohammed Radżai">
Mohammed Radżai



</doc>
<doc id="178124" url="https://pl.wikipedia.org/wiki?curid=178124" title="Trymowanie sierści">
Trymowanie sierści

Trymowanie sierści – zabieg pielęgnacyjny polegający na usuwaniu martwej sierści psa. 
Trymowanie poprawia jakość sierści: usztywnia ją, zmniejsza wzrost podszerstka, poprawia kolor, a także eliminuje problem sierści w domu, ponieważ pies wytrymowany nie gubi sierści. Zabieg ten dotyczy ras psów szorstkowłosych.
Częstość przeprowadzania zabiegu wynosi około 1-2 miesiące, a ustala się ją na podstawie ręcznego badania wypadania sierści lub obserwując, ile sierści zostaje na powierzchniach (dywanach, meblach), gdzie pies przebywa. 
Trymowanie nie jest zabiegiem bolesnym, gdyż usuwana jest martwa sierść, a w jej miejsce rośnie zdrowy włos. Martwa sierść albo wypada sama, albo też pozostając utrudnia wzrost owłosienia. Trymowanie przeprowadza się za pomocą palców lub nożyka trymerskiego. Trymowanie psów ras, u których nie tworzy się specjalnych fryzur, jest stosunkowo proste: trymerem posługuje się prawie tak samo jak grzebieniem, z tą różnicą, że nie rozczesuje się włosa, tylko przejeżdża po nim trymerem pojedynczymi długimi ruchami z kierunkiem włosa. Jednakże większość psów ras, które wymagają trymowania (teriery, sznaucery) wymaga utworzenia konkretnej fryzury. W takich przypadkach trymowanie wymaga wielkiej wprawy, a sam proces trwa kilka godzin. Podczas trymowania ważne jest, aby nie tylko usunąć martwe włosy, ale również zrobić to we właściwy sposób. Błędy w trymowaniu mogą doprowadzić nie tylko do pogorszenia efektu wizualnego, ale również do poważnych problemów skórnych psa. 

</doc>
<doc id="178125" url="https://pl.wikipedia.org/wiki?curid=178125" title="Jota">
Jota



</doc>
<doc id="178132" url="https://pl.wikipedia.org/wiki?curid=178132" title="NS">
NS



</doc>
<doc id="178133" url="https://pl.wikipedia.org/wiki?curid=178133" title="WJ">
WJ



</doc>
<doc id="178138" url="https://pl.wikipedia.org/wiki?curid=178138" title="N.R.M.">
N.R.M.

N.R.M. (, dosł. Niepodległa Republika Marzeń) – białoruski zespół rockowy, założony w 1994 roku przez członków zespołu Mroja. Jest jednym z dwóch (obok grupy Lapis Trubieckoj) najpopularniejszych zespołów rockowych Białorusi. Zespół śpiewa niemal wyłącznie po białorusku, a na okładkach płyt i w materiałach promocyjnych posługuje się łacinką.
Zespół powstał w 1994 roku z przekształcenia istniejącej od 1981 grupy Mroja. Zmiana nazwy związana była z dojściem do władzy Aleksandra Łukaszenki i przywracaniem przez niego radzieckiej symboliki i odwołań do radzieckiej kultury i tradycji. Odzwierciedlała też dążenie do swoistej wewnętrznej emigracji do „niezależnej republiki”, gdzie dozwolony jest komentarz artystyczny na temat polityki i kultury Białorusi.
W twórczości N.R.M. dość wyraźne są nawiązania do białoruskiej polityki, jednak krytyka niedemokratycznych rządów prezydenta Łukaszenki zazwyczaj jest ukryta, a jego nazwisko nie pada ani razu w żadnej z piosenek. Przykładowo okładka wydanego w 1998 albumu "Pašpart hramadzianina N.R.M." (dosł. Paszport obywatela N.R.M.) przedstawia stylizowaną okładkę paszportu i jest satyrą na przywrócone w 1995 godło Białorusi wzorowane na tym z czasów radzieckich: w miejsce sierpa i młota lub konturów państwa umieszczono symbol czaszki i skrzyżowanych piszczeli.
Muzyka zespołu bywa wpisywana na nieoficjalną czarną listę przez władze Białorusi i obejmowana zakazem koncertowania i nadawania piosenek w rozgłośniach radiowych i telewizjach. W obawie przed powtórzeniem się na Białorusi ukraińskiej pomarańczowej rewolucji, w 2004 białoruskie władze objęły zespół zakazem cenzury w ramach represji za występ na wiecu demokratycznej opozycji. Przez kolejne trzy lata zespół przeprowadzał próby w ukryciu i występował głównie za granicą: w Polsce (m.in. na festiwalu Basowiszcza), Niemczech, na Litwie i Słowacji oraz w Szwecji, a także na niewielkich koncertach niesankcjonowanych przez władze. W 2010 grupa fanów zespołu została aresztowana podczas jednego z takich koncertów plenerowych za „eksponowanie ultranacjonalistycznych symboli”. W 2012 były ambasador Szwecji w Mińsku, Stefan Ericsson wskazał Lawona Wolskiego jako „postać roku” w plebiscycie organizowanym przez białoruską sekcję Radia Wolna Europa.
Muzycy N.R.M. byli jednymi z bohaterów filmu dokumentalnego Mirosława Dembińskiego „Muzyczna partyzantka” z 2007 roku, zaprezentowanego na 7. Międzynarodowym Festiwalu Filmowym WATCH DOCS Prawa Człowieka w Filmie, a także filmu dokumentalnego „Czas trzech żółwi” Joli Kilian prezentowanego na IX Międzynarodowych Dniach Filmu Dokumentalnego „Rozstaje Europy” w 2008 roku w Lublinie.
W 2010 roku z zespołu odszedł Lawon Wolski, od tego czasu N.R.M. gra jako trio.
Nie tylko zjawisko muzyczne, ale także fenomen socjologiczny – dzięki niemu wielu Białorusinów zaczęło używać na co dzień języka ojczystego. Dawna strona internetowa zespołu była swego rodzaju wirtualnym państwem.

</doc>
<doc id="178142" url="https://pl.wikipedia.org/wiki?curid=178142" title="Pat Benatar">
Pat Benatar

Pat Benatar (ur. jako Patricia Mae Andrzejewski 10 stycznia 1953 w Nowym Jorku) – amerykańska wokalistka rockowa i popowa polskiego pochodzenia.
Życiorys.
Ojciec Pat Benatar, Andrzej Andrzejewski pochodził z rodziny imigrantów z Polski, która przybyła do USA pod koniec XIX wieku, a przodkowie ze strony matki, Mildred Knapp przybyli do Ameryki w XVII wieku. Andrzejewski dorastała w Lindenhurst na Long Island. W 1971 wyszła za mąż za Denisa Benatara. Po ślubie para zamieszkała w Richmond w Wirginii, gdzie Benatar pracowała jako kasjerka w banku. W 1973 porzuciła pracę kasjerki na rzecz występów w restauracjach i klubach muzycznych. W 1975 powrócili do Nowego Jorku. Od tego samego roku para była w separacji. W 1979 Benatar rozwiodła się, a w 1982 poślubiła Neila Giraldo.
Biografia artystyczna.
Benatar zanim zainteresowała się rock and rollem uczyła się śpiewu operowego (typ głosu mezzosopran). W połowie lat siedemdziesiątych wokalistka zaczęła występować w lokalnych klubach, najpierw w Richmond, a następnie w Nowym Jorku, spotykając się z entuzjastycznym przyjęciem ze strony publiczności. W 1975 poznała Ricka Newmana, założyciela klubu "Catch a rising star" na Upper East Side w Nowym Jorku, który został jej menadżerem, oraz została zaangażowana do musicalu science-fiction „The Zinger”, stworzonego przez Harry’ego Chapina, w którym grała rolę Zephira. Sukces odniesiony podczas występów w "Catch a rising star" spowodował, że w 1978 Pat Benatar podpisała kontrakt z wytwórnią "Chrysalis Records". Producent wytwórni "Chrysalis Records", Mike Chapman zaproponował stworzenie dla Benatar stałego zespołu pod kierunkiem Neila Giraldo, znanego jako "Spyder".
W 1979 ukazał się jej debiutancki album zatytułowany "In the Heat of the Night". Płyta dotarła do dwunastej pozycji na amerykańskiej liście bestsellerów i uzyskała status platyny, lansując wielkie przeboje: „Heartbreaker”, „I Need a Lover” i „We Live for Love”.
Rozkwit kariery.
Prawdziwy przełom w karierze gwiazdy miał miejsce jednak w 1980, kiedy to artystka wydała swój drugi studyjny album "Crimes of Passion". Album dotarł do pozycji drugiej w Stanach Zjednoczonych i stał się pierwszą w karierze Benatar wieloplatynową płytą, sprzedając się w 10 milionach egzemplarzy. Za "Crimes of Passion" wokalistka otrzymała nagrodę Grammy. Płyta lansowała kilka singlowych przebojów: „Hit Me with Your Best Shot” (pierwszy singel Benatar, który uzyskał status złotej płyty w Stanach), „Treat Me Right” i „I’m Gonna Follow You”.
Pat Benatar stała się również jedną z pierwszych ikon nowo powstałej stacji telewizyjnej MTV. Jej teledysk do piosenki „You Better Run” był drugim teledyskiem jaki wyemitowała ta stacja. W 1981 Benatar wydała album "Precious Time", z którego pochodzą dwa wielkie przeboje: „Promises in the Dark” oraz „Fire and Ice”. Za utwór „Fire and Ice” wokalistka otrzymała kolejną nagrodę Grammy. Album "Precious Time" uzyskał w Stanach status multiplatynowej płyty i dotarł na sam szczyt tamtejszej listy bestsellerów.
W 1982 Pat Benatar ponownie święciła tryumfy, tym razem za sprawą albumu "Get Nervous" oraz singli „Shadows of the Night”, „Little Too Late” i „Looking for a Stranger”. Dzięki piosence „Shadows of the Night” Benatar otrzymała kolejną nagrodę Grammy. Kolejny sukces przyszedł w 1983. Wtedy to artystka opublikowała pierwszy w swojej karierze album koncertowy, "Live From Earth", na którym znalazły się także dwie premierowe kompozycje. Jedna z nich, „Love Is a Battlefield” została wydana na singlu i stała się największym przebojem w karierze wokalistki. Singel dotarł do "Top 5" w Stanach Zjednoczonych i uzyskał status złotej płyty, przekraczając nakład 500 tys. egzemplarzy. Zrealizowany do singla wideoklip stał się jednym z najważniejszych klipów w historii MTV. Za "Love Is a Battlefield" piosenkarka otrzymała czwartą z rzędu nagrodę Grammy, tym razem dla najlepszej rockowej wokalistki. Płyta "Live from Earth" dotarła do "Top 20" i sprzedała się w ponad milionie egzemplarzy.
W 1984 Benatar powróciła na szczyt z singlem „We Belong” oraz płytą "Tropico". Pomimo chłodnego przyjęcia ze strony światowej krytyki, album uzyskał status platyny i lansował jeszcze dwa przeboje: „Diamond Fields” i „Ooh Ooh Song”.
Dalsza kariera.
W połowie lat osiemdziesiątych Benatar coraz bardziej oddaliła się od muzyki rockowej i podążyła w stronę popu. Kolejne jej płyty: "Seven the Hard Way" (1985) i "Wide Awake in Dreamland" (1988) cieszyły się już znacznie mniejszą popularnością, chociaż każda z nich uzyskała status złotej płyty i każda lansowała kilka światowych przebojów (m.in. „Invincible” z 1985, czy „All Fired Up” z 1988). W 1989 Benatar wydała pierwszą oficjalną składankę pt. "Best Shots". Album uzyskał status platyny, odnosząc także sukces w Wielkiej Brytanii gdzie dotarł do "Top 10" tamtejszej listy bestsellerów.
W latach dziewięćdziesiątych Benatar bezskutecznie starała się powrócić na szczyty list przebojów. Płyty: "True Love" z 1991, "Gravity’s Rainbow" z 1993 i "Innamorata" z 1997 przeszły niezauważone. W 2003 Benatar wydała album studyjny "Go!", oraz wyruszyła w trasę koncertową po Stanach Zjednoczonych.
W 2022 wprowadzona do Rock and Roll Hall of Fame.

</doc>
<doc id="178145" url="https://pl.wikipedia.org/wiki?curid=178145" title="Wilkosz">
Wilkosz



</doc>
<doc id="178147" url="https://pl.wikipedia.org/wiki?curid=178147" title="Brixton">
Brixton

Brixton – dzielnica południowego Londynu, część gminy Lambeth, położona w odległości 6,1 km od centrum Londynu (Charing Cross). Posiada kody pocztowe SW2 oraz SW9. Brixton jest znane z pulsującego życia nocnego, znajduje się tam popularna scena muzyczna i clubbingowa. Dzielnica jest bardzo zróżnicowana kulturowo i jest głównym skupiskiem karaibskiej społeczności zamieszkującej Londyn. Niegdyś nosząca bardzo złą reputację ze względu na wysoki stopień przestępczości, obecnie dzielnica przechodzi proces gentryfikacji.
W 1979 roku zespół The Clash nagrał utwór zatytułowany "The Guns of Brixton". Piosenka "Uptight Downtown" La Roux (2014) odnosi się do zamieszek w Brixton z 2011 roku.
Historia.
Nazwa dzielnicy pochodzi od słowa "Brixistane", które oznacza "kamień Brixi" i odnosi się do imienia jednego z saskich lordów. Miał on swego czasu wybudować kamienny mur wyznaczający granicę regionu. Dokładna lokalizacja muru nie jest znana, choć najprawdopodobniej znajdował się on w okolicach ulicy Brixton Hill, która w tamtym czasie nosiła nazwę Bristow lub Brixton Causeway. Było to na długo zanim na terenie rozwinęło się osadnictwo.
Brixton zaczęło być zasiedlane dopiero od początku XIX wieku. Otwarcie mostu Vauxhall w 1816 roku umożliwiło dogodne połączenie Brixton z centrum Londynu. W latach 60. pociągi przewoźnika London, Chatham and Dover Railway zaczęły kursować przez dzielnicę, a w kolejnych dekadach Brixton było znane jako przedmieście zamieszkiwane przez klasy średnie. W latach 80. tego samego wieku ulica Electric Avenue została pierwszą w całym Londynie wyposażoną w latarnie uliczne. W tamtym czasie przy głównych ulicach Brixton zaczęto budować duże, drogie domy.
Od początku XX wieku do dzielnicy zaczęło napływać wielu nowych mieszkańców i w latach 20. Brixton stało się największym centrum handlowym południowego Londynu, oferującym także liczne kina, teatry i puby. W trakcie II wojny światowej okolica jednak została dotkliwie zbombardowana, co pogorszyło warunki mieszkalne. W 1948 roku, na pokładzie statku „Empire Windrush”, do Brixton sprowadziła się pierwsza fala powojennych imigrantów z Karaibów. W 50. rocznicę tego wydarzenia, plac położony pomiędzy ratuszem gminy Lambeth a biblioteką Tate otrzymał nazwę Windrush Square. Po wojnie w Brixton zaczęto budować liczne osiedla socjalne, składające się z wielopiętrowych bloków, na których z czasem zaczęła rozwijać się przestępczość.
Dzielnica przez dekady borykała się z problemami takimi jak bezrobocie, wysoka przestępczość czy złe warunki mieszkalne. Prowadzone tam przez policję akcje mające na celu zapobieganie przestępstwom zostały odebrane jako rasistowskie i tak w kwietniu 1981 doszło tam do zamieszek, wskutek których zostało rannych ponad 300 osób. W 1985 roku w Brixton rozegrały się kolejne zamieszki, kiedy to policjanci zastrzelili czarną kobietę Cherry Groce w jej własnym domu, szukając jej syna. 10 lat później doszło tam do kolejnych zamieszek po tym jak zmarł przetrzymywany przez policję młody czarny chłopak, Wayne Douglas.
Od lat 90. Brixton przechodzi gentryfikację, co spotyka się z mieszanymi odczuciami ze strony mieszkańców.
Galeria.
Od lewej: Biblioteka Tate, Brixton Academy, Black Cultural Archives, Loughborough Estate, mural poświęcony Davidowi Bowiemu na Tunstall Road.

</doc>
<doc id="178148" url="https://pl.wikipedia.org/wiki?curid=178148" title="Znaki drogowe">
Znaki drogowe



</doc>
<doc id="178152" url="https://pl.wikipedia.org/wiki?curid=178152" title="Jolkos">
Jolkos

Jolkos (obecnie Wolos) – miasto w starożytnej Tessalii w pobliżu Zatoki Pagasyjskiej. Według mitologii greckiej władcą Jolkos był Ajzon syn Tyro i Kreteusa. Tronu pozbawił go przyrodni brat, Pelias. W tym mieście Jazon wraz z Argonautami rozpoczął i zakończył wyprawę po złote runo.

</doc>
<doc id="178156" url="https://pl.wikipedia.org/wiki?curid=178156" title="Anonconotus alpinus">
Anonconotus alpinus

Anonconotus alpinus – gatunek owada z rodziny pasikonikowatych, występującego w zachodniej i środkowej Europie.
Jedną z charakterystycznych cech samców tych alpejskich pasikoników są nadzwyczajne zdolności do kopulacji. Samce w okresie rozrodczym wabią samice śpiewem, charakterystycznym dla poszczególnych gatunków. Samice odrzucają partnerów wydających nieznane im dźwięki, co zapobiega krzyżowaniu się gatunków. Tymczasem "Anonconotus alpinus" atakują samice bez uprzedniego śpiewu i bez względu na ich gatunek. Jednocześnie potrzebują tylko kilkunastu sekund na zregenerowanie sił po kopulacji, podczas gdy samcom innych gatunków zajmuje to nawet do dwóch dni.

</doc>
<doc id="178160" url="https://pl.wikipedia.org/wiki?curid=178160" title="Kreteus">
Kreteus

Kreteus (gr. Krētheús, łac. Cretheus) – w mitologii greckiej królewicz, założyciel i król miasta Jolkos w Tesalii.
Uchodził za syna Eola i Enarete. Z Tyro, która była jego żoną i bratanicą (córką Salmoneusa), miał dzieci Ajzona, Amytaona, Feresa. Był adopcyjnym ojcem Neleusa i Peliasa, których Tyro miała z bogiem Posejdonem.

</doc>
<doc id="178161" url="https://pl.wikipedia.org/wiki?curid=178161" title="Rangdziung Rigpe Dordże">
Rangdziung Rigpe Dordże

Szesnasty Gjalła Karmapa, Rangdziung Rigpe Dordże (tyb.: རང་འབྱུང་རིག་པའི་རྡོ་རྗེ་, Wylie: "rang 'byung rig pa'i rdo rje", ZWPY: "Rangjung Rigpe Dorje"; 1924 - 1981) – przywódca tybetańskiej szkoły buddyjskiej Karma Kagyu, uważany za jednego z największych mistrzów medytacji XX wieku. Urodził się we wschodniotybetańskiej prowincji Dégé, w Denkhok. Przyczynił się w dużym stopniu do przeniesienia nauk buddyzmu tybetańskiego na Zachód. Zainicjował wiele świeckich ośrodków Dharmy i klasztorów na całym świecie z myślą o zachowaniu żywego przekazu nauk Buddy.
Linia Karmapów.
Od wieków Karmapowie byli zwierzchnikami szkoły Karma Kagyu. Buddyści uważają, że wielcy mistrzowie medytacji potrafią przewidzieć okoliczności swojego następnego odrodzenia (reinkarncji). Linia Karmapów jest najstarszą linią inkarnacji w Tybecie. Kolejne inkarnacje Karmapów były odnajdywane i rozpoznawane przez ich najbliższych uczniów. Również Rangdziung Rigpe Dordże już w dzieciństwie wykazywał się niezwykłymi zdolnościami, i wkrótce został odnaleziony i rozpoznany jako Karmapa, aczkolwiek nie obyło się to bez trudności stwarzanych przez rząd tybetański w Lhasie powiązany ze szkołą Gelug.
Polityczne kontrowersje.
Tsopon Lungszar, jeden z najbardziej wpływowych ludzi w ówczesnym Tybecie i jednocześnie minister w tybetańskim rządzie, uznał, że jego własny syn jest wcieleniem zmarłego XV Karmapy. Opinię ministra potwierdził również XIII Dalajlama. Społeczność skupiona wokół klasztoru Tsurphu, siedziby szkoły Karma Kagyu położonej w pobliżu siedziby tybetańskiego rządu - Lhasy, zaakceptowała dziecko jako kolejne wcielenie Karmapy. Jednak po kilku latach, na podstawie wskazówek pozostawionych przez XV Karmapę odnaleziono inne dziecko. Miało to miejsce we wschodniej prowincji Kham, daleko od wpływów rządu w Lhasie. Dziecko zostało rozpoznane zgodnie z duchową tradycją szkoły Karma Kagyu i intronizowane w klasztorze Palpung, czyli na terytorium niekontrolowanym przez Lhasę, jako XVI Karmapa Rangdziung Rigpe Dordże.
Ostatecznie argumenty przedstawione przez lamów ze szkoły Kagyu żyjących poza granicami centralnego państwa i niezależnych od rządu gelugpów okazały się silniejsze niż duchowy autorytet i polityczny wpływ XIII Dalajlamy, który wsparł wcześniej kandydata przedstawionego przez swojego ministra.
Aktywność w Tybecie.
Szesnasty Karmapa podróżował i nauczał w całym Tybecie. Kiedy w 1950 roku chińska armia przejęła kontrolę nad Tybetem, Dalajlama i inni urzędnicy rządowi pojechali na rozmowy do Pekinu. Karmapa i wielu innych wysokich lamów towarzyszyło im, by wziąć udział w negocjacjach, które wówczas przyniosły Tybetańczykom pewne korzyści. Jednak rok 1959 ostatecznie rozwiał szansę na pokój. Kiedy Chiny uderzyły na Tybet, Karmapa zdecydował się wyemigrować do Indii przez Bhutan. Pod przewodnictwem Karmapy i dzięki ochronie uczniów z wojowniczego plemienia Khampów, całej grupie 160 lamów i mnichów, udało się bezpiecznie uciec i zabrać ze sobą bezcenne teksty dharmy, tanki, relikwie oraz rytualne przedmioty buddyjskie przez setki lat przechowywane w klasztorze Tsurphu. O opracowanie drogi ucieczki Karmapa przezornie już w 1953 roku, poprosił mistrza medytacji Kalu Rinpocze.
Aktywność w Sikkimie i podróże zagraniczne.
Rangdziung Rigpe Dordże osiadł z uczniami w Sikkimie, gdzie król Taszi Namgjal podarował mu ziemię pod budowę klasztoru Rumtek. Na zaproszenie króla Dzigme Dordże Łangczuk Karmapa odwiedził również Bhutan, zaś po podróży do Ladakhu, gdzie udzielał nauk w różnych klasztorach, udał się na pielgrzymkę do szczególnych buddyjskich miejsc w Indiach i Nepalu. W 1974 roku Szesnasty Karmapa odbył swą pierwszą, wielką podróż zagraniczną. Wszędzie na świecie dzięki jego aktywności pojawiały się ośrodki przekazujące nauki Buddy. 
Karmapa rozprzestrzeniał nauki i miał bardzo wielu uczniów na Wschodzie i na Zachodzie. Był powszechnie czczoną i bardzo lubianą postacią. Zmarł, mając pięćdziesiąt siedem lat w szpitalu w Zion pod Chicago w USA.
Ostatnie dni.
O jego życiu i niezwykłej śmierci został nakręcony film pt. "Ryk Lwa". Powiada się, że Karmapa świadomie przyjął na siebie wiele śmiertelnych chorób, w tym kilka nowotworów, by zniwelować negatywną karmę innych istot. Podczas pobytu w szpitalu Karmapa pozwolił lekarzom wypróbować na sobie różne leki: okazało się, że nawet duże dawki leków uspakajających nie wywierały na niego żadnego wpływu. Przez cały czas choroby interesował się innymi, troszczył się o lekarzy, pielęgniarzy i osoby odwiedzające, nigdy nie mówił o sobie i nie wykazywał żadnych oznak bólu. W kilkadziesiąt godzin po śmierci jego ciało było w dalszym ciągu ciepłe i elastyczne, w szczególności z okolic jego serca promieniowało wyczuwalne ciepło. Wiele niezwykłych znaków, znanych adeptom buddyzmu Diamentowej Drogi, świadczyło o tym, że umiera jogin o wielkich duchowych zdolnościach.

</doc>
<doc id="178162" url="https://pl.wikipedia.org/wiki?curid=178162" title="Popowo">
Popowo



</doc>
<doc id="178165" url="https://pl.wikipedia.org/wiki?curid=178165" title="Tau Boötis b">
Tau Boötis b

tau Boötis b (4 Boötis b) – planeta w układzie podwójnym tau Boötis w gwiazdozbiorze Wolarza, oddalonym o 50 lat świetlnych od Ziemi, obiegająca składnik A układu – gwiazdę ciągu głównego 1,3 raza masywniejszą od Słońca.
Planeta jest przykładem ekstremalnego gorącego jowisza. Jest ona co najmniej 3,9 raza masywniejsza od Jowisza, lecz obiega swoją gwiazdę po niezwykle ciasnej orbicie o promieniu 0,046 j.a., w ciągu ok. 3 ziemskich dni.
Prawdopodobnie większość spośród gorących jowiszów o tak ciasnych orbitach doświadcza, na skutek działania sił pływowych, synchronizacji okresu orbitalnego z obrotem wokół osi, czyli zachowuje się podobnie do ziemskiego Księżyca – zwraca się do swej gwiazdy zawsze tą samą półkulą, co najprawdopodobniej determinuje całą cyrkulację atmosferyczną planety.
W przypadku układu tau Boötis A niezwykłe jest to, że także obrót części gwiazdy (materii w średnich szerokościach astrograficznych) jest zsynchronizowany z obrotem planety na skutek oddziaływania pływowego planety. Obserwacji tej dokonano w 2005 roku za pomocą teleskopu MOST i jak dotąd jest to jedyne znane zjawisko tego typu.
W 2012 dzięki użyciu instrumentu CRIRES (CRyogenic InfraRed Echelle Spectrograph) należącego do obserwatorium Very Large Telescope udało się po raz pierwszy zarejestrować światło gwiazdy odbite w atmosferze tej planety. Pozwoliło to na dokładniejsze określenie jej masy (poprzez zmierzenie kąta orbity planety) oraz na częściowe określenie składu jej atmosfery; wykryto w niej parę wodną.

</doc>
<doc id="178169" url="https://pl.wikipedia.org/wiki?curid=178169" title="(8661) Ratzinger">
(8661) Ratzinger

(8661) Ratzinger – planetoida krążąca po orbicie wewnątrz pasa głównego asteroid (pomiędzy Marsem a Jowiszem). Została nazwana na cześć kardynała Josepha Ratzingera, późniejszego papieża, który udostępnił watykańskie archiwa kościelne. Odkryta 14 października 1990 roku. 

</doc>
<doc id="178170" url="https://pl.wikipedia.org/wiki?curid=178170" title="Ratzinger (planetoida)">
Ratzinger (planetoida)



</doc>
<doc id="178171" url="https://pl.wikipedia.org/wiki?curid=178171" title="Centaur (planetoida)">
Centaur (planetoida)



</doc>
<doc id="178173" url="https://pl.wikipedia.org/wiki?curid=178173" title="Ratzinger">
Ratzinger

Niemieckie nazwisko pochodzenia odmiejscowego, wywodzące się prawdopodobnie od miejscowości Ratzing w bawarskiej gminie Ampfing.

</doc>
<doc id="178180" url="https://pl.wikipedia.org/wiki?curid=178180" title="Czereśnia ptasia">
Czereśnia ptasia



</doc>
<doc id="178183" url="https://pl.wikipedia.org/wiki?curid=178183" title="Czereśnia dzika">
Czereśnia dzika



</doc>
<doc id="178187" url="https://pl.wikipedia.org/wiki?curid=178187" title="Mariensztat">
Mariensztat

Mariensztat – część warszawskiej dzielnicy Śródmieście.
Opis.
Jest to dawny teren pozalewowy u podnóża skarpy wiślanej, powstały dzięki przesunięciu się na wschód koryta Wisły. W 1762 jego właściciele Eustachy i Maria Potocka za zgodą króla Augusta III Sasa utworzyli tam jurydykę Mariensztat. Nazwa, od imienia właścicielki, pochodzi z języka niemieckiego ("Marienstadt", co oznacza „miasto Marii”). Taką samą nazwę nosiła główna ulica jurydyki.
W 1844 część budynków dawnej jurydyki zburzono w związku z budową wiaduktu Pancera.
W latach 1861–1863 przy ul. Bednarskiej powstały zakłady drukarskie Samuela Orgelbranda. Przedsiębiorstwo było uznawane za największy i najnowocześniejszy zakład tej branży w Królestwie Polskim.
Ukształtowany ok. 1865 plac na Mariensztacie stał się głównym miejscem targowym na Powiślu. W 1913 przeniesiono tam również stragany z likwidowanego targowiska na Rynku Starego Miasta. Na początku XX wieku wybudowano przy nim kilka wysokich kamienic. W latach 1910–1911 na rogu ulic Garbarskiej i Nowego Zjazdu wzniesiono dziewięciokondygnacyjną kamienicę Matiasa Taubenhausa, ówcześnie najwyższą w Warszawie, połączoną z nasypem wiaduktu Pancera pomostem na wysokości trzeciego piętra.
Przed II wojną światową ta część miasta była bardzo zaniedbana i zamieszkiwała ją uboga ludność. Zabudowa została w znacznym stopniu zniszczona przez Niemców podczas powstania warszawskiego.
W latach 1948–1949 w miejscu zniszczonej w większości zabudowy, w związku z budową Trasy W–Z i mostu Śląsko-Dąbrowskiego, wzniesiono osiedle mieszkaniowe według projektu Zygmunta Stępińskiego. Urbanistycznie i architektonicznie nawiązuje ono w luźny sposób do polskiej małomiasteczkowej zabudowy z XVIII wieku. Do jego budowy użyto częściowo cegły rozbiórkowej. Początkowo miało ono objąć teren przy ul. Mariensztat do ul. Dobrej, jednak później rozszerzono go także o ul. Bednarską. Centrum osiedla stanowił prostokątny plac, rynek Mariensztacki, otoczony z trzech stron dwupiętrowymi budynkami stylizowanymi na kamieniczki i krytymi dachówką, a od czwartej (od północy) otwarty na Trasę W–Z. Na placu zbudowano fontannę z rzeźbami chłopców dłuta Jerzego Jarnuszkiewicza. 
W czasie budowy osiedla zmieniono dawną siatkę ulic. Rozebrano wysokie kamienice znajdujące się przy wiadukcie Pancera. Zlikwidowano także wszystkie pozostałości dawnej zabudowy na skarpie powyżej zachodniej pierzei rynku, odsłaniając widok na kościół św. Anny. Plac zmienił kształt z trapezowatego na prostokątny, a jego powierzchnia zmniejszyła się od strony północnej z uwagi na nasyp mostu Śląsko-Dąbrowskiego i biegnącą obok niego ulicę Nowy Zjazd. 
Osiedle było miejscem współzawodnictwa pracy. Dom przy ul. Mariensztat 19 róg ul. Sowiej wybudowano w stanie surowym, od wylania fundamentów do pokrycia dachówką, w ciągu 19 dni, pracując na trzy zmiany. Przy budowie osiedla pracował m.in. Michał Krajewski, twórca tzw. trójek murarskich.
Program funkcjonalny osiedla uzupełniły przedszkole i szkoła. Handlowe tradycje Mariensztatu upamiętniono socrealistyczną rzeźbą przekupki z kurą dłuta Barbary Zbrożyny. Autorem rzeźb i płaskorzeźb na budynku przedszkola przy ul. Sowiej 4 był Jerzy Jarnuszkiewicz, a kolorowy zegar oraz sgraffito na elewacjach domów wykonali Zofia Czarnecka-Kowalska i Jan Sokołowski. Tablicę z napisem "Tu u stóp pałacu Kazanowskich walczył z małpami pan Zagłoba" umieszczoną na murze oporowym pałacu zaprojektowała i wykonała Józefa Wnukowa. Na rynku zbudowano fontannę, ustawiono ławki i stylowe latarnie.
Ogółem na osiedlu Mariensztat powstały 53 domy mieszkalne (w tym 29 domów przy ul. Bednarskiej). Osiedle zostało oddane do użytku wraz z Trasą W–Z 22 lipca 1949. Było to pierwsze warszawskie osiedle mieszkaniowe zbudowane po II wojnie światowej. Otrzymanie tam przydziału mieszkania stanowiło duże wyróżnienie. Na osiedlu zamieszkali m.in. przodownicy pracy i zasłużeni budowniczowie Trasy. Na ścianie budynku przy ul. Mariensztat 15 umieszczono tablicę upamiętniającą budowę osiedla.
W latach 50. rynek Mariensztacki był miejscem zabaw i koncertów.
W 1999 upamiętniono 50-lecie osiedla Mariensztat odsłaniając tablicą na budynku przy ul. Mariensztat 19. W 2010 skwerowi znajdującemu się w rejonie ulic Mariensztat i Sowiej nadano nazwę "skwer Samuela Orgelbranda".

</doc>
<doc id="178189" url="https://pl.wikipedia.org/wiki?curid=178189" title="Dżokhang">
Dżokhang

Dżokhang (tyb: ཇོ་ཁང་, Wylie: Jo-khang, ZWPY: "Qokang"; chiń.: 大昭寺, pinyin: Dàzhāosì) – najstarsza buddyjska świątynia w Tybecie, wzniesiona ok. roku 641 w Lhasie przez pierwszego władcę okresu imperialnego króla Songcen Gampo. Jedno z duchowych centrów tybetańskiej odmiany buddyzmu.
Historia.
Dżokhang zbudowano w czasie pobytu na dworze tybetańskim zaprzyjaźnionego, ale wygnanego z własnego kraju, nepalskiego władcy Narendradewy. Zawarto wtedy przymierze, przypieczętowane ślubem pierwszego króla Tybetu Songcen Gampo z córką władcy Nepalu Bhrikuti. Dla niej to przeniesiono stolicę państwa z zamku Jumbulagang do Lhasy oraz zbudowano buddyjską świątynię (fundacja uznawana jest za oficjalne wprowadzenie buddyzmu w Tybecie). Songcen Gampo wkrótce po tym pomógł Narendradewedzie odzyskać tron w zamian roztaczając nad jego krajem zwierzchność lenną.
W budowę zaangażowani zostali pochodzący z Nepalu newarscy budowniczy, którzy nadali gmachowi styl oddający ówczesne założenia indyjskiej wihary (klasztoru). W momencie przybycia do Lhasy kolejnej królewskiej małżonki, córki cesarza Chin Tang Taizonga Wencheng, świątynia była już najprawdopodobniej gotowa (641). Chińska księżniczka przywiozła ze sobą Jowo (Wylie "Jo-bo Rin-po-che", dogocenny władca), posążek młodego Buddy, zgodnie z legendą wykonany za jego życia i osobiście przez niego pobłogosawiony. Od Jowo, umieszczonego w budynku centralnym, swoją nazwę wziął cały kompleks Dżokhang (Wylie "Jo-khang"), a od niego miasto (Wylie "Lha sa", miasto bogów).
Architektura.
Na gmach składa się rozłożysty kompleks świątyń, kaplic, dziedzińców oraz budynków mieszkalnych i gospodarczych. Centralna część założenia, która stanowi budynek w kształcie kwadratu o bokach 44,5 m, jest najprawdopodobniej oryginalną siedmiowieczną fundacją. Od pozostałych elementów oddziela ją korytarz procesyjny zwany "Nangkorem", a w otaczającym kompleksie znajdują się rezydencje Dalajlamy i Panczenlamy, oraz siedziba tybetańskiego rządu "Kaszagu". W pozostałych budynkach ulokowano dormitoria mnichów i pomieszczenia niezbędne do normalnego funkcjonowania klasztoru, dobudowane w kolejnych stuleciach.
Badania archeologiczne, przeprowadzone w północnych Indiach, na stanowiskach stanowiących historyczne buddyjskie zgromadzenia monastyczne potwierdzają, że Dżokhang zbudowano w oparciu o siedmiowieczny model indyjskiej wihary. Są one podobne zarówno ze względu na rozmiar kompleksu jak i rozkład pomieszczeń, a nawet detal architektoniczny. Porównanie planów wykazuje także duże podobieństwo do słynnej buddyjskiej uczelni Nalandy (VI wiek).
Materiał użyty do budowy jest charakterystyczny dla tybetańskiej architektury i stanowią go bielone kamienie zwieńczone bordowym fryzem (zewnętrzna część kompleksu). Zniszczenia dokonane w latach sześćdziesiątych, w czasie chińskiej rewolucji kulturalnej, odsłoniły wewnętrzną część murów najstarszej budowli, co pozwoliło ustalić, że została ona zbudowana z palonych cegieł, otynkowanych gliną i dopiero w okresie późniejszym obudowana (stanowi to kolejny dowód na prowadzenie prac zgodnie z tradycją indyjską). Zdobienia wykonano w drewnie, kamieniu i metalu, a charakterystyczne rzeźby lwów przypominają podobne znalezione w okolicach Gandhary.
Od fundacji w VII wieku do czasów współczesnych Dżokhang dotykały liczne zniszczenia i przebudowy:
W latach sześćdziesiątych XX wieku, w wyniku trwającej w całych Chinach rewolucji kulturalnej, Dżokhang został splądrowany i zamieniony na koszary. Odbudowa rozpoczęła się w roku 1972, a kompleks wyczyszczono i odmalowano. Pełna renowacja datowana na lata 1978-1990 doprowadziła do utraty części dziesięcio- i jedenastowiecznych, oryginalnych malowideł. Jakość prac konserwatorskich poprawiła się w ostatnich latach, dzięki czemu pozostałe zdobienia odtworzono za pomocą tradycyjnych, tybetańskich technik malarskich.
W 1996 rozpoczęto rządowy proces inwestycyjny związany z budową w mieście nowych mieszkań. Zaproponowano wyburzenie części klasztoru, czemu sprzeciwiła się rada miejska Lhasy. Pomimo stanowiska radnych, w 2002 wyburzono część kompleksu stanowiącą pozostałości kaplicy "Ngakhang", a na jej miejsce rozpoczęto budowę bloków.
Znaczenie.
Dżokhang jest jednym z najświętszych miejsc buddyzmu tybetańskiego, którego znaczenie dorównuje funkcji katedry w kulturze zachodu (dlatego też przez lata była błędnie określany tym mianem). Jest to jeden z głównych celów pielgrzymek tybetańskich buddystów oraz kluczowe miejsce w historii i kulturze Tybetu. Ze względu na zanik buddyzmu w Indiach i ruinę tamtejszych klasztorów, Dżokhang uznawany jest za jedyną przetrwałą, zbudowaną w oryginalnym indyjskim stylu wiharę. Wraz z japońską Hōryū-ji uznawany za jedną z najstarszych, częściowo drewnianych świątyń buddyjskich na świecie.
W lutym 2001 roku kompleks dopisano do Pałacu Potala na listę światowego dziedzictwa UNESCO pod nr 707.

</doc>
<doc id="178193" url="https://pl.wikipedia.org/wiki?curid=178193" title="Żółtaczka">
Żółtaczka



</doc>
<doc id="178196" url="https://pl.wikipedia.org/wiki?curid=178196" title="Klinika w Schwarzwaldzie">
Klinika w Schwarzwaldzie

Klinika w Schwarzwaldzie (niemiecki "Die Schwarzwaldklinik", 1985-1989) – niemiecki serial telewizyjny nadawany przez stację ZDF od 22 października 1985 do 25 marca 1989 roku. W Polsce nadawany dawniej na kanale TVP2 oraz od 20 grudnia 2010 roku na Romance TV.
Opis fabuły.
Opowiada o perypetiach zawodowych i prywatnych prof. Brinkmanna (Klausjürgen Wussow), szefa kliniki położonej w malowniczym Schwarzwaldzie.
Na powstanie serialu wpłynęła popularność czechosłowackiego serialu medycznego "Szpital na peryferiach", emitowanego zarówno w NRD, jak i RFN.

</doc>
<doc id="178199" url="https://pl.wikipedia.org/wiki?curid=178199" title="Jeżewo (powiat świecki)">
Jeżewo (powiat świecki)

Jeżewo (kaszb. "Jéżéwò", niem. "Jeschewo") – wieś kociewska w Polsce położona w województwie kujawsko-pomorskim, w powiecie świeckim, w gminie Jeżewo, przy drodze wojewódzkiej nr 272.
Podział administracyjny i demografia.
W latach 1954–1972 wieś należała i była siedzibą władz gromady Jeżewo. W latach 1975–1998 miejscowość należała województwa bydgoskiego. Miejscowość jest siedzibą gminy Jeżewo. Według Narodowego Spisu Powszechnego (III 2011 r.) liczyła 1903 mieszkańców. Jest drugą co do wielkości miejscowością gminy Jeżewo.
Położenie geograficzne.
Jeżewo leży na Pojezierzu Pomorskim. Według podziału Polski na naturalne regiony fizycznogeograficzne teren Jeżewa i okolic znajduje się w prowincji: Pojezierze Południowobałtyckie, makroregionalne: Pojezierze Południowopomorskie, mezoregionalne: Wysoczyzna Świecka (Równina Świecka), Bory Tucholskie i Kotlina Grudziądzka. Jeżewo leży 68 km od Bydgoszczy, 115 km od Bałtyku (Gdańsk-Stogi) i 275 km od Warszawy. Etnograficznie charakteryzowana wieś leży na Kociewiu.
Historia.
Jeżewo to stara kociewska wieś. Pierwsza historyczna nazwa pochodzi z 1293 r. i została zapisana jako Gesow. Następnie to: Jezew" ("1313 r.)", "Yezow" ("1336 r".), "Gezow "(1376 r.), "Jezowo" ("1378 "r.), "Jezawo" "(1412" r.), "Jeżowo" ("1582 r."), "Jeżewo" ("1583 r".), "Jezewo" ("1604 r".), niem. "Jeschewo" "albo Jeschau"."
Z wszystkich zapisów, od najdawniejszych począwszy, wyraźnie wynika, że nazwa wsi miała zawsze w zasadzie tę samą formę i jest to nazwa dzierżawcza od nazwy osobowej "Jeż". Teoretycznie nie można również wykluczyć, że nazwa pochodzi od wyrazu "jeż". Wtedy Jeżewo można interpretować topograficznie jako nazwę wskazującą na jeże żyjące w tej okolicy. Dzieje Jeżewa sięgają zapewne XI i XII wieku.Tradycja mówi, że któryś książę albo król założył parafię, wyłączając ją ze świeckiej'. 'Prawdopodobnie za panowania na" Pomorzu "Gdańskim księcia Mszczuja II (1271–1294) Jeżewo stało się własnością biskupa" włocławskiego." Pierwsza wzmianka historyczna o wsi pochodzi z 1293 r. i podaje, że "biskup włocławski Wisław" może postawić groblę i młyn na strudze płynącej pomiędzy książęcą wsią Taszewo a biskupią Jeżewo.
W 1309 r. wieś znalazła się w granicach państwa zakonu krzyżackiego. W okresie wojny polsko-krzyżackiej z lat 1409–1411 Jeżewo uległo zniszczeniu i dewastacji. Zaginął również dokument lokacyjny wsi. W 1412 r. ówczesny "sołtys" Maciej Szkoda 'w obecności biskupa włocławskiego" Jana zwanego Kropidło," dokonał odnowienia dokumentu lokacyjnego, według którego wieś miała 41 włók ziemi (ponad 700 ha ), jezioro i część boru. Odnowienie prawa lokacyjnego wiązało się również z tym, iż Jeżewo, być może po 1412 r. na krótko stało się stolicą dekanatu. W miejsce zniszczonego w czasie wojen kościoła w 1427 r. rozpoczęto budowę nowego, z którego mury prezbiterium przetrwały do dnia dzisiejszego.
W czasach Rzeczypospolitej szlacheckiej (1466–1772) Jeżewo należało nadal do biskupów kujawskich. W 1582 r. wieś posiadała 47 włók (ponad 800 ha) ziemi, pięć jezior: Krukwie, Strzemiętowo, Pleśno, Ostrów i Jeżewko, obszerny las, z którego drewno sprzedawano w Świeciu. We wsi istniał młyn, szkoła, w której w 1583 r., nauczycielem był Blasimo Wolski, szpital parafialny i karczma słynąca z podawanego w niej wspaniałego wina. Praca chłopów odbywała się w ramach folwarku biskupiego, który zajmował się produkcją zbóż: żyta, jęczmienia, owsa, pszenicy oraz grochu. Część zbiorów – głównie żyta – sprzedawano w Gdańsku.
W XVII wieku wieś podupadła w wyniku wojen polsko-szwedzkich. W 1676 r. biskupi wydzierżawili Jeżewo szlachcicowi Jakubowi Dorpowskiemu. Pod koniec tego stulecia wieś wróciła do biskupów włocławskich, którzy włączyli folwark jeżewski do klucza komorskiego. Na przełomie XVII/XVIII wieku nastąpiła kolejna przebudowa kościoła parafialnego, który wyposażono w "barokowe ołtarze".
We wrześniu 1772 r. Jeżewo przeszło pod zabór pruski. W rok później liczyło 146 mieszkańców. Folwark biskupi został upaństwowiony i oddany w dzierżawę dziedziczną.
W związku z rozwojem kolei w drugiej połowie XIX wieku nastąpił rozwój wsi (Jeżewo uzyskało połączenie kolejowe z Laskowicami i Grudziądzem w 1879 r.). Znacznie wzrosła liczba mieszkańców (516 osób – 1871 r., 1287 osób – 1905 r.).
Pod koniec XIX stulecia nasiliły się procesy germanizacyjne. Z inicjatywy miejscowych Niemców pobudowano szkołę ewangelicką, a w 1889 r. zapoczątkowała działalność parafia protestancka (w 1905 r. w Jeżewie żyło 233 luteranów). W 1899 r. założono straż pożarną, w trzy lata później oddano stację kolejową. W 1904 r. ukończono budowę kościoła ewangelickiego, który przetrwał do 1945 r. W odpowiedzi na politykę germanizacyjną na przełomie XIX/XX stulecia zaktywizowała się społeczność polska (ziemiaństwo, między innymi: Sas-Jaworscy, Liszkowscy, Parczewscy, duchowieństwo, ksiądz Józef Dembieński, bogate chłopstwo, między innymi: Chmielewscy, Urbańscy, Kloneccy, Erdmańscy, Boruccy), co doprowadziło do wielorakiej działalności patriotycznej. W 1907 r. we wsi powstał polski bank ludowy. W tym samym roku otwarto polską spółdzielnię, a w roku następnym powołano kółko rolnicze i koło gospodyń wiejskich (1908 r.).
"25 stycznia 1920 r. wieś wróciła do Polski". W okresie międzywojennym Jeżewo rozwijało się dynamicznie. Wzrosła liczba mieszkańców do 1561 (1939 r.). Z inicjatywy księdza proboszcza Jana Burtschika w latach 1925–1926 gruntownie przebudowano kościół parafialny pod wezwaniem Trójcy Świętej w Jeżewie, którego kształt przetrwał do dziś. W 1934 r. wieś została zelektryfikowana. 9 listopada 1938 r. w obecności biskupa chełmińskiego Stanisława Okoniewskiego uroczyście poświęcono nowo wybudowany (najnowocześniejsza szkoła wiejska w województwie pomorskim) budynek szkolny. Pomysłodawcą i energicznym wykonawcą przedsięwzięcia był ówczesny kierownik szkoły, Bronisław Noga.
1 września 1939 r.wybuchła II wojna światowa. W dniach 3-4 września 1939 r. przez Jeżewo dokonywał się odwrót wojsk polskich z rejonu Borów Tucholskich, w wyniku którego we wsi i okolicach zginęło kilkudziesięciu polskich żołnierzy (spoczywają oni w mogile zbiorowej na cmentarzu parafialnym).
W okresie okupacji hitlerowskiej wieś włączono do Rzeszy Niemieckiej. Najaktywniejszych Polaków dosięgnęły prześladowania okupanta: rozstrzeliwania (Grupa, Mniszek), wywóz do obozów odosobnienia (Dachau, Oranienburg, Buchenwald, Stutthof, Potulice), wywozy w głąb Rzeszy na przymusowe roboty, wywłaszczenia polskich gospodarzy – rolników, przymusowe wcielanie do armii niemieckiej. W wyniku eksterminacji z rąk hitlerowców w latach 1939–1945 z gminy Jeżewo zginęły 73 osoby.
17.02.1945 r. do Jeżewa wkroczyli żołnierze 65 Armii Radzieckiej. Tego samego dnia NKWD przy udziale niektórych mieszkańców dokonało aresztowań Polaków, domniemanych wrogów ZSRR oraz osób sprzyjających Niemcom. Następnie pojmanych odprowadzono do Świecia, dalej do Działdowa i Iłowy, a później wywieziono w głąb Rosji Sowieckiej. Łącznie w całej gminie Jeżewo aresztowano 196 osób – 64 spośród nich straciło życie (na cmentarzu parafialnym w Jeżewie znajdują się "Tablice upamiętniające mieszkańców Gminy Jeżewo – ofiar niemieckiego nazizmu 1939–1945 i ofiar sowieckiego totalitaryzmu, którzy zginęli w wyniku deportacji 1945–1946").
W okresie po II wojnie światowej nastąpił dalszy rozwój Jeżewa. Pod koniec lat pięćdziesiątych ubiegłego wieku rozpoczęto budowę 106 domów prywatnych na dawnej ziemi kościelnej, które rozciągają się na południe od linii kolejowej Laskowice-Grudziądz. W latach sześćdziesiątych wybudowano we wsi remizę strażacką (1964 r.), w miejscu rozebranego kościoła ewangelickiego, zbudowano przedszkole (1963 r.), a w latach 1962–1967 wieś wyposażono w sieć wodociągową. W kolejnych latach mieszkańcom przekazano wybudowany ośrodek zdrowia (1986 r.) i dom kultury (1988 r.).
Po 1990 r. nowe władze samorządowe realizowały kolejne inwestycje na terenie wsi, między innymi: rozbudowa szkoły podstawowej (zakończenie 1997 r.), budowa hali sportowej (2001 r.), budowa oczyszczalni ścieków i sieci kanalizacyjnej (lata 1999–2001).
W pobliżu Jeżewa, w osadzie Dąbrowa, usytuowano siedzibę Nadleśnictwa Dąbrowa (założone w 1869 r.).
W okresie powojennym Jeżewo było siedzibą władz gminnych w latach 1945–1954, następnie, siedzibą władz gromady Jeżewo (1954–1972), a z dniem 1 stycznia 1973 r. ponownie stało się siedzibą gminy. W 1992 r. w wyniku reformy administracyjnej organizacji kościelnej Jeżewo zostało stolicą dekanatu.
Zobacz też.
Inne miejscowości o nazwie "Jeżewo"

</doc>
<doc id="178202" url="https://pl.wikipedia.org/wiki?curid=178202" title="Buk zwyczajny">
Buk zwyczajny

Buk zwyczajny, buk pospolity ("Fagus sylvatica" L.) – gatunek drzewa należący do rodziny bukowatych ("Fagaceae" Dumort.). Występuje na przeważającej części kontynentu europejskiego. W Polsce gatunek rodzimy, pospolity na zachodzie i południu.
Rozmieszczenie geograficzne.
Występuje w stanie dzikim w Europie i w Azji Zachodniej. W Europie zasięg występowania ciągnie się od północy Półwyspu Iberyjskiego przez Francję, Niemcy, kraje Europy Środkowej i Bałkany. Na Półwyspie Skandynawskim i Wyspach Brytyjskich występuje jedynie na południu. W Azji wyłącznie na zachodzie, spotykany w Turcji, Iranie oraz na Kaukazie.
Przez Polskę przebiega północno-wschodnia granica zasięgu. Pokrywa się ona z linią, wzdłuż której charakterystyczny dla Europy Zachodniej klimat atlantycki przechodzi w kontynentalny. Poczynając od Kaliningradu biegnie w kierunku południowym przez Lidzbark Warmiński, Olsztyn i Brodnicę. Tam skręca na zachód, przechodząc przez Chełmno, Bydgoszcz, zatacza koło przez Wągrowiec, okrążając od zachodu Poznań i Grodzisk Wielkopolski przez Leszno. Stamtąd biegnie w kierunku wschodnim przez Kalisz i Łódź do Skierniewic, skręcając ku Rawie Mazowieckiej, Opocznu i Radomiowi. Dalej przez Kazimierz, Lublin i Chełm. Tam raptownie skręca na południe w kierunku Zamościa i Tomaszowa Lubelskiego do granicy państwa. W Polsce zachodniej i południowej buk jest jednym z podstawowych drzew tworzących lasy. Poza zwartą granicą zasięgu znajdują się liczne pojedyncze stanowiska.
Biologia i ekologia.
Rozwój.
Fanerofit. Roślina jednopienna, wiatropylna. Kwitnie od kwietnia do maja. W klasyfikacji typów ekologicznych kwiatów wiatropylnych Fraderica Delpino, buk zwyczajny zaliczany jest do typu "penduliflorae", czyli kwiatostanach zwieszających się i ruchomych, nie zebranych w kwiatostany kotkowe lecz w kuliste.
W porównaniu z innymi drzewami ma stosunkowo niską produktywność pyłku, ich przeciętna liczba w jednym kwiecie to około 12 tysięcy, podczas gdy u sosny jest to około 157 tysięcy. Dodatkowo ziarna są ciężkie, co utrudnia transport przez wiatr na większe odległości, skutkuje to lokalnym rozrastaniem się buczyn.
Owocuje obficie co 5–8 lat (tzw. lata nasienne), poczynając mniej więcej od 60–80 roku życia (drzewa rosnące w odosobnieniu zaczynają owocować w wieku 40–50 lat). Okrywy orzechów pękają wczesną jesienią. Nasiona kiełkują tylko gdy są przykryte ściółką leśną. Należą do nasion kiełkujących w ciemności. Opadły na wilgotną ziemię orzeszek pęcznieje i wkrótce wyrasta z niego korzonek, który wnika w glebę. Kilka dni później rozwijają się dwa zielone liścienie, pomiędzy którymi znajduje się delikatny pęd, który rosnąc przez lato, wykształca pierwsze liście właściwe. Młode rośliny doskonale znoszą zacienienie. W rozprzestrzenianiu buka zwyczajnego uczestniczą zwierzęta m.in. sójki i wiewiórki.
Gatunek ten jest wśród drzew najbardziej wydajnym producentem ściółki. Jego liście zawierają duże ilości związków wapnia, dzięki czemu powstająca z nich próchnica wzbogaca glebę w substancje pokarmowe i przeciwdziała wyjaławianiu. Współcześnie buk jest najlepiej przystosowanym do panujących warunków przyrodniczych drzewem liściastym w zachodniej części Europy Środkowej. Tworzy również większość naturalnych lasów zachodniej Europy. Osiąga wiek ponad 400 lat (np. w dolnym reglu Babiej Góry), a w południowej Europie nawet ponad 500 lat. Drzewostany bukowe w Polsce zajmują powierzchnię około 341,6 tysięcy hektarów, jest to około 4,9% powierzchni leśnej kraju i 21,3% powierzchni drzewostanów liściastych.
Najgrubszy buk zwyczajny w Lasach Państwowych rośnie w nadleśnictwie Nowogard. Ma 750 cm obwodu.
Siedlisko.
Lubi dość wysoką wilgotność powietrza. Jest wrażliwy na wiosenne przymrozki, dlatego brak naturalnych stanowisk w centralnej i wschodniej Polsce. Rośnie na glebach żyznych, napowietrzonych i wilgotnych, ale nie podmokłych. Odznacza się dość wysokimi wymaganiami glebowymi. Charakteryzuje się dużą tolerancją poziomu zakwaszenia gleby – występuje zarówno na glebach silnie kwaśnych (gleby brunatne), jak i o odczynie zasadowym (gleby wapienne). W północnej Europie występuje w niskich położeniach do 650 m, im dalej ku południu tym rośnie wyżej. Optimum rozwoju buczyn w Karpatach przypada na górną część regla dolnego, tj. około 800–1150 m n.p.m. (w Tatrach buk dochodzi maksymalnie do 1250 m). W Alpach występuje na 1540 m, na Etnie sięga do 1880 m. Zajmuje siedliska lasu świeżego, mieszanego i wilgotnego. Na Pomorzu Zachodnim jest głównym składnikiem niektórych kompleksów leśnych (np. Puszcza Bukowa pod Szczecinem).
Fitosocjologia.
Tworzy buczyny ("Fagion sylvaticae"), w których dominuje, rośnie też licznie w grądach ("Carpinion"), mniej licznie w łęgach i dąbrowach. W klasyfikacji zbiorowisk roślinnych gatunek charakterystyczny dla All. "Fagion sylvaticae". Według obowiązującej klasyfikacji można wyróżnić dwa taksony fitosocjologiczne, buczynę karpacką ("Fagetum carpaticum") oraz buczynę pomorską ("Melico-Fagetum").
Genetyka.
Liczba chromosomów: 2n = 24.
Nazewnictwo.
Nazwa "buk" pochodzi od anglosaskiego "boc" oraz starogermańskiego "Buche", stąd m.in. angielskie słowo "book", oznaczające książkę. W Skandynawii pierwsze manuskrypty spisywano na cienkich bukowych tabliczkach, oprawionych w bukowe okładki.
Zagrożenia i ochrona.
Przez lata uważano, że buczyny w Polsce nie są znacząco zagrożone pod względem zdrowotnym, ponieważ występują na siedliskach zgodnych z wymaganiami ekologicznymi, są rodzimego pochodzenia, ulegają nielicznym chorobom infekcyjnym. Nie występują także masowe pojawienia foliofagów, brakuje ksylofagów i kambiofagów. Jednak w latach 80. ubiegłego wieku w wielu krajach zaczęto obserwować zjawisko pogarszania się stanu zdrowotnego lasów. Czynnikiem odpowiedzialnym za zamieranie drzewostanów bukowych jest „zgorzel kory buka” zwana także „zamieraniem buka”, „śluzotokiem buka” lub „nekrozą kory buka”, która pojawia się w zwiększonym nasileniu w różnych częściach Europy co kilkanaście lat. Stwierdzone procesy chorobowe są potencjalnie dużym zagrożeniem, które może stać się realne przy sprzyjających ich rozwojowi warunkach.
Buczyny rosną na glebach atrakcyjnych rolniczo, przez co zostały w znacznej mierze wyniszczone przez człowieka.
Wymiar tego gatunku kwalifikujący go do ochrony w formie pomnika przyrody to co najmniej 310 cm długości obwodu w pierśnicy.
Zmienność.
Gatunek zmienny, istnieje bardzo duża liczba odmian ozdobnych.
Obecność w kulturze i symbolice.
Buk był opisywany przez starożytnych uczonych, Teofrasta z Eresos i Cycerona. Starożytni Rzymianie uważali go za drzewo szczęśliwe, symbol miłości, płodności i cierpliwości. W polskiej tradycji ludowej uchodził za drzewo odstraszające czarownice i demony, bywało jednak, że przeciwnie – przypisywano mu kontakty ze złymi mocami.
Adam Mickiewicz wymienił buki, opisując puszczę w poemacie "Pan Tadeusz", co stało się zarzewiem wielu dyskusji, gdyż na Litwie ten gatunek nie występuje.
Francuski pisarz Gustave Flaubert namiętnie palił fajkę bukową. Fagot, instrument dęty drewniany, zawdzięcza swoją nazwę właśnie bukowi z którego jest wykonywany.

</doc>
<doc id="178203" url="https://pl.wikipedia.org/wiki?curid=178203" title="Karlików">
Karlików

Karlików (j. łemkowski Карликів) – wieś w Polsce położona w województwie podkarpackim, w powiecie sanockim, w gminie Bukowsko.
W latach 1340–1772 wieś położona była w ziemi sanockiej, w województwie ruskim. Następnie w latach 1772–1852 leżała w cyrkule leskim, później sanockim. Od 1867 miejscowość leży w powiecie sanockim, w gminie Bukowsko w Galicji.
W latach 1975–1998 miejscowość położona była w województwie krośnieńskim.
Geografia.
Wieś położona jest przy drodze wojewódzkiej nr 889 z Sieniawy, przez Bukowsko do Szczawnego. Droga ta łączy się drogą 892 prowadzącą do przejścia granicznego przez Radoszyce na Słowację, na Pogórzu Bukowskim i częściowo w Beskidzie Niskim.
Najniższe wzniesienie tego obszaru to szczyt Płonna o wysokości 439 m n.p.m., najwyższym jest szczyt Tokarnia wznoszący się na wysokość 777 m n.p.m.
Historia.
Właścicielem tej miejscowości w 1529 r. był Mikołaj Herburt Odnowski. Wieś była częścią kompleksu dóbr hrabiów Ossolińskich i Stadnickich. W XIX wieku należała do Katarzyny z Bołoz-Antoniewiczów Romaszkanowej, żony Piotra Romaszkana, od której w 1832 roku kupili ją Wiktor (1792-1840) i Łucja z Ostaszewskich (1802-1894) Gniewoszowie. W połowie XIX wieku właścicielami posiadłości tabularnej w Karlikowie był Ludwik Gniewosz i rodzeństwo. Pod koniec XIX wieku dziedzicem Karlikowa był syn Wiktora i Łucji, Feliks Gniewosz (1836–1901). W 1905 Janina Gniewosz wraz z dwoma współwłaścicielami posiadała we wsi obszar 162,5 ha. W 1911 właścicielem tabularnym był syn Feliksa, Wiktor Gniewosz, posiadający 70 ha. W 1916 Wiktor Gniewosz odsprzedał dobra w Karlikowie Eustachemu Ściborowi-Rylskiemu.
W roku 1898 wieś liczyła 343 mieszkańców zamieszkujących 53 domostwa, powierzchnia wsi wynosiła 6,23 km², dodatkowo obszar dworski zajmował 1,27 km² powierzchni, przeważała ludność rusińska oraz niewielka społeczność żydowska (&lt;5%). W roku 1900 wieś liczyła 388 mieszkańców, całkowita pow. wsi wynosiła 629 ha oraz 56 domy. Od listopada 1918 do stycznia 1919 Republika Komańczańska. Po roku 1944 miejscowi Rusini zostali przesiedleni na Ukrainę i na tzw. ziemie Odzyskane.
We wrześniu 1944 na przyległych wzgórzach toczyły się ciężkie walki między oddziałami AK i SS, wieś została zdobyta 18 września 1944.
W 1946 toczyły się tu walki pomiędzy oddziałem "Stiaha" (UPA) a WP. 24 stycznia 1946 roku 34 pułk piechoty WP wkroczył do wsi Karlików z zamiarem zlikwidowania przebywającego tam oddziału powstańców UPA. W trakcie walk zabity został współpracujący z UPA ksiądz greckokatolicki Ołeksander (Aleksander) Malarczyk. W tym czasie zostały zniszczone również ukryte na terenie wsi liczne schrony UPA.
Dawne nazwy.
Nazwa pochodzi od osoby "Karla" lub "karlika" (karzełka).
Religia.
W Karlikowie znajdowała się w XIX w. cerkiew parafialna św. Paraskiewy, do której uczęszczało 467 wiernych, tj. cała populacja wsi, zamieszkiwanej wyłącznie przez Rusinów (erygowany ok. 1840 roku, należący do dekanatu sanockiego). Parafia greckokatolicka w Karlikowie posiadała filie w Przybyszowie (w roku 1867 było 453 wiernych) oraz w Woli Piotrowej (w 1867 roku 282 wiernych). Terytorium wsi należało równocześnie do łacińskiej parafii w Bukowsku.
Pod koniec XIX wieku parafia liczyła ok. 1200 wiernych. Kolatorką świątyni była Łucja Gniewosz. Cerkiew nie zachowała się - pozostało po niej cerkwisko, murowana plebania sprzed I wojny światowej oraz cmentarz z zachowanymi nielicznymi nagrobkami.

</doc>
<doc id="178204" url="https://pl.wikipedia.org/wiki?curid=178204" title="Buczyny">
Buczyny

Buczyny (do 1945 niem. "Buckoka") – wieś w Polsce położona w województwie lubuskim, w powiecie żarskim, w gminie Trzebiel.
W latach 1975–1998 miejscowość administracyjnie należała do województwa zielonogórskiego. Obecna nazwa została administracyjnie zatwierdzona 12 listopada 1946.
Największą atrakcją turystyczną wsi jest założony przez Centrum Sorabistyczne Łużyc Wschodnich skansen z oryginalnymi chatami łużyckimi oraz drewnianą karczmą, w której podawane są regionalne potrawy (chleb i ser).
Zabytki.
Do wojewódzkiego rejestru zabytków wpisany jest:

</doc>
<doc id="178205" url="https://pl.wikipedia.org/wiki?curid=178205" title="Wola Sękowa">
Wola Sękowa

Wola Sękowa – wieś w Polsce położona w województwie podkarpackim, w powiecie sanockim, w gminie Bukowsko. Leży nad potokiem Pielnica na Pogórzu Bukowskim.
W latach 1975–1998 miejscowość administracyjnie należała do województwa krośnieńskiego.
Historia.
Od 1340 do 1772 ziemia sanocka, województwo ruskie. Od 1772 do 1852 cyrkuł leski następnie sanocki. Od 1867 powiat sanocki, gmina Bukowsko w Galicji.
Pierwsze wzmianki o Woli Sękowej pochodzą z 1493. Wioska nazywała się wtedy "Trębowla" i leżała nad potokiem "Mąthyna" (Mętnym, obecnie Pielnica). Dawne nazwy: "Schąkowa" (1526), "Simkowa Wola" (1532), "Sziemkowa Wola" (1589), "Seńkowa Wola" (1867). Lokacja wsi nastąpiła na prawie wołoskim.
Od 10 listopada 1634 własność Samuela de Stano. W 1717 Samuel i Bogusław, synowie Alexandra Stano, sprzedają Nagórzany, Nadolany, Wolę Sękową i Wolę Jaworową Józefowi Bukowskiemu, łowczemu lwowskiemu.
Ostatnimi właścicielami wsi od 1813 była rodzina Wiktorów herbu Brochwicz – szlachty osiadłej w Wiatrowicach, która tam posiadała dobra. Rodzina zamieszkiwała w miejscowym dworze. Do 1843 właścicielem posiadłości był Tomasz Wiktor, w 1845 majątek przejął Jakub Wiktor (w połowie XIX wieku był właścicielem posiadłości tabularnej w Senkowej z Jaworową Wolą i Zaliwa) i Józef Wiktor, na podstawie darowizny z 11 listopada 1884 przejął Władysław Jan Wiktor (posiadał na przełomie XIX/XX wieku, w 1905 posiadał we wsi obszar 240,8 ha). W 1911 właścicielami tabularnymi byli Wł. Wiktor oraz A. T. Z. i K. Poźniak, posiadający 349 ha. W 1922 dwór znalazł się w rękach jego syna, Andrzeja Wiktora, który zamieszkiwał we dworze z żoną, Olgą Didur-Wiktorową. Ostatnimi właścicielami byli Andrzej Brochwicz-Wiktor oraz jego siostra Regina z Brochowiczów Wiktorówna - sekretarka ambasadora polskiego we Włoszech, profesora Stanisława Kota, która poślubiła w 1946 r. w Rzymie poetę Romana Brandsteattera. Ojciec Andrzeja i Reginy, Władysław Wiktor, był ostatnim gospodarzem - właścicielem majątku. Skończył studia agronomiczne, dzięki czemu miał doskonałe przygotowanie rolnicze. Syn Andrzej nie poszedł w ślady ojca: został doktorem prawa, a majątek oddał w dzierżawę fachowemu gospodarzowi, Czechowi. W latach 1928-1935 dwór miał w dzierżawie Andrzej Szczepkowski, potem był we władaniu Adolfa Kuranta.
W skład wsi wchodził jeszcze przysiółek Wola Jaworowa, wólka Roztoki oraz osada dworska Poźniacze. W 1898 całkowita powierzchnia wsi wynosiła 13,86 km², odnotowano 1049 mieszkańców oraz 197 domów. W 1900 wieś liczyła 1061 mieszkańców, całkowita pow. wsi wynosiła wówczas 1628 ha.
Przed wojną istniała tu parafia greckokatolicka, która posiadała cerkiew filialną w mieście Nagórzany. Do parafii należały również m.in. Wola Jaworowa, Nowotaniec ("Nowotaneć") i Nadolany. Obecnie w Woli Sękowej jest kościół filialny należący do rzymskokatolickiej parafii w św. Mikołaja w Nowotańcu. We wsi znajduje się stary cmentarz greckokatolicki.
W Woli Sękowej urodził się znany polski śpiewak operowy Adam Didur. W okresie II Rzeczypospolitej gośćmi dworu Wiktorów byli m.in. Jan Kiepura, Vittoria Calma i Mieczysław Fogg. Po wybuchu II wojny światowej w czasie okupacji niemieckiej we dworze wraz z Wiktorami zamieszkiwał dr Oskar Schmidt, przedwojenny założyciel fabryki wyrobów gumowych w pobliskim Sanoku. Mieścił się tu także sztab niemieckich wojsk okupacyjnych 68. Infanterie-Division, pod dowództwem Generalleutnanta Paula Scheuerpfluga.
We wrześniu 1944 podczas operacji dukielsko-preszowskiej we wsi stacjonowała niemiecka 68. Infanterie-Division (XXIV. Panzerkorps), broniąca pozycji przed nacierającym od wschodu radzieckim 67 Korpusem piechoty oraz 167 i 129 Korpusem strzelców (107 Dywizji Piechoty).
Wieś prawie doszczętnie spłonęła jesienią 1944 r. W trakcie walk pomiędzy wycofującymi się z Nowotańca Niemcami a Czechosłowacką Brygadą Spadochronową spłonęło ponad 500 domów, z pożogi ocalała szkoła, dwór oraz kościół. 20 września 1944 cofające się przed sowieckim uderzeniem wojska niemieckie rozpoczęły systematyczne palenie domów ludności ukraińskiej, niegdysiejszych sojuszników, która z zemsty wskazywała żołnierzom armii radzieckiej dogodne przejścia w górach i pozycje niemieckie, co np. w Woli Sękowej przyczyniło się do usunięcia wojsk niemieckich. Osiemnastoletni żołnierz niemiecki, który palił Wolę Sękową, a nie zdążył wcześniej uciec, schronił się do cerkwi, stamtąd wyprowadzony, został następnie rozstrzelany przez Sowietów.
Dwór Wiktorów został spalony przez UPA w nocy z 26/27 kwietnia 1946 r. Ostatnich Ukraińców wysiedlono z tej wsi w roku 1947.
Około 1952 decyzją władz komunistycznych została rozebrana cenna miejscowa cerkiew pod wezwaniem św. Michała. Z drewna pozyskanego z rozbiórki mieszkańcy wybudowali Dom Ludowy, który istnieje do dnia dzisiejszego.
W ramach obchodów 110. rocznicy Adama Didura, 30 grudnia 1984 w rodzinnej Woli Sękowej ustanowiono pomnik upamiętniający artystę oraz jego córkę Olgę Didur-Wiktorową. Inicjatorem ustanowienia pomnika był miejscowy sołtys Tadeusz Czapla
Do został wpisany zespół cmentarza cerkiewnego w Woli Sękowej, w tym cmentarz cerkiewny i dzwonnica.
Od 1 stycznia 2006 rozpoczął działalność przeniesiony ze Wzdowa Uniwersytet ludowy, będący kontynuacją „Małopolskiego Uniwersytetu Ludowego we Wzdowie”. Na jego siedzibę mieszkańcy wsi Wola Sękowa wraz z gminą Bukowsko przekazali na 99 lat budynek szkoły podstawowej.
Właściciele.
dzierżawcy:
Drogi krajowe.
Wieś położona jest przy drodze wojewódzkiej nr 889 z Sieniawy, przez Bukowsko do Szczawnego. Droga ta łączy się drogą 892 prowadzącą do przejścia granicznego przez Radoszyce na Słowację. Wieś położona jest 17 km od drogi krajowej nr 28, przebiega przez nią droga powiatowa nr 2208R przebudowana w 2011 roku.

</doc>
<doc id="178206" url="https://pl.wikipedia.org/wiki?curid=178206" title="Witankowo">
Witankowo

Witankowo (niem. "Wittkow") – wieś w Polsce położona w województwie zachodniopomorskim, w powiecie wałeckim, w gminie Wałcz, między Piłą a Wałczem. Przez Witankowo przebiega droga krajowa nr 10 (Lubieszyn-Płońsk).
Wieś królewska Witkowo starostwa wałeckiego, pod koniec XVI wieku leżała w powiecie wałeckim województwa poznańskiego.
W latach 1975–1998 miejscowość administracyjnie należała do województwa pilskiego.
Wieś w średniowieczu była własnością zakonu templariuszy (od 1249), od początku XV wieku własność królewska, 1457 część Witankowa nadana niejakiemu Kukowi z Wałcza za zasługi w wojnie z Krzyżakami. Następnie wieś dzieliła losy Ziemi Wałeckiej (najbardziej na północny zachód wysunięty powiat I Rzeczypospolitej). Po okresie spustoszeń potopu szwedzkiego nadszedł okres pruskiej ekspansji i dominacji. Żyzne tereny ziemi wałeckiej zostały wykorzystane (mimo neutralności Polski) jako żywnościowa baza logistyczna dla prowadzących wojnę stron podczas wojny siedmioletniej. Od roku 1772 Witankowo podobnie jak i reszta powiatu wałeckiego znalazły się na obszarze administracji zaboru pruskiego. Od roku 1918 do lutego 1945 wieś znajdowała się na obszarze Niemiec.
Wieś posiada także 2 wydzielone części: Witankowo-Folwark oraz Witankowo-Kolonia.

</doc>
<doc id="178207" url="https://pl.wikipedia.org/wiki?curid=178207" title="Hieronim Gołębiewski">
Hieronim Gołębiewski

Hieronim Gołębiewski (ur. 13 kwietnia 1845 w Fordonie, zm. 29 września 1918 w Chełmnie) – duchowny katolicki, pisarz i działacz regionalny.
Życiorys.
Ukończył gimnazjum w Chełmnie oraz Seminarium Duchowne w Pelplinie. Święcenia kapłańskie otrzymał 14 kwietnia 1868. Swoją pracę duszpasterską wykonywał w Chojnicach, Pelplinie (wikary katedralny i nauczyciel w Collegium Marianum), Brusach (wikary), Gdańsku (wikary) i Jastarni (proboszcz).
Jest autorem wielu artykułów dotyczących życia i zwyczajów Kaszubów helskich, m.in.: "Wieczór gwiazdkowy w polskim dworze nad Bałtykiem" (1887), "Obrazki rybackie z półwyspu Helu" (1888).
Tworzył także broszury o tematyce religijnej: "Krótka nauka o arcybractwie Różańca św." (1883), "Krótka nauka o szkaplerzu karmelitańskim" (1898).
Był członkiem Towarzystwa Naukowego w Toruniu, gdzie pełnił funkcję sekretarza zarządu (1900-1906) i skarbnika (1906-1909).
Brał czynny udział w wielu polskich organizacjach kulturalno-społecznych. Był aktywnym członkiem: Towarzystwa Pomocy Naukowej dla Młodzieży Prus Zachodnich, Towarzystwa Czytelni Ludowych oraz Towarzystwa Wiecowego.

</doc>
<doc id="178209" url="https://pl.wikipedia.org/wiki?curid=178209" title="Dobino (powiat wałecki)">
Dobino (powiat wałecki)

Dobino (niem. "Breitenstein") – wieś w Polsce położona w województwie zachodniopomorskim, w powiecie wałeckim, w gminie Wałcz.
W latach 1975–1998 miejscowość administracyjnie należała do województwa pilskiego.
W granicach wsi znajduje się Jezioro Głębokie (występujące też pod nazwami "Dobińskie" lub "Książę") oraz Jezioro Głębokie ("Koło gorzelni").
Przez wieś biegnie droga lokalna łącząca Skrzatusz ze skrzyżowaniem z drogą krajową nr 10 często używana przez mieszkańców okolicznych miejscowości jako skrót drogi krajowej numer 10 na odcinku Piła – Wałcz. 
Zobacz też: Dobino

</doc>
<doc id="178213" url="https://pl.wikipedia.org/wiki?curid=178213" title="Brynów">
Brynów

Brynów (niem. "Brynow") – historyczna część Katowic, położona w środkowej części miasta, w granicach trzech jednostek pomocniczych: Załęskiej Hałdy-Brynowa części zachodniej, Brynowa części wschodniej-Osiedla Zgrzebnioka i Piotrowic-Ochojca.
Początki Brynowa sięgają XV wieku. W późniejszym czasie założono folwark, a przemysł w osadzie zaczął się tu rozwijać w XIX wieku. Od 1924 roku Brynów jest częścią Katowic. Na terenie historycznej gminy Brynów powstały kolonie: Dwunastu Apostołów, Kamionka, Katowicka Hałda i Świętego Huberta oraz osiedla: Ptasie i A. Zgrzebnioka. Do najbardziej znaczących zakładów przemysłowych na terenie Brynowa należy Ruch "Wujek", będący częścią Kopalni Węgla Kamiennego "Staszic-Wujek". Na terenie Brynowa położony jest park im. Tadeusza Kościuszki, w którym znajduje się XVI-wieczny kościół św. Michała Archanioła, sprowadzony do Katowic w 1938 roku z Syryni. Do głównych tras przebiegających przez Brynów należy autostrada A4, ulica Mikołowska i ulica T. Kościuszki – równolegle do tej ostatniej biegnie linia tramwajowa, zakończona centrum przesiadkowym Katowice-Brynów.
Geografia.
Brynów pod względem administracyjnym położony jest w województwie śląskim i wraz z Katowicką Hałdą stanowi część trzech jednostek pomocniczych Katowic – Załęskiej Hałdy-Brynowa części zachodniej, Brynowa części Wschodniej-Osiedla Zgrzebnioka (obie dzielnice rozdziela ulica Brynowska) oraz Piotrowic-Ochojca (rejon ulicy Rzepakowej). Brynów od północy graniczy ze Śródmieściem, od wschodu z Muchowcem, od południa z Ochojcem, zaś od zachodu z Ligotą (Stara Ligota) i Załęską Hałdą. Według podziału fizycznogeograficznego Jerzego Kondrackiego Brynów znajduje się w mezoregionie Wyżyna Katowicka (341.13), natomiast pod względem historycznym we wschodniej części Górnego Śląska.
Pod względem budowy geologicznej Brynów położony jest w zapadlisku górnośląskim, które wypełnia utwory pochodzące z karbonu (głównie zlepieńce, piaskowce i łupki ilaste zawierające pokłady węgla kamiennego). Powierzchniowe utwory, na których leży Brynów są zbudowane ze skał karbońskich i plejstoceńskich. Skały karbońskie – warstwy orzeskie (łupki szare, piaskowce i węgiel kamienny), budują północną i środkową część Brynowa, zaś utwory plejstoceńskie – gliny zwałowe, południową część, tj. obszar wzdłuż ulicy Rolnej i osiedle Ptasie. Utwory plejstoceńskie powstały pod wpływem trwających w tym czasie zlodowaceń. Cały obszar dzielnicy położony jest na Wzgórzach Kochłowickich, a najwyżej położony punkt Brynowa to Wzgórze Beaty o wysokości ponad 320 m n.p.m.
Klimat Brynowa nie wyróżnia się zbytnio od warunków panujących w całych Katowicach, a jedynie jest modyfikowany przez lokalne czynniki (topoklimat). Występuje tu klimat umiarkowany przejściowy z przewagą prądów oceanicznych nad kontynentalnymi. Przez Brynów przebiega dział wodny I rzędu, rozdzielający dorzecze Wisły i Odry. Od strony zachodniej przebiega on od kopalni "Wujek" przez Wzgórze Beaty, osiedle A. Zgrzebnioka oraz wschodnią część osiedla Ptasiego i biegnie dalej w kierunku południowo-wschodnim. Tereny w dorzeczu Wisły (północna część Brynowa) położone są w zlewni Rawy i Potoku Leśnego, zaś południowa część odwadnia potok Kokocicniec oraz rzeka Kłodnica.
Największym obszarem zieleni urządzonej w Brynowie jest park im. Tadeusza Kościuszki. Park ten wytyczono w 1888 roku w rejonie nieistniejącej dziś kopalni "Beate" ("Beata"), a po przebudowie w latach 90. XIX wieku obszar ten nazwano Südpark (Park Południowy). W dniu 26 lutego 1993 roku park wpisano do rejestru zabytków. W parku znajduje się m.in. wieża spadochronowa, pomnik Tadeusza Kościuszki, muszla koncertowa, altana i cmentarz żołnierzy radzieckich, a także przeniesiony z Syryni drewniany kościół z XVI wieku. Przyrodniczo park stanowi swobodną kompozycję zieleni, a w części zachował się naturalny drzewostan wraz z warstwą runa. Do charakterystycznych elementów parku należą ponad 130-letnie buki. Są tu też siedliska ptaków leśnych i drobnych ssaków. Z innych obszarów zieleni urządzonych, na terenie Brynowa wyznaczono kilka skwerów. Są to skwery: ks. Jana Machy, Porozumienia Katowickiego 1980 roku, Kazimierza Gołby (wszystkie trzy w rejonie ulicy W. Pola), Represjonowanych Żołnierzy Górników (na rogu ulicy Mikołowskiej i ulicy J. Gallusa), F. Szymkowiaka (na osiedlu A. Zgrzebnioka przy ulicy Łabędziej), a także plac Tajnej Organizacji Nauczycielskiej na skrzyżowaniu ulic: Rolnej, T. Kościuszki i Brynowskiej.
Historia.
Przed 1919 rokiem.
Wieś Brynów, pierwotnie nazywana jako Brwinów, pierwszy raz wymieniona jest w dokumencie z 1474 roku o oddaniu w zastaw dóbr mysłowickich Jakubowi z Dębna przez księcia rybnickiego Wacława III. Tereny wsi w późniejszym czasie często zmieniały właściciela aż do 1486 roku, kiedy to na mocy umowy zatwierdzonej przez księcia cieszyńskiego Kazimierza II właścicielem Brwinowa (Brynowa) wraz z kuźnią bogucką stał się kuźnik Jurga Kleparski. W 1517 roku wraz z całą ziemią mysłowicką Brwinów stał się własnością Jana Turzona, natomiast w 1536 roku wieś została wydzielona z ziemi pszczyńskiej i stała się ona własnością Salomonów i odtąd dzieliła losy Kuźnicy Boguckiej, a następnie Katowic. Wieś ta pozostawała niezamieszkana do XVI wieku, a pierwsi mieszkańcy pojawili się ponownie na początku XVII wieku. Brwinów został zaznaczony na jednym z najstarszych planów dzisiejszych Katowic, pochodzący z około 1686 roku. W Katastrze Karolińskim z okresu 1723–1725 wskazano, że w Brwinowie znajdowało się 9 gospodarstw zagrodniczych. W 1738 roku w Brwinowie mieszkało 24 zagrodników, którzy przybyli do osady z Kokocińca, Panewnik, Tychów, Ligoty, Piotrowic, Lędzin i Śmiłowic. Na przełomie XVII i XVIII wieku powstał folwark brynowski.
Nazwa Brwinów była używana do XIX wieku i wywodzi się od belek drewna które były używane na potrzeby kuźnicy – według źródeł wykonywano w rejonie Brynowa wyrębów lasów. Pod koniec pierwszej połowy XIX wieku Brynów stał się własnością najpierw Wincklerów i Thiele-Wincklerów, a potem księcia Hohenlohego Początkowo Brynów wchodził w skład gminy Katowice, a po nadaniu Katowicom w 1865 r. praw miejskich utworzono samodzielną gminę Brynów ze względu na polski charakter wsi. Siedziba gminy znajdowała się na rogu dzisiejszych ulic J. Gallusa i Mikołowskiej, w miejscu budynku przy ul. J. Gallisa 6. Funkcjonował też obszar dworski Brynów, zarządzany z brynowskiego folwarku.
Do końca XVIII wieku na obszarze całych Katowic, w tym Brynowa, głównym źródłem utrzymania ludności było rolnictwo i leśnictwo. Dodatkowo w rejonie Brynowa uprawiano chmiel do produkcji piwa. Od tego czasu z pokładów wychodzących na powierzchnię zaczęto wydobywać węgiel kamienny, a pokłady glin umożliwiły nieco później uruchomienie kilku cegielni. W 1801 roku powstała tu kopalnia węgla kamiennego "Beate" ("Beata"), funkcjonująca do 1880 roku. a sprawą drugiego właściciela kopalni – Franza von Wincklera ówczesną Beatestrasse (obecnie ulica T. Kościuszki), prowadzącą do dworu Thiele-Wincklerów, utwardzono. W 1899 roku w północno-zachodniej części Brynowa uruchomiono kopalnię węgla kamiennego "Oheim" (od 1922 roku pod nazwą "Wujek"). W 1902 roku do Katowickiej Hałdy i nowo powstałej kopalni "Oheim" doprowadzono wodociąg powiatowy, a także wybudowano istniejącą do dziś wieżę ciśnień przy obecnej ulicy J. Gallusa. Wraz z rozwojem przemysłowym rozwinęła się zabudowa mieszkaniowa. Powstawały na terenie gminy Brynów nowe osiedla patronackie, jak w Katowickiej Hałdzie m.in. kolonia Dwunastu Apostołów. W 1905 roku Brynów liczył 662 osoby, zaś już w 1910 roku pruski spis powszechny odnotował w Brynowie 2 445 osób mówiących w języku polskim, 500 w języku niemieckim i 143 osób mówiących języku polskim i niemieckim.
Po 1919 roku.
W styczniu 1919 roku powołano Brynowskie gniazdo Towarzystwa Gimnastycznego "Sokół". Kierował nim Jan Kluzik i Robert Neumann, którzy w oparciu o nie stworzyli tu silną komórkę Polskiej Organizacji Wojskowej Górnego Śląska. Od marca 1919 roku istniała w Brynowie polska Rada Ludowa, którą kierował Jan Kluzik. W czerwcu 1920 roku powstało Towarzystwo Polek. Podczas plebiscytu 65% mieszkańców gminy Brynów zagłosowało za włączeniem Górnego Śląska do Polski. W trakcie III powstania śląskiego Brynów został opanowany przez pułk katowicki Walentego Fojkisa i Adama Kocura. W listopadzie 1921 roku powstańcy z Brynowa zdobyli koszary niemieckie w Katowicach i walczyli pod górą św. Anny W 1922 roku tereny Brynowa włączono do odrodzonego państwa polskiego, zaś dwa lata później tereny gminy (Brynów wraz z Katowicką Hałdą i Kamionką) przyłączono do miasta Katowice. W latach międzywojennych na terenie Kamionki powstało osiedle willowe dla dozoru kopalni "Wujek", a także zaczęły powstawać nowe zakłady przemysłowe, w tym Fabryka Farb i Lakierów i liczne cegielnie. W czasie wielkiego kryzysu powstawały także nielegalnie biedaszyby. 15 października 1924 Brynów włączono do Katowic. W 1925 roku Katowice podzielono na dzielnice – tereny Brynowa włączono do dzielnicy Ligota-Brynów. W tym okresie Brynów jako obwód statystyczny miał powierzchnię 145 ha i liczył w dniu 31 grudnia 1938 roku 2 220 mieszkańców. Średnia gęstość zaludnienia wynosiła wówczas 15,3 osób/ha.
Na początku II wojny światowej, w dniu 4 września doszło do obrony znajdującej się w parku Kościuszki wieży spadochronowej przez grupę byłych powstańców śląskich i harcerzy. Prowadzili oni z niej ostrzał oddziałów 239 Dywizji Piechoty Wehrmachtu, wkraczających od południa do miasta. Po zajęciu Brynowa przez Niemców, przy kopalni "Wujek" założyli oni obóz pracy dla Polaków, Rosjan i Włochów.
W latach powojennych w Brynowie rozwinęło się budownictwo mieszkaniowe. W latach 60. XX wieku we wschodniej części Brynowa powstało osiedle Ptasie, składające się głównie z domów jednorodzinnych, a w 1978 roku rejonie dawnego folwarku brynowskiego rozpoczęto budowę osiedla A. Zgrzebnioka. Rozwinęła się także zabudowa w innych rejonach dzielnicy. Dnia 14 grudnia 1981 roku w związku z wprowadzeniem stanu wojennego rozpoczął się strajk okupacyjny w kopalni Wujek. Dwa dni później, 16 grudnia 1981 milicja i wojsko zaatakowały strajkujących górników i dokonały krwawej pacyfikacji kopalni, w wyniku której śmierć poniosło dziewięciu górników.
W dniu 16 lutego 2018 roku rozpoczęto prace przygotowawcze związane z budową centrum przesiadkowego na terenie brynowskiej pętli tramwajowej. Jego oddanie do użytku nastąpiło w połowie grudnia 2020 roku. W dniu 1 stycznia 2021 roku kopalnię "Murcki-Staszic" połączono z brynowską kopalnią "Wujek", tworząc zakład pod nazwą Kopalnia Węgla Kamiennego "Staszic-Wujek"
Architektura i urbanistyka.
Rozwój urbanistyczny.
W XVIII i XIX wieku wykształciła się zwarta zabudowa Brynowa. Koncentrowała się ona wówczas w rejonie obecnych ulic: Dworskiej, Lubiny, Brynowskiej, Rolnej i Nasypowej. Intensywny rozwój urbanistyczny gminy Brynów został zapoczątkowany wraz z rozwojem przemysłu w XIX wieku. Nowa zabudowa mieszkaniowa powstawała w tym czasie zwłaszcza w rejonie Katowickiej Hałdy, zaś w rejonie wsi Brynów, tj. ulice: Brynowska i Dworska, rozwój urbanistyczny uniemożliwiał znajdujący się w pobliżu brynowski dwór. W 1938 roku w Brynowie znajdowały się 133 budynki mieszkalne i 3 niemieszkalne. W budynkach mieszkalnych znajdowało się 558 mieszkań. Najwięcej budynków znajdowało się wówczas przy ulicach: Brynowskiej (47 budynków), Lubiny (15) i Kępowej (13).
Do końca II wojny światowej nowa zabudowa zaczęła powstawać również przy udziale kopalni "Oheim" ("Wujek"). W 1910 roku przy obecnej ulicy Mikołowskiej na terenie Kamionki rozpoczęto budowę domów dla urzędników i dozoru kopalni. Łącznie powstało osiem budynków-bliźniaków. Budowę luźnej zabudowy uwarunkowano tym, że kolonia powstała na terenach w przyszłości narażone na szkody górnicze. Po drugiej strony ulicy znajdowała się kolonia robotnicza 12 domów, zwana kolonią Dwunastu Apostołów, która powstała w połowie XIX wieku. Została ona wyburzona przed I wojną światową. W czasie II wojny światowej ówcześni zarządcy kopalni wybudowali kolonię przy ulicy św. Huberta, zwana kolonią Świętego Huberta.
Zaraz po II wojnie światowej przy ulicy Rolnej powstało osiedle domków dla pracowników kopalni Wujek – łącznie powstały 44 murowane domy. W latach 50. XX wieku przy ulicy Drozdów powstały tzw. domy profesorskie, budowane dla pracowników Głównego Instytutu Górnictwa. W latach 60. w rejonie m.in. ulic Drozdów, Kukułek, Szpaków i Słowików zrealizowano następne osiedle mieszkaniowe – Brynów B (obecnie zwane osiedlem Ptasim). Składa się ono głównie z domów jednorodzinnych z ogródkami. Z tego samego okresu pochodzi osiedle Brynów A, powstałe w trójkącie ulic: T. Kościuszki, Brynowskiej i L. Różyckiego. W latach 70. XX wieku w rejonie ulic: Brynowskiej, Lubiny, Rolnej, Ligockiej wybudowano wielokondygnacyjne bloki mieszkalne. W 1978 roku na terenach dawnego folwarku brynowskiego rozpoczęto budowę osiedla dla 3,5 tys. mieszkańców – osiedle im. A. Zgrzebnioka. Na początku lat 80. XX wieku powstało osiedle w rejonie ul. W. Orkana i Z. Kossak-Szczuckiej.
Po 1989 roku rozwój urbanistyczny Brynowa koncentrował się głównie w rejonie osiedla A. Zgrzebnioka. Na przełomie lat 80. i 90. XX wieku powstała zabudowa przy ulicy Kolibrów, Lelków i Czajek, w okolicach 2000 roku budynki przy ul. Czajek, Zimorodków i Cyranek, zaś w latach 2005–2009 osiedle przy ulicy Wróbli. Osobnym osiedlem jest projekt Wille Parkowa przy ulicy Parkowej, zaprojektowane w latach 2011–2012 przez zespół projektantów pracowni architektonicznej Konior Studio, na czele którego stał Tomasz Konior. Osiedle wybudowano w latach 2012–2014 i tworzy pięć prostych brył.
Zabytki i obiekty historyczne.
W Brynowie znajdują się (bądź znajdowały) następujące historyczne obiekty:
Gospodarka i instytucje.
Do końca XVIII wieku na obszarze Brynowa głównym źródłem utrzymania ludności było rolnictwo (w tym chmielu) i leśnictwo. Intensywny rozwój działalności przemysłowej nastąpił w XIX wieku. Zaczęto wydobywać tu węgiel kamienny, a pokłady glin umożliwiły również uruchomienie kilku cegielni. Pierwszą kopalnią węgla kamiennego na terenie Brynowa był zakład "Beate" ("Beata"), który znajdował się na terenie dzisiejszego parku Kościuszki. Eksploatację w kopalni rozpoczęto w 1801 roku. W 1873 roku w kopalni wydobyto 38,7 ton węgla, a ostatni węgiel wyjechał z zakładu w 1880 roku.
Z nią związane jest też powstanie późniejszej, większej kopalni – "Oheim" ("Wujek"), która w momencie otwarcia w 1899 roku była największą i jedną z najnowocześniejszych kopalni na terenie Górnego Śląska. W 1902 roku kopalnię "Oheim" połączono z siecią kolejową poprzez budowę łącznicy z Ligoty, a także zakończono budowę gmachu dla administracji kopalni. W 1908 roku spółka Hohenlohe-Werke stała się jedynym właścicielem kopalni. W 1914 roku z kopalni wydobyto 548,3 mln ton węgla kamiennego, a zatrudnienie wynosiło 2,1 tys. osób. W 1922 roku, po włączeniu Brynowa do Polski, zmieniono nazwę kopalni na "Wujek". W 1938 roku wydobycie sięgało 1,2 mln ton węgla kamiennego. Dnia 15 września 1939 roku kierownictwo w kopalni przejęli Niemcy, a także zaczęto zatrudniać robotników przymusowych i jeńców wojennych. Wydobycie węgla po II wojnie światowej wznowiono 5 lutego 1945 roku. W 1949 roku wydobycie osiągnęło poziom 1,5 mln ton węgla kamiennego. W 2005 roku połączono kopalnię "Wujek" z zakładem "Śląsk" jako KWK "Wujek". W 2010 roku wydobyto wyniosło 2,7 mln ton węgla kamiennego.Dnia 1 stycznia 2021 roku kopalnię "Murcki-Staszic" połączono z "Wujkiem", tworząc zakład pod nazwą Kopalnia Węgla Kamiennego "Staszic-Wujek"
W 1823 roku na pograniczu Brynowa i Katowickiej Hałdy ówcześni właściciel Katowic – Weddingowie, otworzyli hutę cynku "Henrietta". Zakład mieścił się w pojedynczym murowanym budynku. W 1869 roku w hucie wytopiono 569 ton cynku. Pod koniec 1870 roku ówcześni właściciele zakładu – Wincklerowie, wygasili piece destylacyjne z uwagi na zestarzenie zakładu. Budynek cechowni, który znajdował się na zachodnim skraju parku Kościuszki, został wyburzony pod koniec lat 60. XX wieku.
Na obszarze Brynowa działało również kilka cegielni. Jedna z nich znajdowała się przy ulicy Brynowskiej. Cegielnia Badura została w czasie II światowej przejęta przez Niemcy, a w 1950 roku znacjonalizowana – został ustanowiony przymusowy zarząd państwowy przez Śląską Dyrekcję Ogólnobranżową Przemysłu Miejscowego w Gliwicach. Na terenie po niej, w listopadzie 2019 roku rozpoczęto budowę pierwszego na terenie Katowic sklepu sieci Kaufland, otwartego pod koniec października 2010 roku.
Obecnie na obszarze Brynowa działają przedsiębiorstwa z różnych branż. Według stanu z 31 grudnia 2013 roku, w Załęskiej Hałdzie-Brynowie cz. zach. było zarejestrowanych 2 107 podmiotów gospodarczych w systemie REGON, zaś w Brynowie cz. wsch.-Os. Zgrzebnioka było ich 1 307. Znajdują się tu też sklepy wielkopowierzchniowe, takie jak: OBI (ul. Rolna 4), Biedronka (ul. Kępowa 56), Lidl (ul. Gawronów 4), ALDI (ul. K. Woźniczki 15a) czy wspomniany wcześniej Kaufland (ul. Brynowska 6). W Brynowie wykształciły się dwa lokalne ośrodki usługowe: rejon ul. Rolnej i Hetmańskiej oraz ul. Brynowska na odcinku od ulicy Dworskiej do ulicy T. Kościuszki. W nich znajdują się obiekty handlowo-usługowe, oświatowe, biblioteka oraz przystanki komunikacji miejskiej. Brynów jest też miejscem lokalizacji działalności publicznych o zasięgu miejskim lub regionalnym. W dawnych zabudowaniach folwarku brynowskiego, przy ulicy T. Kościuszki 138 swoją siedzibę ma Zakład Zieleni Miejskiej, przy ulicy św. Huberta 11 Południowy Zakład Spółki PKP CARGO, przy ulicy św. Huberta 43/45 Regionalna Dyrekcja Lasów Państwowych w Katowicach, zaś przy Brynowskiej 25a Wojewódzki Inspektorat Weterynarii w Katowicach.
Transport.
Transport drogowy.
Przez obszar Brynowa przebiega kilka ważnych dróg. Do nich zaliczają się następujące z nich:
Do pozostałych ważniejszych dróg na terenie Brynowa należą: ulica Łabędzia, ulica Rolna i ulica św. Huberta.
Autostrada A4 stanowi główny elementem układu komunikacyjnego całych Katowic, dzięki czemu Brynów połączony jest z drogą o zasięgu międzyregionalnym i międzynarodowym, a w wewnętrznych połączeniach umożliwia połączenia w relacji wschód-zachód. Ciąg ulic: Mikołowska, Brynowska i T. Kościuszki stanowią drogi główne ruchu przyspieszonego (klasa GP). Przebiegające przez teren Brynowa ulice: Kolejowa i 73 Pułku Piechoty to drogi główne (droga klasy G) – stanowią one fragment drogi krajowej nr 81. W połączeniach wewnątrzmiejskich Brynów z Ligotą najdogodniejsze połączenia posiadają z centrum Katowic poprzez ulice: Ligocką, Mikołowską i Rolną, a pomiędzy poszczególnymi makroregionami Katowic najlepsze połączenia ma z Murckami i Giszowcem, zaś najgorsze z Bogucicami i Pniakami oraz Józefowcem i Koszutką.
Transport kolejowy.
Na granicy Brynowa (Katowickiej Hałdy) i Załęskiej Hałdy biegnie linia kolejowa nr 139. Linię tę oddało do użytku Towarzystwo Kolei Górnośląskiej 1 grudnia 1852 roku na odcinku Katowice – Ligota (Katowice Ligota). Linie tę na brynowskim odcinku zelektryfikowano 4 marca 1961 roku. Na linii tej znajduje się przystanek osobowy Katowice Brynów. W lipcu 2021 roku z przystanku odjeżdżały pociągi w kierunku Bielska-Białej, Bohumina, Częstochowy, Katowic, Rybnika, Tychów Lodowiska, Zakopanego i Zwardonia. Kursy te obsługują pociągi Kolei Śląskich. Brynów, prostopadle do ulic: T. Kościuszki i Rolnej, przecina towarowa linia kolejowa nr 171 relacji Dąbrowa Górnicza Towarowa – Panewnik. Została ona oddana do użytku 27 września 1953 roku, zaś 30 maja 1970 roku linię zelektryfikowano.
W latach 1936–1938 do kopalni "Wujek" doprowadzono 8-kilometrową linię kolejową dowożącą piasek ze złoża w Lasach Panewnickich na terenach obecnego Mikołowa. Linia ta miała dwa tory o rozstawie szyn 785 mm. Używano wówczas czterech parowozów. Linię tę w 1964 roku zamknięto, a tory rozebrano z uwagi na to, iż własne złoża piasku były niewystarczające i podjęto decyzje o budowie normalnotorowego połączenia kolei piaskowej – została ona otwarta w latach 50. XX wieku. Linia ta, stanowiąca stanowiąca fragment Południowej Magistrali Piaskowej, na odcinku do kopalni "Wujek" została zlikwidowana do około 2017 roku.
Miejski transport zbiorowy.
Transport miejski w Brynowie realizowany jest przez Zarząd Transportu Metropolitalnego. Na zlecenie organizatora kursują przez dzielnicę autobusy i tramwaje. Znajduje się tutaj 15 przystanków: Brynów Centrum Przesiadkowe, Brynów Drozdów, Brynów Dworska, Brynów Dziewięciu z Wujka, Brynów Gawronów, Brynów Gawronów I, Brynów Gawronów II, Brynów Kopalnia Wujek, Brynów Kościuszki, Brynów Orkana, Brynów Różyckiego [nż], Brynów Rzepakowa [nż], Brynów Słowików, Brynów W. Pola i Brynów Zgrzebnioka. Autobusowo-tramwajowy przystanek Brynów Centrum Przesiadkowe znajduje się w miejscu dawnego przystanku Katowice Brynów Pętla, na którym powstało centrum przesiadkowe Katowice Brynów, oddane do użytku w połowie grudnia 2020 roku. W lipcu 2021 roku zatrzymywało się na nim 16 linii autobusowych i 5 linii tramwajowych. W dni robocze kursowało wówczas średnio 16 par połączeń tramwajowych na dobę. Linie autobusowe i tramwajowe łączą Brynów z innymi dzielnicami Katowic i miastami Górnośląsko-Zagłębiowskiej Metropolii.
Sieć tramwajowa do Brynowa powstała w latach powojennych. Dnia 18 września 1947 roku oddano do użytku z parku Kościuszki w kierunku Brynowa o długości 2,1 km, a na odcinku końcowym w 1969 roku wybudowano pętlę tramwajową. Linia ta stanowi kontynuację trasy tramwajowej z centrum Katowic do parku Kościuszki, oddanej do użytku 14 czerwca 1912 roku.
Oświata.
Pierwsza szkoła w Brynowie, wzniesiona przez miejscowych chłopów, powstała w rejonie dzisiejszej ulicy Dworskiej 3 w 1865 roku jako szkoła ludowa dla brynowskich dzieci. Jako że obiekt był zbyt mały, w latach 1912–1914 roku obiekt rozbudowano. W 1914 roku funkcjonowała ona jako czterooddziałowa szkoła wiejska, która w 1922 roku została przekształcona w Polską Szkołę Powszechną. W 1870 roku powstała pierwsza szkoła w Katowickiej Hałdzie, funkcjonująca jako Niemiecka Szkoła Katolicka, która w 1921 roku stała się szkołą polską. W 1911 roku na terenie Brynowa otwarto szkołę gospodarstwa domowego. W 1926 roku szkołę w Katowickiej Hałdzie przemianowano na Katolicką Szkołę Powszechna im. ks. Józefa Poniatowskiego, a w latach 1928–1929 na Szkołę Powszechną nr 5 im. ks. J. Poniatowskiego. Budynek szkoły znajdował się przy dzisiejszej ulicy Mikołowskiej, którym to w 1937 roku odsłonięto tablicę poświęcona poległym powstańców śląskim pochodzącym z Brynowa. Według danych z 1938 roku, w Brynowie działała jedna ochronka w szkole im. Tadeusza Kościuszki przy ulicy Dworskiej, do której uczęszczało wówczas 20 dzieci.
W czasach Polski Ludowej, w latach 50. XX wieku powstało Miejskie Przedszkole Nr 51, początkowo jako przedszkole dwuoddziałowe. W 1950 roku obecną Szkołę Podstawową nr 11 przeniesiono do nowego budynku przy obecnej ulicy Nasypowej 16, zaś budynek starej szkoły, pełniący w późniejszym czasie inne funkcje, został około 2003 roku wyburzony. Kamień węgielny pod budowę szkoły na osiedlu Ptasim położono wiosną 1960 roku, a otwarcie Szkoły Podstawowej nr 65 nastąpiło 1 września 1964 roku. W dniu 1 października 1966 roku uczniowie z obecnej Szkoły Podstawowej nr 5 w Katowickiej Hałdzie przenieśli się do nowego budynku przy ulicy J. Gallusa 5, wybudowanego dzięki górnikom kopalni "Wujek" z okazji Tysiąclecia Państwa Polskiego, zaś dotychczasowy budynek szkoły obecnie nie istnieje. W 1972 roku powstał przy obecnej ulicy Mikołowskiej 131 gmach Technikum Górniczego na 800 uczniów. W 1971 roku Ministerstwo Górnictwa i Energetyki połączyło kilka szkół w Zespół Szkół Zawodowych MGiE. Uczyło się w niej wówczas 1,5 tys. uczniów. W 1998 roku zmieniono nazwę szkoły i profile kształcenia – powstał wówczas Zespół Szkół Technicznych i Ogólnokształcących nr 2. W 1975 roku przy ulicy Brynowskiej 82 zostało założone Miejskie Przedszkole nr 1, któremu 29 stycznia 1996 roku nadano imię Hansa Christiana Andersena. W 1987 roku Siostry Szkolne de Notre Dame powołały Przedszkole Niepubliczne "Tęcza", znajdujące się przy ulicy Warzywnej 26a. W Brynowie powstało też pierwsze na Górnym Śląsku prywatne przedszkole – powołano je w 1992 roku jako Prywatne Przedszkole nr 1 w Katowicach. Dnia 1 września 2005 roku powołano Zespół Szkół Zawodowych Specjalnych nr 6.
Po 1989 roku na terenie Brynowa powstały również dwie prywatne uczelnie wyższe. Wyższa Szkoła Zarządzania Marketingowego i Języków Obcych została powołana w 1994 roku i w ciągu 5 lat działalność wykształciła ponad 20 tys. osób. W 2017 roku szkoła ta została postawiona w stan likwidacji. Swoją siedzibę miała przy ulicy J. Gallusa 12. Drugą uczelnią jest Wyższa Szkoła Techniczna, założona przez Arkadiusza Hołdę. Początki sięgają 15 grudnia 2003 roku, kiedy to wpisano uczelnię do rejestru niepaństwowych uczelni zawodowych pod numerem 143. Ma ona charakter uczelni techniczno-artystyczno-medycznej. Siedziba placówki mieści się przy ulicy Rolnej 43, a jej rektorem w roku akademickim 2020/21 był prof. Andrzej Grzybowski.
Na terenie Brynowa są obecnie zlokalizowane placówki oświatowe różnego szczebla, zarówno o charakterze publicznym, jak i niepubliczne. Nie licząc żłobków, znajdują się tu następujące placówki oświatowe (stan na lipiec 2021 roku):
Kultura.
Kultura na terenie Brynowa zaczęła się intensywnie rozwijać po zakończeniu I wojny światowej. W 1919 roku powołano chór im. Tadeusza Kościuszki, który funkcjonował do 1953 roku. W 1927 roku na terenie Brynowa, przy obecnej ulicy Brynowskiej 27 powstała stacja radiofoniczna Rozgłośni Śląskiej Polskiego Radia, wówczas najsilniejsza w Polsce. Budynek ten zaprojektował Tadeusz Łoboś. W okresie międzywojennym działała w Brynowie filia biblioteki Towarzystwa Czytelni Ludowych, która w 1935 roku gromadziła 3 848 tomów, a korzystały z niej wówczas 622 osoby.
Z inicjatywy kopalni "Wujek" w 1946 roku przy ulicy W. Pola powstała pierwsza świetlica zakładowa, w której działał teatr ludowy, balet dziecięcy i zespół mandolinistów. W latach 50. XX wieku przy ulicy J. Gallusa powstał Zakładowy Dom Kultury, a dawną świetlicę przekształcono w kino "Młodość". Dom kultury przy ul. J. Gallusa został potem wyburzony, a nowy wybudowano przy ul. W. Pola w 1977 roku. W domu tym znajdowała się sala widowiskowa, a także działały kluby o różnorodnej tematyce, grupy muzyczne oraz biblioteka zakładowa.
Obecnie na ternie Brynowa nie działa żaden dom kultury. Działa natomiast Filia nr 8 Miejskiej Biblioteki Publicznej w Katowicach, położona przy ulicy Brynowskiej 53a. Przy kopalni "Wujek" od 16 grudnia 2011 roku funkcjonuje Śląskie Centrum Wolności i Solidarności. Swoją siedzibę ma w budynku dawnego kopalnianego magazynu odzieżowego. W nim działa Izba Pamięci Kopalni Wujek, w ramach której funkcjonuje wystawa stała poświęcona pacyfikacji kopalni z 16 grudnia 1981 roku. Przy Szkole Podstawowej nr 11 funkcjonuje również Harcerskie Muzeum Etnograficzne, powstałe w latach 60. XX w. Jest ono prowadzone przez IV Szczep im. Obrońców Katowic.
Religia.
Pierwotnie rzymskokatoliccy mieszkańcy Brynowa przynależeli do najstarszej parafii na terenie Katowic, tj. św. Szczepana w Bogucicach. W 1860 roku w rejonie dzisiejszego placu Wolności powstał tymczasowy kościół katolicki na terenie bogucickiej parafii, do którego uczęszczali również wierni z Brynowa i Katowickiej Hałdy. Z katowickiej parafii Mariackiej wydzielono nową parafią św. Apostołów Piotra i Pawła. Z niej, a także z panewnickiej parafii św. Ludwika Króla i Wniebowzięcia Najświętszej Maryi Panny powołano łącznie cztery wspólnoty rzymskokatolickie. Jako pierwszą powołano parafię Najświętszych Imion Jezusa i Maryi – kurację ustanowiono 15 grudnia 1951 roku. Jako druga powołano parafię św. Michała Archanioła – 21 grudnia 1981 roku. Posiada ona dwie świątynie: drewniany kościół św. Michała Archanioła w parku Kościuszki, powstały prawdopodobnie w 1510 roku w Syryni oraz kościół Matki Bożej Niepokalanej Jutrzenki Wolności na terenie osiedla A. Zgrzebnioka, konsekrowany 25 września 2001 roku. Przy ulicy Z. Kossak-Szczuckiej, 17 października 1982 roku utworzono parafię Św. Rodziny i św. Maksymiliana Kolbego.
Powstanie czwartej brynowskiej parafii wiąże się z tragicznymi wydarzeniami na terenie kopalni "Wujek", do których doszło w trakcie stanu wojennego 16 grudnia 1981 roku. Po tych wydarzeniach wzniesiono drewniany krzyż, który stał się zaczątkiem nowej parafii. Biskup katowicki, ksiądz Herbert Bednorz wystąpił z inicjatywą powstania kościoła-pomnika tragicznie zmarłych górników. Kościół Podwyższenia Krzyża Świętego został poświęcony w 1991 roku. Parafię zaś ustanowiono 1 maja 1983 roku.
Na obszarze Brynowa działają dwa domy zakonne. Pierwszy w dniu 10 stycznia 1977 roku przy parafii Najświętszych Imion Jezusa i Maryi, na terenie którym, przy ulicy Warzywnej 26a osiedliło się wówczas pięć sióstr ze zgromadzenia Sióstr Szkolnych de Notre Dame. Działy one już od lat 50. XX wieku na terenie dzielnicy. W 1987 roku obok klasztoru otwarto pierwsze niepubliczne przedszkole w Katowicach w czasach Polski Ludowej, prowadzone przez siostry (obecnie pod nazwą "Tęcza"). Drugi dom zakonny powstał przy ulicy Parkowej – jest to klasztor sióstr Karmelitanek Dzieciątka Jezus.
Obecnie na terenie Brynowa działają następujące wspólnoty rzymskokatolickie:
Sport i rekreacja.
Sport na terenie Brynowa zaczął się rozwijać po zakończeniu I wojny światowej, wraz z rozwojem polskiego ruchu niepodległościowego. W 1919 roku zostało założone Towarzystwo Gimnastyczne "Sokół" Katowice-Brynów. Z Towarzystwa oraz wśród pracowników kopalni "Wujek" wywodzili się założyciele powołanego 27 listopada 1925 roku Klubu Sportowego "Rozwój". Pierwszą rozwijaną sekcją była piłka nożna. W 1926 roku piłkarze "Rozwoju" uczestniczyli w rozgrywkach o Puchar Zakładów Hohenlohe. W dniu 26 stycznia 1927 roku Rozwój zgłosił swój akces do Okręgowego Związku Bokserskiego. W dwudziestoleciu międzywojennym na terenie Brynowa działały następujące zespoły piłkarskie: Badura Brynów (lata 1918–1939), Kołłontay Brynów (1938 rok), Oddział Młodzieży Powstańczej Brynów (1934 rok), Rozwój Katowice (lata 1924–1939) i Towarzystwo Gimnastyczne "Sokół" Brynów, a z bokserskich Rozwój Brynów, działający w latach 1929–1936.
Pierwszy obiekt sportowy Rozwoju znajdował się na terenie dzisiejszego kąpieliska Bugla w Załęskiej Hałdzie. Od lat 30. XX wieku do 1969 roku Rozwój miał swój obiekt przy ulicy Mikołowskiej. W 1974 roku oddano do użytku boisko przy dzisiejszej ulicy Zgody. W wyniku restrukturyzacji Spółki Restrukturyzacji Kopalń Rozwój opuścił stadion przy ulicy Zgody i docelowo ma rozgrywać swoje mecze na ulicy A. Asnyka. Klub Sportowy Rozwój Kopalni Wujek w sezonie 2020/2021 roku rozgrywał swoje mecze w IV lidze piłkarskiej, zaś do sukcesów klubu należy awans i gra w I lidze w sezonie 2015/16 i udział w 1/8 Pucharu Polski w sezonie 2018/19.
Towarzystwo Gimnastyczne "Sokół" Brynów, założone w 1919 roku, prowadziło działalność sportową w sekcji gimnastycznej i lekkoatletycznej. W całej swojej działalności zdobył dwa medale mistrzostw świata w 1938 roku i sześć medali mistrzostw Polski w latach 1936–1938. Do jednych z najbardziej zasłużonych sportowców brynowskiego "Sokoła" należała Marta Majowska, a spośród działaczy m.in. Jan Kluzik. Towarzystwo Gimnastyczne "Sokół" w Brynowie zostało wykreślone 7 lutego 1950 roku. W dniu 8 kwietnia 1934 roku została założona organizacja młodzieżowa Oddział Młodzieży Powstańczej Brynów, która w 1934 roku skupiała 44 członków. Prowadziła ona sekcję lekkoatletyczną i tenisa stołowego.
Brynów jest dzielnicą Katowic ze sporym udziałem terenów zielonych. Głównym obszarem zieleni jest park T. Kościuszki, a ponadto sąsiaduje z Katowickim Parkiem Leśnym. Przez Brynów przebiegają szlaki turystyczne i rowerowe, także znajdują się tu obiekty sportowo-rekreacyjne. Wiosną 2020 roku został oddany do użytku Basen Brynów, znajdujący się przy ulicy T. Kościuszki 104. Obiekt posiada basen sportowy o wymiarach 25&amp;nbsp×&amp;nbsp16 m i głębokości 120–180 cm. Na basenie jest sześć torów pływackich, a na widowni znajduje się 115 miejsc. Ponadto w kompleksie znajduje się: basen rekreacyjny, sala gimnastyczna, studio EMS, sauny fińskie i turecka, beczka schładzająca, prysznic wrażeń oraz wytwornica lodu. Przy ulicy Nasypowej 65 położony jest ORW Rolna, na który składa się m.in.: otwarty basen rekreacyjny, siłownia, bar, wypożyczalnia sprzętu sportowego, szatnie i sanitariaty. Obiekt ten jest zarządzany przez katowicki MOSiR. Bazę obiektów sportowo-rekreacyjnych uzupełniają siłownie i szkoły jogi.
W Brynowie znajdował się w przeszłości tor wyścigów konnych. Powstał on na terenie dawnego brynowskiego folwarku przy ulicy T. Kościuszki. Otwarto go dnia 7 sierpnia 1932 roku z inicjatywy Wielkopolskiego Towarzystwa Wyścigów Konnych. Od 1934 roku był współorganizatorem wydarzeń Śląskiego Klubu Jazdy Konnej. Po raz ostatni w publikacjach był on wzmiankowany w 1945 roku.
Przez Brynów przebiegają następujące szlaki:

</doc>
<doc id="178215" url="https://pl.wikipedia.org/wiki?curid=178215" title="BBC News">
BBC News

BBC News Channel (do 20 kwietnia 2008 BBC News 24) – brytyjski kanał informacyjny, dostępny tylko w przekazie cyfrowym (naziemnym i satelitarnym) oraz w sieciach kablowych i właściwie tylko na terenie Wielkiej Brytanii. Jednak jego odbiór w Polsce jest możliwy.
Działa od 9 listopada 1997 roku. Stanowi krajową wersję starszego o dwa lata BBC World News, ale w przeciwieństwie do tej stacji, jest utrzymywany ze środków pochodzących z abonamentu radiowo-telewizyjnego. Newsroomy obu kanałów sąsiadują ze sobą przez ścianę w gmachu BBC Television Centre w zachodnim Londynie, korzystają też z tych samych dziennikarzy, a czasami także prezenterów. W przeciwieństwie do BBC World News, gdzie serwisy prowadzi zwykle jeden prezenter, w BBC News standardem jest para spikerów, która prowadzi ciągnący się przez cały dzień serwis, a nie jak w BBC World News szereg serwisów i programów 30 minutowych. W nocy (od 02:00 do 06:00 czasu polskiego) obie stacje mają wspólny serwis informacyjny, nadawany ze studia BBC News, ale poświęcony głównie tematyce międzynarodowej.
Obecnym logo BBC News Channel jest czerwony prostokąt z białymi logo BBC, pod nim napis „NEWS”.
Zatrudnienie.
W newsroomie BBC News w Londynie pracuje 50 dziennikarzy, którzy przygotowują materiały do serwisów informacyjnych (robią reasarch, montaż, koncepcje materiałów itd.).
Dla BBC News pracuje około 50 dziennikarzy terenowych w Wielkiej Brytanii. W samej centrali reporterów, którzy realizują materiały w „na ulicach” Londynu jest 2.
BBC News i BBC World News korzystają też z tych samych dziennikarzy terenowych, a czasami także prezenterów. W BBC News standardem jest para spikerów. Na jednej zmianie zatrudnionych jest 20 osób w reżyserce; są to wydawca i jego trzej zastępcy, realizator wizji, osoby obsługujące grafikę, scrolle, belki, dźwiękowcy, asystenci, inżynierowie etc. Dodatkowo zatrudnieni są operatorzy kamer, asystenci planu itd. BBC posiada ogromy dział planowania (assigment desk, planning), który jest wspólny dla wszystkich kanałów British Broadcating Channels (BBC, BBC One, BBC Two, BBC Three, BBC Four, BBC America, BBC Canada, BBC Choice, BBC Food, BBC Japan, BBC Kids, BBC News, BBC Prime, BBC World). Dział planowania zajmuje się zarówno zapewnieniem środków produkcji i realizacji (kamer, operatorów, wozów satelitarnych, ekip poruszających się samochodami, oświetlenia) dla kanału newsowego, jak i dla pozostałych kilkunastu anten radiowych i telewizyjnych. Jest on centralnie zarządzany z Londynu dla terenu całej Wielkiej Brytanii i całego świata.
BBC posiada 20 ośrodków lokalnych w Wielkiej Brytanii, które funkcjonują w największych ośrodkach miejskich. W ramach ośrodków pracują m.in. dziennikarze newsowi oraz ekipy zdjęciowe i sprzęt realizacyjny.
Materiały dziennikarskie są montowane w ośrodkach przez samych reporterów oraz w centrali, również przez samych reporterów. W ośrodku centralnym w kanale BBC News zatrudnionych dwóch montażystów, którzy opracowują bardziej skomplikowane materiały i reportaże.
BBC News funkcjonuje w systemie dwuzmianowym gdzie jedna zmiana trwa 12 godzin, pasma mają 5 godzin długości i do każdego pasma jest jeden wydawca, który ma dwóch zastępców wydających tzw. krótkie pasma, półgodzinne. W jednym paśmie półgodzinnym zwykle jest miejsce na serwis informacyjny, sport i pogodę. Praca dziennikarzy w newsroomie rozpoczyna się o 6 rano.
Program.
W BBC News nie ma programów publicystycznych, tematycznych etc. Serwisy informacyjne następują kolejno po sobie. Pięćdziesięciu dziennikarzy razem z asystentami pracuje nad materiałami do serwisów informacyjnych z różnych dziedzin (informacje ogólne, sportowe, pogoda). Serwisy informacyjne BBC News koncentrują swoją uwagę i przeznaczają dostępne środki produkcji na relacjonowanie tego co dzieje się na terenie Wielkiej Brytanii oraz na świecie w kontekście Wielkiej Brytanii.
BBC posiada bardzo rozbudowany serwis internetowy z dostępem do wszystkich materiałów emitowanych na antenie. Oprócz tego przygotowywane są serwisy do urządzeń przenośnych, HHD.
W nocy (od 02:00 do 06:00 czasu polskiego) BBC News przekazuje sygnał BBC World News. W weekendy ramówka właściwie nie ulega zmianie, jest uzupełniana o jeden lub dwa filmy dokumentalne, które są powtarzane kilka razy w ciągu soboty i niedzieli.

</doc>
<doc id="178216" url="https://pl.wikipedia.org/wiki?curid=178216" title="Jeżewo">
Jeżewo



</doc>
<doc id="178219" url="https://pl.wikipedia.org/wiki?curid=178219" title="Karolcia (powieść)">
Karolcia (powieść)

Karolcia – powieść dla dzieci autorstwa Marii Krüger z 1959 roku. 
Książka jest lekturą obowiązkową dla klas I–III szkół podstawowych.
Fabuła.
Główna bohaterka, ośmioletnia Karolcia, wchodzi w posiadanie magicznego niebieskiego koralika, który spełnia każde jej życzenie. Dziewczynka oraz jej przyjaciel Piotr wykorzystują koralik do uszczęśliwiania innych ludzi. Magiczny przedmiot usiłuje zdobyć zła czarownica Filomena. Karolcia i Piotr przeżywają wiele przygód. Koralik po wielu przygodach przestaje spełniać życzenia. 
Kontynuacje.
Sukces powieści wśród młodych czytelników zachęcił autorkę do napisania kontynuacji. W 1970 roku powstała powieść pt. "Witaj, Karolciu" opowiadająca o dalszych losach bohaterów pierwszej części, w której bohaterka wchodzi w posiadanie magicznej niebieskiej kredki, umożliwiającej natychmiastową materializację rysunków w świecie realnym. W 2009 roku inny autor, Krzysztof Zięcik, dopisał dalszą część przygód Karolci pt. "Karolcia na wakacjach".
Książki pt. "Karolcia" i "Witaj, Karolciu" dostępne są również jako książki audio (tzw. audiobooki) w interpretacji Marii Seweryn.
Adaptacje.
W roku 1995 na podstawie książki powstał spektakl Teatru Telewizji. Natomiast w 2001 roku podjęto próbę stworzenia filmowej ekranizacji. Reżyserem miała zostać Jowita Gondek. Do roku 2008 powstało około 80% filmu. Ostatecznie jednak go nie ukończono. 

</doc>
<doc id="178220" url="https://pl.wikipedia.org/wiki?curid=178220" title="Jeżewo (gmina)">
Jeżewo (gmina)

Jeżewo – gmina wiejska w północnej części województwa kujawsko-pomorskiego, w powiecie świeckim. W latach 1975–1998 gmina położona była w województwie bydgoskim.
Siedzibą gminy jest Jeżewo.
Według danych z 31 grudnia 2019 roku gminę zamieszkiwały 8074 osoby.
Położenie.
Gmina leży w mezoregionach: Wysoczyzna Świecka i Bory Tucholskie. Przez obszar gminy przepływają Sobińska Struga, Mątawa i Wda, którą wiedzie wodny szlak turystyczny. Na terenie gminy są położone następujące jeziora:
Przez jej teren przebiega droga wojewódzka nr 272. Do 26 września 2017 roku przez teren gminy przebiegała również droga wojewódzka nr 239, którą wykreślono z rejestru.
Przez teren gminy przebiegają trzy linie kolejowe:
Według danych z 2009 roku gminę zamieszkiwały 7902 osoby.
Struktura powierzchni.
Według danych z roku 2009 gmina Jeżewo zajmuje obszar 155,93 km², w tym:
Gmina stanowi 10,59% powierzchni powiatu.
Demografia.
Dane z 2009 roku:
Ochrona przyrody.
Na terenie gminy znajdują się następujące formy ochrony przyrody:
Zabytki.
Wykaz zarejestrowanych zabytków nieruchomych na terenie gminy:
Cmentarze ewangelickie.
Na obszarze gminy znajdowały się cmentarze ewangelickie w następujących miejscowościach:
Białe, Białe Błota, Buczek, Ciemniki, dwa w Czersku Świeckim, Dubielno, Krąplewice, Nowe Laskowice, Nowe Krąplewice, Osłowo, Piła-Młyn (gmina Jeżewo), Skrzynki, Taszewskie Pole, Taszewko. Ponadto w Jeżewie był usytuowany (nieistniejący) kościół ewangelicki.
Sołectwa.
Białe, Belno, Buczek, Ciemniki, Czersk Świecki, Dubielno, Jeżewo, Krąplewice, Laskowice, Osłowo, Pięćmorgi, Piskarki, Taszewskie Pole, Taszewo.
Pozostałe miejscowości.
Białe Błota, Brzozowy Most, Dąbrowa, Kotówka, Kwiatki, Lipienki, Lipno, Nowe Krąplewice, Nowy Młynek, Papiernia, Piła-Młyn, Rozgarty, Skrzynki, Taszewko, Taszewo (osada).
Sąsiednie gminy.
Dragacz, Drzycim, Osie, Świecie, Warlubie

</doc>
<doc id="178222" url="https://pl.wikipedia.org/wiki?curid=178222" title="Altus">
Altus

Altus (od łac. "altus" – wysoki; dawniej "Uni Centrum", "Business Center 2000") − drugi pod względem wysokości wieżowiec w Katowicach. Znajduje się naprzeciwko dawnego Instytutu Fizyki Uniwersytetu Śląskiego w Katowicach. Został zbudowany w latach 2001−2003 przez przedsiębiorstwo Mostostal Zabrze Holding SA.
Budowla liczy 30 kondygnacji nadziemnych i 125 metrów wysokości. Powierzchnia całkowita obiektu wynosi 63,3 tys. m², a kubatura 270 430 m³. Altus to trzy połączone ze sobą bryły, których wspólnym elementem jest rozległe, liczące cztery kondygnacje atrium. Druga część budynku ma 18 pięter, a trzecia − 29.
W wieżowcu mieszczą się między innymi: restauracja mieszcząca się na ostatnim, 27 piętrze (91,5 m) z widokiem na cztery strony świata, Hotel Courtyard by Marriott dysponujący stu pięćdziesięcioma pokojami i apartamentami o różnym standardzie, Get-Fit Fitness, biura klasy A+ m.in.: ATM S.A., BSJP System Sp. z o.o., ENIRO POLSKA Sp. z o.o. (Panorama Firm), itWorks, Knauf, Michael Page, Segro, oddział banku PKO BP i Bank Zachodni WBK oraz restauracje Kyoto Sushi, Via Toscana S.C. Restaurant &amp; Cafe, Costa Coffee oraz salon fryzjerski i kosmetyczny Rojan Cosmatica. Znajduje się tu również trójpoziomowy parking podziemny mogący pomieścić 550 pojazdów. W Altusie pracuje łącznie ponad półtora tysiąca osób.
Biurowiec Altus zalicza się do tzw. inteligentnych budynków. Posiada on BMS (Building Management System), który w sposób scentralizowany steruje i nadzoruje pracę wszystkich instalacji wieżowca. Sprawną komunikację wewnątrz budynku umożliwia 18 wind (w tym jedna, która może działać podczas pożaru) oraz 6 linii schodów ruchomych.
Wieżowiec jest również obiektem nadawczym dla Radia RMF Classic (częstotliwość 94,1 MHz) oraz testowej emisji w systemie DAB+ na kanale 10B (211,648 MHz)

</doc>
<doc id="178224" url="https://pl.wikipedia.org/wiki?curid=178224" title="Andrzej Pruszkowski">
Andrzej Pruszkowski

Andrzej Marek Pruszkowski (ur. 23 marca 1960 w Michowie) – polski polityk, samorządowiec, prezydent Lublina w latach 1998–2006.
Życiorys.
Jest absolwentem III Liceum Ogólnokształcącego im. Unii Lubelskiej w Lublinie. Ukończył następnie socjologię na Katolickim Uniwersytecie Lubelskim oraz studia podyplomowe z zakresu prawa pracy na Uniwersytecie Adama Mickiewicza w Poznaniu.
Przed 1998 zajmował kierownicze stanowiska w administracji publicznej. W latach 1994–1998 był wiceprzewodniczącym lubelskiej rady miasta. W kolejnej kadencji objął urząd prezydenta Lublina, utrzymał go w bezpośrednich wyborach w 2002. Cztery lata później w wyborach samorządowych bez powodzenia ubiegał się o reelekcję, zajmując trzecie miejsce.
W okresie PRL związany z Polskim Związkiem Katolicko-Społecznym. Z ramienia tej organizacji kandydował do Sejmu X kadencji. Kandydował bez powodzenia do Sejmu I kadencji w 1991 z list Chrześcijańskiej Demokracji. W wyborach w 1993 prowadził medialną kampanię wyborczą Koalicji dla Rzeczypospolitej w województwie lubelskim. Działał w Akcji Wyborczej Solidarność, następnie wstąpił do Prawa i Sprawiedliwości. W 2005 został członkiem Honorowego komitetu poparcia Lecha Kaczyńskiego w wyborach prezydenckich. Od 2006 do 2007 był przewodniczącym sejmiku lubelskiego oraz dyrektorem oddziału terenowego Agencji Nieruchomości Rolnych. W 2008 objął stanowisko wiceprezesa komunalnego Towarzystwa Budownictwa Społecznego „Nowy Dom” w Lublinie. W 2010 i w 2014 uzyskiwał reelekcję do sejmiku lubelskiego. Po wyborach w 2014 został wiceprzewodniczącym sejmiku. W marcu 2017 został odwołany z tej funkcji. W 2018 nie kandydował ponownie w wyborach. W 2019 bez powodzenia startował do Sejmu.
Pełnił także funkcje wiceprezesa Związku Miast Polskich i wiceprezydenta Rady Gmin i Regionów Europy (CEMR). W 2019 został dyrektorem Wojewódzkiego Urzędu Pracy w Lublinie.
Odznaczenia.
W 2005 otrzymał Złoty Krzyż Zasługi.

</doc>
<doc id="178225" url="https://pl.wikipedia.org/wiki?curid=178225" title="Dżinsy">
Dżinsy

Dżinsy lub jeansy (ang. "jeans") – rodzaj spodni, prostych lub ogrodniczek, powstałych w XIX wieku w USA. Uważa się, że zostały wynalezione w 1871 Jacoba W. Davisa a opatentowane 20 maja 1873 przez Jacoba W. Davisa oraz Leviego Straussa (późniejszego założyciela firmy Levi Strauss &amp; Co.) z myślą o górnikach i farmerach. Był to amerykański typ spodni roboczych uszytych z tkaniny bawełnianej typu dżins, wykonanej w splocie skośnym wzmocnionych miedzianymi nitami.
Kolor.
Najczęściej koloru niebieskiego ("blue jeans"), gdzie barwnikiem jest pigment indygo, dawniej pozyskiwany z liści indygowca barwierskiego, od końca XIX w. produkowany głównie syntetycznie. Roczna produkcja niebieskich dżinsów wynosi ok. miliard sztuk. Współcześnie tkanina, z której szyte są spodnie o tej nazwie, barwiona jest również na wiele innych kolorów. Pierwotny wzór z XIX wieku przetrwał w niezmienionej formie do dzisiaj (istnieją jednak również wersje zmodyfikowane). Dżinsy dziś, tak jak kiedyś, mają zwykle 4 kieszenie (dwie z przodu i dwie aplikowane zewnętrznie z tyłu spodni) oraz małą piątą kieszonkę umieszczoną poniżej paska, ponad kieszenią prawą przednią.
Zastosowanie.
Spodnie te ze względu na swoją wytrzymałość, praktyczną stylistykę i atrakcyjny sportowy krój, zyskiwały, począwszy od lat sześćdziesiątych XX wieku, szerokie uznanie wśród młodzieży, między innym za sprawą Marlona Brando oraz Jamesa Deana, stając się najczęściej spotykanym elementem garderoby tej grupy wiekowej.
Ze względu na swoją ponadpokoleniową popularność, dżinsy zyskały status jednej z ikon popkultury XX wieku.
Modele.
Wyróżniamy trzy podstawowe fasony:
Wyróżnia się również różne fasony nogawek, np.:

</doc>
<doc id="178230" url="https://pl.wikipedia.org/wiki?curid=178230" title="Oława (rzeka)">
Oława (rzeka)

Oława (niem. "Ohle") – rzeka, lewostronny dopływ Odry o długości 99,01 km i powierzchni zlewni 1167,4 km².
Rzeka początek swój bierze na wysokości około 315 m n.p.m. na Przedgórzu Sudeckim powyżej miejscowości Lipniki w gminie Kamiennik. Poza odcinkiem źródłowym płynie przez tereny zurbanizowane i uprzemysłowione. Przepływa przez miejscowości Ziębice, Strzelin, Wiązów, Oława, Siechnice i Wrocław, gdzie uchodzi do Odry w 250,4 kilometrze jej biegu.
Wody Oławy są zasilane poprzez przerzut wody z Nysy Kłodzkiej -przepompownia MPWiK we Wrocławiu w Michałowie. Ilość wody z obu rzek jest podobna - kanał ten zasila rzekę koło Jaczkowic k.Oławy.
Zlewnia ma charakter rolniczy, o intensywnej produkcji upraw w jej środkowym biegu. Oława ma szczególne znaczenie w sieci monitoringu wojewódzkiego z uwagi na fakt zaopatrywania w wodę Wrocławia. W dolnym odcinku (głównie poniżej ujścia Kanału Psarskiego) rzeka jest wykorzystywana na spływy kajakowe.

</doc>
<doc id="178231" url="https://pl.wikipedia.org/wiki?curid=178231" title="Stanisław Głębocki">
Stanisław Głębocki

Stanisław Głębocki (ur. 20 czerwca 1952 w Osmolicach) – polski polityk, prywatny przedsiębiorca, poseł na Sejm IV kadencji.
Życiorys.
Uzyskał średnie wykształcenie, w 1972 ukończył Technikum Mechanizacji Rolnictwa w Lubyczy Królewskiej. Od 1986 prowadzi produkującą wędliny firmę ZPWU STEK w Lublinie. Jest członkiem Krajowego Stowarzyszenia Producentów, Przetwórców i Sprzedawców „Polskie Zdrowe Wędliny”.
W 2001 wstąpił do Samoobrony RP i objął funkcję wiceprzewodniczącego jej władz wojewódzkich. W wyborach do Sejmu w 2001 został z listy tej partii wybrany na posła w okręgu lubelskim (otrzymał 5153 głosy). Zasiadał w Komisji Łączności z Polakami za Granicą oraz Komisji Regulaminowej i Spraw Poselskich.
Po opuszczeniu w 2003 klubu parlamentarnego Samoobrony RP zasiadał m.in. w klubie Partii Ludowo-Demokratycznej oraz w kole Ruchu Patriotycznego, z list tej partii w wyborach parlamentarnych w 2005 bez powodzenia ubiegał się o reelekcję (dostał 269 głosów). W 2006 przystąpił do Samoobrony RS (rozwiązanej w 2007). Później przystąpił do Polskiej Lewicy, zasiadł w zarządzie okręgu lubelskiego tej partii.
Był prawomocnie skazany za użycie gróźb karalnych. W 2003 został skazany przez Sąd Rejonowy w Lublinie na karę 6 miesięcy pozbawienia wolności z warunkowym zawieszeniem jej wykonania za niealimentację. W 2004 wyrok ten został utrzymany w mocy przez Sąd Okręgowy (skazanie uległo zatarciu). W 2009 Sąd Rejonowy w Lublinie wymierzył mu karę grzywny za sfałszowanie dokumentu.

</doc>
<doc id="178232" url="https://pl.wikipedia.org/wiki?curid=178232" title="Honoriusz III">
Honoriusz III

Honoriusz III (łac. "Honorius III", właśc. Cencio Savelli zwany Camerario; ur. ok. 1150 w Rzymie, zm. 18 marca 1227 tamże) – papież od 18 lipca 1216 do 18 marca 1227.
Życiorys.
Cencio urodził się w Rzymie około roku 1150 i został kanonikiem w bazylice Santa Maria Maggiore. Dość powszechnie przypisywana mu przynależność do rzymskiego rodu arystokratycznego Savelli jest obecnie odrzucana przez historyków mediewistów jako oparta na szesnastowiecznych fałszerstwach. Przed wyborem na papieża był kamerlingiem Świętego Kościoła Rzymskiego (od stycznia 1188 do 1198), następnie kardynałem (20 lutego 1193) i przewodniczącym Kancelarii Apostolskiej (1194-1198). 18 lipca 1216 został wybrany następcą Innocentego III.
W 1217 roku wydał on istotny przywilej dla Krzyżaków, rozciągając na nich przywileje i odpusty, którymi cieszyli się templariusze i joannici. W czasie swojego pontyfikatu zatwierdził zakony dominikanów, franciszkanów i karmelitów.
Tuż po objęciu Stolicy Piotrowej papież podjął działania mające na celu zorganizowanie V krucjaty, zapowiedzianej przez sobór laterański IV w 1215 roku. Aby tego dokonać, negocjował pomiędzy królem Francji Filipem II a królem Aragonii Jakubem I. W Anglii wspierał małoletniego Henryka III, syna Jana bez Ziemi, w staraniach o koronę królewską. Mimo jego starań, wyprawa krzyżowa okazała się klęską. Głównymi winowajcami takiego obrotu sprawy byli ambitny legat papieski, kardynał Pelagio Galvani oraz niemiecki król Fryderyk II. Honoriusz koronował Fryderyka 22 listopada 1220 na cesarza rzymskiego w bazylice św. Piotra, a w zamian za to, władca niemiecki zobowiązał się wziąć czynny udział w krucjacie. Wbrew obietnicom, Fryderyk doprowadził do elekcji swojego syna, Henryka VII na króla Niemiec i nie pojechał na wyprawę krzyżową w 1221 roku. W lipcu 1227 roku Honoriusz zagroził Fryderykowi ekskomuniką, jeśli ten nie spełni swojej obietnicy.
Honoriusz gorliwie kontynuował politykę Innocentego III w Langwedocji. Bezkrytycznie popierał działania Szymona de Montfort i słał bulle z groźbami do wszystkich ośrodków oporu przeciw krzyżowcom. Próbował skłonić miasta Oksytanii do wystąpienia z koalicji przeciw Montfortowi, zastraszając je odebraniem siedzib biskupich. Kiedy 12 września 1217 r. siły katalońsko-langwedockie rozbiły krzyżowców pod Salvetat, na południe od Tuluzy i dostarczyły posiłków oblężonej stolicy langwedockich hrabiów, Honoriusz wystosował serię ostrych pism do prokuratora generalnego, (regenta) Królestwa Aragonii i hrabstwa Barcelony Sancha i małoletniego króla Jakuba I. W pierwszej bulli z 23 października pytał z oburzeniem, co popycha i "wszystkich jego wiernych nobilów" do powstania "przeciw Bogu samemu". Groźba nałożenia na państwo interdyktu nie odstraszyła Sancha z Roussillon od kontynuowania walki przeciw Szymonowi de Montfort. Zaniepokoiła jednak tych spośród doradców i baronów Jakuba I, którym łaski Stolicy Apostolskiej leżały bardziej na sercu i ułatwiła zawiązanie się stronnictwa opozycyjnego do władzy prokuratora. Kolejne bulle, z 28 i 29 grudnia, adresowane bezpośrednio do Jakuba i do Sancha, groziły ogłoszeniem krucjaty przeciwko Aragonii i Katalonii. Honoriusz udzielił młodemu monarsze, który jeszcze nie był w stanie zdobyć wpływu na rządy państwem, surowej reprymendy, przypominając mu o łaskach wyświadczonych dynastii przez papiestwo i o uwolnieniu go z rąk Szymona de Montfort w roku 1214.
Honoriusz i wyznaczony przez niego legat Romano Bonaventura, kardynał Sant'Angelo, przyczynili się wydatnie do ostatecznego podboju Langwedocji przez władców królestwa Francji w latach 1226-1229. Romano Frangipani doprowadził chytrze do ponownego oskarżenia hrabiego Tuluzy Rajmunda VII o sprzyjanie heretykom, co poskutkowało zorganizowaniem nowej krucjaty pod wodzą Ludwika VIII Lwa, monarchy Francji i zainstalowaniem w Langwedocji królewskich seneszali rozporządzających znaczną siłą militarną.
Papież zmarł 18 marca 1227 roku.

</doc>
<doc id="178233" url="https://pl.wikipedia.org/wiki?curid=178233" title="Arkadiusz Kasznia">
Arkadiusz Kasznia

Arkadiusz Kasznia (ur. 19 września 1973 w Łukowie) – polski polityk, politolog, poseł na Sejm IV kadencji.
Życiorys.
Ukończył studia w Instytucie Stosunków Międzynarodowych Uniwersytetu Warszawskiego, także absolwent Studium Bezpieczeństwa Narodowego na UW. W latach 1996–2000 był urzędnikiem Kancelarii Prezydenta RP, m.in. dyrektorem zespołu gabinetu prezydenta Aleksandra Kwaśniewskiego w latach 1998–2000. W latach 1998–2001 sprawował mandat radnego rady miasta Łuków, a następnie posła IV kadencji wybranego w okręgu lubelskim z listy SLD-UP.
W 1999 wstąpił do Sojuszu Lewicy Demokratycznej. Objął funkcje członka krajowego komitetu wykonawczego i przewodniczącego struktur miejskich SLD. Był również dyrektorem w biurze rady krajowej tej partii. W 2004 przeszedł z SLD do Socjaldemokracji Polskiej, zostając rzecznikiem prasowym tej partii. Był sekretarzem klubu parlamentarnego tej partii, szefem sztabów wyborczych SDPL i Marka Borowskiego w podwójnych wyborach w 2005.
W 2005 bez powodzenia ubiegał się o ponowny mandat poselski, rok później bezskutecznie kandydował do rady powiatu łukowskiego. W 2007 został mianowany zastępcą dyrektora ds. reklamy, promocji i rozwoju Ursynowskiego Centrum Sportu i Rekreacji. W czerwcu 2009 został wiceprzewodniczącym SDPL, którym był do 2021.
Jako członek SDPL bez powodzenia kandydował do Senatu w wyborach parlamentarnych w 2011 (z ramienia Platformy Obywatelskiej) i w 2019 (z ramienia Koalicji Obywatelskiej), a także w wyborach samorządowych w 2014 na burmistrza Łukowa i do rady powiatu łukowskiego z ramienia komitetu Radny z Naszej Ulicy.
Od 1999 do 2003 kierował Łukowskim Klubem Sportowym Orlęta Łuków, następnie do 2008 był prezesem Bialskopodlaskiego Okręgowego Związku Piłki Nożnej. Od 2004 był przez pewien czas wiceprzewodniczącym Lubelskiego Związku Piłki Nożnej. W 2011 został wybrany na przewodniczącego komisji rewizyjnej Orląt Łuków. W latach 2012–2013 prezes Fundacji Piłkarstwa Polskiego przy PZPN.

</doc>
<doc id="178235" url="https://pl.wikipedia.org/wiki?curid=178235" title="Elżbieta Kruk">
Elżbieta Kruk

Elżbieta Małgorzata Kruk (ur. 19 listopada 1959 w Lublinie) – polska polityk, posłanka na Sejm IV, V, VI, VII i VIII kadencji (2001–2006, 2007–2019), w latach 2006–2007 przewodnicząca Krajowej Rady Radiofonii i Telewizji, w latach 2016–2022 członkini Rady Mediów Narodowych, posłanka do Parlamentu Europejskiego IX kadencji (od 2019).
Życiorys.
Wykształcenie i praca zawodowa.
Córka Henryka i Leokadii. W 1984 ukończyła studia historyczne na Wydziale Nauk Humanistycznych Katolickiego Uniwersytetu Lubelskiego. Na studiach działała w Niezależnym Zrzeszeniu Studentów. W 1994 ukończyła studia podyplomowe w zakresie administracji publicznej na Uniwersytecie Warszawskim, zaś w 1996 studia podyplomowe na University of Wisconsin w La Crosse.
Od 1984 pracowała kolejno jako nauczycielka historii w szkole podstawowej, przewodnik wycieczek w Muzeum Historii Miasta Lublina oraz jako wychowawca w żeńskim zakładzie poprawczym. W 1989 podjęła pracę w biurze Regionu Mazowsze NSZZ „Solidarność”. Po objęciu funkcji prezydenta przez Lecha Wałęsę została zatrudniona w Biurze Bezpieczeństwa Narodowego, którym kierował wówczas Lech Kaczyński. W BBN była jego asystentką i dyrektorem biura. W 1992 po powołaniu Kaczyńskiego na stanowisko prezesa Najwyższej Izby Kontroli została zatrudniona w NIK jako asystentka prezesa. Po odejściu Lecha Kaczyńskiego z NIK w 1995 przesunięto ją do pracy w lubelskiej delegaturze Izby.
Działalność polityczna.
W latach 2000–2001 współpracowała z Lechem Kaczyńskim pełniącym wówczas funkcję ministra sprawiedliwości na stanowisku szefa jego gabinetu politycznego. W wyborach parlamentarnych w 2001 została wybrana do Sejmu V kadencji z listy Prawa i Sprawiedliwości w okręgu lubelskim. Ponownie uzyskała mandat poselski w wyborach w 2005. Należy do założycieli PiS, była przewodniczącą lubelskich struktur tej partii.
31 stycznia 2006 została powołana przez Lecha Kaczyńskiego w skład Krajowej Rady Radiofonii i Telewizji, a 6 lutego na stanowisko przewodniczącej rady, w związku z czym zrzekła się mandatu poselskiego. 23 marca Trybunał Konstytucyjny orzekł, że przepis nowelizacji tzw. ustawy medialnej przewidujący powoływanie przewodniczącego KRRiT przez prezydenta jest niezgodny z Konstytucją RP. 30 marca opublikowano wyrok TK w Dzienniku Ustaw, wobec czego Elżbieta Kruk przestała pełnić tę funkcję. 17 maja KRRiT na podstawie znowelizowanej ustawy medialnej ponownie wybrała ją na to stanowisko.
26 września tego samego roku zrezygnowała z członkostwa w Krajowej Radzie Radiofonii i Telewizji, decydując się na start w przedterminowych wyborach parlamentarnych jako lider listy PiS w okręgu lubelskim. 21 października 2007 po raz trzeci została posłanką z wynikiem 53 474 głosy. W wyborach do Sejmu w 2011 z powodzeniem ubiegała się o reelekcję, otrzymując 30 048 głosów. W 2015 została ponownie wybrana do Sejmu, zdobywając 43 432 głosy.
W lipcu 2016 została wybrana z rekomendacji PiS przez Sejm w skład Rady Mediów Narodowych; zasiadała w tym gremium do 2022. W wyborach europejskich w 2019 Elżbieta Kruk uzyskała mandat deputowanej do Europarlamentu IX kadencji (uzyskała 164 108 głosów).

</doc>
<doc id="178236" url="https://pl.wikipedia.org/wiki?curid=178236" title="Mlask dwuwargowy">
Mlask dwuwargowy

Mlask dwuwargowy – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczanej symbolem: [], ponieważ mlask może mieć różne "podkłady" (różne typy artykulacji tylnojęzykowej), stosuje się wtedy dokładniejszą transkrypcję np. [] (w dalszym ciągu znak podwójnego miejsca artykulacji (łuczek) jest pomijany).
Artykulacja.
Opis.
W czasie artykulacji podstawowego wariantu []:
Warianty.
Dalsze warianty mlasków ze względu na rodzaj "podkładu":
Również dokładne miejsce utworzenia zwarcia tylnojęzykowego może odgrywać rolę kontrastującą.
Zobacz też
Przykłady.
Przykłady mlasków w funkcji fonologicznej znajdujemy w południowoafrykańskich językach khoisan i bantu. Język !Xóõ posiada całą serię spółgłosek mlaskowych ok. 80, w tym dwuwargowe.
Terminologia.
Mlask dwuwargowy oznacza w istocie spółgłoskę o wargowym i tylnojęzykowym miejscu artykulacji, czyli mlask bilabialno-welarny.

</doc>
<doc id="178240" url="https://pl.wikipedia.org/wiki?curid=178240" title="Robert Luśnia">
Robert Luśnia

Robert Jerzy Luśnia (ur. 9 lipca 1962 w Warszawie) – polski polityk, przedsiębiorca, poseł na Sejm IV kadencji.
Życie prywatne.
Ma wykształcenie średnie. W 1981 ukończył XIV Liceum im. Gottwalda w Warszawie. Prowadził firmę handlującą ziołami. W latach 80. należał do Ruchu Młodej Polski oraz Niezależnego Zrzeszenia Studentów. W 1982 został internowany za kolportaż nielegalnych pism. W 1985 został skazany za „znieważenie Sejmu PRL”. W 1989 współtworzył Zjednoczenie Chrześcijańsko-Narodowe, z którego wystąpił w 1992.
W wyborach parlamentarnych w 2001, startując z listy Ligi Polskich Rodzin w okręgu lubelskim, uzyskał 9206 głosów i został wybrany na posła IV kadencji. W trakcie kadencji przeszedł razem z Antonim Macierewiczem do koła Ruch Katolicko-Narodowy, później został posłem niezrzeszonym (pozostając jednak w partii RKN, w której władzach zasiadał do 2010) i w 2005 nie ubiegał się o reelekcję. W 2003 wykrył na sali sejmowej, że posłowie SLD Jan Chaładaj i Stanisław Jarmoliński oddali głosy za nieobecnych parlamentarzystów z ich klubu parlamentarnego.
Od 2006 do 2010 pełnił funkcję prezesa warszawskiego oddziału terenowego Polskiego Związku Krótkofalowców. Uczestnik wypraw radioamatorskich (m.in. wyprawy 3Y0X); posiada znak SP5XVY.
Według orzeczenia Sądu lustracyjnego Robert Luśnia był w latach 1983–1988 tajnym i świadomym współpracownikiem Służby Bezpieczeństwa. Nadano mu pseudonim „Nonparel”. Wydał SB konspiracyjny sprzęt poligraficzny. Przyjął za to ponad 21 tysięcy złotych. Donosił na działaczy Ruchu Młodej Polski i Niezależnego Zrzeszenia Studentów Politechniki Warszawskiej.

</doc>
<doc id="178242" url="https://pl.wikipedia.org/wiki?curid=178242" title="Dynów">
Dynów

Dynów (dawniej "Denow") – miasto w województwie podkarpackim, w powiecie rzeszowskim, nad Sanem, Pogórze Dynowskie.
Leży w dawnej ziemi sanockiej. Prywatne miasto szlacheckie lokowane w 1489 roku położone było w XVI wieku w województwie ruskim. Dynów uzyskał prawo składu w 1611 roku.
Przed 1945 r. Dynów należał do województwa lwowskiego, po zakończeniu II wojny światowej miasto weszło w skład nowo utworzonego województwa rzeszowskiego. W latach 1975–1998 miasto administracyjnie należało do województwa przemyskiego.
Według danych z 1 stycznia 2018 Dynów liczył 6146 mieszkańców.
Struktura powierzchni.
Według danych z roku 2002 Dynów ma obszar 24,51 km², w tym:
Miasto stanowi 2,01% powierzchni powiatu.
Demografia.
Według danych z 30 czerwca 2004 r. miasto miało 6030 mieszkańców. Dane z 30 czerwca 2004:
&lt;br&gt;
Transport.
Drogi wojewódzkie.
W granicach miasta przebiegają drogi wojewódzkie:
30 grudnia 2020 roku otwarto obwodnice miasta w ciągu DW 835. Wraz z otwarciem obwodnicy DW835 zmieniła przebieg i nie przechodzi przez centrum miasta.
Kolej.
8 września 1904 otwarto kolej wąskotorową do Przeworska. Aktualnie kolej działa jako atrakcja turystyczna.

</doc>
<doc id="178243" url="https://pl.wikipedia.org/wiki?curid=178243" title="Grzegorz IX">
Grzegorz IX

Grzegorz IX (łac. "Gregorius IX", właśc. Ugolino di Conti di Segni; ur. pomiędzy 1160, a 1170 w Anagni, zm. 22 sierpnia 1241 w Rzymie) – papież w okresie od 19 marca 1227 do 22 sierpnia 1241.
Następca Honoriusza III, całkowicie odziedziczył tradycje jakie pozostawili po sobie Grzegorz VII i jego stryj Innocenty III. W pełni kontynuował ich politykę papieskiej przewagi. Przypominał stryja jeśli chodzi o biegłą znajomość prawa, sprawność w prowadzeniu dyplomacji i bezkompromisowość.
Życiorys.
Wczesne życie.
Studiował w Paryżu i Bolonii. W grudniu 1198 został kardynałem-diakonem Sant’Eustachio, w maju 1206 kardynałem prezbiterem S. Marco, a w czerwcu tego samego roku kardynałem-biskupem Ostia e Velletri. W 1217 został protektorem zakonu franciszkanów w Kurii Rzymskiej. W latach 1207–1209 był legatem papieskim w Niemczech i Francji, a 1217–1219 i 1221 w północnych Włoszech.
Pontyfikat.
Wybrano go na papieża w dniu 19 marca 1227 roku.
Jako papież był zdecydowanym zwolennikiem wypraw krzyżowych. Prowadził walkę z cesarzem Fryderykiem II, którego w 1227 ekskomunikował za zwłokę w podjęciu ślubowanej krucjaty. W czasie wyprawy Fryderyka do Palestyny (1228–1229) Grzegorz zajął część Królestwa Sycylii i Neapolu, jednak wracający z wyprawy cesarz rozbił wojska papieskie. Te niepowodzenia skłoniły Grzegorza do zawarcia pokoju w Ceprano (23 lipca 1230) i zdjęcia ekskomuniki z cesarza. W czasie rozejmu, cesarz pomógł papieżowi, gdy w latach 1232 i 1234 musiał stoczyć ostre walki z ludem rzymskim i uciec z miasta. W zamian za to papież pośredniczył pomiędzy cesarzem a miastami longobardzkimi i ekskomunikował syna Fryderyka, Henryka VII. Pokój ten został jednak zerwany kilka lat później. Gdy Fryderyk II, po zwycięskiej kampanii w Lombardii (1236–1237), usiłował narzucić swe zwierzchnictwo Państwu Kościelnemu, Grzegorz sprzymierzył się z miastami włoskimi i wznowił wojnę z Fryderykiem. Najazd Fryderyka II na Sardynię, lenno papieskie, spowodował odnowienie ekskomuniki (20 marca 1239) i nową wojnę. Zwołał na 1241 sobór, który miał potępić cesarza; Fryderyk nie dopuścił jednak do Rzymu delegatów zmierzających na sobór i, po bitwie morskiej, wziął ich do niewoli (3 maja u wybrzeży Elby). Na przełomie kwietnia i maja, Rzym został odcięty od świata i otoczony. Nie wytrzymując trudnej sytuacji i sierpniowych upałów, Grzegorz IX zmarł.
Bliski przyjaciel św. Franciszka z Asyżu i protektor franciszkanów oraz dominikanów, w 1228 kanonizował Franciszka, a w 1234 Dominika Guzmana. Ustalił reguły dla klarysek – żeńskiej gałęzi zakonu franciszkanów. W 1230 polecił skompilować "Dekrety", zbiór prawa kanonicznego oparty na decyzjach soborowych i listach papieskich, promulgowany w 1234, pozostał do 1918 roku najważniejszym źródłem katolickiego prawa kościelnego. Popierał misje franciszkanów i dominikanów we wschodniej Europie oraz działalność zakonu krzyżackiego (w 1234 zatwierdził na ich rzecz nadania Konrada mazowieckiego). Był także autorem dzieł teologicznych.
Bezkompromisowo walczył z heretykami. W bulli "Excomunicamus et anathematisamus" z lutego 1231 roku zatwierdził zwyczaj stosowania kary śmierci w stosunku do „doskonałych”, czyli przywódców katarskich. Kilka miesięcy później wprowadził oficjalnie urząd „inkwizytorów heretyckiej przewrotności” ("inquisitores haereticae pravitatis"), formalnie dając początek papieskiej inkwizycji. Z jego dekretów i bulli wynika, że jednym z celów powołania inkwizycji, oprócz skutecznego zwalczania herezji, było także niedopuszczenie do karania za nią osób niewinnych. W 1239 roku potępił „księgi Talmudu jako zawierające wszelkiego rodzaju obelgi i bluźnierstwa przeciwko nauce chrześcijańskiej”. Nakazał spalić owe księgi, by nie „roiło się od wielu strasznych herezji”.
19 marca 1238 roku wydał bullę, w której książę szczeciński Bogusław I jest tytułowany "księciem Kaszub" (bulla potwierdzała nadanie przez księcia Bogusława posiadłości koło Stargardu na rzecz zakonu joannitów). Jest to pierwsza w historii wzmianka o Kaszubach.

</doc>
<doc id="178244" url="https://pl.wikipedia.org/wiki?curid=178244" title="Działoszyce">
Działoszyce

Działoszyce – miasto położone w południowej Polsce, w woj. świętokrzyskim, w powiecie pińczowskim. Siedziba miejsko-wiejskiej gminy Działoszyce. Położone nad rzeką Nidzicą (lewy dopływ Wisły), przy DW768.
Według danych z 31 grudnia 2010 miasto miało 991 mieszkańców.
W 1595 roku miasto położone w powiecie proszowskim województwa krakowskiego była własnością rodu Śmigielskich.
Historia.
Pierwsza wzmianka o Działoszycach pochodzi z 1220. Osada położona była na szlaku handlowym prowadzącym z Krakowa przez Skalbmierz i Wiślicę. Działoszyce rozwijały się dzięki protekcji biskupa Iwona Odrowąża. W czasach Kazimierza Wielkiego miały ok. 430 mieszkańców. W 1409 król Władysław Jagiełło nadał osadzie prawa miejskie. Ród Ostrogskich do których należało miasto, otrzymał przywilej na pobieranie opłat mostowych od kupców wielkopolskich. Działoszyce były ośrodkiem rzemieślniczym i handlowym. Rozwijały się tu garbarstwo i olejarstwo, a w późniejszym okresie sukiennictwo. W 1629 w mieście było 13 rzemieślników. Znajdowały się tu młyn i stępa napędzane przez dwa koła wodne. W 1662 Działoszyce miały 468 mieszkańców. W 1788 – 159 domów i 720 mieszkańców. Miasto posiadało przywilej na odbywanie 12 jarmarków w ciągu roku.
W 1795, w następstwie III rozbioru, Działoszyce znalazły się na dwanaście lat w zaborze austriackim. W okresie 1807–1815 należały do Księstwa Warszawskiego, by w 1815, na ponad sto lat przejść pod zabór rosyjski. Pozostawanie blisko granicy z Austrią i Rzeczpospolitą Krakowską, w dogodnym dla handlu obszarze, sprawiło, iż w „lwim grodzie” znacznie nasiliło się osadnictwo żydowskie. Lokalizacja sprzyjała nie tylko handlowi, ale również i o wiele bardziej opłacalnemu przemytowi, miasto bogaciło się coraz bardziej.
W 1820 liczba ludności miasta wynosiła już 1692 osoby. Wśród nich było 436 chrześcijan i 1256 Żydów (74%). Pierwsi trudnili się głównie rzemiosłem i rolnictwem, drudzy zajmowali się przede wszystkim handlem. W 1827 Działoszyce miały 1735 mieszkańców, w 1857 – 3000, a w 1879 już 5170 osób. W 1894 wybuchła epidemia cholery, w wyniku której zmarło 126 osób, w większości Żydzi.
W 1899, spośród ogólnej liczby 5170 mieszkańców, 4673 (90%) było Żydami. Zajmowali się przeważnie przemysłem i handlem. W mieście działało w tym czasie 6 garbarni, 3 cegielnie, 2 olejarnie, 2 fabryki świec, kopalnia gipsu oraz kaflarnia.
18 lutego 1918 r. miała miejsca masowa demonstracja polskiej ludności z Działoszyc i okolicy przeciwko Traktatowi Brzeskiemu z 9 lutego 1918, którego treść wywołała wzburzenie wśród polskiej opinii publicznej. Manifestacja została zorganizowana przez miejscowy oddział Polskiej Organizacji Wojskowej. W trakcie tłumienia manifestacji przez żandarmów austriackich zostały zastrzelone trzy osoby: Stefan Starkiewicz syn burmistrza Działoszyc (lat 15) , Wincenty Robak z Wymysłowa (lat 54) i Wojciech Pawęzowski z Chmielowa (lat 24), a trzy dalsze zostały ranne: Wincenty Brykalski i Stanisław Markiewicz z Działoszyc, oraz Stanisław Motłoch z Chałupek Jakubowskich, a później kilkanaście osób zostało aresztowanych.
W okresie dwudziestolecia międzywojennego w Działoszycach Żydzi stanowili ok. 80% mieszkańców miasta. W Działoszycach handlowano zbożem, drobiem oraz trzodą chlewną. Funkcjonowało tu także kilka małych zakładów przemysłowych. M.in. olejarnia, kaflarnia, garbarnia oraz 3 młyny. Liczba mieszkańców malała z powodu konkurencji większych zakładów przemysłowych położonych w sąsiednich ośrodkach, a także problemów komunikacyjnych. W 1921 miasto miało 6755 mieszkańców. Do 1939 liczba ta zmalała do 5872. W czasie okupacji niemieckiej wywieziona lub zabita została niemal cała ludność żydowska miasteczka. W 1946 Działoszyce miały już zaledwie 2506 mieszkańców.
W latach 1975–1998 miasto administracyjnie należało do województwa kieleckiego.

</doc>
<doc id="178245" url="https://pl.wikipedia.org/wiki?curid=178245" title="Frampol">
Frampol

Frampol – miasto w południowej części województwa lubelskiego, w powiecie biłgorajskim; siedziba gminy miejsko-wiejskiej Frampol.
Położenie.
Frampol położony jest na pograniczu Roztocza Zachodniego i Równiny Biłgorajskiej. Północno-wschodnia i wschodnia część obszarów gminy stanowi fragment Szczebrzeszyńskiego Parku Krajobrazowego, a południowa strefę ochronną Lasów Janowskich. Urozmaiconą rzeźbę terenu wieńczy dolina rzeki Białej Łady.
We Frampolu przecinają się dwie znaczące drogi województwa lubelskiego: 74 Janów Lubelski–Zamość, 835 Lublin–Biłgoraj. Odległości od ważniejszych okolicznych ośrodków miejskich: Lublin – 68 km, Biłgoraj – 16 km, Zamość – 47 km, Kraśnik – 49 km.
Frampol leży w dawnej ziemi lubelskiej, stanowiącej część historycznej Małopolski.
W latach 1975–1998 miasto należało do województwa zamojskiego.
Historia.
Początki Frampola, w wyniku braku źródeł, nie są definitywnie wyjaśnione. W świetle najnowszych badań powstanie miasta należy sytuować na znaną już wcześniej, ale ignorowaną datę, 1717 roku, kiedy właścicielem dóbr radzięcińskich został hrabia Marek Antoni Butler. W akcie uposażenia Parafii Radzięcin z 20 października 1717 roku, Butler stwierdza, że "się nowe miasto funduje". Słownik Geograficzny Królestwa Polskiego podaje z kolei, że Frampol powstał w roku 1705, z inicjatywy Franciszka Butlera, co jednak nie znajduje potwierdzenia w źródłach historycznych, a sam Franciszek w ogóle nie istniał. Chociaż z roku 1708 pochodzi wzmianka z ksiąg metrykalnych o „miasteczku” Radzięcin, a na gruntach tej wsi powstał Frampol. Proces lokacji postępował powoli, ale nazwa "Franopole" pojawiła się już w 1722. Sama nazwa pochodzi od imienia żony założyciela – Franciszki z.d. Szczuka.
Frampol założono na gruntach Radzięcina, Starej Wsi i Sokołówki. W 1735 istniała już gmina żydowska posiadająca swój kirkut. Powstały tu ośrodek handlowo-rzemieślniczy przypuszczalnie nigdy nie otrzymał przywileju lokacyjnego, a zastąpił go przywilej na jarmarki udzielony Markowi Antoniemu Butlerowi 31 grudnia 1738 przez króla Augusta III. W 1740 roku przez Józefa Butlera został ufundowany kościół drewniany, początkowo podlegający pod parafię Radzięcin. Parafię erygowano we Frampolu w 1778 roku, a obecny kościół oddano do użytku wiernym w 1878 r.
20 XI 1773 roku, dzięki przywilejowi właścicieli Jana Wisłockiego i Anny z.d. Butler mieszkańcy posiedli prawo do wyboru rajców miejskich.
3 VI 1798 roku Antoni Wisłocki po zawarciu porozumienia ze swoim bratem Ignacym został jedynym właścicielem Frampola. W kolejnych latach grunty na terenie miejscowości zostają odsprzedane mieszczanom w zamian za coroczny czynsz.
We Frampolu został wprowadzony w życie, opracowany przez nieznanego z imienia twórcę, teoretyczny projekt idealnego planu zabudowy miasta. Wokół kwadratowego rynku, zorientowanego według stron świata, zaprojektowano coraz to większe kwadraty ulic połączone ze sobą ośmioma ulicami wychodzącymi promieniście ze środka rynku. Kwadrat był obwiedziony czterema ulicami stodolnymi stanowiącymi jednocześnie dojazd do pól. Pierwotna długość jednego boku rynku (225 m) przewyższała największy rynek w Polsce i Europie – krakowski (200 × 200 m). Obecnie zmniejszony już przez kolejne zabudowy, frampolski rynek obejmuje kwadrat o boku 140 m. Układ przestrzenny Frampola jest ewenementem w skali kraju.
Miasto było ważnym ośrodkiem rzemieślniczym – przede wszystkim tkackim, ale też włosiankarskim i sitarskim. Podobnie jak większość miejscowości w okolicy, Frampol był w całości zbudowany z drewna. W XIX wieku spadło znaczenie miasteczka jako ośrodka rzemieślniczego i handlowego. W 1870 roku miejscowość (podobnie jak okoliczne miasteczka, np. Goraj czy Turobin) straciła prawa miejskie. Nie przeszkodziło to osadzie w rozwoju, zwłaszcza produkcji tkackiej. W tym okresie powstawały tu znane płótna frampolskie. Według opisu z początku XX wieku, „nie ma domu, w którym nie byłoby jednego czy kilku warsztatów tkackich”. Produkcja skierowana była jednak głównie na rynek lokalny. W roku 1903 powstała we Frampolu spółka tkaczy wytwarzająca przede wszystkim bieliznę stołową, a także ręczniki, chusteczki i szale. Zatrudniała 30 robotników.
W okresie międzywojennym na terenie osady istniał Urząd Pocztowy, Straż Pożarna, Związek Strzelecki, Posterunek Policji Państwowej, oraz ogniska życia kulturalnego – szkoła powszechna, biblioteka i koła młodzieżowe. Swoją działalność duszpasterską reprezentuje parafia rzymskokatolicka im. św. Jana Nepomucena i Matki Bożej Szkaplerznej. Jednocześnie kwitło we Frampolu życie społeczno-kulturalno-polityczne wśród mieszkańców osady. Według spisu powszechnego z 1921 roku Frampol zamieszkiwało 2720 osób.
II wojna światowa.
Na początku wojny, 13 września 1939 roku, Frampol został zbombardowany, mimo że nie było tu żadnych obiektów wojskowych. W wyniku nalotu zniszczone zostało 90% budynków. Jak się później okazało, było to bombardowanie ćwiczebne Luftwaffe.
W czasie II wojny światowej teren gminy Frampola zamieszkanej w lipcu 1942 roku przez 8141 osób, w tym 703 Żydów, objęty został przez okupanta „Operacją Reinhard” (Aktion Reinhardt). Dnia 2 listopada 1942 roku osada została otoczona przez silny oddział Schupo, który rozpoczął gromadzenie Żydów na rynku. Opornych i próbujących ucieczki rozstrzeliwano na miejscu. Tak zebranych Żydów skierowano pieszo do Zwierzyńca, a stamtąd koleją do obozu zagłady w Bełżcu. W wyniku zarządzenia wójta zamordowanych pochowano w zbiorowej mogile usytuowanej na terenie cmentarza żydowskiego. Według późniejszych obliczeń śmierć tego dnia poniosło około 400 Żydów, a pozostałych przy życiu skierowano do Bełżca. Ostatecznie kolejne dwie akcje wyłapywania ocalałych Żydów doprowadziły do tego, że do końca 1942 roku społeczność ta została w miejscowości i całej gminie praktycznie całkowicie zlikwidowana. Nieliczni mieszkańcy z narażeniem własnego życia ukrywali Żydów do zakończenia okupacji niemieckiej w lipcu 1944. Spis ludności z marca 1943 r. wykazywał, że w osadzie zarejestrowanych było 1289 mieszkańców.
Kolejne represje okupanta niemieckiego, które objęły Frampol wraz z okolicznymi wioskami zostały zapoczątkowane akcją wysiedleńczą o kryptonimie Werwolf (Wilkołak). 30 czerwca 1943 roku zostało ujętych około 270 męskich mieszkańców Frampola. Podczas drugiej fazy akcji zdołano wysiedlić około 150 osób, w tym matki, dzieci i osoby w podeszłym wieku. Bezpośrednio w wyniku akcji „Werwolf” śmierć poniosły 2 osoby, kolejne dwie odniosły rany.
Po wojnie odbudowa zasobów mieszkaniowych trwała przez około 30 lat. W 1993 r. Frampol odzyskał prawa miejskie utracone rozkazem carskim za udział jego mieszkańców w powstaniu styczniowym. Obecnie jest jednym z najmniejszych miast w Polsce, pełni funkcję lokalnego ośrodka usługowo-handlowego.
Demografia.
Liczące 1432 mieszkańców miasto w 2021 było czwartym od końca (po Józefowie nad Wisłą, Goraju i Siedliszczu) pod względem liczby ludności miastem województwa lubelskiego.
Udział grup wiekowych w populacji Frampola w 2014 roku przedstawia poniższa piramida wieku.
Religia.
W miejscowości siedzibę ma parafia pw. św. Jana Nepomucena i Matki Bożej Szkaplerznej. W strukturze Kościoła rzymskokatolickiego należy ona do metropolii przemyskiej, diecezji zamojsko-lubaczowskiej, dekanatu Biłgoraj – Północ.
Sport.
KS Włókniarz Frampol.
We Frampolu funkcjonuje Klub Sportowy „Włókniarz” Frampol, amatorski klub piłkarski, założony w 1987 roku. Obecnie drużyna seniorów gra w zamojskiej „A” Klasie. Klub charakteryzuje się tym, że stawia na swoich wychowanków. Juniorzy „Włókniarza” od kilku lat utrzymują się na najwyższych miejscach w lidze. Barwy zespołu: granatowo-czarne. „Włókniarz” rozgrywa mecze na Stadionie przy ul. Fabrycznej o pojemności 500 widzów, znajdującym się we Frampolu.

</doc>
<doc id="178246" url="https://pl.wikipedia.org/wiki?curid=178246" title="Andrzej Mańka">
Andrzej Mańka

Andrzej Mańka (ur. 18 kwietnia 1967 w Lublinie) – polski polityk, nauczyciel, poseł na Sejm RP IV i V kadencji.
Życiorys.
W 1988 ukończył Technikum Mechaniczne w Lublinie, a w 1994 uzyskał absolutorium z historii na Wydziale Nauk Humanistycznych Katolickiego Uniwersytetu Lubelskiego. Od 1988 do 1989 pracował jako mechanik w POLMO-FSC w Świdniku, następnie do 1997 był nauczycielem w liceum ogólnokształcącym w Świdniku. Od 1998 do 2001 był dyrektorem oddziału PFRON. W okresie 1994–2001 był radnym rady miejskiej w Świdniku. Od 1998 do 2001 przewodniczył tej radzie.
Od 1990 do 2001 należał do Zjednoczenia Chrześcijańsko-Narodowego, a w 2001 do Przymierza Prawicy. W 2001, otrzymawszy 5635 głosów, został wybrany w okręgu lubelskim na posła IV kadencji z listy Prawa i Sprawiedliwości. W 2002 przeszedł do Ligi Polskich Rodzin, z ramienia której w 2005 ponownie uzyskał mandat poselski liczbą 10 646 głosów. W 2006 opuścił LPR, stając się posłem niezrzeszonym, jednak po kilkunastu dniach powrócił do LPR. Nie kandydował w wyborach parlamentarnych w 2007.
Później został członkiem Prawicy Rzeczypospolitej, w której pełnił funkcję pełnomocnika okręgu lubelskiego. Po odejściu z parlamentu został zastępcą dyrektora Regionalnego Ośrodka Polityki Społecznej w Lublinie.
W wyborach samorządowych w 2010 został z listy PiS radnym powiatu świdnickiego. Został też członkiem zarządu powiatu. Na przełomie 2013 i 2014 został w tym powiecie pełnomocnikiem Polski Razem Jarosława Gowina. Bez powodzenia kandydował z jej listy w wyborach do Parlamentu Europejskiego w 2014, w tym samym roku oraz w 2018 z listy PiS utrzymywał mandat w radzie powiatu na kolejne kadencje.
W październiku 2016 został pełnomocnikiem stowarzyszenia Endecja (związanego z ruchem Kukiz’15) na województwo lubelskie, był nim do 2018. W listopadzie 2018 został przewodniczącym rady powiatu świdnickiego.

</doc>
<doc id="178247" url="https://pl.wikipedia.org/wiki?curid=178247" title="Balowie herbu Gozdawa">
Balowie herbu Gozdawa

Balowie herbu Gozdawa – polski ród szlachecki. Potomkowie tego rodu należą do Gozdawitów.
Historia rodu.
Według Jana Długosza ma to być "genus polonicus" i mają nosić w herbie lilię białą na czerwonym polu. Ten herb jednak nasuwa przypuszczenia, że rodzina ta przybyła do Polski w XIV wieku z Węgier, gdzie panowała wówczas andegaweńska rodzina o podobnym herbie. Mimo twierdzenia Jana Długosza i innych heraldyków (jak Niesiecki) ród ten ma pochodzenie węgierskie, a nie polskie. W roku 1361 z nadania króla Kazimierza Wielkiego osiadają na Podkarpaciu rycerze herbu Gozdawa, od których pochodzą Balowie.
Prof. Przemysław Dąbkowski w pracy „Szkice z życia szlachty ziemi sanockiej „ wyraża przypuszczenie, że mogli to być Niemcy, przybyli z Węgier (zob. Głuchoniemcy). Imiona ich nie są przecież węgierskie, lecz kosmopolityczne. Prawdopodobnie przybyli z północnego wschodu Górnych Węgier z m. Bartfeld, gdzie wpływy niemieckie były wówczas bardzo silne. Według prof. Dąbkowskiego nazwisko Bal nie pochodzi od przezwiska "bal", lecz jest nazwiskiem wywodzącym się od nazwy miejscowości istniejącej w hrabstwie szaryskim, Bal-potoka niedaleko Bardejowa. Dokumenty nazywają tylko jednego "Jana I" z nazwiska Balem („ ... per Generosum et Nobilem Johannem Bal de Boyska, fidelem nostrum dilectum ... „), pozostali przybierają nazwiska od swych posiadłości.
Protoplastami polskiej linii Balów są Piotr i Paweł. Nazwisko Piotra spotykamy po raz pierwszy w dokumencie erekcyjnym parafii w Humniskach z roku 1409. Podpisał się w nim jako Piotr „hares de Lobetans”dziedzica Nowotańca. Wspomniany Piotr zdaje się być również identycznym z "Piotrem de Hungaria", któremu Kazimierz III Wielki nadał 25 czerwca 1361 roku puste miejscowości we wsi Boiska, oraz Dydnię, Temeszów, Jurowce i Srogów.
Za te oraz inne nadania on oraz jego bracia mieli stawiać się na wyprawy wojenne z dwoma łucznikami ("cum sagittis"). Piotr więc jest protoplastą całego rodu, który bierze nazwisko początkowo ze Zboisk, a potem nazywają się Balami z Nowotańca, a następnie z Hoczwi.
Balowie skolonizowali należące do siebie ziemie w ciągu XV i XVI wieku. Spis podatkowy z 1552 r. wymienia ponad 30 wsi będących własnością Balów, m.in. Wołkowyję, Terkę, Łopienkę, Cisną, Żubracze, Hoczew, Baligród. W XVI wieku przyjmują kalwinizm i przechodzą na katolicyzm dopiero w roku 1667. Rodziny o tym nazwisku żyją w Polsce i na Ukrainie do dziś. Część rodziny mieszka w Bieszczadach, część osiadła w Krakowie i Warszawie oraz wyemigrowała do Australii.

</doc>
<doc id="178248" url="https://pl.wikipedia.org/wiki?curid=178248" title="Głuszyca">
Głuszyca

Głuszyca () – miasto w województwie dolnośląskim, w powiecie wałbrzyskim, w gminie miejsko-wiejskiej Głuszyca, której jest siedzibą, nad rzeką Bystrzycą, w Kotlinie pomiędzy Górami Sowimi a Kamiennymi (Górami Suchymi) w Sudetach Środkowych. Historycznie leży na Dolnym Śląsku.
Według danych GUS z 31 grudnia 2019 r. w Głuszycy mieszkało 6335 osób.
Miejscowość stanowiła ośrodek przemysłu włókienniczego, odzieżowego oraz drzewnego.
Przez Głuszycę kursują autobusy komunikacji miejskiej z Wałbrzycha. Przez miasto biegnie również czynna w ruchu pasażerskim linia kolejowa Kłodzko – Wałbrzych, obsługiwana szynobusami przez samorządowe Koleje Dolnośląskie.
Podział administracyjny.
W latach 1975–1998 miasto należało administracyjnie do województwa wałbrzyskiego.
W obrębie miasta wyróżniona jest jego część – Zimna (niem. Kaltwasser), której polską nazwę nadano 1 października 1948 roku.
Historia.
Z około 1300 roku pochodzi zapis wymieniający Głuszycę pod nazwą "Wustendorf" jako wieś biskupią zamieszkałą przez drwali i gonciarzy. Być może jej powstanie związane było z budowanym przez księcia Bolka I w końcu XIII wieku zamkiem na Rogowcu, bowiem później wieś należała do dóbr zamkowych. Podczas wojen husyckich w XV wieku była wielokrotnie niszczona, w tym okresie była znana z tkactwa lnu, później wełny. Po zakończeniu walk miejscowość została odbudowana dzięki eksploatacji okolicznych lasów. Na początku XVI wieku wieś weszła w skład dóbr Hochbergów. W XVI wieku czescy gwarkowie otrzymali przywilej na wydobycie w Głuszycy rud miedzi, jednak nie odkryto wówczas żadnych złóż, podobnie jak przy kolejnej próbie w 1714 roku. W tym okresie we wsi, podobnie jak i w całym regionie, zaczęło rozwijać się tkactwo chałupnicze, które stało się podstawowym zajęciem mieszkańców. W 1768 roku powstała w Głuszycy największa i najnowocześniejsza w Sudetach wykańczalnia płótna, która stała się podstawą rozwoju przemysłu włókienniczego w miejscowości. W drugiej połowie XIX wieku Głuszyca stała się również letniskiem i miejscowością turystyczną stanowiącą punkt wyjścia w Góry Suche i Sowie.
W okresie II wojny światowej Głuszyca znajdowała się w rejonie budowy ogromnych podziemnych budowli kompleksu „Riese”, których przeznaczenia nie ustalono do dziś. W mieście funkcjonowała wówczas filia niemieckiego obozu koncentracyjnego Groß-Rosen dla więźniów i robotników przymusowych zatrudnionych w kompleksie „Riese”.
Po wojnie, po objęciu miejscowości przez polską administrację, stosowano przejściową nazwę Gieszcze Puste, która została oficjalnie zastąpiona przez nazwę Głuszyca 19 maja 1946 roku. W 1946 roku przybyła do wsi grupa włókniarzy z Łodzi, którzy uruchomili produkcję w poniemieckich zakładach włókienniczych, czyniąc z Głuszycy jeden z największych ośrodków przemysłu bawełnianego w regionie. W 1962 roku nadano Głuszycy prawa miejskie.
Demografia.
Piramida wieku mieszkańców Głuszycy w 2014 roku.
Zabytki.
Do wojewódzkiego rejestru zabytków wpisane są:
inne zabytki:
Transport.
W mieście znajduje się dworzec kolejowy.
Sport.
W miejscowości znajduje się klub piłkarski M.K.S. Włókniarz, który znajduje się obecnie w klasie A.
Od 2005 r. Głuszyca jest miastem etapowym międzynarodowego wyścigu na rowerach górskich Bike Challenge.

</doc>
<doc id="178249" url="https://pl.wikipedia.org/wiki?curid=178249" title="Mlask zębowy">
Mlask zębowy

Mlask zębowy – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczony symbolem: [], ponieważ mlask może mieć różnego typu „podkład” (różne typy artykulacji tylnojęzykowej), stosuje się wtedy dokładniejszą transkrypcję np. [] (w dalszym ciągu znak podwójnego miejsca artykulacji (łuczek) jest pomijany).
Artykulacja.
Opis.
W czasie artykulacji podstawowego wariantu []
Warianty.
Poza zaznaczoną już różnicą w miejscu artykulacji przedniojęzykowej możliwe są jeszcze inne konfiguracje narządów mowy.
Dalsze warianty mlasków ze względu na rodzaj „podkładu”:
Również dokładne miejsce utworzenia zwarcia tylnojęzykowego może odgrywać rolę kontrastującą.
Zobacz też:
Przykłady.
Przykłady mlasków w funkcji fonologicznej znajdujemy w południowoafrykańskich językach khoisan i bantu. Język !Xóõ posiada całą serię spółgłosek mlaskowych ok. 80, w tym zębowe.
W funkcji ekspresywnej mlask zębowy występuje w wielu językach, też w polskim, brzmi jak „zassane do środka c”.
Pisownia.
W ortografii języka xhosa (z rodziny języków khojsan) mlask zębowy jest reprezentowany przez grafem c, mlask przydechowy ch, mlask dyszący gc, mlaski nosowe nc, ngc, nkc.
Terminologia.
Mlask zębowy oznacza w istocie spółgłoskę o zębowym i tylnojęzykowym miejscu artykulacji. Mlask lamino-dentalny lub lamino-alweolarny.

</doc>
<doc id="178250" url="https://pl.wikipedia.org/wiki?curid=178250" title="Gabriela Masłowska">
Gabriela Masłowska

Gabriela Masłowska z domu Szczuka (ur. 27 czerwca 1950 w Batorzu) – polska polityk, ekonomistka, nauczycielka akademicka, posłanka na Sejm IV, V, VI, VII, VIII i IX kadencji, członek Rady Polityki Pieniężnej w kadencji 2022–2028.
Życiorys.
Wykształcenie i praca zawodowa.
W 1974 ukończyła studia na Wydziale Ekonomicznym Uniwersytetu Marii Curie-Skłodowskiej w Lublinie. W 1982 uzyskała na tej uczelni stopień doktora nauk ekonomicznych na podstawie pracy pt. "Skala produkcji a efektywność gospodarowania w indywidualnych gospodarstwach specjalistycznych". Od 1974 do 1976 była asystentem w Instytucie Rozwoju Wsi i Rolnictwa Polskiej Akademii Nauk. Od 1976 do 1980 wykładała na UMCS, a następnie została adiunktem na Wydziale Agrobioinżynierii Uniwersytetu Przyrodniczego w Lublinie. Jako wykładowczyni związana także z Wyższą Szkołą Kultury Społecznej i Medialnej w Toruniu.
W 1997 została wiceprzewodniczącą Ogólnopolskiego Forum Stowarzyszeń Uwłaszczeniowych, a w 1998 objęła funkcję prezesa Obywatelskiego Stowarzyszenia Uwłaszczeniowego w Lublinie. Została też publicystką m.in. Radia Maryja.
Działalność polityczna.
W latach 2001–2007 była posłanką IV i V kadencji, mandat uzyskiwała z listy Ligi Polskich Rodzin (otrzymała kolejno: 12 243 i 11 977 głosów). W kwietniu 2006 została wykluczona z LPR. Zasiadała w Narodowym Kole Parlamentarnym. 22 września 2006 przystąpiła do powstałego wówczas klubu parlamentarnego Ruchu Ludowo-Narodowego. 18 grudnia 2006 wstąpiła do koła Ruch Ludowo-Chrześcijański. W 2007 była wiceprezesem partii Ruch Ludowo-Narodowy.
W wyborach parlamentarnych w 2007 po raz trzeci uzyskała mandat poselski. Kandydując z listy Prawa i Sprawiedliwości (jako przedstawicielka RLN) w okręgu lubelskim, otrzymała 18 743 głosy. W 2011 wstąpiła do PiS. W wyborach parlamentarnych w tym samym roku ponownie uzyskała reelekcję z listy tej partii, otrzymując 17 777 głosów. W 2015 również została wybrana do Sejmu (dostała 23 287 głosów). Mandat poselski utrzymała także w wyborach w 2019 (poparło ją wówczas 14 446 osób).
W 2022 dwukrotnie zgłaszana przez posłów PiS do Rady Polityki Pieniężnej. Za pierwszym razem w lutym tegoż roku zrezygnowała z kandydowania. Za drugim razem w październiku 2022 została wybrana przez Sejm do tego gremium na sześcioletnią kadencję; w konsekwencji wygasł jej mandat poselski.
Życie prywatne.
Jest mężatką, ma dwoje dzieci.

</doc>
<doc id="178251" url="https://pl.wikipedia.org/wiki?curid=178251" title="Gniewkowo">
Gniewkowo

Gniewkowo () – miasto w Polsce położone w województwie kujawsko-pomorskim, w powiecie inowrocławskim, siedziba gminy miejsko-wiejskiej Gniewkowo. W latach 1975–1998 miasto administracyjnie należało do województwa bydgoskiego. Jest lokalnym ośrodkiem przemysłowym, a także handlowo-usługowym.
Według danych GUS z 31 grudnia 2019 r. Gniewkowo liczyło 7092 mieszkańców.
Położenie.
Gniewkowo leży w południowej części województwa kujawsko-pomorskiego w powiecie inowrocławskim. Obszar miasta obejmuje 913 ha, zamieszkiwane jest przez około 6900 osób. W pobliżu Gniewkowa znajdują się duże kompleksy leśne. Rzeźba terenu jest płaska. Gniewkowo położone jest na ważnym międzynarodowym szlaku kolejowym (linia kolejowa nr 353: Poznań Wschód - Skandawa).
Historia.
Niegdyś siedziba kasztelanii i jednego z księstw kujawskich. W mieście znajdował się gród księcia kujawskiego Kazimierza III, zdobyty w 1332 roku przez Krzyżaków, następnie spalony. Na tym miejscu Krzyżacy zbudowali zamek Argenau. Później książęta kujawscy odzyskali Gniewkowo i władali nim do czasów pretendenta do polskiego tronu, księcia Władysława Białego, który sprzedał księstwo królowi Kazimierzowi Wielkiemu w roku 1365, jednakże po śmierci Kazimierza zdobył i spalił zamek w 1375 roku. Od 1379 Gniewkowo było lennem Władysława Opolczyka, a później rodziny Kościeleckich (1457–1599).
W wyniku I rozbioru Rzeczypospolitej w 1772 miasto zostało włączone do Prus. W 1879 administracja pruska zgermanizowała nazwę miasta na "Argenau". Nazwa utrzymała się do 1920 roku, kiedy to miejscowość na mocy traktatu wersalskiego powróciła do Polski.
Sport i rekreacja.
W mieście działają następujące kluby sportowe:
Znajduje się tu stadion miejski i boiska „Orlik 2012” oraz hala sportowa Miejsko-Gminnego Ośrodka Kultury, Sportu i Rekreacji w Gniewkowie (w budynku Szkoły Podstawowej przy ulicy Toruńskiej 40).
Kościoły.
Miasto jest siedzibą dekanatu gniewkowskiego.
Kultura.
Instytucje, które mają na celu rozwój kultury to m.in.:
W mieście działa zespół Gniewkowianie.
Demografia.
Wykres liczby ludności miasta Gniewkowo na przestrzeni lat
Struktura demograficzna mieszkańców Gniewkowa wg danych z 31 grudnia 2010
Turystyka.
W pobliżu Gniewkowa rozciągają się duże obszary leśne wchodzące w skład Puszczy Bydgoskiej, a w pobliskiej Suchatówce znajduje się jezioro „Nowe”. Bazę noclegową oferują gospodarstwa agroturystyczne, funkcjonujące w okolicach jeziora oraz motel "Harasówka" w Gniewkowie.
Komunikacja.
Przez Gniewkowo przebiega linia kolejowa nr 353. Na dworcu zatrzymują się wszystkie pociągi Regio.
Przez miasto przebiega droga krajowa i wojewódzka:
Gospodarka.
W mieście znajdują się duże zakłady przemysłowe, m.in. Fabryka Świec KCB Interlight oraz zakłady przetwórstwa warzyw Bonduelle. W mieście rozwijają się także handel i usługi. Znajduje się tutaj centrum handlowe "Galeria Gniewkowo"
Urzędy i instytucje.
Urzędy i instytucje: 
Najdłuższa sztafeta w Polsce.
17 maja 2016 roku, Gniewkowo uczciło 1050 rocznicę Chrztu Polski. Z tej okazji, podczas Dni Miasta, na Rynku Miejskim odbyła się najdłuższa sztafeta w Polsce. Każdy z uczestników miał do pokonania jedno z 3168 okrążeń gniewkowskiego rynku. Niektórzy wystartowali kilkakrotnie. Po przebiegnięciu 305 metrów, zawodnik przekazywał pałeczkę kolejnej osobie z listy startowej. Sztafeta trwała 4 dni i 4 noce. W sztafetę zaangażowali się mieszkańcy całego województwa - przebiegło ponad 3200 osób. Zanim pierwszy zawodnik stanął na linii startu, ówczesny burmistrz Gniewkowa Adam Roszak wciągnął na maszt flagę 966 i rozległ się Hymn Polski. Patronat honorowy przyjęli: Prymas Polski Wojciech Polak i wojewoda Mikołaj Bogdanowicz, którzy również przebiegli jedno z 3168 okrążeń. Na zakończenie sztafety odbył się koncert polskiej wokalistki Urszuli.

</doc>
<doc id="178253" url="https://pl.wikipedia.org/wiki?curid=178253" title="Wiktor Osik">
Wiktor Osik

Wiktor Jerzy Osik (ur. 14 czerwca 1947 w Łukowcu, zm. 28 maja 2015 w Sokołowie Podlaskim) – polski polityk, poseł na Sejm III i IV kadencji.
Życiorys.
Ukończył w 1978 studia na Wydziale Prawa i Administracji Uniwersytetu Marii Curie-Skłodowskiej. Od 1966 do rozwiązania należał do Polskiej Zjednoczonej Partii Robotniczej, był m.in. I sekretarzem komitetu gminnego PZPR w Łukowie. Od 1990 działał w Socjaldemokracji Rzeczypospolitej Polskiej, w 1999 przystąpił do Sojuszu Lewicy Demokratycznej.
Pracował m.in. jako sekretarz urzędu gminy w Łukowie i nauczyciel w zespole szkół rolniczych. W latach 1997–2001 był zastępcą wójta gminy Łuków. Od 2011 do śmierci był sekretarzem gminy.
Z ramienia SLD od 1997 do 2005 pełnił funkcję posła na Sejm III i IV kadencji z okręgów siedleckiego i lubelskiego. W wyborach parlamentarnych w 2005 bez powodzenia ubiegał się o reelekcję.
Pochowany na starym cmentarzu parafialnym w Łukowie.

</doc>
<doc id="178254" url="https://pl.wikipedia.org/wiki?curid=178254" title="Gołańcz">
Gołańcz

Gołańcz (niem. "Gollantsch") – miasto w województwie wielkopolskim, w powiecie wągrowieckim, siedziba gminy miejsko-wiejskiej Gołańcz. 
Gołańcz uzyskała lokację miejską w 1361 roku. W latach 1975–1998 miasto administracyjnie należało do województwa pilskiego.
Według danych GUS z 31 grudnia 2012, miasto liczyło 3431 mieszkańców.
Historia.
Dzieje miasta i gminy Gołańcz mają długą i bogatą historię. Najstarsze ślady osadnictwa na tym terenie sięgają neolitu - 6 tys. lat. Pierwsze wzmianki o osadzie Gołańczy sięgają roku 1222 – w dokumentach wymieniono ją jako jedną z wsi płacących dziesięcinę klasztorowi cystersów w Łeknie. W roku 1399 Gołańcz nazwana została miastem, a w dokumencie wspomina się o obywatelu miasta Gołańczy, mieszczaninie Sieciesławie. Od początku swego istnienia należała do rodu Pałuków-Gołańczewskich, a następnie do ich następców, tj. Grudzińskich, Smoguleckich, Flemingów, Przebendowskich, Malechowskich, Mielżyńskich, Czarneckich i Hutten-Czapskich. W długiej historii Gołańczy bywały okresy, że traciła prawa miejskie i ponownie je odzyskiwała. Była niszczona przez obcych najeźdźców i odbudowywana później przez jej mieszkańców i dziedziców. 1-3 maja 1656 roku, podczas najazdu szwedzkiego, bohaterski opór stawiała 200-osobowa załoga miejscowego zamku złożona z miejscowej szlachty i chłopów. Zginęło wówczas w całej Gołańczy 425 osób, to 4 razy więcej niż w słynnej bitwie pod Racławicami. Następnie Gołańcz stawała się własnością kolejno rodów Flemingów, Przebendowskich, Malechowskich, Mielżyńskich, Czarneckich i Hutten-Czapskich. Mieszkańcy Gołańczy i najbliższej okolicy brali czynny udział w powstaniach narodowych, a szczególnie wyróżnili się w powstaniu wielkopolskim.
W okresie międzywojennym Gołańcz wchodziła w skład powiatu wągrowieckiego i liczyła 1400 mieszkańców, w tym było około 100 Niemców i 25 Żydów. Ludność utrzymywała się głównie z rolnictwa.
Działał tutaj tartak, młyn, mleczarnia i hotel. W 1907 roku wybudowany został dworzec kolejowy, istniała także poczta, szkoła, posterunek policji oraz bank i apteka. 7 września 1939 roku do miasta wkroczyły wojska niemieckie. Nazwa miasta została zamieniona na niem. Gollantsch, a w 1941 roku Niemcy nadali miastu nazwę na Schwertburg. Na terenie miasta działał ruch oporu: Placówka Gołańcz ZWZ-AK (Okręg Północny Karpaty V) dowodzona przez dr. Piotra Kowalika ps. Albin od 1941 roku oraz organizacja Polska Niepodległa od 1940 roku. Część ludności polskiej została wysiedlona do Generalnego Gubernatorstwa. 22 stycznia 1945 roku do miasta wkroczyły jednostki Armii Czerwonej. 1 stycznia 1949 do Gołańczy włączono Smolary. W latach 1945-1989 miasto rozwinęło się. Wzrosła liczba jego mieszkańców, wybudowane zostało nowe osiedle im. Karola Libelta przez ówczesny kombinat PGR, powstały także nowe osiedla mieszkaniowe na Smolarach i przy ulicy Zamkowej oraz Walki Młodych. Mieszkańcy byli zatrudniani, m.in. w kombinacie PGR, Spółdzielni Kółek Rolniczych, POZAMECIE, tartaku, mleczarni, Gminnej Spółdzielni Samopomoc Chłopska.
W październiku 1945 roku powstała Dwuletnia Szkoła Rolnicza, kształcąca kadry dla miejscowego rolnictwa. W czerwcu 1990 roku oddany został do użytku elewator zbożowy mogący pomieścić jednorazowo 50 tys. ton zboża, jeden z największych w północno-zachodniej Polsce. Zmiany społeczno-polityczne i ustrojowe po 1989 roku, jakie zaszły w kraju, dotknęły także Gołańcz. Typowe zjawiska dla okresu przejściowego, to jest bezrobocie i upadek zakładów pracy oraz wprowadzenie gospodarki rynkowej, spowodowały chwilowe załamanie się dotychczasowych struktur gospodarczych. W latach 90. miejscowe władze samorządowe dokonały modernizacji ulic i Rynku, powstała nowa sieć wodociągowa i sanitarna, większość mieszkańców posiada telefony, powstała nowa sieć placówek usługowo-handlowych. oczyszczalnia ścieków i nowoczesna stacja wodociągowa, rozbudowano szkołę podstawową. Na 1999 rok planowane było oddanie do użytku nowych obiektów na 600-lecie miasta.

</doc>
<doc id="178255" url="https://pl.wikipedia.org/wiki?curid=178255" title="Mlask boczny dziąsłowy">
Mlask boczny dziąsłowy

Mlask boczny dziąsłowy – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczanej symbolem: [], ponieważ mlask może mieć różne "podkłady" (różne typy artykulacji tylnojęzykowej), stosuje się wtedy dokładniejszą transkrypcję np. [] (w dalszym ciągu znak podwójnego miejsca artykulacji (łuczek) jest pomijany).
Artykulacja.
Opis.
W czasie artykulacji podstawowego wariantu []:
Warianty.
W języku kungekoka występuje też spółgłoska o zębowym miejscu artykulacji (laminalna). Opisana artykulacja jest dziąsłowa (apikalna).
Dalsze warianty mlasków ze względu na rodzaj "podkładu":
Również dokładne miejsce utworzenia zwarcia tylnojęzykowego może odgrywać rolę kontrastującą.
Zobacz też:
Przykłady.
Przykłady mlasków funkcji fonologicznej znajdujemy w południowoafrykańskich językach khoisan i bantu. Język !Xóõ posiada całą serię spółgłosek mlaskowych, ok. 80, w tym podniebienne.
W funkcji ekspresywnej mlaski podniebienne występują w wielu językach.
Pisownia.
W ortografii języka xholo (z grupy języków khojsan) mlask zadziąsłowy jest reprezentowany przez grafem x, mlask przydechowy xh, mlask dyszący gx, mlaski nosowe nx, ngx, nkx.
Terminologia.
Mlask boczny oznacza w istocie spółgłoskę o bocznym i tylnojęzykowym miejscu artykulacji. Mlask lateralny apiko-alweolarny.

</doc>
<doc id="178256" url="https://pl.wikipedia.org/wiki?curid=178256" title="Dzieci ulicy">
Dzieci ulicy

Dzieci ulicy – termin socjologiczny opisujący wykluczenie społeczne osób małoletnich. Nie zawsze związane jest ono z bezdomnością lub sieroctwem. Często wprawdzie dzieci te wychowują się (czyli przebywają, pracują, żebrzą, kradną, a nawet czasowo mieszkają) na ulicach, ale równocześnie posiadają domy i rodziny. 
W terminologii międzynarodowej dzieci ulicy dzieli się na kategorie: 
Głównymi powodami opuszczania domu przez dzieci są nędza i przemoc w rodzinie. Według UNICEF w 2004 roku na całym 
świecie problem ten dotyczył blisko 100 milionów dzieci, z czego około 50 milionów w Afryce i ponad 40 milionów w Ameryce Łacińskiej.

</doc>
<doc id="178257" url="https://pl.wikipedia.org/wiki?curid=178257" title="Gorzów Śląski">
Gorzów Śląski

Gorzów Śląski (pol. hist. "Gorzowo", ) – miasto w województwie opolskim, w powiecie oleskim, siedziba gminy miejsko-wiejskiej Gorzów Śląski, nad Prosną. Historycznie leży na Górnym Śląsku.
Gorzów Śląski uzyskał lokację miejską w 1274 roku. W latach 1975–1998 miasto administracyjnie należało do woj. częstochowskiego.
Według danych z 30 czerwca 2008 miasto liczyło 2571 mieszkańców. Miasto zamieszkuje mniejszość niemiecka.
Położenie.
Miasto położone jest w północno-wschodniej części województwa opolskiego, w powiecie oleskim, na pograniczu z województwem łódzkim. Od północy graniczy z gminami łódzkimi Łubnice i Skomlin, od południa z gminą Olesno, od wschodu z gminami: Praszka, Rudniki, Radłów, a od strony zachodniej z gminami: Kluczbork i Byczyna.
Nazwa.
W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość zanotowana jest jako "Landisberg". Kronika wymienia również jako osobne miejscowości obecne części lub dzielnice, które zostały w procesach urbanizacyjnych wchłonięte przez miasto: "Lesznicz" obecnie Leśnik, "Gorczow" obecne Szczotki, "Zarziche", oraz "Wenczkowicze" obecne Więckowice.
Pierwsze wzmianki pochodzą z 1241; 1294 jako „Landesberch stat unde hus”. W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Gortzoba". W dziele Matthäusa Meriana "Topographia Bohemiae, Moraviae et Silesiae" z 1650 roku miasto wymienione jest pod nazwą "Gorzowa". W 1750 roku polska nazwa „Gorzowo” oraz niemiecka "Landsberg" wymieniona jest w języku polskim przez Fryderyka II pośród innych miast śląskich w zarządzeniu urzędowym wydanym dla mieszkańców Śląska.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod nazwą niemiecką "Landsberg" oraz polską "Gorzow". Statystyczny opis Prus z roku 1837 notuje "„Landsberg (poln. Gorzow)”". Polską nazwę "Gorzów" oraz niemiecką "Landsberg" w książce "Krótki rys jeografii Szląska dla nauki początkowej" wydanej w Głogówku w 1847 wymienił śląski pisarz Józef Lompa.
Topograficzny podręcznik Górnego Śląska z 1865 roku notuje miejscowość pod trzema nazwami polską "Gorzów", niemiecką "Landsberg" oraz łacińską "Landsbergia". Słownik geograficzny Królestwa Polskiego wydany pod koniec wieku XIX wymienia dwie nazwy miejscowości – "Landsberg" oraz "Gorzów".
Zlatynizowana polska nazwa miejscowości umieszczona była kiedyś w herbie miejskim: "„Auf alten Stadtwappen findet man die Inschrift: civitatis gorzoviensis”".
Historia.
Topograficzny podręcznik Górnego Śląska z 1865 roku notuje, że w mieście używanymi przez mieszkańców językami jest polski oraz niemiecki („Es wird polnisch und deutsch gesprochen”). W plebiscycie górnośląskim, 20 marca 1921, 90,5% głosujących opowiedziało się za pozostaniem miasta w granicach Niemiec, zaś 9,5% za przyłączeniem do Polski. 20 stycznia 1945 miasto zostało zajęte przez wojska radzieckie, następnie wcielone do Polski.
Zabytki.
Do wojewódzkiego rejestru zabytków wpisane są:
inne zabytki:
Transport.
Przez Gorzów Śląski przebiega wspólny odcinek dwóch dróg krajowych oraz jedna droga wojewódzka:
Na lata 2013–2014 planowano budowę obwodnicy Gorzowa Śl. w ciągu drogi krajowej 45/42, jednak prace przerwano na etapie studium techniczno-ekonomiczno-środowiskowego, przekładając realizację na okres późniejszy.
Przez Gorzów Śląski prowadziła linia kolejowa Praszka – Olesno.

</doc>
<doc id="178258" url="https://pl.wikipedia.org/wiki?curid=178258" title="Górowo Iławeckie">
Górowo Iławeckie

Górowo Iławeckie () – miasto w powiecie bartoszyckim, w województwie warmińsko-mazurskim, położone na północ od Olsztyna, oddalone o 15 km od granicy z Rosją (obwodem kaliningradzkim).
W latach 1954–1972 miasto nie należało, ale było siedzibą władz gromady Górowo Iławeckie. W latach 1975–1998 miasto administracyjnie należało do województwa olsztyńskiego.
Miasto jest lokalnym ośrodkiem handlowo-usługowym na obszarze wschodniej części Wzniesień Górowskich. Położone jest na siedmiu pagórkach, podobnie jak Praga oraz nad rzeką Młynówką Górowską (zam. "Górowską Młynówką") zawierając w granicach centrum i „"Staw Garncarski"” z wyspą – "daw. przeciwpożarowy". Miasto stanowi 0,25% powierzchni powiatu bartoszyckiego.
Górowo Iławeckie leży w historycznych Prusach Dolnych, na obszarze dawnej Natangii, 12 km na północ od Warmii.
Według danych z 1 stycznia 2018 Górowo Iławeckie liczyło 4346 mieszkańców.
Komunikacja.
W latach 90. XX w. zamknięto budynek stacji PKP wraz z poczekalnią PKS-u, dlatego miasto obecnie doświadcza wykluczenia komunikacyjnego nie mając bezpośredniego dostępu do transportu kolejowego, najbliższy dworzec jest oddalony o 30 km w Pieniężnie ("ruch zawieszony", obsługiwał połączenia pasażerskie dla kierunków Olsztyn Główny, Gutkowo, Braniewo) oraz przystanek oddalony o 45,9 km w Łankiejmach (obsługuje 12 połączeń pasażerskich w godzinach 5:02 - 21:43 dla kierunków: Olsztyn Główny, Ełk, Korsze).
Przewozy autobusowe realizowane są poprzez prywatnych przewoźników: "„Delux”" (Bartoszyce przez Wojciechy), „Przewozy BarTczak” i „Trans-Her” (Olsztyn przez Dobre Miasto).
Historia.
Historia Górowa Iławeckiego sięga średniowiecza. Do XIII wieku okolice te zamieszkiwali Prusowie z plemienia Natangów. W 1260 roku Natangowie wzięli udział w II powstaniu Prusów przeciwko Zakonowi krzyżackiemu. Z powstaniem tym związany jest Herkus Monte, jeden z przywódców powstania, który zginął w lesie na terenie gminy w 1273 roku.
Okolica późniejszego miasta należała do komturii w Bałdze, jednej z komturii Prus Dolnych w obrębie państwa zakonu krzyżackiego. Po zakończeniu podboju Prus w 1283 na terenie Prus Dolnych nastąpiło intensywne osadnictwo.
Osada targowa istniała w Górowie od początków XIV w., natomiast za początek miasta można przyjąć rok 1335, gdy dwaj wójtowie – Herman i Albert zaplanowali i wytyczyli rynek dla nowo powstającej osady. Wybór ten był związany z przecinaniem się w tym miejscu szlaków z Bartoszyc do Pieniężna i z Lidzbarku Warmińskiego do Królewca. Miasto oficjalnie zostało założone 5 lutego 1335 nadaniem osadzie praw miejskich przez komtura bałgijskiego Henryka de Muro. Wraz z prawami miejskimi osada otrzymała 100 włók i 10 morgów ziemi (ponad 1600 ha gruntów). W 2 połowie XIV wieku miasto otoczono murem obronnym oraz zbudowano Bramę Młyńską i Bramę Wysoką. Podczas wojny głodowej w 1414 miał miejsce najazd i zniszczenia dokonane przez wojska polskie. W 1440 r. miasto przystąpiło do Związku Pruskiego, a w 1454 r. mieszczanie złożyli przysięgę królowi Polski Kazimierzowi Jagiellończykowi. W czasie wojny trzynastoletniej Krzyżacy spalili miasto. W latach 1535–1810 miasto było własnością prywatną. W roku 1710 w wyniku dżumy zmarło 767 mieszkańców miasta.
Miasto rozwijało się, powstawały nowe zakłady rzemieślnicze, kwitło rzemiosło takie jak tkactwo, sukiennictwo czy garncarstwo. Pierwotni mieszkańcy trudnili się rzemiosłem zaś ludność z ubocza trudniła się rolnictwem. Było ono początkowo własnością zakonu krzyżackiego, a w latach 1482–1809 miastem lennym, prywatnym, należącym początkowo do rodziny Truchess-Waldburg, a następnie do rodziny von Schwerin.
W lutym 1807 r. kwaterowali tu Rosjanie i Francuzi, rekwirując zapasy żywności. W Górowie nocował cesarz Francuzów Napoleon Bonaparte.
Od 1818 miasto należało do powiatu Iława Pruska. Miasto podczas swej historii było wielokrotnie niszczone przez pożary, wojny, mieszkańców nękały epidemie. Zniszczone w czasie wojny głodowej (1414), wojny trzynastoletniej (1456), a następnie przez pożar w 1655. Na dobre zaczęło się rozwijać dopiero pod koniec XIX wieku. Wybudowano linię kolejową, zelektryfikowano i zgazyfikowano miasto, otwarto wodociągi, rozpoczęła działalność miejska gazownia i centrala telefoniczna. W czasie I wojny światowej miasto doznało poważnych zniszczeń. W czasie II wojny światowej w pobliskim Kamińsku działał pierwszy w Prusach Wschodnich obóz jeniecki (Stalag IA Stablack). Wojska 331 Dywizji Strzeleckiej 3 Frontu Białoruskiego zdobyły miasto 4 lutego 1945. Zastraszoną ludność czerwonoarmiści spędzili do piwnic domów, które następnie podpalili; natomiast gwałconym pod miastem kobietom odcinano języki.
W czerwcu 1945 roku miasto zostało przekazane polskiej administracji. Po II wojnie światowej pozostała w mieście ludność niemiecka (przeważająca większość uciekła przed nacierającą Armią Czerwoną) została wysiedlona a ich miejsce zajęli przesiedleńcy ze wschodu i z Polski centralnej. W 1947 roku trafił transport Ukraińców przesiedlonych w ramach akcji „Wisła”. Górowo stało się wielonarodowym i wielowyznaniowym ośrodkiem o zróżnicowanej kulturze. Do 1961 miasto było siedzibą powiatu, najpierw iławeckiego, później górowskiego. W latach 1945–1975 miasto należało do starego województwa olsztyńskiego, w 1975 roku stało się częścią mniejszego województwa olsztyńskiego, by po reformie administracyjnej przeprowadzonej w 1999 roku, znaleźć miejsce w nowo powstałym województwie warmińsko-mazurskim.
W roku 2000 Górowska Młynówka przerwała tamę na utworzonych sztucznych zlewiskach wody w północnej części miasta, co doprowadziło do powodzi, w wyniku której śmierć poniosły trzy osoby.
Nazwa miasta.
Początkowo miasto nazywano "Landsberg". Po przyłączeniu miasta do Polski w 1945 r., zapadła decyzja o nadaniu mu nowej, polskiej nazwy. Komisja nazewnicza, nawiązując do znaczenia nazwy niemieckiej, utworzyła formę "Górowo" i dołożyła przymiotnik "iławecki" (początkowo "Pruski") od historycznej stolicy powiatu.
Demografia.
Według danych z 31 grudnia 2014 r. miasto miało 4198 mieszkańców.
Dane z 31 grudnia 2014:
Mniejszości narodowe.
Pozostałe mniejszości narodowe mieszkające w jednostkowej ilości na terenie miasta to Litwini, Białorusini i Rosjanie.
Struktura powierzchni.
Według danych z roku 2002 Górowo Iławeckie zajmuje obszar 3,32 km², w tym:
Ochrona przyrody.
Południowo-wschodnią część miasta położona jest w obszarze Natura 2000 OSO Ostoja Warmińska PLB280015, zaś na cmentarzu komunalnym przy ul. Wyszyńskiego rosną 4 pomniki przyrody:
W kompleksie leśnym miasta położonym w jego północnej części, znajdują się kolejne 2 pomniki przyrody.
Gospodarka.
Górowo jest lokalnym ośrodkiem przemysłowym, handlowym i usługowym w szczególności branża usług remontowo-budowlanych. Przemysł drzewny – zakłady tartaczne, stolarnie oraz fabryka mebli.
Transport.
Przez miasto krzyżują się trasy:
Oświata.
Placówki oświatowe:
Przy zespołach szkół miejskich funkcjonują: boisko, sala gimnastyczna, siłownia.
Kultura.
Organizacją kultury w mieście zajmuje się Ośrodek Kultury (ul. T. Kościuszki), prowadzi on sekcje zainteresowań oraz organizuje imprezy sportowe i kulturalno-rozrywkowe w mieście, spośród których są „Dni Górowa” w czerwcu. Wspomaga on także harcerstwo, lokalny folklor (od 2005 roku działa przy nim zespół „Promień”); promuje regionalnych artystów m.in. Zespół Tańca i Pieśni „Dumka”.
Mieszkańcy regionu mogą też korzystać z Biblioteki Publicznej działającej przy ul. gen. Sikorskiego 34.
Muzea.
Uzupełnieniem stanowi ukraińska Izba Rzemieślnicza, przy pl. Ratuszowym.
Zabytki.
Położone na pagórkach miasteczko dobrze zachowało zabytki, należą do nich:
Rekreacja.
W 2003 roku otwarto Punkt Informacji Turystycznej znajdujący się w Ośrodku Kultury, które realizuje sprzedaż pamiątek oraz ma za zadanie informować turystów o atrakcjach miasta, gminy i okolic.
Na zachód od rynku miasta, Park Miejski oferuje odpoczynek pośród alejek, które znajdziemy również przy 1) Stawie Garncarskim (posiada promenadę w części południowo-zachodniej i dwa mola pływające dla wędkarzy w części północnej) oraz 2) Skwerze im. Sybiraków (za ratuszem od strony południowo-zachodniej znajdziemy skwer miejski). W północnej części miasta usytuowany jest sztucznie utworzony Zalew Miejski bezpośrednio sąsiadujący z lasem, posiadający infrastrukturę spacerową wraz z wyznaczonymi miejscami na ognisko.
Społeczeństwo.
Działalność socjalna.
Pozarządową pomoc na tym regionie, oferują:

</doc>
<doc id="178259" url="https://pl.wikipedia.org/wiki?curid=178259" title="Mlask zadziąsłowy">
Mlask zadziąsłowy

Mlask zadziąsłowy – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczony symbolem: [], ponieważ mlask może mieć za „podkład” różnego typu artykulację tylnojęzykową, stosuje się wtedy dokładniejszą transkrypcję np. [] (w dalszym ciągu znak podwójnego miejsca artykulacji (łuczek) jest pomijany).
Artykulacja.
Opis.
W czasie artykulacji podstawowego wariantu []:
Warianty.
Dalsze warianty mlasków ze względu na rodzaj „podkładu”:
Również dokładne miejsce utworzenia zwarcia tylnojęzykowego może odgrywać rolę kontrastującą.
Zobacz też:
Przykłady.
Przykłady mlasków w funkcji fonologicznej znajdujemy w południowoafrykańskich językach khoisan i bantu. Język !Xóõ posiada całą serię spółgłosek mlaskowych ok. 80, w tym zadziąsłowe.
Pisownia.
W ortografii języka xholo (z grupy języków khoisan) mlask zadziąsłowy jest reprezentowany przez grafem q, mlask przydechowy qh, mlask dyszący gq, mlaski nosowe nq, ngq, nkq.
Terminologia.
Mlask zadziąsłowy oznacza w istocie spółgłoskę o zadziąsłowym i tylnojęzykowym miejscu artykulacji. Mlask apiko-postalweloarny.

</doc>
<doc id="178260" url="https://pl.wikipedia.org/wiki?curid=178260" title="Grodków">
Grodków

Grodków () – miasto w województwie opolskim, w powiecie brzeskim, siedziba gminy Grodków.
1 stycznia 2012 miasto liczyło 8900 mieszkańców.
W mieście mieszczą się duże zakłady przemysłu metalowego, spożywczego, wytwórnia pasz. Obecnie główną gałęzią gospodarki są usługi, w szczególności w zakresie rolnictwa.
Nazwa.
Według niemieckiego nauczyciela i językoznawcy amatora Heinricha Adamy’ego nazwa pochodzi od polskiej nazwy umocnionego osiedla – "„grodu”". W swoim dziele o nazwach miejscowych na Śląsku wydanym w 1888 roku we Wrocławiu wymienia jako najwcześniej zanotowaną nazwę miejscowości "Grodkow" podając jej znaczenie "„Burgstadt”", czyli po polsku "„Miasto grodowe, zamkowe”". Pierwotna nazwa została później przez Niemców zgermanizowana na "Grottkau" i utraciła swoje znaczenie.
Miejscowość wzmiankowana po raz pierwszy w łacińskim dokumencie z 1250 roku gdzie zanotowana została w zlatynizowanej, staropolskiej formie "„Grodcow”". W łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Grotkow". Kronika ta wymienia również wsie, które w procesach urbanizacyjnych zostały wchłonięte przez miasto i stanowią jego części bądź dzielnice jak obecną dzielnicę Półwiosek pod łacińską nazwą "Media villa" Miejscowość została wymieniona w łacińskim dokumencie wydanym w 1333 roku w staropolskiej formie "Grodcow".
W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Grotcovia". W dziele Matthäusa Meriana pt. „Topographia Bohemiae, Moraviae et Silesiae” z 1650 roku miejscowość wymieniona jest pod nazwami "Grotka" oraz "Grotkau". W 1750 roku nazwa "Grotkow" wymieniona została w języku polskim przez Fryderyka II pośród innych miast śląskich w zarządzeniu urzędowym wydanym dla mieszkańców Śląska
Nazwę "Grodków" w książce „Krótki rys jeografii Szląska dla nauki początkowej” wydanej w Głogówku w 1847 wymienił śląski pisarz Józef Lompa. Polską nazwę "Grodków" oraz niemiecką "Grottkau" wymienia w 1896 roku śląski pisarz Konstanty Damrot w książce o nazewnictwie miejscowym na Śląsku. Damrot w swojej książce wymienia również starszą nazwę z łacińskiego dokumentu z roku 1268 "Grodchow".
Słownik geograficzny Królestwa Polskiego podaje dwie polskie "Grodków", "Grotków" oraz niemiecką nazwę miejscowości "Grottkau". W 1939 roku Konstanty Prus stwierdził, że nazwy miasta nie powinno się pisać "Grotków", ponieważ pochodzi od wyrazu "gród, gródek" i dlatego poprawna wersja to "Grodków". Pomimo tego w 1945 nazwy "Grotków" używano urzędowo.
Geografia.
Miasto położone jest na wysokości 170-180 m n.p.m. Położenie historyczne miasta jest sporne – według niektórych źródeł w historycznych granicach Górnego Śląska (w latach 1815–1945 miasto należało pruskich jednostek administracyjnych: rejencji opolskiej (Regierungsbezirk Oppeln) i prowincji Górny Śląsk (Provinz Oberschlesien) z lat 1919–1945), jednak w przeszłości znajdywało się w granicach księstwa nyskiego, które było księstwem dolnośląskim. Leży nad Strugą Grodkowską na Równinie Grodkowskiej, wchodzącej w skład Niziny Śląskiej.
W Grodkowie znajduje się węzeł drogowy, obwodnicą miasta przechodzą drogi wojewódzkie nr 401, 385 i 378. Na północ od miasta przebiega autostrada A4. Przez Grodków przechodzi linia kolejowa Nysa – stacja Grodków – Brzeg o znaczeniu lokalnym.
W skład miasta wchodzi osiedle Półwiosek. Umownie, Grodków dzieli się na Stare Miasto w centralnej części miasta, Półwiosek w zachodniej części miasta, Osiedle im. T. Kościuszki w południowo-zachodniej części miasta, Osiedle przy ul. Krakowskiej w południowo-wschodniej części miasta (zabudowa wielorodzinna) oraz Osiedle Kwiatowe i Szczęśliwe w południowej części miasta (zabudowa jednorodzinna). Północna część miasta to obszar, w którym przeważają zakłady pracy. Układ przestrzenny zabudowy wyznacza oś przebiegających ulic z północnego zachodu na południe i południowy wschód; Wrocławska, Sienkiewicza i Krakowska. W centralnej części stare miasto zamknięte, typowym dla Dolnego Śląska układem urbanistycznym, eliptycznym układem ulic; Szpitalnej, Słowackiego i Kasztanowej. Miasto graniczy na wschodzie z wsią Tarnów Grodkowski, zaś na południu z wsią Nowa Wieś Mała.
Historia.
Znany z dokumentów pisanych w 1234 roku jako Grodcov, kiedy to książę wrocławski Henryk Brodaty założył dwie wsie na prawie niemieckim (Stary i Nowy Grodków). Już wcześniej jednak na terenie dzisiejszego Grodkowa istniała osada. Dowód na to przyniosły prace archeologiczne z 1862 r., poczynione przy okazji budowy torów kolejowych (dziś jednych z najstarszych w Polsce). Odkryto wówczas ślady palenisk, studni wyłożonych drewnem, drobne przedmioty żelazne i żużel dymarkowy.
Prawa miejskie Grodków uzyskał 22 września 1268 r. W 1276 roku nastąpiła ponowna lokacja miasta na prawie średzkim. W roku 1289 Rusini sprowadzeni jako sojusznicy przez Władysława Łokietka i Bolesława płockiego w wojnie o tron krakowski, spustoszyli ziemie Henryka Probusa, w tym Grodków.
Od 1344 Grodków stał się częścią biskupiego księstwa nyskiego i dzielił jego losy, był to lokalny ośrodek rzemieślniczy i handlowy rolniczej okolicy. W latach 1428 i 1430 miasto padło ofiarą wojen husyckich, a w 1449 wielkiego pożaru, który zniszczył całą zabudowę. W 1467 zostało odbudowane na prawie magdeburskim, ponowne pożary miały miejsce w 1490, 1549 i 1574. Zniszczenia przyniosła również wojna trzydziestoletnia, kontrybucja i epidemie, a następnie wojny śląskie i napoleońska. 
W 1763 r. Grodków stał się siedzibą pruskiego garnizonu. W XVIII przez dwa lata w Grodkowie ukazywało się czasopismo „Oberschlesische Monatschrift”, zainicjowane przez miejscową szkołę ewangelicką. W 1789 zapoczątkowano wydawanie kolejnego czasopisma – „Natur und Gott zum Unterricht und zur Erbaunung” – ale ukazało się ono tylko jednorazowo. 
Pożar w 1833 ponownie zniszczył miasto i zahamował jego rozwój, produkowano cygara i papierosy, działał też młyn. W drugiej połowie XIX w. miasto przeżywało okres intensywnego rozwoju, powstała fabryka zabawek, browar i teatr. Wokół dawnych murów miejskich wytyczono promenadę, przy której wzniesionych został szereg budynków publicznych (szkoła rolnicza, poczta, urząd katastralny) oraz prywatne wille. Miasto wzbogaciło się także o gmachy urzędu landrata ("Landratsamt") i szpitala powiatowego. W latach 1912–1913 zbudowano nowe koszary. W roku 1936 otwarty został basen miejski.
Podczas II wojny światowej Niemcy zostali wyparci z miasta 6 lutego 1945 roku przez oddziały radzieckie wchodzące w skład 33 Korpusu Piechoty 5 Armii Gwardii, 55 Korpusu Piechoty 21 Armii, 4 Samodzielnego Korpusu Pancernego z 1 Frontu Ukraińskiego. W walkach zginęło ok. 100 żołnierzy radzieckich.
W wyniku przejścia frontu wojennego miasto zostało zniszczone w ponad 60%. W 1946 r. miejscowość została włączona do województwa śląskiego na terenie powojennej Polski, pod nazwą "Grodków". Niemieckojęzyczna ludność miasta została wysiedlona do Niemiec. Zniszczona wojną zabudowa miasta została rozebrana, zaś na jej miejscu powstały rozlegle place bądź budynki z tzw. wielkiej płyty.
6 kwietnia 1945 Ministerstwo Bezpieczeństwa Publicznego utworzyło Centralne Obozy Pracy. Obóz MBP nr 104, powstały w Grodkowie miał status obozu przejściowego, następnie został przekształcony w obóz pracy. Przetrzymywano w nich Ślązaków i Niemców oraz byłych członków SS. Do obozu prawdopodobnie trafiali także powracający do Polski żołnierze armii Andersa, którzy wstąpili do niej po dezercji z Wehrmachtu, do którego wcielono ich wcześniej w ramach "volkslisty" oraz żołnierze podziemia niepodległościowego. 
W latach 1946–1950 miasto należało do woj. śląskiego, potem do woj. opolskiego. Do 1975 roku Grodków był miastem powiatowym w powiecie grodkowskim. Miasto Grodków status miasta powiatowego utraciło w wyniku reformy administracyjnej z 1975 r.
Zabytki.
Do wojewódzkiego rejestru zabytków wpisane są:
inne zabytki:
zabytki przyrody:
Znani grodkowianie.
W Grodkowie urodził się nauczyciel Fryderyka Chopina – Józef Elsner, założyciel pierwszej na ziemiach polskich wyższej szkoły muzycznej, kompozytor i muzyk. Przy ulicy noszącej jego imię odnajdziemy poświęcone mu muzeum – Dom Pamięci Józefa Elsnera. Tu też stawiał swe pierwsze kroki ostatni z wielkich lutnistów barokowych, także kompozytor, Sylvius Leopold Weiss. Wśród grodkowian odnajdziemy Sebastiana von Rostocka – wrocławskiego biskupa i starostę generalnego Śląska w czasie panowania cesarza Ferdynanda III czy Melchiora Adama – XVII-wiecznego encyklopedystę i historyka literatury. Tu urodził się też Robert Sommer – lekarz, założyciel Niemieckiego Towarzystwa Psychologicznego (Deutsche Gesellschaft für Psychologie), dwukrotny kandydat do Nagrody Nobla w dziedzinie medycyny. W Grodkowie urodził się polski wokalista jazzowy Janusz Szrom. W roku 1970 w Grodkowie urodził się poeta Jacek Gutorow, a w 1973 wokalista Grzegorz Wilk. Z miastem związany jest również Piotr Gacek (ur. 16 września 1978) – polski siatkarz, grający na pozycji libero.
Wspólnoty wyznaniowe.
Przed II wojną światową w Grodkowie istniały także parafia ewangelicka oraz gmina żydowska.
Kultura i sport.
Dom Kultury w Grodkowie powstał w 1946 roku. Należał on do związków zawodowych, a swoją siedzibę miał w kilku pomieszczeniach grodkowskiego ratusza. Wiosną 1948 roku został ulokowany w nowej siedzibie przy ulicy H. Sawickiej, obecnie Kasztanowej. W związku z przejściem pod nadzór Powiatowej Rady Narodowej, nazwa placówki zostaje zmieniona na Powiatowy Dom Kultury. W roku 1954 PDK otrzymał imię Józefa Elsnera w związku z setną rocznicą jego śmierci. Rok 1976 to kolejna zmiana nazwy, pierwszego stycznia powstaje Miejsko-Gminny Dom Kultury. Pod tą nazwą funkcjonuje aż do roku 1993, kiedy to po połączeniu Domu Kultury, hali sportowej, basenu, kina, miejskiego stadionu oraz świetlic wiejskich, powstaje Ośrodek Kultury i Rekreacji w Grodkowie. Instytucja w takiej formie funkcjonuje do dnia dzisiejszego.
Obecnie OKiR posiada ponad 20 sekcji i kół zainteresowań, organizuje ok. 30 cyklicznych imprez kulturalno-rekreacyjnych rocznie. Latem ponad 7000 osób odwiedzało basen kąpielowy do roku 2015, był to ostatni odkryty basen betonowy w powiecie Brzeskim, a przez cały rok w kinie „Klaps” odbywa się ok. 100 seansów filmowych, kino w 2018 zostało odremontowane.
W mieście działają kluby sportowe:
Szlaki turystyczne.
Biskupi Las – Dębowiec – Ziębice

</doc>
<doc id="178262" url="https://pl.wikipedia.org/wiki?curid=178262" title="Iłowa">
Iłowa

Iłowa (pol. hist. "Ilwa", niem. "Halbau") – miasto w województwie lubuskim, w powiecie żagańskim, siedziba gminy miejsko-wiejskiej Iłowa.
Położone na Nizinie Śląsko-Łużyckiej po części w Kotlinie Żagańskiej (317.743) i na Równinie Gozdnickiej (317.741), na wysokości 122–125 m n.p.m., wśród Borów Dolnośląskich, nad Czerną Małą, Czerną Wielką i Czernicą. Iłowa leży na pograniczu historycznych Górnych Łużyc i Dolnego Śląska. 
Według danych GUS z 31 grudnia 2019 r. Iłowa liczyła 3874 mieszkańców.
Położenie.
Iłowa leży na pograniczu dwóch krain historycznych, jej zachodnia część na lewym brzegu Czerny Małej położona jest na Górnych Łużycach, zaś wschodni, prawobrzeżny obszar miasta należy do Dolnego Śląska.
Odległości od granic:
Toponimia.
Jedna z ulic w Berlinie-Steglitz od 24 lipca 1954 nosi nazwę "Halbauer Weg". Wieś w Saksonii w powiecie Budziszyn, w gminie Cunewalde nosi nazwę "Halbau"
Historia.
Współczesna Iłowa powstała w X wieku, jako osada leśna na terytorium plemiennym Dziadoszan, na rozstajach szlaków handlowych prowadzących z Żagania do Zgorzelca i z Legnicy do Gubina.
W roku 1000 Bolesław Chrobry wyruszył w stronę zachodnich granic swego państwa, aby – według Joachima Lelewela – w okolicach Iłowej uroczyście przywitać swojego gościa Ottona III i razem z nim udać się na zjazd do Gniezna:
Za czasów panowania Piastów śląskich miejscowość nie odgrywała większej roli politycznej. Natomiast w roku 1241 jej mieszkańcy wzięli udział w bitwie pod Legnicą z Mongołami.
13 sierpnia (lub 10) 1356 cesarz Rzeszy Karol IV Luksemburski nadał w lenno braciom von Kottwitz z obecnych Kotowic "das halbe Dorf an dem wasser Czirne" (dosł. „pół wsi nad Czerną”). Z tego okresu wywodzi się pierwsza niemiecka nazwa Iłowej – "Halbe Dorf", którą z biegiem czasu przekształcono w "Halbe Aue" (niem. "Aue"= łąka, błonia) i później skrócono do "Halbau". W 1440 wojska Górnołużyckiego Związku Sześciu Miast na polecenie i pod wodzą kupców zgorzeleckich zdobyły i zniszczyły iłowski zamek Kottwitzów w odwecie za udzielanie przez nich schronienia rycerzom-rabusiom. Miejscowość była własnością Kottwitzów do 22 września 1567 (według innych źródeł do roku 1566 lub 1570), kiedy Baltazar Kotowicz, sprzedał rodzinne dobra wraz z okolicznymi wsiami Konin i "Saatz" (obecnie północna część Iłowej – Żaków) i lasami czeskiemu gubernatorowi hrabstwa kłodzkiego, freiherrowi Königsbrück, radcy cesarza Ferdynanda I Krzysztofowi von Schellendorf.
W 1459 roku na ziemi należącej do śląskiego księstwa żagańskiego nad Czerną Małą powstała pierwsza z siedemnastu hamerni wykorzystująca drewno z okolicznych lasów i lokalne pokłady rudy darniowej, a do napędu koło wodne. W tej części dzisiejszej Iłowej (wówczas "Dorf Halbau" lub "Kühza(h)l") w 1668 roku wybudowano ewangelicki "kościół graniczny".
Większa część miasta leżała w Górnych Łużycach, wchodzących później w skład Saksonii (od 1635), a następnie od 1815 pruskiej prowincji Śląsk.
7 maja 1679 łużycka Iłowa uzyskała od elektora Saksonii Jana Jerzego II prawa miejskie. Była wówczas własnością Helgi Małgorzaty von Friesen. W 1682 roku hrabia Baltazar von Promnitz z Żar wykupił Iłowę i doprowadził do rozkwitu miasta. Z tego okresu pochodzi aktualny herb miasta. Wszystkie jego elementy wywodzą się z herbu Promnitzów: strzała i gwiazdy w polu czerwonym to ich herb rodowy, natomiast biały pies to klejnot herbowy tegoż rodu (według niektórych źródeł chart na czerwonym polu pochodzi z herbu rodziny von Friesen). Do rozległych dóbr hrabiowskich należało wiele okolicznych wsi. Te posiadłości tworzyły łużycką enklawę na obszarze śląskiego księstwa żagańskiego. W rękach rodziny Promnitzów Iłowa pozostawała do czasu, gdy po nieoczekiwanej śmierci w wieku 33 lat ostatniego z rodu Baltazara Fryderyka v. Promnitz zu Halbau (zm. 2 lutego 1744) latyfundium iłowskie przeszło na własność wdowy Anny Zofii Krystyny "de domo" von Erbach-Fürstenau, która 5 października 1751 roku wyszła po raz czwarty za mąż za Friedricha Augusta von Kospoth. Z tego związku pochodził Friedrich August II v. Kospoth, który po rozwodzie opuścił rodzinny majątek zapisując go byłej żonie Amelii Helenie, która z kolei sprzedała go hrabinie von Dohna. Miasto było słynne z pierników produkowanych tu w XVIII wieku według chronionej przywilejem receptury. Okres rozkwitu szybko minął a miasto przechodziło przez wiele rąk (do końca XIX w. Iłowa miała ponad 30 właścicieli) tracąc swój miejski charakter, co doprowadziło w 1830 roku do odebrania części należącej dawniej do majątku hrabiowskiego praw miejskich i zaszeregowania jako „miasteczko” (niem. "Marktflecken"). Wdowa po zmarłym 24 sierpnia 1861 Erdmannie hr. Kospoth, 1 marca 1862 sprzedała liczącą 3200 mórg magdeburskich (ok. 817 ha) posiadłość Conradowi baronowi von Reck. Według "Güteradressbuch Schlesien" dla powiatu Sagan w 1873 roku, Iłowa zajmowała powierzchnię 3076 mórg a jej właścicielem była Adela von Pohl z d. Metzko lub Mleczko.
Wskutek reform administracji pruskiej 19 stycznia 1874 utworzono "Amtsbezirk Halbau" składający się z gmin "Birkenlache", "Halbau Ober-Laustitz", "Städtisch Halbau", "Heiligensee" (Poświętne), "Klix Ober-Lausitz" (Klików), "Neudorf", "Neuhaus" (Nowoszów), "Nicolschmiede Ober-Lausitz", "Schlesisch Nicolschmiede" (Kowalice), "Zehrbeutel Ober-Lausitz" (Dolanowo) i "Gutsbezirk Halbau". Od 1 stycznia 1908 do "Amtsbezirk Halbau" należała również gmina "Schlesisch Halbau".
6 stycznia 1902 roku właścicielem Iłowej został ambasador cesarskich Niemiec na dworze Cesarza Japonii, hrabia Rzeszy Niemieckiej Fritz von Hochberg (wł. Friedrich Maximilian hr. von Hochberg zu Fürstenstein, 1868–1921) pochodzący z rezydującej w Książu k. Wałbrzycha rodziny von Hochbergów. Przyczynił się do modernizacji pałacu i rozbudowy istniejącego od XVII w. ogrodu angielskiego o założenie parkowe z ogrodami w stylu francuskim i japońskim oraz stanowiącego główną oś widokową ogrodu w stylu chińskim (najprawdopodobniej jedynego w Polsce). Do dzisiaj rosną tutaj liczne okazy wielowiekowych drzew, krzewów ozdobnych i rododendronów. O klasie parku najlepiej świadczy fakt, że stał się inspiracją do powstania Ogrodu Japońskiego we Wrocławiu – zaprojektowanego przez hrabiego Fritza podróżnika i autora "An eastern voyage: a journal of the travels of Count Fritz Hochberg through the British empire in the East and Japan" (1910) uznawanego w tamtych czasach za największego niemieckiego znawcę japońskiej sztuki ogrodowej, ogrodnika i kolekcjonera dzieł sztuki orientalnej, oraz wykonawcę projektu ogrodu inspektora ogrodowego Anlaufa i ogrodnika Erntela. Do dziś zachował się układ ścieżek, sztuczne jeziorko i wyspy. Pałac i park były powodem dumy hrabiego Hochberga i miejscem odwiedzanym przez znane osobistości. M.in. kilkukrotnie gościła tu księżna Daisy von Pless – bratowa hr. Fritza. Hrabia był wielkim miłośnikiem psów różnych ras. Dla nich wybudował tor wyścigów oraz założył cmentarz z licznymi epitafiami.
W latach 30. XX wieku w Iłowej odbywały się wystawa dalii. Oprócz tysiąca odmian kwiatów, prezentowano osiągnięcia ogrodnictwa, jak i uprawy winorośli, brzoskwiń oraz innych owoców i warzyw. Ostatnia z nich miała miejsce na przełomie sierpnia i września 1939 roku.
Wojska niemieckie zostały wyparte z miasta 16/17 lutego 1945 roku przez oddziały 4 armii pancernej i 13 armii I Frontu Ukraińskiego. Po zajęciu miasta radzieckie władze wojskowe oddały władze administracyjną w ręce polskie. Z braku ludności wynikającego z działań wojennych Iłowa zaszeregowana została do miana wsi. Pierwszym polskim wójtem w Iłowej był Stefan Urbański, były robotnik przymusowy wracający z Niemiec. Po zakończeniu wojny do Iłowej przyłączona została wieś "Saatz" (obecna część Iłowej – Żaków) oraz wschodnia część wsi "Charlottenhof" (obecnie część miasta nosząca nazwę Karolinów). W latach 1946–1950 Iłowa znajdowała się na obszarze ówczesnego województwa wrocławskiego. Następnie od 6 lipca 1950, wraz z utworzeniem nowego województwa zielonogórskiego weszła w jego skład. W 1962 roku Iłowej przywrócono prawa miejskie i stała się ona 37. miastem województwa, do którego należała aż do podziału administracyjnego kraju z roku 1999, który wyłonił województwo lubuskie.
Filia Groß-Rosen.
Podczas II wojny światowej (od 18 lipca 1944) w Iłowej lub najbliższej okolicy znajdował się męski podobóz obozu koncentracyjnego Gross-Rosen.
Zlokalizowany był w pobliżu autostrady Berlin-Wrocław (obecna DK18). Więziono w nim ponad tysiąc więźniów wykorzystywanych do pracy w przemyśle lotniczym. 12 lutego 1945 więźniów zdolnych do długiego marszu ewakuowano do KL Bergen-Belsen, gdzie przybyli 20 marca. Pozostałych więźniów uwolniono 15 lutego.
Demografia.
Rozwój demograficzny miasta do wybuchu II wojny światowej kształtował się następująco:
Według danych z 31 grudnia 2011 r. miasto zamieszkiwało 4048 mieszkańców.
Zabytki.
Do wojewódzkiego rejestru zabytków wpisane są:
Transport.
Drogowy.
W odległości 3 km na północ od centrum Iłowej na DK18 (przyszłej autostrady A18), która stanowi szybkie połączenie z Olszyną oraz z Wrocławiem, zlokalizowano węzeł "Iłowa". Przez miasto przechodzi DW296 (Kożuchów-Żagań-Lubań), oraz DW300 (Iłowa-Gozdnica). Około 35 km na południe od Iłowej zlokalizowany jest węzeł "Godzieszów" na autostradzie A4.
Przystanki autobusowe: Dolanowo, Rynek/ul. Pułaskiego i Eskord/ul. Borowska.
Kolejowy.
W Iłowej znajduje się przystanek kolejowy Iłowa Żagańska. Przez miasto przebiega czynna od roku 1846 linia kolejowa nr 282 Jasień – Miłkowice, której odcinek Żary – Węgliniec (przebiegający przez gminę) zamknięto dla ruchu pasażerskiego w 2002. Od 10 grudnia 2006 roku linia otwarta ponownie; obsługiwana lubuskimi oraz dolnośląskimi spalinowymi zespołami trakcyjnymi. Od 12 grudnia 2010 roku połączenia pasażerskie z postojem w Iłowej prowadziły dwie spółki przewozowe: Koleje Dolnośląskie oraz Przewozy Regionalne (zakład w Zielonej Górze). Od 11 grudnia 2016 roku wszystkie połączenia pasażerskie na tej linii obsługuje spółka Przewozy Regionalne. Pobliskie, pasażerskie stacje węzłowe znajdują się w Żarach i (na terenie województwa dolnośląskiego) Węglińcu.
Lotniczy.
Najbliższe pasażerskie porty lotnicze znajdują się w:
Sport i rekreacja.
Piast Iłowa.
W mieście działa Klub Piłkarski" Piast Iłowa". Został założony w 1946 r. Zbankrutował w 2005 r. i w jego miejsce powstał Klub Sportowy Vitrosilicon, który w 2013 r. zmienił nazwę na Klub Piłkarski Piast (9 sierpnia 2005 wpisany do KRS). "Piast Iłowa" oprócz drużyny piłkarskiej seniorów prowadzi także drużyny młodszych grup wiekowych. W pierwszym sezonie istnienia (2005/06) po zdecydowanym zwycięstwie rozgrywek klasy B, klub wywalczył awans do rozgrywek klasy A. W sezonie 2007/08 występował w klasie okręgowej. Swoje mecze Piast rozgrywa na Stadionie Miejskim w Iłowej. Do dyspozycji klubu jest także boisko piłkarskie przy ul. Żagańskiej.
Klub w sezonie 2007/2008 zakończył rozgrywki zielonogórskiej klasy okręgowej na I miejscu wywalczając awans do IV ligi. W klubie występował Henryk Cackowski, zawodnik, który zaliczył kilka występów w I i II lidze. Sezon 2008/09 drużyna zakończyła na 1. miejscu grupy lubuskiej IV ligi i awansowała do rozgrywek grupy dolnośląsko-lubuskiej III ligi. W sezonie 2009/10 spadła do IV ligi.
Oprócz sekcji piłkarskiej Klub Piłkarski Piast prowadzi sekcję szachową – obecnie III liga oraz sekcję tenisa stołowego. Barwy klubu: niebiesko-białe.
Stadion Miejski.
Stadion Miejski w Iłowej mieści się przy ul. Piaskowej 1a. Powstał przed rozpoczęciem II wojny światowej jako miejski kompleks sportowy, składający się z piłkarskiego boiska głównego, obecnie o wymiarach 105 × 78 m, z wyposażeniem lekkoatletycznym (rzutnie do pchnięcia kulą, rzutu dyskiem i oszczepem, skocznia do skoku w dal) otoczonego 400-metrową bieżnią, z trybunami o pojemności 2000 miejsc (w tym 768 siedzących), dwóch boisk treningowych, boiska do koszykówki, 50-metrowego otwartego basenu pływackiego z trampoliną i wieżą do skoków (max. głębokość 4 m) i rekreacyjnego stawu z wypożyczalnią sprzętu pływającego i restauracją. Po zakończeniu działań wojennych zniszczeniu uległa restauracja, zaniedbany został staw wraz z infrastrukturą rekreacyjną. Ostatecznie zostało ono zasypane i na jego miejscu powstało trzecie boisko piłkarskie oraz plac do gry w koszykówkę; basen współcześnie skrócono o połowę długości.
Z obiektów stadionowych zarządzanych przez klub sportowy korzystają piłkarze "Piasta Iłowa" i "UKS Iłowa".
Koło PZW.
Iłowskie Koło PZW roztacza opiekę nad powstałym w latach 70. XX wieku w Borach Dolnośląskich na pograniczu województw lubuskiego i dolnośląskiego na południe od Klikowa i na wschód od drogi wojewódzkiej nr 296 w miejscu opuszczonej (istniejącej jeszcze w 1952) gromady Brzeźna (niem. "Birkenlache") w gminie Ruszów na Czernej Małej zbiornikiem retencyjno-rekreacyjnym. Tzw. „Zalew w Klikowie” ma powierzchnię ok. 17 ha i średnią głębokość 1,7 m.

</doc>
<doc id="178264" url="https://pl.wikipedia.org/wiki?curid=178264" title="Izbica Kujawska">
Izbica Kujawska

Izbica Kujawska () – miasto w Polsce położone w województwie kujawsko-pomorskim, w powiecie włocławskim, siedziba gminy miejsko-wiejskiej Izbica Kujawska. W latach 1975–1998 miasto administracyjnie należało do województwa włocławskiego. Miasto położone jest na Pojezierzu Kujawskim. Według danych GUS z 31 grudnia 2019 r. Izbica Kujawska liczyła 2596 mieszkańców.
Historia.
Początki miasta.
W XI w. Izbica znalazła się w rękach, mającego wówczas duże znaczenie, rodu Awdańców. Dzięki korzystnemu położeniu wyróżniała się spośród innych miejscowości na tym obszarze. Duży wpływ na wzrost znaczenia Izbicy w okresie wczesnego średniowiecza było zorganizowanie parafii. Jeszcze w XII w. Izbica stała się ośrodkiem produkcyjnym i rzemieślniczym dla pobliskich wsi. Warto w tym miejscu zaznaczyć, że na długo przed uzyskaniem praw miejskich była już określana jako miasteczko szlacheckie. Taki zapis pojawia się w źródle z 1311 r. Na mocy przywileju królewskiego od 1394 r. Izbica była miastem i miały się odbywać raz w tygodniu targi. Spowodowało to zacieśnienie stosunków łączących miasteczko i pobliskie wsie z całym regionem kujawskim. Za panowania Kazimierza Jagiellończyka przeszła w ręce rodu Kretkowskich. Wiek XV i XVI były bardzo pomyślne dla Izbicy. Ówcześni właściciele bardzo starali się rozwinąć miasteczko. Powoli rozwijał się przemysł. W okresie rzeczypospolitej szlacheckiej Izbica odgrywała pewną rolę gospodarczą. Nie można tego powiedzieć o funkcji administracyjnej, której jako takiej nie pełniła. W tym okresie liczyła ok. 200 mieszkańców. Posiadała ona przedmieście, jednak nie była otoczona murem obronnym. Niestety "potop szwedzki" w połowie XVII w. dotknął także Kujawy, a tym samym i Izbicę. Częste pożary, będące skutkiem działań wojennych, a także późniejszy rokosz Lubomirskiego i wojny w początkach XVIII w. rujnowały miasteczko. W 1735 roku miasto niemalże całkowicie spłonęło.
Pod zaborami.
W 1796 r. władze państwa pruskiego wprowadziły nowy podział administracyjny, który obowiązywał do czasów Księstwa Warszawskiego. Do departamentu poznańskiego należały powiaty brzeski oraz radziejowski. Same miasta zostały zorganizowane w tzw. inspekcje, gdzie Izbica, wraz z Brdowem i Sompolnem należała do inspekcji włocławskiej. Izbica pod koniec XVIII w. była już bardzo zróżnicowana pod względem narodowościowym. Polacy nie stanowili nawet połowy ogółu ludności, w podobnej liczbie byli Żydzi, którzy zaczęli osadzać się tu w XVI w., a także duża liczba Niemców. Następował stały wzrost liczby ludności: 1810 r. – 855; 1827 r. – 1370; 1861 r. – 2127. 29 listopada 1830 r. wybuchło powstanie listopadowe w Królestwie Polskim. Doszło do działań zbrojnych koło Koła, Kłodawy i Ślesina. Po nieudanym zrywie narodowowyzwoleńczym w Izbicy nastąpił regres gospodarczy i demograficzny. W 1837 r. weszła do guberni kaliskiej. Izbica należała do powiatu kolskiego. W 1870 r. Izbica utraciła prawa miejskie.
Pochodził stąd Tomasz Kłossowski – dziedzic i powstaniec, który po konfiskacie mienia za udział w niepodległościowych zrywach został kowalem w Izabelinie. Z jego osobą wiążą się początki sanktuarium maryjnego w Licheniu Starym.
W wolnej Polsce.
Po rozbrojeniu Niemców w listopadzie 1918 r. przystąpiono do organizowania władz polskich. W połowie 1919 r. powstało województwo łódzkie, do którego powiat kolski należał aż do 1938 r. W integracji środowiska ważną rolę odegrało szkolnictwo. W omawianym czasie w Izbicy działały dwie szkoły – katolicka i luterańska.
Wojna, która wybuchła 1 września 1939 r. zaskoczyła mieszkańców miasteczka, którzy o jej wybuchu dowiedzieli się z komunikatów. Nad Izbicą pierwsze samoloty pojawiły się 3 września, które zrzuciły bomby. Niemcy wkroczyli do Izbicy 13 września. Na początku 1940 r. polskie nazwy ulic i placów zostały zastąpione niemieckimi. Represje dotknęły najbardziej Żydów. Bożnica została zamknięta, a Żydzi dla odróżnienia od innych narodowości zmuszeni byli nosić żółte gwiazdy na ubraniach. W tym celu wybudowano obóz w Chełmnie nad Nerem (Kulmhof), który rozpoczął działalność 8 grudnia 1941 r. Do tegoż właśnie obozu od połowy stycznia 1942 r. kierowano m.in. izbickich Żydów. 21 stycznia 1945 r. do Izbicy wkroczyły wojska radzieckie. W wyniku wojny liczba ludności miasteczka spadła o połowę, Żydzi zostali wymordowani. Wojnę i okupację przeżyło tylko 1900 mieszkańców osady. Niemcy podczas okupacji zmienili nazwę miasta na niem. "Mühlental" (1940-1945). Miasteczko ponownie znalazło się w powiecie kolskim w województwie poznańskim. Została utworzona gmina wiejska Izbica Kujawska, która dzieliła się na 34 gromady. W 1958 r. miasteczko uzyskało status osiedla, a w 1973 r. po ponad stu latach przywrócono Izbicy prawa miejskie. W wyniku bardzo poważnej reformy administracyjnej z 1975 r., w wyniku której utworzono 49 województw, Izbica znalazła się w obrębie województwa włocławskiego. Z dniem 1 stycznia 1999 r. wszedł w życie nowy podział administracyjny. Utworzono 16 województw. Gmina Izbica Kujawska znalazła się w powiecie włocławskim, w województwie kujawsko-pomorskim.
Zabytki.
Megality
W lasach Izbicy Kujawskiej znajdują się megalityczne grobowce kujawskie. W jednym z nich, co jest rzadkością, znajduje się pojedynczy pochówek kobiety. Ich wiek ocenia się na 5,5 tysiąca lat, są więc pośród najstarszych zabytków prehistorycznych na naszych ziemiach. Inne spośród czterech opisywanych megalitów znajdują się w pobliżu małych izbickich wiosek Wietrzychowice (Rezerwat Archeologiczny) i Sarnowo. Liczne budowle kurhanowe opisane przez Oskara Kolberga znikły w latach 30. XX w.
Kościół parafialny Wniebowzięcia NMP
Wzniesiony został w XV wieku, w stylu gotyckim. Murowany z cegły w układzie polskim. Jednonawowy z niższym i nieco węższym prezbiterium, zamkniętym wielobocznie. Na początku XX wieku dobudowano obszerną kruchtę i zakrystię, dobudowano także dzwonnicę. Wnętrze kryte jest stropem. Otwór tęczowy o wykroju półkolistym. Chór muzyczny o charakterze barokowym, wsparty na czterech słupkach. Okna ostrołukowe, w prezbiterium pierwotnie zamurowane. Elewacje wschodnie i zachodnie nawy zwieńczone szczytami wczesnobarokowymi z XVII w. Dachy dwuspadowe, kryte dachówką. Na nawie neogotycka wieżyczka na sygnaturkę. Dwa ołtarze boczne barokowe. Izbicka parafia administracyjnie należy do dekanatu izbickiego (diecezja włocławska).
Kościół ewangelicki
Został zbudowany w latach 1907-1909 w stylu neogotyckim. Także krótko po wojnie spełniał swoje funkcje. Obecnie jest własnością prywatną. Przy kościele ocalał fragment cmentarza ewangelickiego.
Synagoga
Pochodzi z połowy XIX wieku. Po II wojnie światowej obiekt wykorzystywany był na magazyn i sklep meblowy. W 2000 r. został przekazany gminie wyznaniowej z Wrocławia. Okupacja hitlerowska nie oszczędziła cmentarza żydowskiego, o jego istnieniu przypomina głaz z tablicą pamiątkową na wzgórzu.
Dworek
Jest to dawny dwór szlachecki, który w swej historii był już wielokrotnie przebudowany. Od połowy XVIII w. był siedzibą dziedziców izbickich. Właśnie w nim mieszkała, przez ok. 8 lat Tekla Krzyżanowska, późniejsza matka Fryderyka Chopina. Czasy świetności przypominają: jedna z bram wjazdowych z XIX w. i pozostałości okazałego parku.
Sport.
W miejscowości działa Miejsko-Gminny Klub Sportowy "Kujawianka", założony w 1949 r. Klub w sezonie 2015/16 występował w III lidze, gr. kujawsko-pomorsko-wielkopolskiej. Aktualnie występuje w IV lidze, gr. kujawsko-pomorskiej.
Transport.
Izbica Kujawska jest lokalnym węzłem drogowym. Krzyżują się tu drogi wojewódzkie:
Przez miasto przebiega także linia wąskotorowa łącząca Izbicę z Sompolnem, Krośniewicami i Włocławkiem.
Najbliższa stacja kolejowa znajduje się ok. 10 km. od miasta w Babiaku, na linii Gdynia-Chorzów.
Komunikację autobusową w Izbicy Kujawskiej zapewniają przedsiębiorstwa Kujawsko-Pomorski Transport Samochodowy, Zakład Usługowo-Transportowy w Rzadkiej Woli i PKS Konin. Można tu spotkać także sporadycznie autobusy PKS Turek. Miasto posiada bezpośrednie połączenia autobusowe z Włocławkiem, Kołem, Koninem, Toruniem, Łodzią, Bydgoszczą, Radziejowem, Wrocławiem i in.

</doc>
<doc id="178265" url="https://pl.wikipedia.org/wiki?curid=178265" title="Mlask podniebienny">
Mlask podniebienny

Mlask (przednio)podniebienny – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczanej symbolem: [], ponieważ mlask może mieć różne „podkłady” (różne typy artykulacji tylnojęzykowej), stosuje się wtedy dokładniejszą transkrypcję np. [] (w dalszym ciągu znak podwójnego miejsca artykulacji (łuczek) jest pomijany).
Artykulacja.
Opis.
W czasie artykulacji podstawowego wariantu []:
Warianty.
Dalsze warianty mlasków ze względu na rodzaj „podkładu”:
Również dokładne miejsce utworzenia zwarcia tylnojęzykowego może odgrywać rolę kontrastującą.
Zobacz też:
Przykłady.
Przykłady mlasków w funkcji fonologicznej znajdujemy w południowoafrykańskich językach khoisan i niektórych z grupy bantu. Język !Xóõ posiada całą serię spółgłosek mlaskowych (ok. 80), w tym podniebienne.
W funkcji ekspresywnej mlaski podniebienne występują w wielu językach.
Terminologia.
Mlask podniebienne oznacza w istocie spółgłoskę o przedniopodniebiennym i tylnojęzykowym miejscu artykulacji. Na określenie tej artykulacji używa się określeń lamino-postalweolarny, lamino-prepalatalny, palatalny.

</doc>
<doc id="178266" url="https://pl.wikipedia.org/wiki?curid=178266" title="Janowiec Wielkopolski">
Janowiec Wielkopolski

Janowiec Wielkopolski (niem. "Janowitz") – miasto w Polsce położone w województwie kujawsko-pomorskim, w powiecie żnińskim, siedziba gminy miejsko-wiejskiej Janowiec Wielkopolski. W latach 1975–1998 miasto administracyjnie należało do województwa bydgoskiego. Miasto leży nad rzeką Wełną na skraju historycznej krainy Pałuki.
Według danych GUS z 31 grudnia 2019 r. Janowiec Wielkopolski liczył 3935 mieszkańców
W promieniu 15 kilometrów od Janowca znaleźć można wiele jezior, co sprawia, że to małe miasteczko jest atrakcyjne turystycznie. Janowiec leży na terenach nizinnych. Na terenie miasta znajduje się wiele pomników przyrody.
Historia.
Pierwszym dokumentem pisanym, świadczącym o istnieniu Janowca, nazywanego wówczas Janowym Młynem, jest pochodzący z 1295 roku dokument wystawiony przez księcia wielkopolskiego Przemysła II, w którym nadaje on rycerzowi Wojciechowi, synowi Jana, prawo lokacyjne do Janowego Młyna na prawie niemieckim.
Na początku II połowy XV wieku, podczas wojny trzynastoletniej z zakonem krzyżackim, w 1458 roku miasto wystawiło dwóch pieszych zbrojnych rycerzy. Od XIV wieku było własnością prywatną i należało do licznych rodów wielkopolskich i pałuckich. Miastem prywatnym Leszczyków Janowskich został na początku XV wieku. W 1683 roku przez miasto wiódł szlak króla Jana III Sobieskiego podążającego na odsiecz Wiednia. Z końca XVII wieku pochodzi herb miasta przedstawiający Temidę – grecką boginię sprawiedliwości. Życie miasta znacznie ożywiło się po uruchomieniu linii kolejowej w 1887 roku. Narodowowyzwoleńcza postawa mieszkańców Janowca uwidoczniła się podczas powstania 1848 roku. Okres przed wybuchem I wojny światowej to dla Janowca wzmożona działalność w obronie polskości. Mieszkańcy Janowca brali udział w powstaniu wielkopolskim 1918/1919 r.
Gospodarka.
Tereny wiejskie gminy są pokryte siecią wodociągów w 95%, natomiast miasto w 100%. W 1995 roku została uruchomiona w mieście nowoczesna oczyszczalnia ścieków wraz z przepompownią i kanalizacją wykonaną w 65%. W dalszym ciągu inwestycje w tej dziedzinie są kontynuowane. Miasto posiada nowoczesną sieć telekomunikacyjną. Abonenci telefoniczni na 1000 mieszkańców – 532. Na terenie miasta i gminy prowadzi działalność gospodarczą na podstawie wpisu do ewidencji działalności gospodarczej 510 podmiotów gospodarczych. Struktura prowadzonej działalności gospodarczej przedstawia się następująco:
Do ważniejszych zakładów prowadzących działalność produkcyjną należą: Wytwórnia Pasz GOLPASZ, Gorzelnia w Świątkowie, Przetwórnia Ryb, Wytwórnia Styropianu ANDAR, Pałucka Drukarnia Opakowań, TIBRO JV. Spółka z o.o., Firma GRAFORM – Zakład II – produkcja mebli.
Rolnictwo na obszarze gminy Janowiec Wielkopolski stanowi jedną z głównych dziedzin produkcji. Gmina od lat jest wiodącą w regionie w produkcji wysokojakościowego żywca wieprzowego, który przetwarzany jest w miejscowym Zakładzie Przemysłu Mięsnego Ławniczak Maria Sp.j. Gmina Janowiec Wlkp. jest doskonałym miejscem do powstawania wielkich składów, hurtowni i magazynów oraz budowy nowych zakładów, przedsiębiorstw, w tym z zakresu przetwórstwa rolno spożywczego w oparciu o nowoczesną bazę – potencjał jaki stanowią janowieccy rolnicy o bardzo wysokich kwalifikacjach. W produkcji rolniczej przeważa uprawa zboża i hodowla trzody chlewnej oraz bydła. W gminie gospodaruje około 830 rolników. Na terenie gminy, w miejscowości Miniszewo, istnieje Rolnicza Spółdzielnia Produkcyjna „Wspólny Łan”.
Demografia.
Według danych z 30 czerwca 2007, miasto miało 4101 mieszkańców.
Zabytki.
Zabytki w Janowcu Wielkopolskim są wpisane do gminnej ewidencji zabytków. Są to m.in.:
Sport.
Miasto posiada 3 sale gimnastyczne dobrze wyposażone w sprzęt sportowy, stadion miejski z dwoma boiskami piłkarskimi, bieżnię lekkoatletyczną, ścieżkę zdrowia, strzelnicę i kort tenisowy. Drugi kort tenisowy zlokalizowany jest przy nowoczesnej sali gimnastycznej Zespołu Szkół Ponadgimnazjalnych. Co roku organizowany jest ogólnopolski bieg uliczny im. Tomasza Hopfera.

</doc>
<doc id="178268" url="https://pl.wikipedia.org/wiki?curid=178268" title="Jasień (miasto)">
Jasień (miasto)

Jasień () – miasto w woj. lubuskim, w powiecie żarskim, siedziba gminy miejsko-wiejskiej Jasień. W latach 1975–1998 miasto administracyjnie należało do woj. zielonogórskiego.
Położenie.
Jasień położony jest w województwie lubuskim, w powiecie żarskim, 16 km od stolicy powiatu – Żar. Leży na obszarze Obniżenia Nowosolskiego nad Lubszą. Miasto położone jest na południowy zachód od Zielonej Góry.
Pod względem historycznym Jasień leży na Dolnych Łużycach.
Według danych z 1 stycznia 2011 r. powierzchnia miasta wynosiła 4,79 km².
Historia.
Historia pisana Jasienia rozpoczyna się w 1000 r., kiedy to cesarz Otton III przekazał w dokumencie wystawionym w Akwizgranie klasztorowi w Nienburgu osadę wiejską Gozenna. Następne wzmianki o miejscowości pochodzą z lat 1012, 1170 oraz 1216 – wymieniana była wtedy wieś Gozewa. W latach 1321–1642 wieś Jasień (Gassen) pozostała w rękach rodziny von Wiedebach jako dobro szlacheckie. Po tym okresie wieś Jasień otrzymała wdowa po Kacprze von Wiedebach – Marianna, która poślubiła Władysława Szymański. W ciągu następnych kilku lat nabył on inne dobra po rodzie von Wiedebach i stworzył majątek, który oprócz Jasienia skupiał też kilka okolicznych wsi.
W 1652 r. Rudolf von Bünau sprowadził ze Śląska i Moraw prześladowanych za wiarę protestantów i przekazał im zniszczone w czasie wojny trzydziestoletniej (1618–1648) gospodarstwa jasieńskie. W 1656 r. właściciel Jasienia został mianowany starostą Dolnych Łużyc. Migracje protestantów, którzy zwiększali liczbę mieszkańców wsi, a także „przynosili” nowe zawody i umiejętności, sprawiły, że 24 stycznia 1660 r. książę sasko-merseburski, Christian I, nadał posiadającemu ok. 300 mieszkańców Jasieniowi prawa miejskie. Dzięki temu dawna wieś zyskała m.in. prawo mili (zgodnie z którym w pasie o szerokości 1 mili wokół miasta wszystkie targi, składy, karczmy, piekarnie itp. były jego własnością), przywileje cechowe oraz samorząd miejski. Mimo to Jasień w dalszym ciągu liczył niewielu mieszkańców – w 1708 r. notowanych było 47 mężczyzn w wieku od 12 do 60 lat, w 1755 r. – 98 mężczyzn.
W 1731 r. w mieście wybuchł wielki pożar, który strawił prawie całe miasto. Mimo ogromnych zniszczeń, udało się odbudować miasto, powstały nowe budynki z cegły, a w 1733 r. rozpoczęto budowę kościoła, który stoi do dziś.
Od 1738 r. sprzyjający okres dla Jasienia zaczął przemijać, kiedy to wygasła dynastia książąt sasko-merseburskich, a Dolne Łużyce przeszły pod administrację księstwa saksońskiego, które było wówczas w okresie wojen śląskich. W Jasieniu stacjonował wtedy oddział wojsk saksońskich. Mieszkańcy miasta chronili się we dworze, który płacił kontrybucje i odrabiał służby wojskowe. W konsekwencji zubożał. W tym okresie rozpoczęto sprzedaż majątku, który przechodził z rąk do rąk na przestrzeni następnych 150 lat. Pomimo nie najlepszej sytuacji dworu, w latach 1764–1780 wybudowano w mieście pałac wraz z zabudowaniami folwarcznymi i ogrodem (na miejscu ogrodu stoją dziś dwa bloki mieszkalne).
W 1881 r. miasto położyło kres wyprzedaży majątku von Rabenau i kupiło od spadkobierców dobra ziemskie za 285 000 marek. Zakupiony pałac władze miejskie przeznaczyły na ratusz.
Na obrzeżu miejscowości od września 1944 do 12 II 1945 znajdował się obóz pracy – filia niemieckiego obozu koncentracyjnego Groß-Rosen dla ok. 700 więźniów, głównie Polaków. Zatrudnieni byli przede wszystkim w miejscowych zakładach lotniczych Focke-Wulf wytwarzających elementy samolotów. Po likwidacji obozu, więźniów przeniesiono do obozu koncentracyjnego Buchenwald, w efekcie warunków tej wędrówki zmarło minimum 120 uwięzionych.
Po włączeniu w 1945 r. miejscowości do Polski rdzennych mieszkańców wysiedlono, a na ich miejsce przybyli Polacy przesiedleni z Kresów Wschodnich. Większość współczesnych mieszkańców miasta to przesiedleńcy lub ich potomkowie.
W latach 1954–1972 wieś należała i była siedzibą władz gromady Jasień. 
Demografia.
Według danych GUS, w dniu 31 grudnia 2019 r. Jasień liczył 4262 mieszkańców.
Zabytki.
Do wojewódzkiego rejestru zabytków wpisane są:
inne zabytki:
Sport.
W mieście funkcjonuje klub piłkarski Miejski Klub Sportowy (MKS) „Stal” Jasień, który został założony w 1949 roku i od sezonu 2022/2023 występuje w Lidze Okręgowej.

</doc>
<doc id="178270" url="https://pl.wikipedia.org/wiki?curid=178270" title="Józefów (powiat biłgorajski)">
Józefów (powiat biłgorajski)

Józefów (inne nazwy: "Józefów Biłgorajski", "Józefów Ordynacki") – miasto w woj. lubelskim, w powiecie biłgorajskim, położone nad rzeką Niepryszką, siedziba gminy miejsko-wiejskiej Józefów.
W latach 1954–1972 wieś należała i była siedzibą władz gromady Józefów. W latach 1975–1998 miasto administracyjnie należało do woj. zamojskiego. Według danych GUS z 31 grudnia 2019 r. Józefów liczył 2474 mieszkańców.
Józefów leży w historycznej ziemi przemyskiej, w centrum Roztocza i Puszczy Solskiej, nad rzeką Niepryszką. Do południowych granic miasta przylega Park Krajobrazowy Puszczy Solskiej, natomiast o ok. 4 km na północny zachód jest oddalona granica Roztoczańskiego Parku Narodowego.
Działa tu kilka drobnych przedsiębiorstw przemysłowych (przemysł spożywczy i kamieniarski). Miasto jest także lokalnym ośrodkiem handlowo-usługowym dla mieszkańców okolicznych miejscowości.
Historia.
Józefów został założony na początku XVIII wieku na gruntach wsi Majdan Nepryski. Akt lokacyjny podpisał V ordynat zamojski Tomasz Józef Zamoyski (od jego drugiego imienia pochodzi nazwa miejscowości) 3 grudnia 1725 roku. Mówi on m.in. o tym, iż miasto jest lokowane na prawie niemieckim (magdeburskim) i ma prawo do 4 jarmarków rocznie (wkrótce liczba ta wzrosła do 9). W granicach Ordynacji miasteczko pozostawało aż do II wojny światowej.
Jako miejsce lokacji wybrano środek okręgu, który tworzą najważniejsze miasta regionu – Biłgoraj, Zamość i Tomaszów Lubelski.
Od początku Józefów bardzo szybko się rozwijał. Miasteczko było ośrodkiem rzemieślniczym i kamieniarskim. Większość domów budowano z drewna, na co wpływało położenie w centrum Puszczy Solskiej.
Rozwój Józefowa został zahamowany pod koniec XVIII wieku – pewne ożywienie nastąpiło w 1820 roku, kiedy żydowska rodzina Waxów założyła tu drukarnię wydającą hebrajskie księgi. W czasie swego największego rozkwitu księgarnia zatrudniała ponad połowę mieszkańców Józefowa. Miasteczko dostało się pod zabór austriacki, później na krótko weszło w skład Księstwa Warszawskiego. Po jego upadku Józefów został zagarnięty przez Rosję. Od tego czasu miasteczko zaczęło podupadać.
Powstanie listopadowe nie odbiło się tu większym echem. Odwrotnie powstanie styczniowe – w okolicach działały liczne oddziały powstańcze, m.in. gen. Antoniego Jeziorańskiego, Leona Czechowskiego czy słynnego Marcina Borelowskiego ps. „Lelewel”. 24 kwietnia 1863 roku pod Józefowem odbyła się bitwa, w której zginął m.in. poeta Mieczysław Romanowski.
W roku 1864 władze rosyjskie za pomoc powstańcom odebrały Józefowowi prawa miejskie.
Od tego czasu osada zaczęła jeszcze szybciej biednieć. Józefów był nawiedzany przez pożary i epidemie – największa z nich, epidemia cholery w latach 50. sprawiła, że zmarło ok. 250 osób.
Od 1820 roku do lat 50. XIX wieku w Józefowie działała słynna w całym kraju drukarnia ksiąg hebrajskich, należąca do żydowskiej rodziny Waxów.
Żydzi stanowili bardzo duży odsetek mieszkańców Józefowa. Podobnie jak w okolicznych miastach, trudnili się głównie handlem i rzemiosłem.
W roku 1918 Józefów znalazł się w granicach odrodzonej Rzeczypospolitej. Miasteczko próbowało podnieść się z porozbiorowej biedy i zacofania. Udało się to w niewielkim stopniu – np. nie udało się go zelektryfikować, większość domów wciąż budowano z drewna, brakowało połączenia kolejowego i drogowego z ważniejszymi miastami, takimi jak Zamość i Biłgoraj (linia kolejowa przebiega przez oddalony o 4 km Długi Kąt).
Lata II wojny światowej były dla Józefowa najcięższym okresem w historii. 8 września 1939 roku od strony Zamościa i Biłgoraja do Józefowa zaczęły dobiegać odgłosy detonacji ciężkich bomb lotniczych, natomiast 11 września na północnym zachodzie widać było ogromną łunę – płonący Biłgoraj. 16 września przez miasteczko przejechał sztab połączonych Armii „Kraków” i „Lublin”, następnego dnia przemieszczały się tędy oddziały Warszawskiej Brygady Pancerno-Motorowej. Tego samego dnia w okolicach odbyły się walki z wojskami Wehrmachtu. W mieście wybuchły pożary – spłonęło całe centrum miejscowości.
Od 28 września, zgodnie z paktem Ribbentrop-Mołotow Józefów znajdował się pod okupacją radziecką. Później, na skutek zmian wprowadzonych do umowy niemiecko-radzieckiej, żołnierze Armii Czerwonej wycofali się z miejscowości i Józefów znalazł się na terenie Generalnego Gubernatorstwa.
Podczas okupacji niemieckiej w okolicach działały bardzo liczne oddziały partyzanckie. Miasteczko leżało na terenie objętym „powstaniem zamojskim”, zaś najbliższe okolice uzyskały miano „Rzeczypospolitej Józefowskiej”. Odbyło się tu bardzo wiele akcji dywersyjnych – m.in. brawurowe odbicie z niewoli Konrada Bartoszewskiego „Wira” 26 lutego 1942 roku.
Niemieccy dowódcy raportowali, iż Zamojszczyzna to "centralny ośrodek bandytyzmu w Polsce, natomiast jego głównym punktem jest Józefów lub Aleksandrów". Najsłynniejszymi oddziałami partyzanckimi działającymi w okolicy były:
Józefów był również ośrodkiem nasilonego terroru niemieckiego. 26 lutego 1942 roku Niemcy publicznie rozstrzelali rodzinę Konrada Bartoszewskiego i zrównali jego dom z ziemią.
1 czerwca 1943 roku Józefów został zbombardowany za zamordowanie dwóch oficerów SS. Następnie Niemcy chcieli zamordować resztę mieszkańców miasteczka, lecz udaremnił to atak partyzantów na miasto. W roku 1943 została również spacyfikowana wieś Pardysówka, dzisiejsza dzielnica miasta.
Podczas wojny Niemcy dokonali zagłady żydowskiej społeczności Józefowa. 11 maja 1942 roku na ulicach miasta i w pobliskim kamieniołomie trzech Niemców zastrzeliło ok. 120 Żydów. 13 lipca niemieccy policjanci rozstrzelali na Winiarczykowej Górze od 1300 do 1500 Żydów – w większości kobiety, dzieci i starców. Ostateczna likwidacja józefowskiego getta nastąpiła na początku listopada 1942 roku, gdy Niemcy wywieźli ostatnich zamieszkujących w nim Żydów do obozu zagłady w Bełżcu.
24 lipca 1944 roku Józefów został wyzwolony przez Armię Czerwoną. Od tego czasu miasteczko bardzo szybko się rozwijało – urządzono wiele nowych ulic, zbudowano wiele obiektów publicznych. Jednakże elektryfikacja Józefowa miała miejsce dopiero w roku 1959.
W roku 1988 Józefów odzyskał prawa miejskie.
Turystyka.
Miasto, ze względu na świetne walory krajoznawcze jest odwiedzane przez bardzo wielu turystów. Powodem tego jest także dogodne położenie w centrum Roztocza i Puszczy Solskiej – regionów, które odwiedzają rzesze turystów rocznie.
Działają tu trzy rekreacyjne zalewy. Najnowszy został otwarty w roku 2011. Warto zobaczyć zamknięte podmiejskie kamieniołomy, cmentarz żydowski, byłą synagogę i liczne pomniki w miejscach bitew z roku 1863 i z lat 1939–1944.
W 2011 r. na wzniesieniu nad kamieniołomem wybudowano wieżę widokową o wysokości 18,45 m, z tarasem widokowym na poziomie 11,80 m.
Przebiega tędy 6 szlaków turystycznych pieszych i 3 rowerowe.
Sport.
W Józefowie funkcjonuje Ludowy Klub Sportowy Cosmos Józefów – amatorski klub piłkarski, założony w 1989 roku. W 1991 roku Unipol Długi Kąt (klasa O) i LZS Cosmos Józefów połączyły się tworząc klub LKS Cosmos Józefów. Obecnie drużyna seniorów gra w grupie zamojskiej klasy okręgowej. Cosmos rozgrywa mecze na stadionie sportowym w Długim Kącie, o pojemności 4000 widzów, znajdującym się w Długim Kącie.

</doc>
<doc id="178272" url="https://pl.wikipedia.org/wiki?curid=178272" title="Jutrosin">
Jutrosin

Jutrosin – miasto w woj. wielkopolskim, w powiecie rawickim, siedziba gminy miejsko-wiejskiej Jutrosin. 
Jutrosin uzyskał lokację miejską przed 1472 rokiem. W latach 1975–1998 miasto administracyjnie należało do woj. leszczyńskiego.
Według danych z 30 czerwca 2014 miasto liczyło mieszkańców. Podobną liczbę mieszkańców miasto miało pod koniec XIX wieku.
Położenie.
Jutrosin leży na Wysoczyźnie Kaliskiej, nad rzeką Orlą (zob. Zbiornik Jutrosin). W okolicy znajdują się kompleksy leśne.
Nazwa.
Miejscowość ma średniowieczną metrykę. Nazwa notowana jest w różnych formach w historycznych dokumentach od XIII wieku. Po raz pierwszy jako "Iutrossin" (1281), "do Utroszyna" (1395), "de Vtrossino" (1402), "Iutroszino" (1413), "de Jutrossin" (1434), "Jutroszino" (1437), "de Jutroszin" (1454), "Jvtrossyn" (1535), "Parochia Jutroszin oppidium, Jutroszyn" (1578), "Jutrosin" (1618-20), "Jutrosin" (1789), "Jutrosin, Jutroszyn niem. Jutroschin" (1882). Nazwa miejscowości pochodzi od nazwy osobowej "Jutrosza" lub "Jutrocha", który był prawdopodobnie zasadźcą lub pierwszym właścicielem osady, z dodaniem sufiksu -in.
Historia.
Historia Jutrosina sięga połowy średniowiecza. Miejscowość została miastem w wyniku procesów urbanizacyjnych. Nie powstała ona na tzw. surowym korzeniu, lecz w wyniku rozwoju osady wiejskiej i jej przekształcenia w miasto.
Pierwsza wzmianka o miejscowym kościele katolickim pochodzi z 1444. Pierwotnie miasto było własnością Jutrosińskich. Na początku XVI wieku miasto było własnością Bnińskich, a następnie wróciło do Jutrosińskich by później przejść w ręce Kołaczkowskich. W połowie XVII wieku miasto w połowie należało do protestanckiej familii Sieniutów.
Prawa miejskie Jutrosin otrzymał być może przed 1472, lecz najprawdopodobniej w 1534 r.. Dokładna data jest trudna do określenia, bowiem miasto nawiedzały w przeszłości liczne pożary, w czasie których spłonęły dokumenty dotyczące dziejów. Jeden z pożarów miał miejsce w dniu 7 kwietnia 1522 w wyniku, którego Jutrosin utracił przywilej na organizowanie jarmarków. Zachował się natomiast przywilej króla polskiego Zygmunta Augusta, wydany miastu na wniosek dziedzica Pakosława Kołaczkowskiego mówiący o tym, że król odnawia prawo organizowania jarmarków miejskich od roku 1566. W XIX wieku w archiwum miejskim znajdował się również przywilej nadany miastu przez króla polskiego Władysława IV, w którym król ten potwierdza miastu prawo magdeburskie nadane w 1534 przez Macieja Małachowskiego, Wisława Kołaczkowskiego i Jerzego Konarskiego, dziedziców Jutrosina.
W 1642 na potrzeby protestantów pochodzących ze Śląska założono tzw. nowe miasto, a imigracja ożywiła rozwój. Od 1642 do 1719 roku istniał tu zbór luterański. W XIX wieku ważną rolę odgrywał handel zbożem. Wielkich spustoszeń dokonał pożar w 1861 roku, kiedy to w ciągu 2 godzin miasto zmieniło się w pogorzelisko. Spłonęły wówczas 83 domy, kościół ewangelicki i 40 stodół.
Jutrosin w przeszłości należał do rodzin: Bnińskich, Jutrosińskich, Kołaczkowskich, Konarskich, Leszczyńskich, Ponińskich, Lanckorońskich i Czartoryskich.
W 1811 mieście znajdowało się 205 domów z 1239 mieszkańcami. W 1837 mieszkało w nim w sumie 1691 osób w tym 1521 chrześcijan oraz 170 wyznających judaizm. W XIX wieku miasto dwukrotnie nawiedził pożar. W latach 1859 oraz 1861 prawie w całości się spaliło. W latach 1875-77 miejscowość liczyła 213 domów zamieszkiwanych przez 1977 mieszkańców w tym 971 katolików, 813 ewangelików oraz 193 wyznawców judaizmu. W 1880 mieszkało w nim 1996 mieszkańców. W XIX wieku mieszkańcy trudnili się głównie rolnictwem. W mieście znajdowała się siedziba komisarza obwodowego, kościoły katolicki i protestancki, folwark, kilkuklasowa szkoła elementarna, miejska kasa oszczędności, towarzystwo pożyczkowe liczące ponad 200 członków, urząd pocztowy 3 klasy, poczta, stacja telegraficzna. W mieście znajdowała się fabryka cukru Weller i Rose, a głównym przemysłem było sukiennictwo oraz płóciennictwo.
Mieszkańcy miasta wykazali się przywiązaniem do Polski w czasach powstania wielkopolskiego. Jutrosińska kompania brała udział w walkach o inne miejscowości, m.in. Miejską Górkę i Rawicz. Blisko rok znajdowały się tu władze powiatu rawickiego. W 1927 r. Jutrosin odwiedził ówczesny prezydent Rzeczypospolitej – Ignacy Mościcki. Jutrosin jest miejscem urodzenia Krystyny Łybackiej.
W okresie międzywojennym stacjonował w miejscowości komisariat Straży Granicznej.
Herb.
Herbem miasta jest wizerunek muru fortecznego o sześciu oknach i trzech blankowanych wieżach, z których środkowa jest wyższa od pozostałych. Mur i wieże są w kolorze czerwonym, a umieszczono je na żółtym tle.
Zabytki.
Założenie urbanistyczne Jutrosina zostało wpisane do rejestru zabytków.
Do zabytkowych budynków należą:

</doc>
<doc id="178273" url="https://pl.wikipedia.org/wiki?curid=178273" title="Borgholm">
Borgholm

Borgholm – miejscowość (tätort) w południowo-wschodniej Szwecji, na wyspie Olandia w regionie Kalmar, jest siedzibą gminy Borgholm. Miejscowość zamieszkuje około 3093 mieszkańców. Prawa miejskie posiada od 1816. W mieście rozwinął się przemysł rybny.
W pobliżu miasta znajdują się ruiny zamku zburzonego w 1806.

</doc>
<doc id="178275" url="https://pl.wikipedia.org/wiki?curid=178275" title="Patrick Swayze">
Patrick Swayze

Patrick Wayne Swayze (ur. 18 sierpnia 1952 w Houston, zm. 14 września 2009 w Los Angeles) – amerykański aktor filmowy i telewizyjny, tancerz, piosenkarz i choreograf.
18 sierpnia 1997 otrzymał gwiazdę w Alei Gwiazd w Los Angeles znajdującą się przy 7018 Hollywood Boulevard.
Życiorys.
Wczesne lata.
Urodził się jako najstarszy syn i jedno z pięciorga dzieci Yvonne Helen Karnes Swayze (1927–2013), tancerki–choreografki, i Jessiego Wayne’a Swayzego (1925–1982), kreślarza. Jego rodzina miała pochodzenie angielskie, irlandzkie, szkockie i holenderskie. Miał dwóch młodszych braci: Donalda Carla (ur. 10 sierpnia 1958) i Seana Kyle’a (ur. 13 października 1962), oraz dwie siostry: Bambi i Vicky Lynn (1949–1994).
Uczęszczał do szkoły Black Middle School w Oak Forest w stanie Illinois. Edukację kontynuował w Houston w stanie Teksas w katolickiej szkole im. Świętej Róży z Limy, liceum Waltrip High School oraz San Jacinto College. Wystąpił jako łyżwiarz w Galleria Ice Skating Pavilion w Houston. Ojciec widział w nim zawodowego sportowca, jednak dobrze zapowiadającej się karierze futbolowej przeszkodziła kontuzja kolana, groziła mu amputacja. Po serii skomplikowanych operacji znów musiał uczyć się chodzić, w czym pomogły mu zajęcia taneczne, na które uczęszczał do Houston Jazz Ballet Company, Harkness Ballet Theater School, Joffrey Ballet School w Nowym Jorku i Eliot Feld Ballet Company.
Kariera.
Zadebiutował na scenie w wieku 18 lat, grając księcia zakochanego w Królewnie Śnieżce w spektaklu "Disneyland na paradzie" ("Disneyland on Parade"). Wkrótce został profesjonalnym tancerzem, podróżował po kraju ze znanym zespołem baletowym Buffalo Ballet Company. Jego pierwszy profesjonalny występ miał miejsce jako tancerz dla Disney Theatrical Group w programie "Disney on Parade". Następnie zagrał rolę Danny’ego Zuko w jednej z obsady zastępczej w długo emitowanej na Broadwayu produkcji "Grease". W 1975 powrócił na scenę broadwayowską w przedstawieniu "Dobry czas Charleya" ("Goodtime Charley"), a potem odniósł sukces w musicalach "West Side Story".
Po raz pierwszy pojawił się na kinowym ekranie w komedii "Skatetown, U.S.A." (1979) ze Scottem Baio i Katherine Kelly Lang, gdzie dostrzegł go Francis Ford Coppola i zaangażował do roli Darrela 'Darry'ego' Curtisa w dramacie kryminalnym "Outsiderzy" ("The Outsiders", 1983). Na szklanym ekranie pojawił się w sitcomie CBS "M*A*S*H" (1981) jako szeregowy Gary Sturgis oraz serialu ABC "Renegaci" ("Renegades", 1983) z Tracy Scoggins. Następnie zagrał sfrustrowanego i zadziornego buntownika, którego ojciec zaginął na wojnie wietnamskiej, w sensacyjnym filmie wojennym Teda Kotcheffa "Niespotykane męstwo" ("Uncommon Valor", 1983) u boku Gene’a Hackmana. Pierwszą główną rolą była postać Jeda w kontrowersyjnym dramacie wojennym "Czerwony świt" ("Red Dawn", 1984) z Charliem Sheenem i Jennifer Grey.
Międzynarodową sławę zyskał rolą arystokraty Orry'ego Maina w miniserialu ABC – ekranizacji powieści Johna Jakesa "Północ-Południe" ("North and South", 1985) i sequelu "Północ-Południe (North and South, Book II", 1986). Niedługo potem wystąpił w melodramacie sportowym "Youngblood" (1986) u boku Roba Lowe jako zawodnik hokejowy. Dużym sukcesem cieszyła się nominowana do nagrody Złotego Globu kreacja instruktora tańca w musicalu "Dirty Dancing" (1987), w którym zaprezentował talent taneczny, a także możliwości wokalne i autorskie w balladzie „She’s Like the Wind”, zdobywając nagrodę BMI Film &amp; TV. Natomiast za postać policjanta prowadzącego prywatne śledztwo w Chicago w sprawie morderstwa młodszego brata w filmie sensacyjnym "Prawo krwi" ("Next of Kin", 1989) oraz za rolę tytułową w filmie sensacyjnym "Wykidajło" ("Road House", 1989) był nominowany do Złotej Maliny jako najgorszy aktor. Rola ukochanego w zaświatach w melodramacie komediowym "Uwierz w ducha" ("Ghost", 1990) przyniosła mu nominację do Złotego Globu i nagrody Saturna. W 1991 został okrzyknięty przez „People” najseksowniejszym mężczyzną świata.
Zaskoczył krytyków i widzów kolejnymi kreacjami, odbiegającymi daleko od jego dotychczasowego ekranowego wizerunku, takimi jak przywódca bandy gangsterów-surferów w filmie akcji "Na fali" ("Point Break", 1991) oraz jedna z trzech drag queen w komedii "Ślicznotki" ("To Wong Foo, Thanks for Everything, Julie Newmar", 1995), za którą był nominowany do nagrody Złotego Globu. 18 sierpnia 1997 otrzymał gwiazdę w Alei Gwiazd w Hollywood przy 7018 Hollywood Blvd.
Życie prywatne.
12 czerwca 1975 poślubił tancerkę i uczennicę swojej matki Lisę Niemi.
W styczniu 2008 stwierdzono u niego nowotwór trzustki. Na początku maja przeszedł operację, w trakcie której usunięto mu część zaatakowanego przez raka żołądka. Zmarł w nocy z 14 na 15 września 2009 w Los Angeles. Zgodnie z jego życzeniem, jego ciało zostało skremowane, a prochy zostały rozsypane na jego ranczu w Nowym Meksyku.

</doc>
<doc id="178278" url="https://pl.wikipedia.org/wiki?curid=178278" title="Merkawa">
Merkawa

 (hebr. מרכבה, pol. rydwan) – izraelski czołg podstawowy, który został zaprojektowany przez zespół pod kierunkiem gen. mjr Izraela Tala. Pierwszy czołg izraelskiego projektu, produkowany seryjnie od 1979 roku. Od tego czasu zaprojektowano i produkowano cztery główne typy czołgu Merkawa Mk 1 (1979–1984), Mk 2 (1983–1990), Mk 3 (1987–2002) i Mk 4 (od 2002) w różnych wersjach. Za projekt, rozwój, produkcję i nadzór odpowiada Mantak z Ministerstwa Obrony oraz Korpus Uzbrojenia. 
Czołg jest używany wyłącznie przez Siły Obronne Izraela i brał udział we wszystkich konfliktach zbrojnych i operacjach wojskowych, które miały miejsce po wojnie Jom Kipur z udziałem Państwa Izrael. Obecnie, w użyciu znajdują się Merkawy Mk 3 i Mk 4, jednak jeszcze do 2020 roku przeprowadzano szkolenia na Merkawach Mk 2. 
Podwozie czołgu Merkawa posłużyło jako punkt wyjścia dla innych projektów i konstrukcji pojazdów w armii izraelskiej jak Szolef, Ofek czy Namer. 
Historia konstrukcji.
Doświadczenia wyniesione z operacji „Kadesz” sprawiły, że izraelskie dowództwo uznało, iż czołg będzie wciąż istotnym elementem pola walki na Bliskim Wschodzie. Uznano, że kolejne konflikty izraelsko-arabskie będą opierać się w dużej mierze na wojskach pancernych i zmechanizowanych. Dowództwo postanowiło przystąpić do opracowania nowego czołgu, krajowej produkcji, który miałby zastąpić używane przez armię czołgi produkcji amerykańskiej (M48 i M60), francuskiej (AMX-13) i brytyjskiej (Centurion). Bodźcem mającym wpływ na podjęcie prac badawczo-rozwojowych nad rodzimym projektem czołgu był także rosnący opór ze strony Francji i Wielkiej Brytanii w kwestii sprzedaży Izraelowi sprzętu wojskowego. Nasilił się on po wojnie sześciodniowej, kiedy Izrael zajął Strefę Gazy, Synaj, Zachodni Brzeg i Wzgórza Golan. Państwa arabskie zaczęły wywierać naciski na rządy Francji i Wielkiej Brytanii, aby te nie wspierały Izraela poprzez sprzedaż broni.
W 1970 roku odbyła się w rządzie izraelskim debata na temat własnego programu rozwojowego czołgu podstawowego. W tym czasie Korpus Pancerny miał kilka opcji w kwestii modernizacji, produkcji lub nabycia czołgów. Pierwszą było pozyskanie większej liczby czołgów M48, a następnie zmodernizowanie ich jednostek napędowych oraz zwiększenie siły ognia przy koszcie 724 000 lir izraelskich za czołg. Drugą opcją była modernizacja posiadanych już czołgów M60. Trzecią opcją było nabycie kolejnych M60 przy cenie 822 000 lir izraelskich za sztukę. Uznano, że można również zwrócić się do Brytyjczyków o zakup czołgów Chieftain za cenę 1 188 000 lir izraelskich za sztukę. Ostatnią opcją był własny projekt, testy i produkcja nowego, krajowego czołgu. W tym przypadku koszt wyniósłby 906 000 lir izraelskich za sztukę. Rozwój krajowej konstrukcji powierzono gen. mjr Izraelowi Talowi. W 1971 roku Tal rozpoczął prace nad projektem i prototypem czołgu, który postanowiono nazwać "Merkawa". Nazwa miała odwoływać się do biblijnych rydwanów używanych przez ówczesne wojska. Prace nad prototypem zostały dofinansowane przez Stany Zjednoczone, a budżet na prace wyniósł 100 mln dolarów amerykańskich. Projekt Tala miał spełnić trzy wymagania. Po pierwsze, dostarczyć armii pierwszy w historii izraelski czołg. Po drugie, żadne ewentualne embargo na Izrael nie mogło zakłócić produkcji czołgu. Ostatnia wytyczna dotyczyła dostosowania konstrukcji do wymagań izraelskiej armii oraz bliskowschodnich warunków terenowych. 
Wraz z rozwojem projektu okazało się, że był on na ówczesne lata zbyt drogi. Dowództwo wolało modernizować będące w służbie pojazdy amerykańskie i brytyjskie. Wojna Jom Kipur z 1973 roku pokazała, że Szoty i Magachy są w stanie skutecznie stawić czoła będącym w posiadaniu państwa arabskich konstrukcjom radzieckim. Jednak większość z 2500 zabitych Izraelczyków była czołgistami (ok. 1500). Armia uznała, że państwa nie stać na tak znaczne straty przy świadomości tego, że może wybuchnąć kolejny konflikt z udziałem Izraela. 16 kwietnia 1974 roku dowódcą Korpusu Pancernego został gen. mjr Mosze Peled. Postawiono przed nim zadanie odbudowy izraelskich sił pancernych. Uznał on, że armia potrzebuje pojazdów zdolnych wytrzymać ostrzał nowej amunicji ppanc. Używany dotychczas na Szotach i Magachach pancerz reaktywny "Blazer" okazał się zbyt przestarzały. Uznano zatem, że projekt Tala ma stać się priorytetem. 
Tal analizował konstrukcje czołgów państw NATO oraz Układu Warszawskiego. Wszystkie one dopasowane były europejskiego teatru działań wojennych. Armia izraelska potrzebowała stabilnej konstrukcji, która zapewni maksymalną ochronę załodze tak samo w terenie górskim jak i pustynnym. W ten sposób zaprojektowano czołg o unikalnych rozwiązaniach. Wieża oraz przedział bojowy usytuowane były z tyłu czołgu. Z przodu konstrukcji znalazł się silnik, co miało chronić załogę przed frontalnym ostrzałem. Dawało to jednocześnie łatwy dostęp do silnika, który w łatwy sposób można by wymienić i skierować czołg na pole bitwy. W Merkawie zastosowano wieżę w kształcie klina oraz kadłub o niskim profilu, aby ułatwić rykoszetowanie pocisków. Siłę ognia miała zapewnić zmodyfikowana armata czołgowa M68 o kalibrze 105 mm, która sprawdziła się dotychczas w walce z przeciwnikiem. Czołg pozwalał również na transport drużyny desantu przy odpowiednim opróżnionym przedziale amunicyjnym. Kwestie projektu, jego rozwoju i ulepszania, produkcję oraz wprowadzenie do służby powierzono specjalnej strukturze w Ministerstwie Obrony o nazwie Mantak (hebr. מנט"ק), a także Służba Rozwoju Czołgów z Korpusu Uzbrojenia Sił Obronnych Izraela. 
W 1979 roku do służby w izraelskiej armii weszły pierwsze egzemplarze czołgu Merkawa Mk 1. 7 Brygada Pancerna otrzymała je jako pierwsza. 
Po doświadczeniach wyniesionych z walk w Libanie w 1982 roku, gdzie w pełni sprawdziła się koncepcja czołgu, zwłaszcza umieszczenia silnika z przodu kadłuba i drzwi pancernych z tyłu, zbudowano nową wersję czołgu oznaczoną jako Merkawa Mk 2, która różniła się od poprzedniej wersji wzmocnieniem elementów pancerza wieży i kadłuba oraz ulepszonym systemem kierowania ogniem. Tył wieży został zabezpieczony konstrukcją składającą się z kul wiszących na łańcuchach. Miało to zabezpieczyć załogę przed ostrzałem pocisków 9M14 Malutka czy granatników RPG-7. Po bokach czołgu zamontowano dodatkowe płyty ekranów przeciwkumulacyjnych zwane "bazuka". Konstrukcja Merkawy Mk 2 umożliwiała ponadto zamontowanie specjalnych trałów przeciwminowych. Produkcję Merkawy Mk 2 rozpoczęto w 1983 roku. W tym samym czasie zakończono produkcję Merkaw Mk 1. Podobnie jak w przypadku Merkawy Mk 1, nowy typ czołgu wprowadzono na początku w 7 Brygadzie Pancernej, w 82 Batalionie. W 1997 roku, po incydentach podczas manewrów w Libanie, postanowiono zwiększyć opancerzenie wież czołgu tworząc wersję "Batasz". 
W 1987 roku, na podstawie doświadczeń z walk w południowym Libanie, opracowano kolejną wersję czołgu oznaczoną jako Merkawa Mk 3. Najistotniejszą zmianą było zastosowanie nowej, izraelskiej armaty gładkolufowej IMI kal. 120 mm. Na decyzję o poprawie siły ognia czołgu wpłynęło zakupienie przez Syrię, Iran i Irak czołgów T-72. Z kolei Arabia Saudyjska nabyła francuskie AMX-30, a Zjednoczone Emiraty Arabskie włoskie OF-40. Zastosowano także nowy system kierowania ogniem. Wzmocniono pancerz i zmieniono nieco jego kształt. Mniejsza liczba pocisków kalibru 120 mm pozwoliła na umieszczenie ich w specjalnych pojemnikach chroniących je przed zapłonem. Aż 21 firm z przemysłu zbrojeniowego zaangażowanych było w dostarczenie do Merkawy Mk 3 nowych systemów, opancerzenia, elektroniki. Czołg ten stał się od 1990 roku podstawowym czołgiem armii izraelskiej. Pierwsze egzemplarze Merkawy Mk 3 wprowadzono w 188 Brygadzie Pancernej "Barak". W 1995 roku do służby weszła Merkawa Mk 3 "Baz" (hebr. ברק זוהר, ב"ז, "baz" czyli akronim od "barak zoher", pol. błysk pioruna. Hebrajskie słowo "baz", hebr. בז, oznacza sokoła). Wyróżniały ją zmodyfikowany system kierowania ogniem (strzelanie do celów ruchomych i statycznych w nocy i w dzień), system śledzenia ruchomych celów (w tym śmigłowców) oraz lepsza ochrona balistyczna. Czołg ma możliwość prowadzenia ognia naprowadzanymi pociskami przeciwpancernymi "Lahat""." Produkcja trwała do 2002 roku.
W 2002 roku zakończono projektowanie i rozpoczęto produkcję Merkawy Mk 4. W porównaniu z poprzednimi Merkawami ta ma lepszą ochronę balistyczną, z modułowym pancerzem oraz ochroną od góry. Czołg posiada dwa systemy celowania, dla strzelca i dowódcy, a także został dostosowany do walki przeciwpartyzanckiej w terenie zurbanizowanym. Merkawa Mk 4 weszła do służby w 2003 roku w 401 Brygadzie Pancernej. W 2009 roku rozpoczęto produkcję Merkawy Mk IV "Mei’l Ruach". Wyposażona jest ona w system "Trophy", który ostrzega i zapewnia ochronę przed przeciwpancernymi pociskami kierowanymi. Jego działanie polega na wykryciu kierunku, z którego nadlatuje pocisk i jego zniszczenie przed uderzeniem w czołg. Podobnie jak Merkawa Mk 3 pojazd może strzelać naprowadzanymi pociskami przeciwpancernymi "Lahat".
Merkawa Mk 1.
Merkawa Mk 1 posiada odlewany i spawany kadłub, którego płyta podłogowa unosi się ku prawej stronie. Pancerz kadłuba i wieży posiada wiele załamań, aby zwiększyć prawdopodobieństwo rykoszetowania pocisków. Ponadto, konstrukcja pancerza składa się z dwóch jego warstw, między którymi jest przestrzeń wypełniona olejem napędowym. Rozwiązanie to miało zwiększyć dodatkowo odporność czołgu na ostrzał amunicją ppanc. Projektując czołg Tal zastosował unikalną jak na tamte czasy konstrukcję. Na przedzie kadłuba znajduje się przedział silnikowy, dopiero za nim umiejscowiono załogę. Wieża czołgu zamontowana jest również z tyłu pojazdu. Po lewej stronie czołgu swoje miejsce ma kierowca z trzema wizjerami do obserwacji podczas jazdy. Środkowy wizjer można wymienić na taki do jazdy nocnej. Miejsce dowódcy zlokalizowano w prawej stronie wieży w kształcie klina. Można do niego dostać się z kabiny załogi lub z zewnątrz poprzez właz. Miejsce strzelca jest naprzeciwko miejsca dowódcy. Z tyłu, pod wieżą znajdują się luki amunicyjny i ewakuacyjny, który może służyć również jako miejsce transportu dla 10 żołnierzy desantu lub dla noszy z rannym. Tył wieży jest dodatkowo zabezpieczony łańcuchami z kulami, które mają powstrzymywać granaty ppanc. i wywoływać eksplozje pocisków ppanc., zanim te uderzą w spód wieży.
Na główne uzbrojenie czołgu wybrano sprawdzoną przez Izraelczyków armatę M68 kalibru 105 mm z rękawem termicznym konstrukcji izraelskiej. Armata jest ładowana ręcznie. Merkawa Mk 1 może pomieścić 62 sztuki pocisków, z czego 44 z nich w specjalnie chronionych pojemnikach, po cztery sztuki pocisków w każdym. Przyrządy celownicze strzelca umożliwiają ośmiokrotne przybliżenie, posiadają laserowy dalmierz i komputerowy system kierowania ogniem. Strzelec ma możliwość wprowadzania do systemu niezbędnych danych do obliczeń oraz rodzajów amunicji. Czujniki zamontowane w czołgu pozwalają na korektę danych poprzez wykrycie kierunku i prędkości wiatru, temperatury powietrza, kąta przechyłu pojazdu. Armata może strzelać następującymi rodzajami pocisków: HEAT, HE-FRAG, APFSDS, APFSDS-T, HESH i dymnymi.
Dodatkowe uzbrojenie czołgu stanowią trzy karabiny maszynowe FN MAG kalibru 7,62 mm oraz dodatkowo montowany moździerz kalibru 60 mm, który może używać amunicji dymnej, świetlnej i przeciwpiechotnej. 
Główną jednostką napędową Merkawy Mk 1 jest silnik diesla AVDS-1790-6A V-12 o mocy 908 KM ze skrzynią biegów General Motors CD-850-6BX. Zastosowana konstrukcja komory silnika umożliwia wymianę silnika w ok. 60 minut. Wylot spalin znajduje się po prawej stronie czołgu nad gąsienicami. Wlot filtra powietrza znajduje się przed stanowiskiem kierowcy. 
Masa Merkawy Mk 1 to 62 tony. Użyty silnik pozwala osiągnąć prędkość 46 km/h. Czołg może pokonać przeszkody pionowe o wysokości 1 m, brody o głębokości 1,4 m oraz rowy o szerokości 3 m. Długość czołgu z działem to 8,63 m, szerokość 3,7 m i wysokość 2,75 m. 
Wersje i modyfikacje.
Haubica samobieżna Szolef.
Podwozie Merkawy Mk 1 posłużyła jako podstawa do zbudowania prototypu haubicy samobieżnej kalibru 155 mm o nazwie Szolef. Miała być to odpowiedź krajowego przemysłu zbrojeniowego na zapotrzebowanie armii na haubicę samobieżną. Zbudowano dwa prototypy, jednak Siły Obronne Izraela zdecydowały o dalszym użytkowaniu amerykańskiej konstrukcji M109, tylko w zmodernizowanej wersji. 
Namera.
Do 2005 roku, na podstawie przestarzałego już wówczas podwozia Merkawy Mk 1, opracowywano prototyp ciężkiego opancerzonego transportera piechoty o nazwie Namera (hebr. נמרה, pol. tygrysica). Pomysł porzucono jednak porzucono na rzecz nowszej konstrukcji o nazwie Namer (hebr. נמר, pol. tygrys). Konstrukcja Namery opierała się na podwoziu pozbawionym wieży, a w zamian za to zamontowano dodatkowe opancerzenie przodu i góry transportera. Planowano zintegrować transporter z systemem "Trophy". Namera miała transportować ośmiu żołnierzy desantu, którzy opuszczaliby pojazd dzięki istniejącemu z tył włazowi. 
Merkawa Mk 2.
Merkawa Mk 2 powstała w oparciu o doświadczenia zebrane przez izraelskie załogi czołgów z wojny Jom Kipur oraz wojny w Libanie. Zespół modernizacyjno-konstrukcyjny położył nacisk na zwiększenie odporności czołgu na granaty i pocisków ppanc. Uznano, że szczególnie narażony na ataki był tył czołgu, a zwłaszcza tył wieży czołgu. W calu zabezpieczenia tej części pojazdu zastosowano konstrukcję składającą się z wiszących łańcuchów, na których końcach zamocowano kule. Początkowo pomysł ten wzbudził kontrowersje i stwarzał wrażenie niskobudżetowego rozwiązania. Testy poligonowe wykazały skuteczność nowej konstrukcji. Ponadto wieża i kadłub zostały wzmocnione dodatkową warstwą płyt pancerza. Wieża została wyposażona dodatkowo w laserowy dalmierz i nowy komputer pokładowy. Zmodernizowano także system kontroli ognia.
Załogi czołgów walczących w Libanie wskazywały na potrzebę uniezależnienia operujących na polu walki czołgów od pojazdów inżynieryjnych. Wielokrotnie Merkawy Mk 1 dostawały się w zasadzki na drogach lub miastach, a podczas oczekiwania na pomoc stawały się celami dla Syryjczyków lub Palestyńczyków. Uznano, że nowy typ Merkawy powinien zostać wyposażony w specjalne mocowania pozwalające na zamontowanie w czołgu różnych trałów przeciwminowych lub lemieszy spychających. 
Głównym uzbrojeniem czołgu pozostała armata kalibru 105 mm, która mogła wystrzeliwać pociski APFSDS, HEAT, HE-FRAG. W czołgu można było zmagazynować łącznie 62 pociski w specjalnych pojemnikach po cztery sztuki w każdym. 
W celu zwiększenia siły rażenia czołgu przeciw piechocie i śmigłowcom, pojazd wyposażono w dwa karabiny maszynowe FN MAG kalibru 7,62 mm oraz jeden ciężki karabin maszynowy kalibru .50 cali. Ponadto we wieży czołgu, po lewej stronie, zamontowano wewnętrzny moździerz kalibru 60 mm, aby umożliwić jego obsługę i ładowanie wewnątrz czołgu. Niektóre egzemplarze Merkawy Mk 2 miały zamontowane obok włazu ładowniczego zamiast karabinu maszynowego amerykański moździerz Mk 19 kalibru 40 mm. 
Będąca dotychczas na wyposażeniu Merkaw Mk 1 amerykańska skrzynia biegów została zastąpiona w Mk 2 skrzynią biegów krajowej produkcji, zwiększono również pojemność zbiorników paliwa, dzięki czemu zasięg Merkawy Mk 2 wynosił 500 km. 
Merkawa Mk 2 miała masę 63 ton. Szerokość kadłuba wynosiła 3,7 m, wysokość do włazu dowódcy 2,75 m, a długość z działem 8,3 m. Silnik pozostawiono ten sam, co w Merkawie Mk 1. Przez to Merkawa Mk 2 rozwijała również prędkość 46 km/h. 
Wersje i modyfikacje.
Merkawa Mk 2B.
Wersja czołgu z ulepszonym systemem optyki i termowizji, a także wzmocnionym pancerzem wieży czołgu.
Merkawa Mk 2 "Batasz".
Wersja Batasz (herb. בט"ש, "bitachon szotef", dosł. rutynowe zabezpieczenie) powstała w wyniku ataków na izraelskie czołgi w Libanie. Ze względu na rosnącą liczbę uszkodzeń pojazdów wojskowi uznali, że służące na południu Libanu czołgi i transportery należy dodatkowo opancerzyć. Ochrona czołgu składała się z dodatkowego pancerza reaktywnego oraz dodatkowych modułów pancernych, podobnych do tych zastosowanych w opancerzeniu "Dor Dalet".
Ofek.
W 2015 roku na bazie wycofywanej Merkawy Mk 2 opracowano prototyp ciężkiego transportera opancerzonego. Uznano, że dzięki temu armia może otrzymać niskim nakładem kosztów nowy pojazd poprzez usunięcie wieży czołgu. Opancerzenie oceniono na wystarczające do wykorzystania Ofeka jako pojazdu inżynieryjnego, medycznego lub dowodzenia.
Merkawa Mk 3.
W ramach dalszych prac rozwojowych nad Merkawą Tal uznał, że Merkawy Mk 1 i Mk 2 były zbyt wolne i mało zwrotne. Według niego przyszłe pole walki nie będzie się już ograniczać do Wzgórz Golan lub Libanu. Postanowiono dokonać dalszych modernizacji, aby dostosować czołg do nowoczesnego pola walki pod względem uzbrojenia, opancerzenia i manewru. Tal zaproponował, aby kadłub posiadał specjalne mocowania, do których będzie można przyczepiać pancerz modułowy. Dzięki temu uszkodzone czołgi nie musiałyby być wycofywane z pola walki, a czas naprawy i wymiany paneli zająłby sześć godzin. Dodatkowo po bokach zamontowano specjalne kurtyny chroniące zawieszenie, górną część gąsienic, a także część kadłuba. Zwiększono opancerzenie przedziału silnikowego i przodu pojazdu, aby jeszcze bardziej zwiększyć przeżywalność załogi. Ponadto, czołg został wyposażony w specjalny elektromagnetyczny system ostrzegania, który uruchamiał się w momencie, kiedy Merkawa namierzana była przez wiązkę laserową wrogiego czołgu, systemu ppanc. lub nawet śmigłowców. 
W celu zwiększenia manewru i prędkości czołgu zespół Tala wymienił używane dotychczas silniki o mocy 908 KM na wysokoprężne silniki Teledyne Continental AVDS-1790-9AR z turbodoładowaniem o mocy 1200 KM. Dzięki temu Merkawa Mk 3 mogła się poruszać z prędkością nawet do 60 km/h. Poprawiono również zawieszenie czołgu. 
Izraelczycy uznali, że nowy czołg powinien mieć zwiększoną siłę ognia. Tal postanowił wprowadzić na uzbrojenie czołgu armatę IMI kalibru 120 mm. Zespół konstrukcyjny dostosował nową armatę do pocisków amerykańskich. Decyzja była spowodowana zapotrzebowaniem na sprzęt dostarczany przez lokalny przemysł zbrojeniowy. Dopuszczono natomiast sytuację, w której amunicja mogłaby pochodzić z zewnętrznych dostaw. Armata została wsparta nowym, krajowym systemem kierowania ogniem "Bakar Esz". Był on wspólnym projektem firm Rafael, Elbit, El-Op, Elscint. System ten był w pełni skomputeryzowany, posiadał laserowy dalmierz, dzienne i nocne przyrządy celownicze dla dowódcy i strzelca. Pionowa i pozioma stabilizacja działa sprawiła, że Merkawa Mk 3 była pierwszym izraelskim czołgiem zdolnym do prowadzenia ognia w ruchu. Systemy celowania i kierowania ogniem były wsparte czujnikami warunków atmosferycznych. Ponadto czołg posiadał system ostrzegania przed zagrożeniami, który działał 360° wokół pojazdu. 
Wieżę wyposażono w elektryczny system obrotu, aby wyeliminować łatwopalny olej hydrauliczny, który zagrażał bezpieczeństwu załogi. Zastosowano także zewnętrzny system paliwowy, dzięki czemu zlikwidowano systemy transportu paliwa w przedziale dla załogi. 
Dodatkowe uzbrojenie czołgu stanowiły trzy karabiny maszynowe FN MAG kalibru 7,62 mm i wewnętrzny moździerz kalibru 60 mm. Merkawa Mk 3 może wystrzeliwać również naprowadzane pociski przeciwpancerne "Lahat" produkcji Israel Aerospace Industries. Mogą one razić cele ruchome lub statyczne w terenie zurbanizowanym i poza nim. 
Według danych izraelskiego Ministerstwa Obrony masa czołgu wynosiła 65 t. 
Wersje i modyfikacje.
Merkawa Mk 3 "Baz" ("Barak Zoher").
System "baz" miał na celu zwiększyć możliwości i skuteczność prowadzenia ognia przez załogę czołgu. Powstał na bazie zebranych doświadczeń z dwóch poprzednich Merkaw. "Baz" umożliwia strzelanie do celów stacjonarnych oraz ruchomych (również do śmigłowców) w dzień i nocy, kiedy czołg stoi lub znajduje się w ruchu. Czołg został wyposażony także w system automatycznego śledzenia i namierzania celów. Wprowadzono stabilizację lufy podczas ładowania pocisku. Założeniem tych zmian miało być zwiększenie skuteczności czołgu już podczas pierwszego strzału do celu. Ponadto dowódca otrzymał na dachu wieżyczki panoramiczny celownik, który umożliwia celowanie i namierzanie kolejnego celu, kiedy w tym samym czasie strzelec namierza cel pierwszy.
Dzienny celownik posiada dwunastokrotne przybliżenie, a nocny pięciokrotne. Ponadto system ten pozwala strzelcowi zablokować celownik na wybranym celu i automatycznie go śledzić. W tym samym czasie czujniki użyte w czołgu są w stanie wykryć pojawiające się nowe cele. 
Merkawa Mk 3D ("Dor Dalet").
Nazwa tej wersji pochodzi od dodatkowego opancerzenia pojazdu (hebr. דור ד, czyli czwarta generacja). Jest ona czasem nazywana wersją "Batasz". W tym przypadku zwiększono opancerzenie wieży czołgu po obu jej stronach przez specjalne panele, które nadają wieży charakterystyczny, bardziej aerodynamiczny kształt. 
Wersja "Dor Dalet" posiada ten sam system celowania, który użyto w Merkawie Mk 3 "Baz". 
Merkawa Mk 4.
Merkawa Mk 4 została wyposażona w nową jednostkę napędową. Nowy silnik General Dynamics 883 V-12 posiada moc 1500 KM i dostarcza o 25% więcej mocy niż silnik w Merkawie Mk 3. Konstrukcja silnika została zaprojektowana przez niemiecką firmę MTU, ale produkowany jest na licencji przez General Dynamics Land Systems. Podobny silnik jest montowany w niemieckich Leopardach 2 i francuskich Leclercach. Ulokowanie jednostki napędowej zapewnia jej wymianę w 30 minut.
W nowej Merkawie zmieniono projekt wieży i kadłuba. Są one bardziej spłaszczone, aby móc zamontować modułowy pancerz. Usunięto zewnętrzne wyrzutnie granatów dymnych i zintegrowano je z pancerzem. Przód oraz góra wieży został wzmocniony dodatkowymi blokami pancerza. Tylna część kadłuba została dodatkowo wzmocniona przeciwko działaniu min. Do pojazdu mogą zostać podczepione trały przeciwminowe oraz lemiesze. 
Merkawa Mk 4 posiada rozwinięty system kierowania ogniem, celowania, ładowania i ostrzegania. Zaawansowany elektromagnetyczny system pozwala ostrzec załogę przed namierzaniem lub atakiem z lądu i powietrza. Komputerowe systemy zapewniają załodze orientację na polu bitwy poprzez mapowanie jednostek w systemie „swój-obcy”, zarówno na lądzie, jak i w powietrzu. Dowódca oraz strzelec posiadają oddzielne systemy celowania, które pozwalają na atakowanie celów i wybór nowych jednocześnie. Dodatkowo załoga posiada system kamer umożliwiający obserwację pola walki dookoła pojazdu w trakcie walk w terenie zurbanizowanym. 
W czołgu zamontowano nowy, w pełni zautomatyzowany system ładowania oparty na obrotowym magazynku mogącym pomieścić 10 pocisków. Ładowniczy dysponuje specjalnym systemem, w którym może wybrać rodzaj amunicji, którą ma zostać załadowane działo. Załoga posiada skomputeryzowany dzienny i nocny system celowania, śledzenia i automatycznego namierzania przeciwnika. Merkawa Mk 4 może również wystrzeliwać pociski "Lahat", wsparte systemem umożliwiającym rażenie celów naziemnych oraz śmigłowców. Załoga czołgu ma także do dyspozycji wbudowany moździerz kalibru 60 mm mogący wystrzeliwać pociski odłamkowe i rozświetlające. 
Wersje i modyfikacje.
Merkawa Mk 4 "Me’il Ruach".
Jest to wersja czołgu, który został wyposażony w izraelski system ochrony i ostrzegania "Me’il Ruach" (ang. "TROPHY"/"Windbreaker"). Dzięki temu systemowi wojsko chciało zwiększyć ochronę czołgu przed kierowanymi pociskami przeciwpancernymi, granatami przeciwpancernymi. Produkcja tej wersji rozpoczęła się w 2009 roku.
System "TROPHY", dzięki zastosowanym czujnikom, wykrywa zagrożenie pod postacią pocisków i granatów ppanc. wystrzelonych w stronę czołgu. W celu ich neutralizacji "TROPHY" wystrzeliwuje w kierunku zagrożenia pocisk rozpryskowy, który powoduje detonację zagrożenia kilka metrów przed czołgiem. Jednocześnie system wykrywa kierunek, z którego wystrzelono pocisk/granat i wysyła jego lokalizację do komputerów załogi czołgu. Ponadto TROPY automatycznie wystrzeliwuje granaty dymne, kiedy czołg zostanie namierzony wiązką laserową. 
Załoga Merkawy Mk 4 "Me’il Ruach" została dodatkowo wyposażona w specjalny system "Iron View". Składa się on z kamer, monitorujących otoczenie czołgu 360° dookoła, a obraz jest wyświetlany załodze w wyświetlaczach przymocowanych do hełmu. Wyeliminowało to wizjery przy włazach lub potrzebę otwierania włazów przez załogę. 
Merkawa Mk 4 LIC.
Jest to wersja przystosowana do konfliktów o niskiej intensywności (ang. "Low Intensity Conflict", LIC). Wyróżnikiem tej wersji jest użycie systemu firmy Rafael – OWS. Pozwala on na zdalne używanie karabinu kalibru 12,7 mm dzięki zautomatyzowanej uchwytowi na wieży. Dzięki temu załoga może ostrzeliwać przeciwnika przy pomocy komputera i kamer, bez potrzeby narażania się na ostrzał będąc we włazie. Dodatkowo czołg został pokryty specjalną powłoką, która uniemożliwia przylepienie do czołgu ładunków wybuchowych. Na krańcach pojazdu zamontowano gumowe antenki ze znacznikami LED, aby ułatwić kierowcy manewrowanie czołgiem w nocy.
Namer.
Namer to ciężki transporter opancerzony, który opiera się na kadłubie czołgu Merkawa Mk 4. Pojazd został pozbawiony wieży z armatą, pozostawiono pancerz modułowy i system "Trophy". Uzbrojenie transportera stanowi zautomatyzowany karabin maszynowy kalibru 12,7 mm, który może zostać zastąpiony zautomatyzowanym granatnikiem Mk 19 kalibru 40 mm. Dodatkowo Namer uzbrojony jest w obsługiwany manualnie karabin maszynowy kalibru 7,62 mm. Załoga składa się z 2 osób, przedział desantowy może zmieścić 10 żołnierzy lub 2 pary noszy. 

</doc>
<doc id="178279" url="https://pl.wikipedia.org/wiki?curid=178279" title="Mnich Stefan">
Mnich Stefan



</doc>
<doc id="178281" url="https://pl.wikipedia.org/wiki?curid=178281" title="Aleksander IV (papież)">
Aleksander IV (papież)

Aleksander IV (łac. "Alexander IV", właśc. Rinaldo Conti; ur. ok. 1185 w Anagni – zm. 25 maja 1261 w Viterbo) – papież w okresie od 12 grudnia 1254 do 25 maja 1261.
Życiorys.
Był bratankiem Innocentego III i krewnym Grzegorza IX. Studiował prawdopodobnie w Paryżu, gdzie uzyskał tytuł magistra. Dzięki protekcji kardynała Ugolino di Segni (przyszłego Grzegorza IX) ok. 1219 został subdiakonem papieskim. Grzegorz IX mianował go kardynałem-diakonem Sant'Eustachio (18 września 1227), kamerlingiem Świętego Kościoła Rzymskiego (1227-1231), oraz kardynałem-biskupem Ostia e Velletri (1231). Był legatem papieskim w Viterbo (1232/33) oraz w Lombardii (1237). Działał w kurii, jako protektor zakonu franciszkanów. Nie towarzyszył Innocentemu IV w jego wygnaniu we Francji (1244-51), lecz pozostał w Italii jako jeden z jego wikariuszy. Po śmierci Innocentego IV obrano go papieżem w Neapolu 12 grudnia 1254 roku.
Aleksander IV prowadził nieco bardziej pojednawczą politykę w stosunku do Hohenstaufów niż jego poprzednik, nie zdobył się jednak na zasadniczą zmianę polityki Stolicy Apostolskiej. W marcu 1255 roku rzucił ekskomunikę na Manfreda Sycylijskiego, nieślubnego syna Fryderyka II Hohenstaufa, który sprawował władzę w królestwie Sycylii jako regent, odmówił jednak poparcia także prawowitemu dziedzicowi Konradynowi. Zamiast wybrać, któregoś z rywalizujących ze sobą Hohenstaufów, chciał osadzić na tronie sycylijskim angielskiego hrabiego, Edmunda Crouchbacka. Wkrótce potem papież jednak anulował swoją decyzję, gdy przekonał się, że król Henryk III nie może spełnić jego warunków militarnych. 10 sierpnia 1258 Manfred koronował się w Palermo na króla Sycylii. Zagroził wówczas realnie państwu papieskiemu, zajmując Marchię Ankońską, Spoleto oraz Romanię i obejmując urząd wikariusza Lombardii. Wiosną 1261 rzymianie wybrali go na senatora i zmusili Aleksandra IV do ucieczki do Viterbo, gdzie najczęściej rezydował.
Za jego rządów nastąpiło przyznanie większych kompetencji inkwizytorom w walce przeciwko heretykom (w 1256 otrzymali oni moc wzajemnego rozgrzeszania się ze stosowania tortur).
W roku 1257 papież Aleksander IV podporządkował kanonicznie Kościół katolicki na Rusi Halickiej biskupom lubuskim.
Papież ten ogłosił świętą w 1255 Klarę z Asyżu, współzałożycielkę klarysek. Zmarł w Viterbo, 25 maja 1261.

</doc>
<doc id="178287" url="https://pl.wikipedia.org/wiki?curid=178287" title="Děčín">
Děčín

Děčín (, 1942–1945 "Tetschen-Bodenbach", 1945 "Děčín-Podmokly") – miasto statutarne w Górach Połabskich, w północno-zachodnich Czechach, w kraju usteckim, u ujścia Ploucznicy do Łaby, siedziba powiatu Děčín. 
Miasto utworzono w 1942, z połączenia leżącego na prawym brzegu Łaby Děčína (niem. "Tetschen") i lewobrzeżnego miasta Podmokly (niem. "Bodenbach").
Występuje tu przemysł maszynowy, młynarski, chemiczny, poligraficzny, materiałów budowlanych, stocznia rzeczna, huta aluminium, zakłady włókiennicze, cukrownia. Miasto jest również portem rzecznym, węzłem kolejowym i drogowym.
Jest również ośrodkiem turystycznym związanym z miejscowymi (via ferraty Pastýřská stěna, rejsy statkami po Łabie) i pobliskimi atrakcjami (Czeska Szwajcaria, Łabskie Piaskowce – Tiské stěny, Děčínský Sněžník). Znajduje się tutaj zamek (XII, XVI–XVIII w., patrz niżej), późnogotycki most (XV w.), barokowy kościół, secesyjna synagoga oraz zabudowa renesansowa, barokowa i klasycystyczna.
Zamek w Děčínie wraz z rozległymi dobrami, pomiędzy pasmami Sudetów i Rudaw, stanowił od 1628 do 1932 własność arystokratycznego austriackiego rodu Thun-Hohenstein.

</doc>
<doc id="178288" url="https://pl.wikipedia.org/wiki?curid=178288" title="Decin">
Decin



</doc>
<doc id="178290" url="https://pl.wikipedia.org/wiki?curid=178290" title="Esslingen">
Esslingen

Niemcy:
Szwajcaria:
Zobacz też:

</doc>
<doc id="178291" url="https://pl.wikipedia.org/wiki?curid=178291" title="Evipan">
Evipan



</doc>
<doc id="178294" url="https://pl.wikipedia.org/wiki?curid=178294" title="George Ritzer">
George Ritzer

George Ritzer (ur. 1940) – amerykański socjolog, profesor Uniwersytetu Marylandu w College Park.
Koncepcje i publikacje.
George Ritzer znany jest przede wszystkim jako twórca teorii makdonaldyzacji. Według twórcy tej teorii, makdonaldyzacja to „proces stopniowego upowszechniania się zasad działania restauracji szybkich dań we wszystkich dziedzinach życia społecznego w Stanach Zjednoczonych oraz na całym świecie”.
Ritzer kontynuuje tradycje socjologii jako nauki krytycznej, traktując ją jako pełne pasji analizowanie procesów społecznych i wykrywanie alarmujących prawidłowości. Właśnie z takich rozważań zrodził się ukuty przez niego termin „makdonaldyzacja”. George Ritzer doszukuje się korzeni makdonaldyzacji korzystając z koncepcji racjonalności i biurokracji Maxa Webera. Odwołuje się też między innymi do prac Karla Marksa, Guya Deborda (społeczeństwo spektaklu) i Jeana Baudrillarda (społeczeństwo konsumpcyjne, symulakry).
Pokazuje w swoich publikacjach, np. do czego prowadzi upowszechnienie kart kredytowych (i związane z tym przesunięcie progu akceptacji dla stanu permanentnego zadłużenia) albo jaki wpływ masowa turystyka ma zarówno na turystów, jak i mieszkańców miejsc przez nich odwiedzanych. Analizując nowe formy konsumpcji, takie jak wielkie centra handlowe czy rodzinne parki rozrywki, Ritzer jest zdania, że w zlaicyzowanych społeczeństwach ludzie traktują je niczym średniowieczne katedry – jako namiastkę doznania metafizycznego.
Jest także autorem licznych podręczników, skryptów i opracowań dla studentów socjologii (na język polski przetłumaczony został podręcznik "Klasyczna teoria socjologiczna").
Krytyka.
Oryginalność, przystępność i popularność prac Ritzera stała się przyczyną ataków na niego. Jego najzagorzalsi krytycy oskarżyli go o niepotrzebne redukowanie zawiłości przedmiotu, by trafić ze swoimi publikacjami do szerokiej publiki i w ten sposób osiągnąć rekordową sprzedaż swoich książek.
Jak na ironię zarzucono Ritzerowi, że sam wplątał się w procesy, które krytykował – wykreował na gruncie tradycyjnej myśli humanistycznej „McWebera” z Maxa Webera i stworzył zuchwałe opisy globalizacji, dające rozrywkę czytelnikom, ale nic konkretnie nie wnoszące. Zdaniem krytyków przedstawianie szeregu faktów, wywołuje jedynie iluzję naukowego dowodzenia tez.
Pracom Ritzera można postawić też zarzut pominięcia w swoich publikacjach samego człowieka przy jednoczesnej koncentracji na samych środkach konsumpcji. Ritzer nie opisuje kondycji współczesnego człowieka uwikłanego w pędzące zawrotnie koła konsumpcji. Zamiast tego snuje opisy lawinowo mnożących się miejsc umożliwiających nabywanie towarów czy usług i odhumanizowanych mechanizmów tychże miejsc.
Wątpliwości budzi też stosowana przez Ritzera terminologia. Chcąc zwrócić uwagę na powszechność konsumpcji. konsekwentnie pisze o różnych „środkach konsumpcji”, choć w zasadzie niektóre z nich są po prostu „miejscami” (np. biblioteki, szpitale, muzea, kościoły, uniwersytety), które jednak różnią się znacznie od tradycyjnych miejsc zakupów. Ritzer posługuje się też określeniami takimi jak „świątynie konsumpcji” i „religia konsumencka” (określenia te, nawiasem mówiąc, były już wcześniej używane przez Williama Severiniego Kowinskiego – jednego z prekursorów rozważań nad kulturą konsumpcyjną), mocno w ten sposób oddziałując na wyobraźnię i ukierunkowując wartościowanie czytelnika. Ritzer wskazuje np. na taki sam rodzaj centralności w architekturze (układ nawy głównej i naw bocznych). Jednak wiele tradycyjnych miejsc występujących w krajobrazie miejskim czy wiejskim, takich jak na przykład targowiska, posiada cechy podobne do kościołów – dzięki temu są one po prostu czytelne i funkcjonalne. Ostatecznie zasadność użycia terminów nawiązujących do religii w miejsce terminów świeckich budzi szereg wątpliwości.
Ze strony lewicy Ritzer spotkał się z zarzutem, że nie docenił w pełni myśli Karola Marksa (na przykład koncepcji alienacji, reifikacji i przemysłu kulturowego) i nie doszukał się w kapitalizmie zasadniczej przyczyny makdonaldyzacji i narastającej proliferacji „niczego” na świecie.
Ostatecznie Ritzer nie podjął się też poszukiwań alternatywy dla współczesnej kultury konsumpcji. W swoich pracach nie eksploruje przyczyn, które mogłyby przyczynić się do przemian w przyszłości.
Ritzer często odpowiadał na kierowaną do niego krytykę m.in. w publikacji "Resisting McDonaldization" (1999) czy na sympozjum "Thesis Eleven" (2004).

</doc>
<doc id="178296" url="https://pl.wikipedia.org/wiki?curid=178296" title="Valmiera">
Valmiera

Valmiera, do 1917 "Wolmar" – miasto w północno-wschodniej części Łotwy, w Liwonii, nad Gaują, na skrzyżowaniu kilku ważnych dróg, ok. 100 km od Rygi, stolicy kraju, 50 km od granicy z Estonią, stolica okręgu Valmiera, 27 515 mieszkańców (2006).
Historia.
Wolmar i jego okolice to jedne z najwcześniej zasiedlonych terenów na Łotwie. Znaleziska archeologiczne potwierdziły obecność stałych siedzib ludzkich na tym terenie już 9000 lat temu. W XI w. znajdował się tu gród przynależący do kraju Tālava. Murowany zamek w Wolmarze wzniesiony został przez zakon kawalerów mieczowych w roku 1224. Po raz pierwszy jako miasto Wolmar jest wspominany w 1323 roku. Właściwa lokacja miała najprawdopodobniej miejsce co najmniej 40 lat wcześniej, kiedy to mistrz krajowy inflanckiej gałęzi zakonu krzyżackiego Wilhelm von Nindorf wzniósł tu w 1283 r. kościół. Wieża kościelna dobudowana została w drugiej połowie XIV w. Wolmar był członkiem Hanzy od XIV do XVI wieku. Przynależność do tego związku przyniosła znaczący rozwój handlu i transportu.
Wolmar włączył do Rzeczypospolitej w 1561 roku król Zygmunt II August po pakcie wileńskim. Administracyjnie miasto przynależało do województwa parnawskiego. W 1601 roku podczas wojny ze Szwecją o Inflanty został zdobyty przez Szwedów i odbity po oblężeniu 19 grudnia przez hetmana Jana Zamoyskiego. Wzięto wtedy do niewoli syna króla Karola Sudermańskiego Carla Carlssona Gyllenhielma. Ponownie Wolmar Szwedzi zdobyli w 1622 roku podczas IV wojny polsko-szwedzkiej. Gustaw II Adolf nie napotykając oporu zajął 2 stycznia 1622 roku miasto, a 4 stycznia rozpoczął ostrzał zamku na skutek czego w dniu 6 stycznia licząca zaledwie 28 dragonów załoga, nie mając wody, by gasić pożary, skapitulowała. W zamian otrzymała prawo swobodnego wyjścia i przeszła do Rumborka. 25 października 1657 Wolmar został ponownie zajęty przez Polaków, lecz 3 sierpnia 1658 został znów utracony na rzecz Szwecji. Rzeczpospolita zrzekła się formalnie Wolmaru w 1660 roku wraz z Liwonią w pokoju oliwskim.
Podczas wielkiej wojny północnej Wolmar był zniszczony i spalony przez Rosjan w 1702. Następnie miasto dzieliło losy północnej Liwonii. W 1755 założona została tu druga najstarsza apteka na obszarze dzisiejszej Łotwy, w której zabytkowym budynku obecnie mieści się sala wystawowa. W 1872 założony został łotewski zespół teatralny, który w 1885 wzniósł gmach teatru. Uruchomienie kolei z Rygi do Pskowa w 1889 r. wpłynęło na rozwój drobnego przemysłu, głównie przetwórstwa rolnego. W 1905 w mieście gościł klasyk literatury łotewskiej Rūdolfs Blaumanis, który wystawiał swoje sztuki w miejscowym teatrze. 
W końcu 1917 r. Valmiera razem z całą Liwonią znalazła się pod kontrolą łotewskich bolszewików, w tzw. Republice Iskołatu. Republika ta przestała istnieć, gdy Niemcy przeszli do ofensywy na Łotwie po zerwaniu rozmów pokojowych z Rosją Radziecką w Brześciu Litewskim. W rezultacie pod koniec I wojny światowej (od 22 lutego 1918) miasto było okupowane przez Niemcy. Po wojnie znalazło się w granicach nowo proklamowanej Republiki Łotewskiej. W końcu listopada 1918 r. działania zbrojne przeciwko Łotwie rozpoczęła Rosja Radziecka. Valmiera została zajęta przez Armię Czerwoną 22 grudnia 1918 r. W granicach Łotewskiej Socjalistycznej Republiki Radzieckiej pozostawała do 31 maja 1919 r., kiedy zajęły ją jednostki armii estońskiej, sprzymierzonej z niepodległą Łotwą, której też niemal natychmiast przekazano zarząd nad miastem.
W okresie międzywojennym Valmiera zasłynęła jako ośrodek sportów lekkoatletycznych, pochodzili stąd znani w kraju chodziarze, np. Jānis Daliņš (1904-1978), sześciokrotny rekordzista świata, zdobywca srebrnego medalu na igrzyskach olimpijskich w Los Angeles i mistrz Europy z 1934 r.
Na początku II wojny światowej 20 września 1939 w mieście zorganizowano obóz dla polskich uchodźców cywilnych, zbiegłych z Polski na Łotwę podczas kampanii wrześniowej. W obozie było zarejestrowanych 268 Polaków, z których większość została już w październiku zwolniona. Od 1940 pod okupacją radziecką, od 1941 do 1944 niemiecką, i od 1944 ponownie radziecką. II wojna światowa przyniosła prawie całkowite zniszczenie miasta, zwłaszcza jego zabytkowej części. Po wojnie pozostało w składzie ZSRR jako część Łotewskiej Socjalistycznej Republiki Radzieckiej i nieopodal Valmiery znajdowała się baza wojsk lotniczych Liepas. Po odzyskaniu niepodległości przez Łotwę i upadku ZSRR, ponownie w granicach Łotwy.
Obecnie.
Valmiera jest, obok Rygi, "de facto" kulturalnym i administracyjnym ośrodkiem Liwonii. Jest jedynym poza Rygą miastem w regionie posiadającym profesjonalny teatr, Valmieras teātris, którego początki sięgają zespołu teatralnego z 1872 roku, a jako profesjonalny teatr funkcjonujący od 1923 roku. W latach 90. XX wieku założono tutaj również regionalną uczelnię, Vidzemes Augstskola. Mieści się tu także muzeum poświęcone lokalnej historii. Valmiera stanowi również gospodarcze centrum rejonu. Dominującymi gałęziami przemysłu są przemysł spożywczy, produkcja włókna szklanego, przemysł metalowy, drzewny i meblowy. W planach jest budowa w mieście elektrowni geotermalnej oraz hali sportowej i centrum olimpijskiego.
Sport.
W mieście znajdują się kluby sportowe:

</doc>
<doc id="178297" url="https://pl.wikipedia.org/wiki?curid=178297" title="Iwanowo">
Iwanowo

Iwanowo (ros. "Иваново", do 1932 "Iwanowo-Wozniesieńsk") – miasto obwodowe w Rosji, na północny wschód od Moskwy, nad rzeką Uwodz (dopływ Klaźmy).
Dane ogólne.
W mieście znajduje się stacja kolejowa Iwanowo. Ok. 7 km na południowy zachód od miasta znajduje się cywilny port lotniczy Iwanowo-Jużnyj, a ok. 6 km na północ od miasta wojskowa baza lotnicza Iwanowo-Siewiernyj.
W Iwanowie działa klub piłkarski Tiekstilszczik Iwanowo.
Historia.
Najstarsze zapiski o osadzie pochodzą z 1561 roku. Prawa miejskie zostały nadane w 1871 roku. Do 1929 miasto w guberni włodzimierskiej, ośrodek przemysłu włókienniczego.
Obecnie miasto jest ośrodkiem industrialnym (m.in. przemysł maszynowy, chemiczny, włókienniczy i spożywczy), kulturalnym i naukowym (uniwersytet).
W 1910 w Iwanowie urodził się Kazimierz Dziewoński - polski architekt, urbanista i geograf, profesor.
Miasta partnerskie.
30 stycznia 2016 roku władzami ukraińskiego miasta Chmielnicki jednostronnie została wypowiedzona umowa partnerska i powiadomiono o tym władze Iwanowa listem oficjalnym.
&lt;br&gt;
2 marca 2022, po inwazji Rosji na Ukrainę, Łódź wypowiedziała partnerstwo miastu Iwanowo, a także Kaliningradowi oraz Mińskowi (stolicy Białorusi).

</doc>
<doc id="178298" url="https://pl.wikipedia.org/wiki?curid=178298" title="Dacjusz z Mediolanu">
Dacjusz z Mediolanu

Dacjusz z Mediolanu, właśc. "Datius Agliati " (zm. krótko po 5 lutego 552 w Chalkedonie) – arcybiskup Mediolanu (ok. 530–552), święty Kościoła katolickiego.
Prześladowany przez Gotów, schronił się w Konstantynopolu. W sporze o Trzy Dzieła poparł papieża Wigiliusza. Zwalczał monofizytyzm.
Jego wspomnienie liturgiczne obchodzone jest 14 stycznia, jako wspomnienie pogrzebu w kościele św. Wiktora w Mediolanie.

</doc>
<doc id="178302" url="https://pl.wikipedia.org/wiki?curid=178302" title="Wardriving">
Wardriving

Wardriving – słowo to pochodzi od "wardialingu" – techniki używanej kiedyś do wyszukiwania modemów w sieci telekomunikacyjnej. Do wardrivingu używa się sprzętu potrzebnego do wykrywania sieci bezprzewodowych – notebooka lub palmtopa wyposażonego w antenę (najlepiej zewnętrzną) i kartę sieciową WLAN oraz odpowiednie oprogramowanie. Nieraz zestaw taki jest dozbrajany w odbiornik GPS w celu dokładnej lokalizacji miejsca znalezienia sieci.
Niektórzy wardriverzy oznaczają kredą miejsca, gdzie znajdą sieć bezprzewodową, jest to znane jako warchalking. Czasami też informacje o znalezionych sieciach umieszcza się w Internecie w postaci map sieci bezprzewodowych.
Nieporozumienia.
Wardriving nie polega na nieuprawnionym podłączaniu się do cudzych sieci bezprzewodowych oraz przełamywaniu ich zabezpieczeń (co jest nielegalne), a jedynie na ich wyszukiwaniu.

</doc>
<doc id="178311" url="https://pl.wikipedia.org/wiki?curid=178311" title="Pachacuti">
Pachacuti



</doc>
<doc id="178313" url="https://pl.wikipedia.org/wiki?curid=178313" title="Topa Inca">
Topa Inca



</doc>
<doc id="178314" url="https://pl.wikipedia.org/wiki?curid=178314" title="Bieg maratoński">
Bieg maratoński

Bieg maratoński (maraton) – bieg na dystansie 42 195 m.
Pochodzenie nazwy.
Nazwa pochodzi od miejscowości Maraton w Grecji. Według Herodota po zwycięskiej dla Greków bitwie z Persami pod Maratonem w 490 r. p.n.e., armia perska zaokrętowała i wypłynęła w kierunku bezbronnych Aten. Widząc to, Grecy udali się co sił w nogach do miasta, przybywając praktycznie równocześnie z okrętami perskimi.
Bieg ten stał się podstawą romantycznych historii, według których posłaniec Filippides pobiegł do Aten, by opowiedzieć o zwycięstwie i poinformować Ateńczyków, że płynie ku nim flota perska. Po przekazaniu tej wiadomości padł martwy. W 1879 r. brytyjski poeta Robert Browning napisał na kanwie tej historii znany wiersz "Filippides" (ang. "Pheidippides").
Michel Bréal, francuski filolog, zainspirowany historią marszu zasugerował Pierre'owi de Coubertinowi, by włączył bieg na dystansie odpowiadającym odległości z Maratonu do Aten do programu pierwszych nowożytnych igrzysk olimpijskich w Atenach.
Dyscyplina olimpijska.
W pierwszych igrzyskach bieg maratoński był rozgrywany na dystansie 40 km. W rzeczywistości dystans między Maratonem a Atenami wynosi 37 km, jednak postanowiono tę liczbę zaokrąglić. Na igrzyskach w Londynie dystans zwiększono o 2195 metrów (przesuwając metę w pobliże miejsca, gdzie na trybunach siedział brytyjski król, Edward VII). Bieg maratoński mężczyzn tradycyjnie kończy każde igrzyska olimpijskie. Maraton kobiet został włączony do programu igrzysk olimpijskich dopiero w 1984 roku w Los Angeles.
Masowy bieg uliczny.
Od przeszło 100 lat na ulicach największych miast świata rozgrywane są masowe biegi uliczne m.in. na dystansie maratońskim. W przeciwieństwie do igrzysk olimpijskich i mistrzostw świata, w maratonach ulicznych najczęściej udział może wziąć każdy. W największych imprezach (Londyn, Nowy Jork, Boston, Chicago, Wiedeń, Berlin) uczestniczy przeszło 30 tys. biegaczy zawodowców i amatorów. Najstarszy polski maraton organizowany jest w Dębnie. Dużą frekwencją jak na polskie warunki (około 5000 uczestników) cieszą się maratony: Poznań Maraton, Wrocław Maraton, Cracovia Maraton i Maraton Warszawski.
Najstarszym maratonem nowożytnym jest maraton w Bostonie (pierwsza edycja tego maratonu odbyła się 19 kwietnia 1897 roku), a w Europie – w Koszycach.
Największe maratony odbywają się: w Europie – w Berlinie (ponad 41 tys. uczestników) oraz w Londynie, a w Polsce – w Warszawie (w 2013 r. 8673 uczestników).
Na większości maratonów obowiązuje limit czasowy pokonania dystansu wynoszący 5 lub 6 godzin. Każda osoba, która ukończy maraton, otrzymuje pamiątkowy medal i dołącza do grona „Maratończyków”.
Obecnie maratony rozgrywane są praktycznie na całym świecie nawet w miejscach tak ekstremalnych jak pustynia (Sahara-Marathon w Tunezji) czy biegun (Antarktika-Marathon). Są też Ice-Maraton (po jeziorze Bajkał przy temp. -30 °C) czy Great Wall Marathon (po Wielkim Murze Chińskim).
Do ciekawych maratonów należy Istambul Euro-Asia Marathon, rozgrywany jednocześnie na dwóch kontynentach (trasa prowadzi przez most nad cieśniną Bosfor łączący Europę i Azję) oraz Two Oceans Marathon w Kapsztadzie, którego trasa wiedzie brzegami dwóch oceanów.
Większe maratony w Europie.
Lista największych maratonów w Europie (min. 5000 uczestników którzy ukończyli bieg w 2016 roku):
Maratony w Polsce.
Pierwszy w Polsce bieg maratoński zorganizowano 1924 na trasie Rembertów-Zegrze i z powrotem; trasa przebiegała w niekorzystnych warunkach zarówno atmosferycznych (deszcz, wiatr) jak i technicznych (nierówna szosa); zwycięzcą został Stefan Szelestowski wynikiem 3:13.10,5, wyprzedzając o blisko godzinę następnego rywala.
Rekordziści.
Oficjalne międzynarodowe rekordy w biegu maratońskim są certyfikowane przez Międzynarodowe Stowarzyszenie Federacji Lekkoatletycznych. Ze względu na nieporównywalność warunków, wyniki muszą być weryfikowane, a trasa biegu podlega pewnym restrykcjom:
Mężczyźni.
Najlepszy nieoficjalny maratoński wynik 1:59:40 w dniu 12 października 2019 r. uzyskał Kenijczyk Eliud Kipchoge. Do przełamania przez niego bariery dwóch godzin doszło w ramach projektu INEOS 159 Challenge, na trasie wyznaczonej w wiedeńskim parku Prater. Bieg ten nie spełniał jednak wymagań IAAF – m.in. z uwagi na fakt, iż nie stanowił on otwartej rywalizacji a Kenijczykowi towarzyszyli zmieniający się pacemakerzy – w związku z czym wynik nie został uznany za oficjalny rekord świata.
Kobiety.
Najlepszy maratoński wynik uzyskany przez Polkę, to 2:24:18 Wandy Panfil w Bostonie 15.04.1991, jednak trasa nie spełniała wymagań IAAF - za duży spadek, jak i odległość między startem i metą.
Pierwsza kobieta, Roberta „Bobbi” Gibb pokonała dystans maratoński w 1966 roku, jednak nie została oficjalnie sklasyfikowana jako uczestniczka maratonu bostońskiego. Pierwszą kobietą, która została „oficjalnie” zgłoszona do udziału w maratonie (Boston) i ukończyła maraton była Kathrine Switzer w 1967 roku. Uzyskała czas: 4 godz. 20 min.

</doc>
<doc id="178315" url="https://pl.wikipedia.org/wiki?curid=178315" title="Pawieł Popowicz">
Pawieł Popowicz

Pawłо Romanowуcz Popowуcz (ukr. Павло Романович Попович; ur. 5 października 1930 w Uzynie, zm. 29 września 2009 w Gurzufie) – radziecki kosmonauta i lotnik wojskowy. Pierwszy Ukrainiec w przestrzeni kosmicznej. Generał major Wojskowych Sił Powietrznych. Dwukrotny Bohater Związku Radzieckiego oraz Lotnik Kosmonauta ZSRR. Kandydat nauk technicznych. Wieloletni deputowany Rady Najwyższej USRR.
Życiorys.
W rzeczywistości urodził się w 1929, jednak jego akt urodzenia został zniszczony w czasie okupacji niemieckiej. Po wojnie jego matka podała, że urodził się w 1930. Początkowo uczył się w szkole rzemieślniczej w Białej Cerkwi. W 1951 ukończył naukę w technikum przemysłowym w Magnitogorsku jako technik budowlany. Jesienią tego samego roku został powołany do wojska w Nowosybirsku. W 1954 został absolwentem szkoły lotniczej i został pilotem wojskowym. W 1968 ukończył wojskową akademię lotniczą. Od 1954 należał do Komsomołu, w 1957 wstąpił do KPZR.
7 marca 1960 roku trafił do pierwszej grupy radzieckich kosmonautów WWS 1. W jej składzie znajdował się do 26 stycznia 1982 roku.
Uczestniczył w dwóch lotach kosmicznych, po raz pierwszy w 1962 roku na pokładzie statku kosmicznego Wostok 4. Był to lot grupowy, w którym uczestniczył również Wostok 3 z A. Nikołajewem. Trwał on w sumie 2 dni 22 godziny 56 minut i 43 sekundy.
Na swój drugi lot Pawieł Popowicz czekał do 1974 roku. Został wówczas dowódcą dwuosobowej załogi statku kosmicznego Sojuz 14. Razem z nim na pokład stacji kosmicznej Salut 3 poleciał również Jurij Artiuchin. Kosmonauci wystartowali 3 lipca. Powrócili po blisko 16 dniach spędzonych w kosmosie – 19 lipca. Program lotu miał charakter wojskowy. Obaj przebywali poza Ziemią 15 dni 17 godzin 30 minut i 28 sekund.
Łącznie w czasie swoich dwóch misji Popowicz spędził w kosmosie 18 dni 16 godzin 27 minut i 11 sekund.

</doc>
<doc id="178316" url="https://pl.wikipedia.org/wiki?curid=178316" title="Jefferson Farfán">
Jefferson Farfán

Jefferson Agustín Farfán Guadalupe (ur. 28 października 1984 w Limie) – peruwiański piłkarz grający na pozycji pomocnika. Karierę rozpoczął w 2001 w klubie Alianza Lima, w której grał do 2004, kiedy przeniósł się do holenderskiego PSV Eindhoven. Od 11 czerwca 2008 był piłkarzem Schalke 04 Gelsenkirchen, które zapłaciło za niego 10 milionów euro. Latem 2015 roku przeszedł do Al-Jazira Club za 6 milionów euro. W 2017 roku, jako wolny zawodnik podpisał kontrakt z rosyjskim zespołem Lokomotiw Moskwa. W 2021 roku wrócił do Alianzy.

</doc>
<doc id="178317" url="https://pl.wikipedia.org/wiki?curid=178317" title="Iksjon">
Iksjon

Iksjon – według mitologii greckiej król Lapitów strącony do Tartaru, gdzie ponosił karę przykuty do koła obracającego się w płomieniach.
Był pierwszym człowiekiem, który zabił swojego krewnego – Ejoneusa. Inne mity podają, że zabił przyszłego teścia, nie chcąc płacić za żonę. Rytuału oczyszczenia ze zbrodni dokonał sam Zeus, gdy jednak Iksjon, pod wpływem namiętności do jego małżonki, uwiódł chmurę stworzoną na podobieństwo Hery, Zeus strącił go do Tartaru, skazując na wieczną mękę. Z namiętności Iksjona zrodził się Kentauros, przodek Centaurów.

</doc>
<doc id="178319" url="https://pl.wikipedia.org/wiki?curid=178319" title="Języki formalne">
Języki formalne



</doc>
<doc id="178320" url="https://pl.wikipedia.org/wiki?curid=178320" title="Wojsławice">
Wojsławice



</doc>
<doc id="178322" url="https://pl.wikipedia.org/wiki?curid=178322" title="FSO Wars">
FSO Wars

FSO Wars – prototyp kompaktowego samochodu osobowego, opracowany w latach 1981–1985 przez Fabrykę Samochodów Osobowych w celu zastąpienia modelu Polski Fiat/FSO 125p.
Wars opracowany został w ramach przyjętych w 1981 roku przez FSO założeń dotyczących przyszłych produktów fabryki. Poszukiwano wówczas możliwości wprowadzenia do oferty nowoczesnego samochodu, spełniającego wymagania ówczesnego rynku. Mając na uwadze ograniczenia finansowe i techniczne krajowego przemysłu, równolegle do prowadzonych prac konstrukcyjnych poszukiwano partnera zagranicznego, który zaoferowałby licencję na produkcję samochodu spełniającego polskie oczekiwania oraz zapewnił dostęp do źródeł finansowania. FSO Wars zaprezentowany został po raz pierwszy na początku 1986 roku przedstawicielom prasy na zamkniętej konferencji. Oficjalna prezentacja miała miejsce w Warszawie w październiku 1986 roku, gdzie przedstawiono dwa prototypowe egzemplarze tego modelu. Badania stworzonych pojazdów prowadzono do 1987 roku. Dalsze prace konstrukcyjne zakończono w związku z zaawansowaniem rozmów z koncernem FIAT oraz brakiem środków finansowych.
Historia modelu.
Geneza.
Oferowane na początku lat 80. przez FSO samochody, a w szczególności główny produkt fabryki, jakim był produkowany od 1967 roku Polski Fiat 125p pod względem zastosowanych rozwiązań konstrukcyjnych znacznie odbiegały od konkurencyjnych modeli produkowanych w Europie Zachodniej. Z tego powodu w maju 1981 roku przedstawiono założenia dotyczące przyszłych produktów fabryki, w tym nowoczesnego kompaktowego samochodu osobowego z nadwoziem typu hatchback i przednim napędem. Nowe kompaktowe auto planowane było jako następca Polskiego Fiata 125p, którego dalsze modernizacje znacznie ograniczono. Produkcję Poloneza zamierzano kontynuować, jednak po wprowadzeniu znacznych zmian konstrukcyjnych, uatrakcyjniających samochód, podwyższających jego parametry techniczne oraz obniżających koszty i upraszczających procesy wytwórcze. Początkowo rozważano trzy alternatywne rozwiązania dotyczące wdrożenia do produkcji nowego samochodu kompaktowego. Pierwszy pomysł zakładał zakup licencji. Druga propozycja dotyczyła nawiązania współpracy z zagranicznym koncernem motoryzacyjnym i utworzenia wspólnej spółki akcyjnej. Według trzeciej opcji należało samodzielnie opracować nowe auto. Ostatecznie za najbardziej korzystne uznano propozycję pierwszą i trzecią, tym samym przystąpiono do równoczesnego poszukiwania zagranicznego licencjodawcy oraz opracowania nowego projektu. Według przyjętych założeń nowy samochód powinien cechować się podobnymi parametrami użytkowymi jak Polski Fiat 125p, jednak znacznie niższym zużyciem paliwa oraz mniej złożoną konstrukcją, dzięki czemu możliwe byłoby zmniejszenie o około 30% nakładów wytwórczych, co pozwoliłoby na roczną produkcję do 200 tys. egzemplarzy nowego auta.
Prace konstrukcyjne i badawcze.
Założenia przedstawione w maju 1981 roku zostały ostatecznie zatwierdzone w lipcu tego samego roku przez Radę Techniczno-Ekonomiczną FSO. Prace nad sylwetką auta rozpoczęto w listopadzie 1981 roku. Wykonano wówczas pierwszy gipsowy model sylwetki nadwozia w skali 1:5 z wymiennymi elementami przedniej i tylnej części, który w kwietniu 1982 roku poddano badaniom w tunelu aerodynamicznym Instytutu Lotnictwa w Warszawie. Kolejny model w skali 1:5 został przedstawiony w maju 1983 roku, natomiast makieta w skali 1:1 dwa miesiące później.
Prace nad konstrukcją samochodu rozpoczął w 1983 roku zespół pod kierownictwem Mirosława Górskiego. Nowy model miał zostać skonstruowany głównie przez polskich specjalistów i z wykorzystaniem krajowych komponentów, jednak aby skrócić czas opracowania auta i zapewnić odpowiedni poziom jakości, niektóre elementy pojazdu zakupiono w zagranicznych przedsiębiorstwach. Po stworzeniu w maju 1985 roku dokumentacji technicznej nadwozia, przystąpiono do zbudowania pierwszego prototypu, który wykonany został w październiku 1985 roku. Pod koniec roku zbudowano kolejny prototyp z lakierem w kolorze czerwonym. W późniejszym okresie powstał jeszcze jeden prototypowy egzemplarz polakierowany na niebiesko. Pierwszy prototyp w kolorze kremowym przedstawiony został w styczniu 1986 roku podczas konferencji prasowej zorganizowanej w FSO, w trakcie której zabronione zostało fotografowanie auta. Oficjalna prezentacja Warsa miała miejsce 24 października 1986 roku podczas wystawy „Polska motoryzacja” na Stadionie Dziesięciolecia w Warszawie. Przedstawiono wówczas drugi oraz trzeci prototyp samochodu. Pomysłodawcą nazwania nowego modelu jako Wars był Edward Pietrzak, ówczesny dyrektor naczelny FSO. Badania drogowe prototypów prowadzono do 1987 roku. Pomimo pozytywnych opinii dotyczących modelu FSO Wars, z powodu braku wystarczających środków finansowych oraz znacznego zaawansowania rozmów z licencjodawcą dalsze prace konstrukcyjne zostały wstrzymane.
Licencja.
Zgodnie z założeniami przedstawionymi w maju 1981 roku oprócz rozpoczęcia prac konstrukcyjnych nad nowym autem kompaktowym, przystąpiono do równoczesnego poszukiwania zagranicznego partnera, który przekazałby licencję na produkcję nowoczesnego samochodu osobowego. Rozwiązanie to uznano za szczególnie korzystne ze względu na możliwość uzyskania kredytów z zagranicy. Na początku 1982 roku Przedsiębiorstwo Handlu Zagranicznego POL-MOT zwróciło się z do 14 koncernów motoryzacyjnych. Po uzyskaniu odpowiedzi negocjacje rozpoczęto z firmami Daihatsu, FIAT, Renault oraz SEAT. Po zapoznaniu się z ofertami czterech producentów, do dalszych bardziej szczegółowych rozmów zaproszone zostały firmy Daihatsu, która oferowała model Charade oraz FIAT, początkowo wyrażający zgodę na produkcję w Polsce, samochodu kompaktowego Fiat Ritmo, a później mniejszego, lecz nowocześniejszego Uno. Ostatecznie wybrana została oferta włoska, ze względu na lepsze warunki finansowania nowej inwestycji oraz zadeklarowanie przerwania produkcji Uno we Włoszech po jej uruchomieniu w FSO. Umowa została parafowana 1 grudnia 1988 roku, jednak tego samego dnia Ministerstwo Przemysłu zerwało ją. W październiku 1989 roku dyrekcja FSO ponownie przystąpiła do rozmów z firmą FIAT, która zaproponowała sprzedaż praw do produkcji modelu Tipo. Od stycznia do maja 1990 roku negocjowano również z Daihatsu w sprawie montażu oraz późniejszej produkcji Daihatsu Charade.
FSO Wars 2.
Pomimo zakończenia w 1987 roku badań drogowych Warsa i podpisania w 1988 roku porozumienia z koncernem FIAT, w dalszym ciągu rozważano możliwość opracowania i wdrożenia do produkcji nowego samochodu osobowego konstrukcji FSO, który w przyszłości zostałby następcą Poloneza. Nagłe zerwanie rozmów z włoskim koncernem w grudniu 1988 roku, przyśpieszyło powrót do koncepcji samodzielnej budowy samochodu kompaktowego z wykorzystaniem wcześniejszych doświadczeń. Pod koniec lat 80. i na początku 90. stworzono dwa modele w skali 1:5 samochodu nazwanego jako Wars 2 oraz makietę w skali 1:1, opartą na strukturze nośnej nadwozia prototypów Warsa. Rozpoczęcie produkcji Warsa 2 planowano na rok 1995, jednak nie zbudowano prototypowych egzemplarzy. 
Opis konstrukcji.
Nadwozie.
FSO Wars wyposażony został w powszechnie stosowane w samochodach klasy niższej-średniej nadwozie 5-drzwiowe typu hatchback o konstrukcji samonośnej. Bryła nadwozia zaprojektowana została przez Antoniego Kasznickiego, natomiast za opracowanie konstrukcji, spełniającej wymagania norm bezpieczeństwa biernego, które obowiązywały w USA odpowiedzialny był zespół pod kierownictwem Jana Politkowskiego. Montaż nadwozi odbywał się w Dziale Konstrukcji Nadwozi FSO z blach formowanych na obciągarkach przez zakłady WSK Mielec. Wszystkie szyby zastosowane w nadwoziu były gięte, przednia klejona, pozostałe hartowane. Cienkościenne zderzaki wykonane zostały z półsztywnego tworzywa sztucznego, dzięki czemu charakteryzowały się niską masą. Zbiornik paliwa umieszczony został pomiędzy osiami, pod tylną kanapą, ze względu na konieczność zapewnienia jego szczelności podczas uderzenia w tył. Odporność nadwozia na korozję określana była na 6 lat, z koniecznością okresowego uzupełniania powłoki ochronnej. Wars był pojazdem nieznacznie krótszym od produkowanych w II połowie lat 80. samochodów tej samej klasy jak Volkswagen Golf II, Opel Kadett E, Łada Samara czy Renault 11, jednak nie ustępował im pod względem rozstawu osi, który wynosił 2520 mm. Ze względu na małą liczbę stworzonych prototypów nie przeprowadzano testów zderzeniowych. Makiety Warsa testowane były w tunelu aerodynamicznym Instytutu Lotnictwa w Warszawie, gdzie dopracowano sylwetkę nadwozia. Uzyskano wówczas wynik współczynnika oporu powietrza Cx=0,35. Masa własna samochodu wynosiła 780 kg.
Wnętrze.
Projekt wnętrza opracowany został przez Mirosława Kowalczuka z uwzględnieniem zasad ergonomii. Wars przewidziany został do przewozu 5 osób, z czego dwóch z przodu na indywidualnych fotelach oraz trzech na tylnej kanapie. Przednie siedzenia były przesuwane wzdłużnie oraz posiadały regulację pochylenia oparcia i zagłówków. Kształt i wielkość foteli dobrano z uwzględnieniem kryterium ich minimalizacji w celu zapewnienia odpowiednio dużej przestrzeni wewnętrznej. Tylna kanapa była składana, dzięki czemu pojemność przestrzeni bagażowej można było zwiększyć z 300 l do 1200 l. Oparcie i siedzisko tylnej kanapy nie były dzielone. Dostawcą foteli przednich i tylnej kanapy były Zakłady Tapicerki Samochodowej w Grójcu. Elementy wykończenia wnętrza np. przełączniki zaadaptowano z Poloneza. Zestaw wskaźników z obrotomierzem wykonany został przez przedsiębiorstwo MERA-Poltik w Łodzi. Układ wentylacji i ogrzewania z suwakowym systemem sterowania opracowano w Przemysłowym Instytucie Motoryzacji w Warszawie.
Układ napędowy.
Do napędu prototypów Warsa zastosowano dwie wersje, 4-cylindrowych, rzędowych silników benzynowych. Jednostka napędowa umieszczona była poprzecznie w przedniej części nadwozia. Blok silnika oraz oparty na 5 łożyskach ślizgowych wał korbowy wykonane zostały z żeliwa, natomiast z aluminium głowica, w której umieszczony był jeden odlewany żeliwny wałek rozrządu. Napęd układu rozrządu zapewniał gumowy pasek zębaty. W układzie zasilania zastosowano gaźnik produkcji Fabryki Osprzętu Samochodowego w Łodzi. Pierwsza jednostka o pojemności skokowej 1092 cm³ osiągała moc maksymalną 54 KM. Drugi silnik o pojemności 1290 cm³ dysponował mocą maksymalną 61 KM, osiąganą przy 5200 obr./min. oraz maksymalnym momentem obrotowym 93 Nm przy 2800 obr./min. Jednostki napędowe zblokowane zostały ze sterowanym linką suchym sprzęgłem jednotarczowym oraz 5-biegową manualną skrzynią biegów. Napęd przekazywany był na przednie koła poprzez półosie nierównej długości z przegubami homokinetycznymi Birfielda-Rzeppa. Prototyp z mocniejszym silnikiem osiągał prędkość maksymalną 150 km/h, natomiast średnie zużycie paliwa wynosiło około 6,5 l/100 km. Według planów po wprowadzeniu do produkcji seryjnej FSO Wars miał być wyposażany w silnik wysokoprężny o pojemności około 1,6 l oraz silniki benzynowe wyposażone w jednopunktowy wtrysk paliwa i hydrauliczne popychacze zaworowe. 
Układ jezdny i hamulcowy.
Wars wyposażony został w niezależne zawieszenie wszystkich kół. Z przodu zastosowano kolumny MacPhersona, dolne pojedyncze wahacze poprzeczne oraz stabilizator przechyłów. Zawieszenie tylne oparte zostało na dwóch łożyskowanych, podłużnych wahaczach wleczonych oraz sprężynach śrubowych i amortyzatorach teleskopowych. W Warsie zastosowano koła jezdne o rozmiarze 155/70R13. Dwuobwodowy, krzyżowy hydrauliczny układ hamulcowy wyposażony został w przednie tarcze hamulcowe oraz tylne bębny hamulcowe z automatyczną regulacją luzów i korektorem siły hamowania. W drugim prototypie z silnikiem 1,3 dodatkowo zastosowano podciśnieniowy układ wspomagania oraz system informujący o zbyt niskim poziomie płynu hamulcowego i zużyciu okładzin hamulcowych.

</doc>
<doc id="178324" url="https://pl.wikipedia.org/wiki?curid=178324" title="Wojna burska">
Wojna burska



</doc>
<doc id="178325" url="https://pl.wikipedia.org/wiki?curid=178325" title="Wars (przedsiębiorstwo)">
Wars (przedsiębiorstwo)

Wars (dawniej Przedsiębiorstwo Wagonów Sypialnych i Restauracyjnych „Wars”) – przedsiębiorstwo prowadzące catering w pociągach. W ramach współpracy z PKP Intercity oraz przewoźnikiem zagranicznym Wars świadczy usługi w wagonach restauracyjnych, barowych, sypialnych oraz kuszetkach. Przedsiębiorstwo świadczy również usługi w zakresie czyszczenia i mycia wagonów osobowych, cateringu eventowego oraz posiada cztery restauracje zlokalizowane w Warszawie.
Historia.
1 kwietnia 1948 – w strukturach Biura Podróży Orbis utworzono nową jednostkę – Oddział Eksploatacji Wagonów Sypialnych i Restauracyjnych, którą 5 lat później przekształcono w Przedsiębiorstwa Wagonów Sypialnych i Restauracyjnych „Orbis”, a w 1960 r. zmieniono nazwę na Przedsiębiorstwo Wagonów Sypialnych i Restauracyjnych „Wars”.
W latach 90. XX wieku „Wars” został przekształcony w spółkę akcyjną, na mocy ustawy o komercjalizacji i prywatyzacji przedsiębiorstw państwowych, 100% udziałów objął Skarb Państwa. W 2000 r. firma zmieniła status i nazwę przedsiębiorstwa na Wars. W 2005 r. pakiet większościowy 50,02% akcji Warsu przejęła spółka PKP Intercity – pozostałe udziały zatrzymał Skarb Państwa. Od roku 2008 poprawiano jakość przy pomocy procesu "Nowa Linia Obsługi" – zmodernizowano wagony, przeszkolono personel, a także zmieniono logo i politykę wizerunkową.
W roku 2012 Wars obsługiwał 15 wagonów restauracyjnych i 46 barowych, 79 wagonów sypialnych i 55 z miejscami do leżenia (kuszet). Przedsiębiorstwo w 2014 udostępniło aplikację mobilną "mWars", która jest pierwszym tego typu narzędziem wdrożonym do transportu kolejowego w Polsce, a drugim na świecie. "mWars" umożliwia pasażerowi, w trakcie jazdy pociągiem, zamówienia posiłku z dostawą bezpośrednio do  jego miejsca.
Skarb Państwa podejmował próby sprzedaży spółki Wars w 2009 r., dwukrotnie w 2011 r., w 2012 r. i w 2015 r. W 2009 r. jedyną wiążącą ofertę złożyło PKP Intercity. W grudniu 2017 r. PKP Intercity zapowiedziało zamiar zakupu całości akcji spółki od Skarbu Państwa.
Działalność.
WARS S.A. oferuje:
Wagony dzierżawione przez WARS S.A. pomalowane były w kolorach wyróżniających je od taboru PKP – wagony gastronomiczne były rdzawobrązowe, z miejscami do leżenia (kuszetki) niebieskie, zaś sypialne – granatowe. Obecnie większość wagonów ma nowe barwy, dostosowane do standardów właściciela (PKP Intercity).
Spółka obsługuje pasażerów w wagonach sypialnych i z miejscami do leżenia na 44 połączeniach krajowych oraz międzynarodowych.
WARS S.A. jest także członkiem International Rail Catering Group (IRCG) – niezależnej organizacji zrzeszającej podmioty, aktywnie działające na rzecz rozwoju cateringu i usług hotelowych dla transportu kolejowego, w różnych krajach świata.
Tabor.
Aktualnie firma obsługuje 17 pociągów Express InterCity Premium, 22 wagony restauracyjne i 55 barowych, jak również 42 wagony sypialne i z miejscami do leżenia (kuszet).
Struktura właścicielska.
Skarb Państwa posiada 49,98% udziałów w spółce, natomiast PKP Intercity 50,02%.
Restauracje.
Dawniej Wars, poprzez swoje zależne przedsiębiorstwa Restauracje Dworcowe „Wars” prowadził działalność gastronomiczno-handlową na dworcach PKP, PKS i LOT. Prowadził restauracje I i II kategorii, bufety, bary samoobsługowe, kawiarnie, kioski peronowe oraz obnośną i obwoźną sprzedaż peronową na następujących dworcach:
W latach 2010–2013 Wars wyszedł ze swoją działalnością poza tereny dworcowe, prowadząc "Restaurację Green Patio" w Warszawie przy ul. Nowogrodzkiej. Planowano otwarcie ok. 8 podobnych restauracji, w tym 2-3 w Warszawie, jednak z planów tych zrezygnowano.
W 2019 WARS prowadził cztery restauracje w Warszawie tj. Restauracja – Al. Jerozolimskie 142A, budynek West Station, Restauracja – ul. Chałubińskiego 4, Restauracja – ul. Chłopickiego 53 oraz restauracja w budynku Szkoły Głównej Handlowej, Budynek A – I piętro, ul. Rakowiecka 24.
W latach 2013–2015 przedsiębiorstwo prowadziło bar "Wars Express" na dworcu Warszawa Wschodnia. Ogółem planowano 25 takich barów.
W latach 2011–2014 przedsiębiorstwo prowadziło bar przekąskowy "Piada Bar" w Centrum Handlowym Targówek w Warszawie. Planowano także otwarcie kolejnych 4-5 barów "Piada Bar" (3 na dworcach kolejowych, pozostałe w centrach handlowych).

</doc>
<doc id="178326" url="https://pl.wikipedia.org/wiki?curid=178326" title="Dejoneus">
Dejoneus

Dejoneus (także Ejoneus) – w mitologii greckiej syn Jona i Tulipy. Jego córką była Dia.
Został wrzucony przez Iksjona do dołu wypełnionego rozżarzonymi węglami, kiedy przybył po zapłatę za córkę, oddaną Iksjonowi za żonę.

</doc>
<doc id="178327" url="https://pl.wikipedia.org/wiki?curid=178327" title="Metysi">
Metysi



</doc>
<doc id="178328" url="https://pl.wikipedia.org/wiki?curid=178328" title="Mulaci">
Mulaci



</doc>
<doc id="178336" url="https://pl.wikipedia.org/wiki?curid=178336" title="Paulin Lemaire (biblista)">
Paulin Lemaire (biblista)

Paulin Lemaire OFM (ur. 23 sierpnia 1896 w Buret-Tavigny, zm. 19 kwietnia 1962 w Jerozolimie) – belgijski biblista i orientalista, historyk, franciszkanin.
Życiorys.
Urodził się w Buret-Tavigny. Po ukończeniu Kolegium Serafickiego w Oud-Ehrenstein w Holandii wstąpił do francuskojęzycznej Prowincji Franciszkanów pod wezwaniem św. Dionizego. Został wyświęcony na kapłana w 1921. Kontynuował studia w Kolegium św. Antoniego w Rzymie. Po uzyskaniu tytułu "Lektora ogólnego" pracował jako wykładowca teologii biblijnej w St. Nazaire i w Bernay.
Od 1928 na stałe związał się z Franciszkańskim Studium Biblijnym w Jerozolimie, którego profesorem był do roku 1963. W latach 1932-1938 pełnił funkcję prefekta studium. Wraz z Donato Baldim jest współautorem "Historycznego atlasu biblijnego" (wyd. 1955). Wydał przewodnik po Ziemi Świętej w języku francuskim ("Petit Guide de Terre Sainte" - wyd. i wznawiany 1936, 1953, 1955, 1961). Opublikował liczne artykuły m.in. w "Liber Annuus", "Revue Biblique" i w "La Terre Sainte".

</doc>
<doc id="178337" url="https://pl.wikipedia.org/wiki?curid=178337" title="TVP1">
TVP1

TVP1 (Program Pierwszy Telewizji Polskiej, potocznie "Jedynka)" – pierwszy program Telewizji Polskiej, polska publiczna stacja telewizyjna i zarazem najstarsza ogólnopolska stacja telewizyjna, która została utworzona 25 października 1952 roku. Od 2 października 1970 roku (uruchomienie drugiego programu telewizji) do 1976 roku oficjalnym skrótowcem był TVP1, natomiast od 1976 roku do 29 lutego 1992 roku był TP1, a od 1 marca 1992 roku ponownie TVP1, który jest wykorzystywany do dziś.
Program Pierwszy nadawany jest bezpłatnie wyłącznie w jakości HD w ramach ogólnopolskiego trzeciego multipleksu naziemnej telewizji cyfrowej (MUX 3). Dostępny jest również we wszystkich sieciach kablowych i na satelitarnych platformach cyfrowych w związku z tzw. zasadą must carry, czyli zapisanym w ustawie o radiofonii i telewizji obowiązkiem oferowania przez każdego operatora telewizyjnego siedmiu kanałów telewizyjnych, wśród których znajdują się trzy kanały TVP – TVP1, TVP2 i TVP3 – oraz cztery kanały prywatne – TVN, Polsat, TV4 i TV Puls.
Ramówka.
Telewizyjna Jedynka od początku miała charakter informacyjno-publicystyczny, ale od lat 60. kanał specjalizował się również w kulturze i rozrywce (to właśnie tu swoją premierę miała m.in. "Wielka gra"). Jeszcze na początku obecnego stulecia (i przez kilka kolejnych lat) stacja była niemal na równi z Dwójką w dziedzinie produkcji programów kulturalno-rozrywkowych i teleturniejów.
TVP1 pokazuje także m.in.: programy rozrywkowe, seriale, koncerty, transmisje z uroczystości państwowych, msze święte, Anioł Pański, programy religijne, cykle dokumentalne czy programy rolnicze (m.in.: "Tydzień" i "Agrobiznes").
Programy własne (stan na wiosna 2023).
Programy informacyjne
Programy publicystyczne i interwencyjne
Programy rolnicze
Telenowele i seriale paradokumentalne
Seriale
Teleturnieje
Reality show
Programy rozrywkowe i widowiska
Programy kulinarne
Programy religijne
Programy kulturalne
Teatr Telewizji
Cykle dokumentalne
Pasma filmowe
"Opracowano na podstawie materiału źródłowego".
Organizacja imprez masowych.
Na antenie TVP1 można obejrzeć m.in. Krajowy Festiwal Piosenki Polskiej w Opolu, Konkurs Piosenki Eurowizji, Konkurs Piosenki Eurowizji Junior, a do 31 sierpnia 2004 także Sopot Festival. Przez wiele lat na antenie pojawiały się także relacje z Lidzbarskich Wieczorów Humoru i Satyry.
Transmisje sportowe.
TVP1 transmituje m.in.
Logo.
Pierwsze oznaczenia nie były używane stale w trakcie programu. Używano ich tylko podczas pauz, identów i programów dnia. Dopiero pod koniec 1992 roku stacja rozpoczęła testowe nadawanie programu z logiem na wizji. W czasie testów zmieniano jego wielkość, szerokość, dodawano bądź odejmowano czarną obwódkę lub cień. Regularną emisję programu z logiem na wizji znanym w wersji nadawanej do 6 marca 2003 roku tj. szerokie w prawym górnym rogu ekranu stacja zaczęła w połowie (prawdopodobnie w czerwcu) 1993 roku. Pierwotnie logo nie było emitowane w czasie trwania programów informacyjnych, natomiast później przez pewien czas emitowano je w lewym górnym rogu.
Dyrektorzy.
W latach 1983-2018 Telewizyjna Jedynka była samodzielną jednostką w strukturach Telewizji Polskiej, którą zarządzał dyrektor, który od 1983 roku był powoływany przez prezesa Radiokomitetu, a od 1994 roku do dziś jest przez zarząd spółki TVP SA. Ten stan rzeczy zmienił się w marcu 2018 roku w ramach rozpoczętej reorganizacji struktur TVP SA, co spowodowało likwidację dyrekcji poszczególnych anten Telewizji Polskiej, w tym TVP1, natomiast w ich miejsce powołano Biuro Programowe, które odpowiada za ramówkę i budżet wszystkich anten telewizji publicznej. Pierwszą dyrektorką programową została Agnieszka Dejneka, która pełniła funkcję od kwietnia 2018 roku do września 2021 roku. Zarząd TVP SA powołał 1 września 2021 roku na dyrektora programowego Krystiana Kuczkowskiego.
TVP1 HD.
10 stycznia 2011 roku, na platformie cyfrowej „n”, pod nazwą TVP1 HD rozpoczęto nieoficjalną, testową emisję kanału TVP1 systemie HD w rozdzielczości 1080i. 17 kwietnia 2012 roku rozpoczęło się wewnętrzne testowanie systemów emisyjnych kanału.
31 maja 2012 roku oficjalnie rozpoczęto regularną emisję kanału TVP1 HD w ramach pierwszego multipleksu naziemnej telewizji cyfrowej. Tego samego dnia rozpoczęto także regularny przekaz satelitarny. 1 czerwca 2012 roku, program TVP1 HD stał się dostępny w sieciach telewizji kablowych. 15 lutego 2014 roku program TVP1 HD został przeniesiony do trzeciego multipleksu naziemnej telewizji cyfrowej. Ramówka TVP1 HD nie różni się od tej w TVP1.

</doc>
<doc id="178338" url="https://pl.wikipedia.org/wiki?curid=178338" title="Tadeusz Polański">
Tadeusz Polański

Tadeusz Polański (ur. 22 sierpnia 1943 w m. Suche) – polski polityk i spółdzielca, poseł na Sejm II i IV kadencji.
Życiorys.
Ukończył studia na Wydziale Zootechnicznym Wyższej Szkoły Rolniczej w Olsztynie. Pracował w związkach rolniczych i administracji lokalnej. Należał do Zjednoczonego Stronnictwa Ludowego, następnie przystąpił do Polskiego Stronnictwa Ludowego. W 1992 zaczął prowadzić Przedsiębiorstwo Farmaceutyczne „Leki Natury” (początkowo działające pod nazwą PPH „Dar Natury”), w latach 1982–2001 był prezesem zarządu spółdzielni mleczarskiej w Rykach. Od 1998 do 2001 zasiadał w sejmiku lubelskim.
Sprawował mandat posła na Sejm II i IV kadencji z ramienia PSL, wybranego w okręgach lubelskich: nr 25 i nr 6 (do Sejmu III kadencji w 1997 nie został wybrany). W 2005 nie ubiegał się o reelekcję.
W 2001 otrzymał Krzyż Kawalerski Orderu Odrodzenia Polski.

</doc>
<doc id="178344" url="https://pl.wikipedia.org/wiki?curid=178344" title="Leszek Świętochowski">
Leszek Świętochowski

Leszek Jan Świętochowski (ur. 1 stycznia 1955 w Lipniaku) – polski polityk, samorządowiec i rolnik.
Poseł na Sejm III i IV kadencji, w latach 2012–2015 prezes Agencji Nieruchomości Rolnych.
Życiorys.
Ukończył studia na Wydziale Ekonomiczno-Rolniczym Szkoły Głównej Gospodarstwa Wiejskiego. Od 1980 prowadzi indywidualne gospodarstwo rolne. W drugiej połowie lat 80. pracował jako nauczyciel w szkole podstawowej, w latach 1990–2001 pełnił funkcję wójta gminy Stanin, a od 1998 do 2001 także radnego sejmiku lubelskiego.
W 2001 objął na kilka miesięcy mandat posła III kadencji. Zasiadał także w Sejmie IV kadencji, został wybrany z listy Polskiego Stronnictwa Ludowego w okręgu lubelskim. W 2005, 2007, 2011 i 2015 ponownie kandydował w wyborach parlamentarnych. W 2004 i 2009 bez powodzenia startował do Parlamentu Europejskiego. W 2006, 2010, 2014 i 2018 był wybierany na radnego powiatu łukowskiego.
W 2008 został dyrektorem lubelskiego oddziału terenowego Agencji Nieruchomości Rolnych, a 15 lutego 2012 prezesem całej agencji. 20 listopada 2015 odwołano go z tego stanowiska.

</doc>
<doc id="178346" url="https://pl.wikipedia.org/wiki?curid=178346" title="Marian Wesołowski">
Marian Wesołowski

Marian Wesołowski (ur. 1 stycznia 1949 we Wrzelowie) – polski polityk, profesor nauk rolniczych, poseł na Sejm IV kadencji, rektor lubelskich uczelni rolniczych.
Życiorys.
Ukończył studia na Wydziale Rolniczym Akademii Rolniczej w Lublinie. Na tej uczelni obronił doktorat oraz uzyskał habilitację. W 1990 otrzymał tytuł naukowy profesora.
Od początku kariery naukowej związany z lubelską AR. Pełnił funkcję kierownika Katedry Ogólnej Uprawy Roli i Roślin, obecnie zajmuje to stanowisko na Uniwersytecie Przyrodniczym. W latach 1996–2002 był rektorem Akademii Rolniczej w Lublinie.
W wyborach parlamentarnych w 2001 kandydował do Sejmu z okręgu lubelskiego, mandat poselski objął 24 czerwca 2004 w miejsce Zdzisława Podkańskiego (wybranego do Parlamentu Europejskiego). W wyborach parlamentarnych w 2005 bez powodzenia ubiegał się o reelekcję, a w wyborach samorządowych w 2006, 2010 i 2014 również bezskutecznie o mandat radnego sejmiku lubelskiego.
1 września 2008 objął funkcję rektora Uniwersytetu Przyrodniczego w Lublinie, w 2012 został wybrany na kolejną kadencję (do 2016).
Odznaczenia.
Odznaczony Krzyżem Kawalerskim (1998) i Oficerskim (2002) Orderu Odrodzenia Polski.

</doc>
<doc id="178348" url="https://pl.wikipedia.org/wiki?curid=178348" title="Marian Widz">
Marian Widz

Marian Andrzej Widz (ur. 6 lipca 1965 w Janowie Lubelskim) – polski polityk, rolnik, bibliotekarz, poseł na Sejm IV kadencji.
Życiorys.
Uzyskał wykształcenie średnie policealne, ukończył Bibliotekarskie Studium Zaoczne w Lublinie. Podjął, nieukończone ostatecznie, studia z zakresu teologii. Pracował w bibliotece w Janowie Lubelskim. Był sołtysem w Andrzejowie w powiecie janowskim. Prowadzi 3-hektarowe gospodarstwo rolne.
W wyborach parlamentarnych w 2001 startował z listy Samoobrony RP w okręgu lubelskim, jednak mandatu nie uzyskał (otrzymał 4420 głosów). W wyborach samorządowych w 2002 bez powodzenia ubiegał się o urząd wójta gminy Godziszów. W tych samych wyborach został radnym powiatu janowskiego. Mandat wkrótce utracił po skazaniu prawomocnym wyrokiem za prowadzenie pojazdu mechanicznego w stanie nietrzeźwości. Sąd wymierzył mu za to w 2002 karę pół roku pozbawienia wolności z warunkowym zawieszeniem jej wykonania na dwuletni okres próby oraz karę grzywny w wymiarze 800 zł.
W lipcu 2003 objął mandat posła IV kadencji po śmierci Józefa Żywca. Zasiadał w Komisji do Spraw Kontroli Państwowej oraz w Komisji Gospodarki. Od 2003 do 2005 był sekretarzem zarządu Samoobrony RP w województwie lubelskim.
W wyborach parlamentarnych w 2005 bezskutecznie starał się o reelekcję (dostał 2108 głosów), a rok później bez powodzenia kandydował do rady powiatu. Następnie wystąpił z Samoobrony RP. Później członek rady krajowej partii Samoobrona. W październiku 2012 został jej przewodniczącym w województwie lubelskim, a w 2015 był jej kandydatem do Sejmu. W 2018 ponownie wystartował na wójta Godziszowa, reprezentując ugrupowanie Kukiz’15.

</doc>
<doc id="178352" url="https://pl.wikipedia.org/wiki?curid=178352" title="Karabin maszynowy Johnson M1941">
Karabin maszynowy Johnson M1941

Johnson M1941 – amerykański ręczny karabin maszynowy skonstruowany przez Melvina Johnsona. Używany w niewielkich ilościach podczas II wojny światowej.
Historia.
W USA w latach 20. XX wieku prowadzono prace nad karabinem samopowtarzalnym. Jednak mimo przetestowania wielu prototypów (w latach 1920–34 przebadano ponad 100 konstrukcji), przez wiele lat nie przynosiły one rezultatów.
Jedną z osób zainteresowanych konkursem był Melvin Johnson. W 1934 próbował on zainteresować armię swoim projektem karabinu samopowtarzalnego z zamkiem półswobodnym, ale jego projekt został odrzucony. W następnych latach Johnson kontynuował prace. Efektem był opatentowany w 1936 karabin działający na zasadzie krótkiego odrzutu lufy, z zamkiem ryglowanym przez obrót. Nowością było wyposażenie zamka w wieniec dziewięciu niewielkich rygli. Dzięki temu rozwiązaniu przy ryglowaniu zamek obracał się tylko o 18 stopni. Karabin był zasilany z wymiennego magazynka pudełkowego (karabiny Johnsona zasilane z magazynka dołączanego od dołu określane są jako Type V ("Vertical Feed")). Jednocześnie z karabinem samopowtarzalnym Johnson pracował nad projektem ręcznego karabinu maszynowego w tym samym układzie.
W następnych latach, w wolnych chwilach (Melvin Johnson z zawodu był prawnikiem) korzystając z maszyn udostępnionych przez zakłady Marlina w New Haven konstruktor zbudował pierwszy prototyp swojego karabinu. W następnych latach powstawały kolejne prototypy karabinów samopowtarzalnych. Jednak porażka w trakcie prób karabinu Type R (M1941) zniechęciła Johnsona. Uznał się za pokonanego i zakończył prace nad karabinami i postanowił skoncentrować się na rozwijaniu swojego karabinu maszynowego.
Na początku 1940 jeden z prototypów karabinu samopowtarzalnego Type R został przebudowany na prototyp erkaemu. Nowy karabin maszynowy miał konstrukcję bardzo podobną do karabinu Type R. Prawie identyczna komora zamkowa i zamek. Przeprojektowane zostało za to całkowicie suwadło. Broń była zasilana z umieszczonego poziomo magazynka (konstrukcje Johnsona z takim magazynkiem są w literaturze określane jako Type H od "Horizontal Feed").
Ciekawą cechą nowej konstrukcji był mechanizm spustowy. Przy strzelaniu ogniem pojedynczym broń strzelała z zamka zamkniętego (po naciśnięciu spustu zwolniony kurek uderzał w iglicę, następował strzał i przeładowanie), przy strzelaniu seriami broń strzelała z zamka otwartego (po naciśnięciu spustu zamek z suwadłem pod wpływem sprężyny powrotnej przesuwały się do przodu i dosyłały nabój, po zaryglowaniu zamka kurek był zwalniany i następował strzał, zwolnienie spustu powodowało zatrzymanie zamka w tylnym położeniu). Prototyp erkaemu był gotowy 1 lipca 1940.
Na jesieni 1940 pojawił się pierwszy kupiec. Armia Holenderskich Indii Wschodnich zamówiła 10 200 karabinów Type R i 2000 erkaemów. W następnych miesiącach zamówienie powiększono do 70 000 karabinów i 2400 erkaemów. Skala zamówienia była tak duża, że Johnson kolejny raz musiał zmienić producenta swoich karabinów. Tym razem zdecydował się na zakłady Universal Winding Co. w Cranston.
W listopadzie pierwsze holenderskie karabiny były gotowe. Do momentu japońskiej inwazji w 1941 dostarczono Holendrom 4024 karabinów i ani jednego erkaemu. Wszystkie wyprodukowane egzemplarze zostały przejęte przez jednostkę spadochronową Marines ("Paramarines"). Spadochroniarze byli zachwyceni konstrukcją Johnsona. Nie dość, że jego erkaem był lżejszy od standardowego Browninga M1918 (BARa), to dodatkowo dawał się rozłożyć na dwie łatwe do ponownego złożenia części. Jak wykazały próby, spadochroniarz mógł ponownie złożyć broń i otworzyć ogień już w 30 sekund po przyziemieniu.
Upadek Indii Wschodnich sprawił, że Johnson został z 20 000 karabinów Type R i 3000 erkaemów. O ile ze znalezieniem nabywców na karabiny były problemy (część została przejęte przez Marines jako M1941), o tyle erkaemy błyskawicznie zostały kupione na potrzeby Paramarines (otrzymały oznaczenie M1941, identyczne jak karabin). W następnych latach erkaem M1941 znalazł się na uzbrojeniu kilku amerykańskich formacji specjalnych (między innymi rajdersów piechoty morskiej). Najciekawszą drogą dostały się na wyposażenie 1 Grupy Sił Specjalnych (amerykańsko-kanadyjska formacja mająca odbić okupowane przez Japończyków Aleuty). Kanadyjczycy kupili 125 erkaemów Johnsona od rajdersów (zapłacili dwoma tonami plastycznego materiału wybuchowego RS tzw. plastiku).
Do końca wojny Johnsonowi udało się sprzedać 9500 erkaemów M1941. W 1944 opracował on udoskonaloną wersję swojego kaemu ale nie była ona z braku zamówień produkowana. Już po wojnie dokumentację produkcyjną tej wersji sprzedano przedstawicielom Hagany (na podstawie dokumentacji opracowano w Izraelu karabin maszynowy Dror).
Po wojnie karabin maszynowy M1941 został wycofany z uzbrojenia. Zmagazynowane egzemplarze przejęła w większości CIA, która przekazała je Kubańczykom lądującym w Zatoce Świń.
Opis konstrukcji.
Ręczny karabin maszynowy M1941 był zespołową bronią samoczynno-samopowtarzalną. Zasada działania oparta o wykorzystanie krótkiego odrzutu lufy. Zamek ryglowany przez obrót. Mechanizm spustowy z przełącznikiem rodzaju ognia. Zasilanie z wymiennych magazynków jednorzędowych przyłączanych z lewej strony broni (magazynek miał pojemność 20 naboi, ale po przyłączeniu do broni można go było doładować dodatkowymi pięcioma nabojami. Przyrządy celownicze składały się z muszki i regulowanego celownika przeziernikowego.

</doc>
<doc id="178353" url="https://pl.wikipedia.org/wiki?curid=178353" title="Wolica">
Wolica



</doc>
<doc id="178355" url="https://pl.wikipedia.org/wiki?curid=178355" title="Kalendarium historii Gdańska">
Kalendarium historii Gdańska



</doc>
<doc id="178356" url="https://pl.wikipedia.org/wiki?curid=178356" title="Jednostki morfogenetyczne Gdańska">
Jednostki morfogenetyczne Gdańska



</doc>
<doc id="178357" url="https://pl.wikipedia.org/wiki?curid=178357" title="Radoszyce (województwo podkarpackie)">
Radoszyce (województwo podkarpackie)

Radoszyce (Uкr. Радошиці) – wieś w Polsce położona w województwie podkarpackim, w powiecie sanockim, w gminie Komańcza. Leży nad potokiem Barbórka, u stóp granicznego pasma Beskidu Niskiego.
W latach 1975–1998 miejscowość położona była w województwie krośnieńskim.
W miejscowości znajduje się dawna cerkiew św. Dymitra, obecnie kościół rzymskokatolicki pw. Matki Bożej Wspomożycielki.
Historia.
Miejscowość ta wyznaczała granicę szlaku osadnictwa polskiego, kolonizowanego później powtórnie przez Wołochów. Pierwsze zapisy, pochodzą z 25 czerwca 1361 (Kod. Dyplomat. Małopolski., III, 143) w którym to roku król Kazimierz Wielki nadał braciom Pawłowi i Piotrowi Balom z Węgier opuszczone wsie: Zboiska, Wisłok i Radoszyce. Wieś była w posiadaniu Mikołaja Herburta Odnowskiego około roku 1539.
Od około 1848 do około 1854 właścicielem dóbr tabularnych w Radoszycach był Adolf Kern. Po nim wieś przejął Marian Chyliński. W 1911 właścicielem tabularnym był Andrzej Przystasz i wspólnicy, posiadający 413 ha.
Do 1914 wieś należała do powiatu sądowego Sanok, gmina Bukowsko. W 1898 wieś liczyła 1010 mieszkańców oraz 153 domy, powierzchnia wsi wynosiła 18,29 km². W okresie zaborów funkcjonowała na wsi szkoła. Od listopada 1918 do stycznia 1919 Republika Komańczańska.
W okresie międzywojennym w miejscowości stacjonowała placówka Straży Granicznej I linii „Radoszyce”.
Nazwiska mieszkańców.
Nazwiska mieszkańców z 1772: Lanmik, Szpak, Bilik, Fudał, Kucenda, Maslanik, Makar, Pietruszka, Łysek, Hopta, Capik, Paszko, Płatek, Petryszak, Barszcz, Dołbanicz, Dołzycki, Gucza, Dragan.
Religia.
Przed II wojną światową Radoszyce zamieszkiwali głównie grekokatolicy. Parafia miała cerkiew pw. św. Dymitra z 1868, z zabytkowym ikonostasem oraz cerkiew filialną w Osławicy. Radoszyce były bardzo popularnym miejscem pielgrzymek grekokatolików do kapliczki z ikoną Matki Boskiej. Do przedwojennej tradycji powrócono z końcem XX wieku, a na odpust przyjeżdżają obecnie pielgrzymi nie tylko z Polski, ale także ze Słowacji i z Ukrainy. Uroczystości pielgrzymkowe odbywają się zawsze w dziewiąty czwartek po Zmartwychwstaniu Pańskim według kalendarza juliańskiego. Odpust połączony jest z łemkowskim kiermaszem "Radoszyckie Źródełko – Spotkanie przy granicy". Co roku towarzyszy mu zabawa i festyn.
Do 1927 Radoszyce należały do parafii łacińskiej w Bukowsku, obecnie do parafii św. Józefa w Komańczy. Od 1947, cerkiew św. Dymitra jest kościołem filialnym parafii w Komańczy.
W Radoszycach urodził się Aleksander Podwapiński, franciszkanin i zegarmistrz.
Transport.
Przez Radoszyce przebiega droga wojewódzka DW892 (prowadząca z Zagórza na Słowację, do Medzilaborec i historycznego regionu Zemplin) i DW897.
Przed 21 grudnia 2007 funkcjonowało drogowe przejście graniczne Radoszyce-Palota na Przełęczy Radoszyckiej.
Przez przełęcz i wieś biegnie szlak śladami dobrego wojaka Szwejka.

</doc>
<doc id="178358" url="https://pl.wikipedia.org/wiki?curid=178358" title="Lawrence Eagleburger">
Lawrence Eagleburger

Lawrence Sidney Eagleburger (ur. 1 sierpnia 1930 w Milwaukee, zm. 4 czerwca 2011 w Charlottesville) – amerykański dyplomata i polityk, który sprawował różne funkcje podczas kadencji prezydentów Nixona, Cartera, Reagana oraz Busha.
Życiorys.
Eagleburger zdobył tytuł bakałarza i magistra na University of Wisconsin-Madison. W 1957 wstąpił do Amerykańskiej Służby Zagranicznej i pracował w kilku ambasadach, konsulatach oraz w Departamencie Stanu. Pracował m.in. w dziale ekonomicznym w amerykańskiej ambasadzie w Hondurasie, jako analityk polityczny ds. Kuby w Biurze Wywiadu i Analiz oraz w dziale ekonomicznym w amerykańskiej ambasadzie w Jugosławii.
Po powrocie do Stanów Zjednoczonych w 1969 rozpoczął pracę w administracji Nixona jako asystent ówczesnego doradcy prezydenta USA ds. bezpieczeństwa narodowego Henry’ego Kissingera. Stanowisko to piastował do 1970. Od tego czasu zajmował różne stanowiska w Departamencie Stanu.
Po ustąpieniu z urzędu Richarda Nixona Eagleburger zamierzał wycofać się z życia politycznego, jednak już wkrótce został powołany na stanowisko ambasadora USA w Jugosławii, gdzie przebywał w latach 1977–1980. Dwa lata później mianowany został podsekretarzem stanu ds. kwestii politycznych. W 1989 prezydent Bush mianował Eagleburgera zastępcą sekretarza stanu. W tym czasie był on także pierwszym doradcą ds. związanych z Jugosławią. Ostatecznie w 1992 mianowany został 62. sekretarzem stanu. Było to formalnym potwierdzeniem jego faktycznej pozycji kierownika resortu od kilku miesięcy.
Jako pracownik Departamentu Stanu Eagleburger pomagał poprowadzić amerykańską politykę zagraniczną poprzez czas zimnej wojny, konflikt na Bałkanach, wojnę w Zatoce Perskiej oraz poprzez ogromne zmiany, jakie przyniósł upadek Związku Radzieckiego.
Po odejściu ze stanowiska sekretarza stanu w 1993 Eagleburger dołączył do firmy lobbystycznej i prawniczej Baker Donelson, gdzie objął stanowisko starszego doradcy ds. polityki zagranicznej.
Był członkiem tzw. grupy studyjnej Bakera-Hamiltona (wraz ze swoim poprzednikiem Jamesem Bakerem), która ma doradzać prezydentowi Bushowi w rozwiązaniu impasu irackiego. Eagleburger był od początku przeciwnikiem interwencji i agresywnej polityki zagranicznej Busha juniora i nalegał na znalezienie drogi do najszybszego wycofania sił.

</doc>
<doc id="178359" url="https://pl.wikipedia.org/wiki?curid=178359" title="Moszczaniec">
Moszczaniec

Moszczaniec – osada w Polsce położona w województwie podkarpackim, w powiecie krośnieńskim, w gminie Jaśliska. Leży przy DW897.
Do 31 grudnia 2016 miejscowość należała do gminy Komańcza w powiecie sanockim w tymże województwie.
Wieś prawa wołoskiego w latach 1501-1550, położona w ziemi sanockiej województwa ruskiego, w drugiej połowie XVII wieku wieś "Moszczoniec" należała do tenuty Besko starostwa sanockiego. W latach 1975–1998 miejscowość administracyjnie należała do województwa krośnieńskiego.
Położenie.
Wieś leży w wąskiej dolinie, 462 m n.p.m., nad potokiem Moszczaniec, uchodzącym do Wisłoka. Od wschodu wieś otoczona jest pasmem Kiczery. W okresie I Rzeczypospolitej własność królewska. Na wschodzie granicząca z Wisłokiem Wielkim. Wieś znajdowała się na granicy Galicji i Węgier.
Historia.
Pod koniec XIX w. wieś liczyła 433 mieszkańców. Parafia greckokatolicka mieściła się w Surowicy. W połowie XIX wieku właścicielem posiadłości tabularnej w Moszczańcu był Józef Kłopotowski. Na początku XX wieku obszar dóbr książąt Czartoryskich (głównie leśny) we wsi wynosił 726 ha. Od listopada 1918 do stycznia 1919 Republika Komańczańska.

</doc>
<doc id="178362" url="https://pl.wikipedia.org/wiki?curid=178362" title="Binarna waga słów">
Binarna waga słów

Binarna waga słów to jedna z metod określania relatywności dokumentu względem termu (zadanej frazy, słowa).
Określa współczynnik wij=1 lub wij=0, 
Mówiąc ogólnie metoda ta daje jedynie informacje czy dane słowo w występuje w dokumencie i czy też nie i nadaje współczynnikowi wij odpowiednią wartość:

</doc>
<doc id="178363" url="https://pl.wikipedia.org/wiki?curid=178363" title="Darów">
Darów

Darów – osada w Polsce w województwie podkarpackim, w powiecie krośnieńskim, w gminie Jaśliska. Wieś prawa wołoskiego w latach 1501-1550, położona w ziemi sanockiej województwa ruskiego, w drugiej połowie XVII wieku należała do tenuty Besko starostwa sanockiego. Wieś została zniszczona w 1946.
Do 31 grudnia 2016 miejscowość należała do gminy Komańcza w powiecie sanockim w tymże województwie.
Geografia.
Położenie.
Darów znajduje się we wschodniej części Beskidu Niskiego nad Darowskim Potokiem – prawym dopływem Wisłoka. Osada oddalona jest o 88 km od Rzeszowa, 37 km od Sanoka i 33 km od Komańczy. Najbliższy urząd pocztowy znajdował się w Bukowsku (12 km), a stacja kolejowa w Besku (18,5 km). Obecnie 5 km na południe od Darowa przebiega droga wojewódzka nr 897 z Tylawy do Wołosatego.
Północną granicę wsi stanowi grzbiet Pasma Bukowicy, którego najwyższym wzniesieniem jest Zrubań, będący zarazem punktem triangulacyjnym (778 m n.p.m.). W najniższym punkcie wieś położona jest na 440 m n.p.m. Darów graniczył bezpośrednio z Surowicą w miejscu, które określane było mianem "Wandyriak" (stał tam krzyż przydrożny i dwie lipy) oraz z Wisłokiem Wielkim (na granicy wiosek również stał krzyż przydrożny i dwie lipy). W 1931 wieś zajmowała powierzchnię 9,26 km². Przez miejscowość przebiega utwardzona droga z Moszczańca do Wisłoka Wielkiego.
Rzeźba terenu i gleba.
Wieś o charakterze górskim, gleba jałowa. Obecnie w większości teren porośnięty przez drzewostan Leśnictwa Darów. Zachowały się pojedyncze drzewa owocowe na terenie dawnych gospodarstw. Północne fragmenty wsi leżą obecnie na terenie rezerwatu Bukowica.
Administracja.
Darów należy administracyjnie do gminy Komańcza, w powiecie sanockim, w województwie podkarpackim.
Miejscowość była początkowo wsią królewską, klucz beski, lokowana w 1559 za Mikołaja Cikowskiego z Wojsławic, kasztelana żarnowskiego i starosty sanockiego. Nazwa Darów po raz pierwszy w źródłach pojawia się w 1565. W 1765 r. wójtem był szlachcic Stefan Ostrowski. Po 1772 r. dobra kameralne rządu austriackiego. W 1811 r. wójtostwo to nabył Ignacy Urbański. Po nim w 1842 właścicielem wsi został Franciszek Urbański z Haczowa. W połowie XIX wieku właścicielem posiadłości tabularnej w Darowie był Ksawery Urbański. W 1880 Darów był własnością Ludwika Tomanka, aptekarza ze Lwowa. W 1911 właścicielem tabularnym był Kazimierz Rodkiewicz, posiadający 121 ha.
W latach 1920-1939 w województwie lwowskim w powiecie sanockim, w latach 1939-1944, w dystrykcie krakowskim, w latach 1944-1975 w województwie rzeszowskim, w latach 1975-1998 w województwie krośnieńskim, a od 1999 w województwie podkarpackim w powiecie sanockim.
Toponimia.
Nazwa wsi być może pochodzi od przydomka "dar". Istnieje również legenda przekazywana przez miejscowych, mówiąca o bogatym właścicielu, który podarował chłopom ziemię, na której wybudowali wioskę i pamiętając o geście szlachcica nazwali ją Darów. Jedna z hipotez mówi również o tym, że Darów, podobnie jak Moszczaniec i Jasiel, przyjął nazwę od potoku, który tamtędy przepływał.
Historia.
Wieś należała do parafii łacińskiej w Nowotańcu, natomiast parafia greckokatolicka znajdowała się w Surowicy. Pod koniec XIX w. wieś posiadała 32 domy i 240 mieszkańców. Na początku 1892 dobra Darów i Darów adwokacki nabył od Tannenbaumów naczelnik gminy Bukowsko, Szapse Miller. W 1900 wieś liczyła 244 mieszkańców. Darów należał pod jurysdykcję sądu hrodzkiego w Bukowsku. W 1880 miejscowi chłopi gospodarzyli na 457 morgach, a w 1905 właścicielem 896 ha lasów był Kazimierz Rotkiewicz. Na granicy wsi przy drodze do Wisłoka Wielkiego, na tzw. Wójtostwie, stała karczma. W 1913 gorzelnia stanowiła własność Żyda Samuela Mellera, a do miejscowej parafii należało 15 ha gruntów.
W dwudziestoleciu międzywojennym w Darowie mieściła się Szkoła Podstawowa, w której wieloletnią nauczycielką była Czesława Szczepkowska z d. Słuszkiewicz (1906-1990). We wrześniu 1944 linia frontu sowiecko-niemieckiego przebiegała przez Sanok, Bukowsko, Besko, Wróblik Królewski i Krosno. Natarcie 38 armii, wchodzącej w skład 1 Frontu Ukraińskiego, weszło na tym terenie od strony Bukowska przez Darów na Wisłok Wielki.
Rejon Masnykiwki spłonął jesienią 1944 w czasie działań wojennych. Miejscowość przestała praktycznie istnieć po II wojnie światowej. Mieszkańcy sąsiednich wiosek Surowicy i Polan Surowicznych zostali zmuszeni przez polskich żołnierzy do opuszczenia swoich domostw w kwietniową niedzielę 1946. Darowianie dobrowolnie dołączyli do sąsiadów i w ogromnej większości zostali przesiedleni w okolice Tarnopola, natomiast trzy ostatnie rodziny rok później wyjechały na Ziemie Odzyskane. Latem 1946 opuszczona wieś została spalona przez żołnierzy Wojska Polskiego, ponieważ mogła potencjalnie stanowić bazę dla UPA (oszczędzono jedynie cerkiew).
Obecnie w Darowie znajduje się siedziba leśnictwa Darów, które należy do Nadleśnictwa Rymanów.
Cerkiew.
Pierwsza świątynia została zbudowana prawdopodobnie już w XVIII w. i należała do parafii w pobliskiej Surowicy. W latach dwudziestych XX w. rozebrano starą cerkiew i w tym samym miejscu w 1927 wybudowano nowy kościół pw. Opieki Najświętszej Bogurodzicy (Pokrowy). Budowla była trójdzielna z trzema dużymi hełmami osadzonymi na ośmiobocznych tamburach. W latach trzydziestnych XX w. przed wejściem do kościoła postawiono dzwonnicę na podmurówce. Świątynia stała w niecce wrzynającej się w zbocza kotliny. Cerkiew została opuszczona w 1946, a z materiału, który został pozyskany z rozebranego budynku wzniesiono dom ludowy w Sieniawie. Elementy wyposażenia cerkwi (ornamenty późnobarokowe) znajdują się od 1949 w ołtarzu kościoła pw. św. Mikołaja w Nowotańcu.
Ludność.
Wieś zamieszkują obecnie pracownicy Leśnictwa Darów i ich rodziny.
Miejscowość przed II wojną światową podzielona była na przysiółki, których nazwy wywodziły się od zamieszkujących tam rodów: Hrybiwka, Dawidiwka, Masnykiwka i Skircykiwka.
Cmentarz.
Darowska nekropolia została założona w pobliżu cerkwi przed 1784. Do czasu likwidacji miejscowości pochowano tam ponad 850 osób.
Cmentarz przez dziesięciolecia porosły drzewa i krzewy. Dopiero w latach 2001–2002 Szymon Modrzejewski, razem z przedstawicielami "Stowarzyszenia Magurycz”, doprowadził do całkowitego oczyszczenia nekropolii z krzaków. W zaroślach odnaleziono trzy zachowane nagrobki, które odrestaurowano i ustawiono na placu cmentarnym. Na cmentarzu rosną stuletnia lipa i świerk, a przez jego teren prowadziła przez pewien czas droga, tzw. stokówka. W 2008 na koszt Lasów Państwowych wynajęty geodeta wyznaczył na nowo granice cmentarza i został on ogrodzony żerdziami. Nad całością czuwał miejscowy leśniczy Jerzy Miliszewski, który bardzo zaangażował się w pielęgnowanie pamięci o wiosce i jej dawnych mieszkańcach. Od 2013 znajduje się tam czwarty, współcześnie postawiony, nagrobek osób pochowanych w latach 1791-1945.
Turystyka.
Zabytki
Szlaki piesze
Turystom zmierzającym przez dolinę Darowa zielonym szlakiem na grzbiet Bukowicy poleca się skrót: nie należy iść szlakiem w kierunku Działu, tylko dojść do zabudowań leśnictwa i podążać wyraźną drogą w górę, ok. 1 godz., aż do osiągnięcia grzbietu, którym wiedzie główny beskidzki szlak czerwony. Pod grzbiet Bukowicy można również podejść leśną drogą, prowadzącą do Wisłoka Wielkiego.

</doc>
<doc id="178367" url="https://pl.wikipedia.org/wiki?curid=178367" title="Kulaszne">
Kulaszne

Kulaszne (j. łemkowski Куляшне, w latach 1977–1981 Międzygórze) – wieś w Polsce położona w województwie podkarpackim, w powiecie sanockim, w gminie Komańcza. Leży nad potokiem Kulaszne dopływem Osławy. Przez wieś przebiega droga wojewódzka nr 889.
Historia.
Osadę lokowano na prawie wołoskim w 1538. Wieś królewska położona na przełomie XVI i XVII wieku w ziemi sanockiej województwa ruskiego, w drugiej połowie XVII wieku wieś "Kulasne" należała do starostwa sanockiego. W dniu 6 kwietnia 1765 roku król Stanisław August Poniatowski darował dobra Kulaszne, będące wówczas częścią starostwa sanockiego, Mikołajowi Mrozowickiemu starościcowi stęgwilskiemu. Do 1772 województwo ruskie, ziemia sanocka. Od 1772 należała do cyrkułu leskiego, a następnie sanockiego w Galicji. Do 1914 powiat sanocki, powiat sądowy Bukowsko. W 1785 wieś liczyła 235 mieszkańców.
W połowie XIX wieku właścicielką posiadłości tabularnej w Kulasznem była Rudolfa Rylska. W 1905 Werner Lipa wraz z dwoma współwłaścicielami posiadał we wsi obszar 180 ha.
Od listopada 1918 do stycznia 1919 w obrębie Republiki Komańczańskiej. Po 1947 ludność ukraińska i rusińska została przesiedlona na Ukrainę oraz tzw. ziemie odzyskane. Na początku lat 60. XX wieku kilkadziesiąt wysiedlonych osób powróciło do Kulasznego. W latach 1975–1998 miejscowość położona była w województwie krośnieńskim. Na radzieckich mapach z okresu II wojny światowej jako "Кулашне".
Nazwy osobowe.
Nazwiska mieszkańców w XIX w.: Baraniecki, Barneczka, Barwicki, Barnecki, Bida, Binik, Chałupniak, Chrin, Ciura, Czura, Chomczyk, Chwaściak, Dembicki, Dembuka, Diak, Dorociak, Dziubak, Fejko, Fenio, Guzik, Hrycyszyn, Hwostiak, Huzels, Inkuła, Jacenko, Jurenko, Jurkowski, Kaczmar, Kaczmarczyk, Kicak, Krepicz, Królik, Kuper, Kupra, Kukułka, Mafko, Maliniak, Marko, Melnik, Michaliszyn, Miszczyszyn, Nycz, Oczicz, Pisarek, Proćko, Sejka, Sekelyk, Seman, Sobko, Stapaj, Stasicki, Strojny, Sydor, Szumski, Szymoka, Szymski, Tejka, Trojanowski, Trzymski, Urban, Wach,Terek
Toponimia.
Według Antoniewicza nazwa wsi wywodzi się od albańskiej nazwy "kulloše" oznaczającej pastwisko.
Religia i wyznawcy.
Parafia łacińska w Bukowsku do 1947.
Parafia greckokatolicka św. Michała Archanioła w Kulasznem należy do dekanatu sanockiego, który jest jednym z sześciu w archieparchii przemysko-warszawskiej. Do 1947 kościół filialny pw. Św. Michała (wcześniej pw. Św. Eliasza) należał do parafii w Szczawnem.
W Kulasznem znajduje się nowo wybudowana cerkiew greckokatolicka pw. św. Michała Archanioła (na zdjęciu) oraz stary cmentarz obok świątyni. Nowa cerkiew stoi nieopodal miejsca, gdzie znajdowała się pierwotna świątynia greckokatolicka św. Michała Archanioła. Zbudowano ją na początku XX w., a po pożarze w 1974 odbudowano jako kościół rzymskokatolicki.
Turystyka.
Przebiega tędy szlak śladami dobrego wojaka Szwejka. Na tutejszym cmentarzu pochowany jest rzeźbiarz, malarz, poeta i bard bieszczadzki 
Andrzej Wasielewski jako Jędrek Połonina
rodem z Brodnicy k. Torunia.

</doc>
<doc id="178368" url="https://pl.wikipedia.org/wiki?curid=178368" title="Stary Łupków">
Stary Łupków

Stary Łupków – osada, dawna wieś położona w południowo-wschodniej Polsce w województwie podkarpackim, w powiecie sanockim, w gminie Komańcza.
W Starym Łupkowie znajduje się tunel kolejowy wybudowany w 1874 pod Przełęczą Łupkowską, łączący polską i słowacką sieć kolejową.
Położenie geograficzne.
Stary Łupków leży na pograniczu Beskidu Niskiego i Bieszczadów Zachodnich, u stóp przełęczy Łupkowskiej, nad potokiem Łupka zwanym też Smolniczek, dopływem Osławy.
W latach 1975–1998 miejscowość administracyjnie należała do województwa krośnieńskiego.
Historia.
Wieś została założona w 1526 na prawie wołoskim przez braci Olechnę i Iwaśka ze Szczawnego w przywileju wymieniania jako Zubkow. Tereny te prawdopodobnie były już wówczas zamieszkane.
Przez osadę w 1619 r. przechodzili lisowczycy. 20 listopada 1619 r. lisowczycy, pod dowództwem Walentego Rogawskiego (w sile 10 tysięcy), nie prowadząc taborów, nie musieli szukać dogodnego przejścia przez góry i wybrali nie strzeżoną przez wojska Jerzego I Rakoczego Przełęcz Łupkowską i dzięki temu przeszli na tyły jego wojska i zaskoczyli, lekceważących ich, Węgrów. 21 listopada doszło do zwycięskiej dla lisowczyków bitwy pod Zavadą.
Do roku 1772 wieś leżała w województwie ruskim, ziemia sanocka. Od 1772 Łupków należał do cyrkułu leskiego, a następnie sanockiego w Galicji.
W Powstaniu Krakowskim 22 lutego 1846 r. od Przełęczy Łupkowskiej, z okolic Kalnicy i Leska, miał atakować Sanok Jerzy Bułharyna, dowodzący siłami miejscowymi i słowackimi. Po kilku potyczkach przy dojściu do Zahutynia i nie mając wsparcia, od północy, wycofał się na Węgry.
W połowie 1872 roku zbudowano trasę kolejową pod nazwą Pierwsza Węgiersko-Galicyjska Kolej Żelazna, która połączyła – poprzez Przełęcz Łupkowską – ówczesną Galicję z Węgrami, a docelowo Budapeszt ze Lwowem. Pod Przełęczą wybudowano tunel o długości 416 m. Po zbudowaniu kolei, w sąsiedztwie Łupkowa powstała osada kolejarska, nazwana obecnie Nowy Łupków. W czasie I wojny światowej w 1915 roku doszło do uszkodzenia tunelu przy wycofywaniu się wojsk austro-węgierskich. Od listopada 1918 do stycznia 1919 istniała tu Republika Komańczańska. 
Staraniem PTT w Sanoku pod koniec marca 1938 w tzw. „Wartowni” przy tunelu otwarto schronisko .
W czasie II wojny światowej tunel kolejowy był dwa razy uszkodzony – 1 września 1939 r. Wojsko Polskie uniemożliwiło wykorzystanie tunelu przez najeżdżającą armię niemiecką. Przełęcz tę Niemcy przekroczyli dopiero 12 września 1939 r.
W czasie wycofywania się przed Armią Czerwoną w 1944 r. tunel zaminowali Niemcy i po raz kolejny wysadzono w powietrze.
W latach międzywojennych wieś zaczęła się rozwijać jako letnisko i zimowisko oraz powstało schronisko turystyczne. Wiosną 1946 tereny te były obszarem walk z UPA. 25 marca 1946 siły UPA zaatakowały strażnicę WOP i posterunek straży kolejowej w Łupkowie; atak odparto, lecz następnie wojska wraz z polską ludnością przeszły na stronę słowacką wobec braku możliwości dalszej obrony. Wieś obecnie jest mocno wyludniona, pozostał budynek stacji kolejowej, kilka starych domów oraz pewna liczba nowo wybudowanych.
Parafia łacińska w Bukowsku do 1947. Osada sąsiaduje ze słowackim historycznym regionem Zemplín.
Transport.
Znajduje się tutaj stacja kolejowa w Łupkowie oraz od lat 80. XX wieku studenckie schronisko turystyczne. Do roku 1914 przez tunel w Łupkowie prowadziła linia kolejowa oraz przejście graniczne Galicji i Królestwa Węgier.

</doc>
<doc id="178370" url="https://pl.wikipedia.org/wiki?curid=178370" title="Maniów (województwo podkarpackie)">
Maniów (województwo podkarpackie)

Maniów – osada w Polsce położona w województwie podkarpackim, w powiecie sanockim, w gminie Komańcza. Leży nad rzeką Osławą.
Przez miejscowość przebiega droga wojewódzka nr 897 oraz szlak Bieszczadzkiej Kolejki Leśnej.
Historia.
Wieś królewska położona na przełomie XVI i XVII wieku w ziemi sanockiej województwa ruskiego, w drugiej połowie XVII wieku należała do starostwa krośnieńskiego. Do 1772 województwo ruskie, ziemia sanocka. Od 1772 należał do obwodu liskiego cyrkułu samborskiego, a następnie sanockiego w Galicji. 
W połowie XIX wieku właścicielem posiadłości tabularnej w Maniowie był Jan Reisenbach.
W okresie międzywojennym w miejscowości stacjonowała placówka Straży Granicznej I linii „Maniów”.
Parafia greckokatolicka do 1946, łacińska w Bukowsku do 1927, następnie w Komańczy, a od 1979 w Nowym Łupkowie.
W latach 1975–1998 miejscowość administracyjnie należała do województwa krośnieńskiego.

</doc>
<doc id="178371" url="https://pl.wikipedia.org/wiki?curid=178371" title="Osławica (województwo podkarpackie)">
Osławica (województwo podkarpackie)

Osławica (j. łemkowski Ославиця) – osada w Polsce położona w województwie podkarpackim, w powiecie sanockim, w gminie Komańcza. Leży nad potokiem Osławica, przy DW897.
We wsi znajduje się przystanek kolejowy Osławica na linii Zagórz - Medzilaborce.
W latach 1975–1998 miejscowość administracyjnie należała do województwa krośnieńskiego.
Historia.
Wieś Osławica była lokowana na prawie wołoskim w 1530. Początkowo była wsią królewska, następnie została nabyta w 1539 przez Mikołaja Herburta Odnowskiego, kasztelana przemyskiego, następnie wojewody sandomierskiego.
Do 1772 Województwo ruskie, ziemia sanocka. Od 1772 należał do cyrkułu leskiego, a następnie sanockiego w Galicji. Do 1914 powiat sądowy Sanok, gmina Bukowsko.
W połowie XIX wieku właścicielem posiadłości tabularnej Osławice był Stanisław Truskolaski. Pod koniec lat 60. właścicielami byli Leonard i Róża Truskolascy. W latach 70. właścicielem był wyłącznie Leonard Truskolaski. W latach 80. dobrami władała gmina, w latach 90. włościanie, a w pierwszej dekadzie XX wieku ponownie gmina. W drugiej dekadzie XX wieku nie był wykazany właściciel dóbr we wsi.
W 1898 wieś liczyła 736 mieszkańców oraz 108 domów, powierzchnia wsi wynosiła 14,04 km². W okresie zaborów na wsi funkcjonowała szkoła. Parafia łacińska w Bukowsku do 1947, obecnie w Komańczy.
W Osławicy urodził się m.in. Kazimierz Swoszowski (1893) – polski lotnik wojskowy.

</doc>
<doc id="178372" url="https://pl.wikipedia.org/wiki?curid=178372" title="Clustering (wyszukiwarki internetowe)">
Clustering (wyszukiwarki internetowe)

Grupowanie wyników z wyszukiwarek (ang. "Search Results Clustering", "grupowanie", klasteryzacja, ang. "clustering") – zastosowanie analizy skupień w odniesieniu do wyników podawanych przez wyszukiwarki internetowe. Polega na efektywnym utworzeniu sensownych grup tematycznie powiązanych dokumentów, oraz ich zwięzłym opisaniu w sposób zrozumiały dla człowieka. 
Metoda automatyczna, programowa. Metoda ta opiera się na implementacji programowej w postaci algorytmów wyżej wymienionych zasad i obejmuje następujące etapy:
Algorytmy grupowania.
Algorytmy grupowania używane dla grupowania wyników w wyszukiwarkach internetowych:

</doc>
<doc id="178374" url="https://pl.wikipedia.org/wiki?curid=178374" title="ABY">
ABY



</doc>
<doc id="178375" url="https://pl.wikipedia.org/wiki?curid=178375" title="Rzepedź">
Rzepedź

Rzepedź – wieś w Polsce położona w województwie podkarpackim, w powiecie sanockim, w gminie Komańcza. Leży na pograniczu Beskidu Niskiego i Bieszczadów. Składa się z dwóch części: historycznej w dolinie potoku Rzepedka oraz późniejszej, przemysłowej u zbiegu rzek Osławy i Osławicy. 
Wieś królewska "Rzepec" położona na przełomie XVI i XVII wieku w ziemi sanockiej województwa ruskiego, w drugiej połowie XVII wieku wieś "Rzepiedza" należała do starostwa krośnieńskiego. W latach 1975–1998 miejscowość administracyjnie należała do województwa krośnieńskiego. Przez wieś przebiega droga wojewódzka nr 892. Nazwa wsi wywodzi się z języka Wołochów -" repede "znaczy szybki, bystry potok.
Historia.
Rzepedź lokowano jako wieś królewską w 1526 na mocy przywileju wydanego przez starostę sanockiego Mikołaja Wolskiego. Z tego roku pochodzi też wzmianka o pierwszej cerkwi we wsi. W 1565 obrabiano tu 22 łany kmiece oraz po 1 łanie popa i kniazia. W 1657 w trakcie swojego pochodu przez Karpaty wieś najechał i zniszczył Jerzy Rakoczy. Po spustoszeniu wsi obrabiano tu 2,5 łana ziemi.
Wieś należała do ziemi sanockiej wchodzącej w skład województwa ruskiego. W wyniku I rozbioru Polski znalazła się w zaborze austriackim, w cyrkule leskim, a następnie sanockim.
Po rozbiorach Rzepedź należała do dóbr rządowych. Na początku XIX w. kupił ją Jan Kanty Podolecki. Przed przybyciem do Rzepedzi przebywał w Lesku w majątku Wincentego Krasickiego, gdzie spędził dzieciństwo i młodość. Po jego śmierci, przeniósł się wraz z rodzicami do Rzepedzi. Tu mieszkał przez kolejne 20 lat, badając kulturę Łemków i prowadząc działalność społeczno-polityczną oraz zarządzając majątkiem w Rzepedzi. Dwór w Rzepedzi stał się miejscem ożywionego życia towarzyskiego i schronienia dla powstańców i emisariuszy. Na podstawie miejscowego podania napisał powieść; „Hnatowe Berdo” i „Elegię na śmierć wieszcza z Miodobrodu Tymona Zaborowskiego”.
W 1824 wybudowano, a następnie dwa lata później konsekrowano zachowaną do dziś cerkiew greckokatolicką pw. św. Mikołaja. W 1896 cerkiew przebudowano i odnowiono.
Po 1832 wieś nabył Stanisław Niezabitowski, oficer wojsk polskich, który po upadku powstania listopadowego osiadł tu na resztę życia. W 1876 pochowany na cerkiewnym cmentarzu. Nagrobek zachowany do dziś.
W 1872 wybudowano przez wieś linię kolejową Nowy Zagórz – Łupków, a następnie we wsi przystanek kolejowy.
W 1889 we wsi znajdowało 117 domostw (775 mieszkańców: 712 grekokatolików, 42 żydów, 21 rzymskich katolików).
W czasie I wojny światowej w okolicach toczyły się ciężkie walki. Od listopada 1918 do stycznia 1919 wieś znajdowała się na terenie Republiki Komańczańskiej.
Według spisu z 1921 było tu 141 domów i 817 mieszkańców (w tym 745 grekokatolików, 44 rzymskich katolików, 28 żydów). W 1938 – 126 domów.
W latach 20. XX w. Jan syn Stanisława Potockiego z Rymanowa wybudował linię kolejki wąskotorowej o długości ok. 10 km obejmującej Rzepedź-Duszatyn-Mików. Służyła do transportu drewna.
Rzepedź stanowiła garnizon macierzysty Batalionu KOP „Komańcza”.
Po II wojnie światowej wieś wysiedlono w ramach akcji „Wisła”. Pozwolono zostać tylko kilku rodzinom zatrudnionym na kolei. Cerkiew upaństwowiono i przekazano pod zarząd łacińskiej parafii w Komańczy. Po 1956 cześć dawnych mieszkańców powróciła. W 1962 roku otworzono w Rzepedzi Bieszczadzkie Zakłady Przemysłu Drzewnego. Fabryka produkowała m.in. płyty wiórowe, domki drewniane letniskowe. Zatrudniała ok. 700 osób (obok zakładu wybudowano osiedle pracownicze). Wraz z budową Zakładów zaplanowano odbudowę i rozbudowę kolejki wąskotorowej. Przedwojenną linię przedłużono z Mikowa do Smolnika oraz połączono z zasadniczą linia Bieszczadzkiej Kolejki Leśnej Nowy Łupków-Majdan. Kolejka dowoziła surowiec do fabryki. W latach 90. XX w. Zakłady Przemysłu Drzewnego upadły. Obecnie znajduje się w nich zakład firmy meblarskiej Nowy Styl. 
W 1982 wybudowano katolicki kościół parafialny pw. Błogosławionego Maksymiliana Kolbego. W 1987 cerkiew pw. św. Mikołaja powróciła do parafii greckokatolickiej w Komańczy.

</doc>
<doc id="178376" url="https://pl.wikipedia.org/wiki?curid=178376" title="Szczawne (wieś)">
Szczawne (wieś)

Szczawne – wieś w Polsce położona w województwie podkarpackim, w powiecie sanockim, w gminie Komańcza. Leży nad rzeką Osławą. Wieś lokowana w I poł. XV wieku, na prawie wołoskim, na wschodnim skraju pasma Bukowicy.
Wieś znajduje się na skrzyżowaniu dróg 889 z Sieniawy, przez Bukowsko z drogą 892 prowadzącą do przejścia granicznego przez Radoszyce na Słowację. Przez wieś przechodzi także linia kolejowa nr 107 z Nowego Zagórza do Łupkowa z przystankiem Szczawne Kulaszne.
Historia.
Za czasów starożytnych przebiegał tędy szlak handlowy, o czym świadczą znalezione w Szczawnem monety z epoki cesarzy Trajana i Hadriana (100-138 n.e.).
Wieś lokowana na prawie wołoskim w 1437. Szczawne było siedzibą wołoskiego krajnika, czyli zwierzchnika wszystkich osad wołoskich znajdujących się na terenie starostwa sanockiego, tworzyły one tzw. krainę. Wieś królewska położona na przełomie XVI i XVII wieku w ziemi sanockiej województwa ruskiego, w drugiej połowie XVII wieku należała do starostwa krośnieńskiego. Miejscowość znacznie zniszczona w czasie napaści wojsk Rakoczego w 1657.
Do rozbiorów Polski, czyli do 1772 województwo ruskie, ziemia sanocka. Od 1772 należał do cyrkułu leskiego, a następnie sanockiego w Galicji nazwie narzuconej przez zaborców. Do I wojny w 1914 starostwo powiatowe w Sanoku, powiat sądowy w m. Bukowsko.
W 1898 wieś liczyła 772 mieszkańców oraz 120 domów, pow. wsi wynosiła 9,78 km². We wsi funkcjonowała również szkoła, telefon, telegraf oraz linia kolejowa.
Siedziba parafii greckokatolickiej dekanatu sanockiego do ok. 1870, do której należały wsie: Kulaszne, Mokre, Wysoczany, Wysoczany i Kożuszne. Od listopada 1918 do stycznia 1919 Republika Komańczańska. Stacja kolejowa w Szczawnem była jednym z ważniejszych miejsc podczas walk polsko-ukraińskich w listopadzie 1918. Od października 1939 do 1945 siedziba zarządu Gminy Szczawne w powiecie sanockim.
Po 1944 miejscowa ludność rusińsko-ukraińska została przesiedlona na Ukrainę oraz tzw. "Ziemie Odzyskane". Parafia łacińska w Bukowsku do roku 1947, obecnie w Komańczy.
Do 1954 istniała gmina Szczawne. W latach 1975–1998 miejscowość administracyjnie należała do województwa krośnieńskiego.
Ze Szczawnego pochodzili:
Turystyka.
Wieś leży na szlaku architektury drewnianej województwa podkarpackiego.
Mieszkańcy.
Nazwiska mieszkańców XIX wiek: Adamek, Aleksa, Anuszkiewicz, Babiak, Baran, Brandt, Ceban, Chałupa, Chomczak, Chwostiak, Czaban, Czerniański, Dewczur, Dziama, Dzydzyk, Grumet, Guza, Hałuszczak, Harbist, Harchaj, Harwiek, Horun, Hrecko, Hryszko, Januk, Jaszyn, Jasin, Kicak, Kirek, Koral, Kołyk, Kowal, Krawczyszyn, Krupa, Maksimek, Melnik, Michalisko, Michalski, Midjak, Motko, Nestor, Oleksa, Onciszkanycz, Onyszkanycz, Onuszkowicz, Paliński, Papza, Paraszczak, Pengryn, Pepiak, Perun, Pituch, Siedlarski, Sawka, Solan, Słapaj, Stec, Tymczyszyn, Uhryn, Wach, Weis, Wernejowski.

</doc>
<doc id="178377" url="https://pl.wikipedia.org/wiki?curid=178377" title="Smolnik (powiat sanocki)">
Smolnik (powiat sanocki)

Smolnik (ukr. "Смільник") – wieś w Polsce położona na prawym brzegu Osławy leży w wąskiej górskiej dolinie, w województwie podkarpackim, w powiecie sanockim, w gminie Komańcza. We wsi znajduje się Schronisko "Nad Smolnikiem" i lądowisko dla awionetek i szybowców.
Wieś prawa wołoskiego w drugiej połowie XV wieku . Wieś królewska położona na przełomie XVI i XVII wieku w ziemi sanockiej województwa ruskiego, w drugiej połowie XVII wieku należała do starostwa krośnieńskiego. W latach 1975–1998 miejscowość należała administracyjnie do województwa krośnieńskiego.
Geografia.
Wieś graniczy z Wolą Michową.
Przez wieś prowadzi częściowo utwardzona droga do wsi Rzepedź.
Na zboczu grzbietu Maguryczne nad Smolnikiem funkcjonuje schronisko turystyczne i trawiaste lądowisko dla samolotów i szybowców.
Historia.
Wieś lokowana na prawie wołoskim w roku 1511 przez hetmana koronnego i wojewodę krakowskiego Mikołaja Kamienieckiego. W roku 1565 wieś liczyła 28¾ łana powierzchni. Do roku 1772 województwo ruskie, ziemia sanocka. Od 1772 należał do cyrkułu leskiego, a następnie sanockiego w Galicji, następnie do 1918 powiat leski. W roku 1876 wieś liczyła 1032 mieszkańców (w tym 53 Żydów) oraz 156 domów. Od listopada 1918 do stycznia 1919 Republika Komańczańska. Po II wojnie światowej górska wieś była schronieniem dla oddziałów UPA. Została częściowo zniszczona, po wojnie odbudowana. Zachowało się kilka chat połemkowskich.
Religia.
Parafia łacińska w Bukowsku do roku 1947, obecnie w parafii św. Apostołów Piotra i Pawła w Nowym Łupkowie. Parafia unicka w miejscu, diecezja przemyska, dekanat jaśliski, do roku 1947 parafia obejmowała jeszcze Mików.
W niewielkim Smolniku żyją dziś mieszkańcy należący aż do pięciu wyznań: rzymscy katolicy, grekokatolicy, prawosławni, Świadkowie Jehowy oraz wyznawcy Kryszny.
Transport.
Wieś leży w pobliżu drogi wojewódzkiej nr 897. Przez wieś prowadzi droga do Mikowa i dalej do Rzepedzi. Aby dotrzeć tędy do Rzepedzi należy przeprawić się przez brody na Osławie. Do Smolnika dociera kolej wąskotorowa. W 2009 roku wybudowano peron na stacji kolejki leśnej i przywrócono ruch pociągów, który zawieszono jednak już w 2011. Peron umiejscowiony jest przy rozgałęzieniu torów do Rzepedzi, Nowego Łupkowa, Cisnej. Przez Smolnik prowadzi czarno-żółty pieszy szlak turystyczny Szlak śladami dobrego wojaka Szwejka z Przełęczy Radoszyckiej do Komańczy i dalej w kierunku Sanoka.

</doc>
<doc id="178378" url="https://pl.wikipedia.org/wiki?curid=178378" title="Solinka (wieś)">
Solinka (wieś)

Solinka – wieś w Polsce położona w województwie podkarpackim, w powiecie leskim, w gminie Cisna, nad rzeką Solinką.
Do roku 1772 województwo ruskie, ziemia sanocka. Od 1772 należał do cyrkułu leskiego, a następnie sanockiego w Galicji. Parafia łacińska w Bukowsku do roku 1927. Od listopada 1927 r. w Komańczy. Obecnie w Cisnej.
W połowie XIX wieku właścicielem posiadłości tabularnej Solinka z Rostokami był Jan Reisenbach.
Po II wojnie światowej wszyscy mieszkańcy zostali wysiedleni (Akcja Wisła). Obecnie znajduje się tu niewielka osada leśna. W latach 1975–1998 miejscowość administracyjnie należała do województwa krośnieńskiego.
Przez wieś przebiega linia bieszczadzkiej kolejki wąskotorowej do miejscowości Majdan.

</doc>
<doc id="178379" url="https://pl.wikipedia.org/wiki?curid=178379" title="Turzańsk">
Turzańsk

Turzańsk – wieś w Polsce położona w województwie podkarpackim, w powiecie sanockim, w gminie Komańcza.
Wieś prawa wołoskiego w latach 1551-1600, położona w ziemi sanockiej województwa ruskiego, w drugiej połowie XVII wieku wieś "Turzanska" należała do starostwa krośnieńskiego. W latach 1975–1998 miejscowość administracyjnie należała do województwa krośnieńskiego.
Historia.
Do roku 1772 województwo ruskie, ziemia sanocka w Rzeczypospolitej. Od zaborów 1772 r. należał do Austrii, cyrkułu leskiego, a następnie sanockiego w Galicji. Do 1914 powiat sądowy w Sanoku, gmina Bukowsko.
Wieś lokowana w 1514 r. na mocy przywileju wydanego przez starostę sanockiego Mikołaja Kamienieckiego na prawie wołoskim. W 1526 roku pojawia się wzmianka o cerkwi we wsi. W 1565 r. chłopi dysponowali tu 21,5 łana ziemi oraz po 1 łanie kniaź i cerkiew. W 1657 roku wieś została spustoszona najazdem Jerzego Rakoczego. W 1803 roku wybudowano cerkiew greckokatolicką pw. Michała Archanioła. W roku 1898 wieś liczyła 93 domostwa i 676 mieszkańców (627 grekokatolików, 35 żydów, 14 rzymskich katolików). Należała do parafii łacińskiej w Bukowsku oraz parafii greckokatolickiej w Turzańsku. Do wsi należały również Wólki Kołodziażne, Pasieki i Turno. W okresie zaborów funkcjonowała już szkoła. 
W połowie XIX wieku właścicielem posiadłości tabularnej w Turzańsku był Maksymilian Groblewski. Pod koniec XIX wieku właścicielem tabularnym dóbr we wsi był Mendel Holländer i Maria z domu Szenker. W 1905 Artur Goldhammer posiadał we wsi obszar 632 ha.
W czasie I wojny światowej wieś przez dłuższy czas znajdowała się na linii frontu. Żołnierzy poległych w walkach pochowano 500 m na północ od cerkwi. Od listopada 1918 do stycznia 1919 Turzańsk wchodził w skład Republiki Komańczańskiej. Spis z 1921 roku wykazał 111 domów, 684 mieszkańców, w tym: 645 grekokatolików, 32 żydów i 7 rzymskich katolików. W 1938 roku było 135 domostw. Po II wojnie światowej wieś wysiedlono w ramach akcji „Wisła”. Do opuszczonej wsi wprowadzili się Polacy. Po 1956 r. do Turzańska powróciło kilkanaście rodzin łemkowskich.
Zabytki.
Cerkiew zaliczana jest do obiektów szlaku architektury drewnianej województwa podkarpackiego. W czerwcu 2013 została wpisana na Listę Światowego Dziedzictwa UNESCO.

</doc>
<doc id="178380" url="https://pl.wikipedia.org/wiki?curid=178380" title="Wola Piotrowa">
Wola Piotrowa

Wola Piotrowa – wieś w gminie Bukowsko, powiecie sanockim, województwie podkarpackim. Leży przy drodze z Bukowska do Kulasznego.
Historia.
Przed 1523 rokiem brak jest wzmianki o miejscowości w rejestrze podatkowym oraz rejestrze podymnego. Wieś była lokowana w pierwszej połowie XVI wieku na prawie wołoskim na południowo-wschodnim stoku lesistego pasma Bukowicy poniżej źródła Sanoczka.
Około roku 1539 wieś była w posiadaniu Mikołaja Herburta Odnowskiego. W 1552 roku w Woli Piotrowej było 17 kolonów, karczma, młyn, sołtys oraz ksiądz. W roku 1567 wieś zajmowała obszar 4½ łana.
W XIX wieku wieś należała do Katarzyny z Bołoz-Antoniewiczów Romaszkanowej, żony Piotra Romaszkana, od której w 1832 roku zakupili ją małżonkowie Wiktor (1792–1840) i Łucja z Ostaszewskich (1802–1894) Gniewoszowie. W połowie XIX wieku właścicielką posiadłości tabularnej Wola Piotrowa była Ludwika Gniewosz. Dziedzicem Woli Piotrowej został syn Wiktora i Łucji, Feliks Gniewosz. W 1905 syn Feliksa, Wiktor Gniewosz posiadał we wsi obszar 370,8 ha, w 1911 posiadał 71 ha, a w 1916 odsprzedał swe dobra Eustachemu Ściborowi-Rylskiemu.
W 1898 roku powierzchnia wsi wynosiła 5,1 km² (335 mieszkańców), dodatkowo obszar dworski pow. 3,58 km² (zamieszkany). W roku 1900 wieś liczyła 342 mieszkańców, całkowita powierzchnia wsi wynosiła wówczas 510 ha.
Po 1944 roku nastąpiły pierwsze wysiedlenia miejscowej ludności na Ukrainę oraz Ziemie Odzyskane. Po 1947roku wieś praktycznie opustoszała. W latach 60. XX wieku osadę zasiedlili protestanccy osadnicy z polskiej i czeskiej części Śląska Cieszyńskiego (Zaolzia). Pierwsi osadnicy, obywatele polscy, wyruszyli z Ustronia 8 grudnia 1966, a cztery dni później pojawili się w Woli Piotrowej. Byli to Andrzej Pietroszek i Adam Kupka z Ustronia oraz Karol Kupka z Żukowa Dolnego. Początkowo mieszkając w namiotach, a potem w prowizorycznych, drewnianych barakach. Wiosną 1967 roku do pierwszych osadników dołączały kolejne rodziny, powstawały pierwsze domy murowane i budynki gospodarcze. Prawo sołectwa Wola Piotrowa otrzymała w roku 1969. Pierwszym sołtysem został wybrany Andrzej Wisełka, który pełnił obowiązki sołtysa do roku 1994. Kolejnymi sołtysami byli Jerzy Wisełka, Jan Krzok, Jan Krzok (syn Jana), od roku 2007 aż do dziś funkcję sołtysa sprawuje Jan Hołomek.
Wieś została zelektryfikowana 1 listopada 1967. W tym samym roku wybudowano drogę, obecnie powiatową łączącą Wolę Piotrową z Bukowskiem, wcześniej była to zwykła droga gruntowa. W roku 1970 wybudowana została pierwsza linia telefoniczna. W latach 1974–1975 zostały zmeliorowane pola oraz wybudowano wodociąg wiejski. W roku 1975 powstała rolnicza spółdzielnia produkcyjna. W roku 1984 miejscowa społeczność protestancka wybudowała murowany dom modlitewny. W latach 1991–1992 we wsi zainstalowane zostały przyłącza gazowe do mieszkań. W roku 2007 funkcjonowało tu 13 gospodarstw rolnych o intensywnej produkcji rolnej nastawionych na produkcję mleka oraz kilka firm handlowo-usługowych produkujących m.in. meble oraz kilka gospodarstw agroturystycznych. 
Życie religijne.
Historia.
Parafia łacińska w Nowotańcu istniała od XV wieku do 1748 roku, następnie w Bukowsku.
Pierwszy kościół powstał w tej osadzie w 1550 roku – pw. św. Michała Archanioła. W roku 1867 do kościoła należało 282 mieszkańców. W roku 1898 wieś liczyła według wyznania 321 grekokatolików. W 1936 roku wieś liczyła 457 grekokatolików. Z powodu braku remontów i zaniedbań kościół został rozebrany w roku 1903. Grekokatolicy należeli do parafii w Karlikowie.
Współczesność.
Współcześnie wieś zamieszkują zielonoświątkowcy. Większość z mieszkańców należy do protestanckiego zboru Ewangelicznej Wspólnoty Zielonoświątkowej, który powstał tu w latach 70. XX wieku. Oprócz tego na wsi istnieje inna społeczność o charakterze zielonoświątkowo-jednościowym, związana z ruchem Williama Branhama.
Infrastruktura i transport.
Wieś położona jest przy drodze wojewódzkiej nr 889 z Sieniawy, przez Bukowsko do Szczawnego. Droga ta łączy się drogą 892 prowadzącą do przejścia granicznego przez Radoszyce na Słowację. 17 km od drogi krajowej nr 28.
Sport i rekreacja.
Na terenie wsi funkcjonuje kilka gospodarstw agroturystycznych oraz wyciąg narciarski w pobliskim Karlikowie.

</doc>
<doc id="178382" url="https://pl.wikipedia.org/wiki?curid=178382" title="Wysoczany">
Wysoczany

Wysoczany (j. łemkowski Высочаны) – wieś w Polsce położona w województwie podkarpackim, w powiecie sanockim, w gminie Komańcza. Leży nieco poniżej ujścia potoku Płonki do Osławy.
Wieś leży w odległości 4 km (dojazd drogą powiatowa nr 2229R) od drogi wojewódzkiej nr 889 prowadzącej z Sieniawy przez Bukowsko do Szczawnego. Przez wieś przechodzi linia kolejowa nr 107 łącząca stację Nowy Zagórz ze stacją Łupków i z dawnym przejściem granicznym na Słowację w tej miejscowości. We wsi jest położony przystanek kolejowy Wysoczany. Sąsiednie stacje to Mokre Małopolskie i Szczawne Kulaszne. 
W latach 1975–1998 miejscowość administracyjnie należała do województwa krośnieńskiego.
Historia.
Wieś lokowana przez Mikołaja Herburta Odnowskiego około roku 1539, od roku 1635 na prawie wołoskim. Do roku 1772 województwo ruskie, ziemia sanocka. Od 1772 należał do cyrkułu leskiego, a następnie sanockiego w Galicji.
W połowie XIX wieku właścicielem posiadłości tabularnej Wysoczany był Stanisław Truskolaski. W latach 70. właścicielem dóbr był Leonard Truskolaski. W 1911 właścicielami tabularnymi byli Helena Truskolaska i 66 wspólników, posiadający 202 ha.
W 1898 wieś liczyła 557 mieszkańców oraz 81 domów, pow. wsi wynosiła 7,13 km². Częścią wsi była wólka Kożuszne (167 mieszkańców). Do 1914 starostwo powiatowe w Sanoku, powiat sądowy w miejscowości Bukowsko. Od listopada 1918 do stycznia 1919 Republika Komańczańska. Po roku 1944 miejscowi Rusini – Ukraińcy wyjechali na Ukrainę lub zostali wysiedleni w ramach akcji „Wisła”.
W Wysoczanach od lat 50. działa Kopalnia Piaskowca Wysoczany wydobywająca piaskowiec krośnieński, drobnoziarnisty o spoiwie wapienno-ilastym.
Obecnie we wsi znajduje się stadnina koni oraz kilka gospodarstw agroturystycznych.
Religia.
Parafia łacińska w Bukowsku do roku 1946. Wysoczany należały do 1944 roku do parafii greckokatolickiej, w miejscowości Płonna, przed rokiem 1880 do parafii w miejscowości Szczawne, na miejscu znajdowała się drewniana cerkiew filialna. Nowa murowana cerkiew greckokatolicka pod wezwaniem św. Paraskewy została zbudowana w 1994.

</doc>
<doc id="178384" url="https://pl.wikipedia.org/wiki?curid=178384" title="Jędruszkowce">
Jędruszkowce

Jędruszkowce lub "Andruszkowce" – wieś w Polsce położona w województwie podkarpackim, w powiecie sanockim, w gminie Sanok.
W latach 1975–1998 miejscowość administracyjnie należała do województwa krośnieńskiego.
Historia.
Wieś Jędruszkowce została lokowana w 1438 pod nazwą "Hindrzichowcze". Do 1772 wieś należała administracyjnie do ziemi sanockiej województwa ruskiego. Od 1772 należała do cyrkułu leskiego, a następnie sanockiego. W XVIII i XIX wieku większość mieszkańców nosiła nazwiska „Starego”, „Jakubowski” i „Gliściak”. Własność szlachecka.
Wieś należała do dóbr rodziny Ścibor–Rylskich. W połowie XIX wieku właścicielem posiadłości tabularnej w Jędruszkowcach był Ludwik Rylski. Po reformie administracyjnej w 1864, powiat sądowy sanocki, gmina wiejska Sanok w Galicji. W drugiej połowie XIX wieku właścicielką ziemską w Jędruszkowcach była Leopoldyna Horodyńska. W 1898 wieś liczyła 225 osób zamieszkujących 38 domów. Na początku XX wieku właścicielem dóbr tabularnych był Eustachy Rylski.
W 1921 nastąpiła konwersja wyznania na obrządek łaciński, kiedy to właściciel rozdzielał i sprzedawał ziemię. Wierni kościoła rzymskokatolickiego należą do parafii Wszystkich Świętych w Dudyńcach.

</doc>
<doc id="178385" url="https://pl.wikipedia.org/wiki?curid=178385" title="Markowce">
Markowce

Markowce – wieś w południowo-wschodniej Polsce, położona w województwie podkarpackim, w powiecie sanockim, w gminie Sanok. Leży na Pogórzu Bukowskim.
W latach 1975–1998 miejscowość administracyjnie należała do województwa krośnieńskiego.
Historia.
Pierwsza wzmianka o miejscowości datuje się na 1376 rok. Wówczas wieś należała do szlachcica o imieniu Albysko de Markowa. Od niego wzięła się pierwotna nazwa – de Markowa. W 1420 Honko Aleksander z Markowiec zbył połowę wioski Pawłowi z Pobiedna. Kolejne pochodne nazwy to Markowcze (1420), Marczowcze (1424), Makowcze (1439), Markowcze (1443), Mackuowecz (1448).
W XVII wieku Markowce przynależały do Leszczyńskich. 
Na początku XIX Markowce należały do Truskolaskich. W połowie XIX wieku właścicielem posiadłości tabularnej w Markowcach były Magdalena Rylska i Katarzyna Truskolaska. W drugiej połowie XIX wieku wieś należała do Hieronima Romera, który w 1858 poślubił Felicję Truskolaską. Następnie właścicielami stali się Jachimowscy (w 1889 Kazimierz Jachimowski poślubił Marię Romer). Kazimierz Jachimowski na miejscu poprzedniego budynku przebudował i rozbudował dwór w latach 1890-1894. W 1905 Kazimierz i Maria Jachimowscy posiadali we wsi obszar 182 ha, a w 1911 posiadali 181 ha. Jachimowscy prowadzili w Markowcach hodowlę koni oraz bydła rasy półkrwi simentaler. W 1917 Józef Agaton Morawski (1893-1963), s. Władysława i Kazimiery z Leszczyńskich, właściciel Niebieszczan i Odrzechowej ożenił się z Felicją Jachimowską. Maria Jachimowska pozostawała właścicielką dóbr Markowce do lat 20. Maria Jachimowska pozostawała właścicielką dóbr Markowce do lat 20.. W latach 30. II Rzeczypospolitej właścicielem dóbr w Markowcach był Adam Myczkowski. Według jednego źródła w 1938 dwór został sprzedany, według innego do 1944 należał do Morawskich.
W czasie okupacji niemieckiej mieszkająca we wsi rodzina Woźnych udzieliła pomocy Mejerowi i Mendelowi Kornreich Friedmanowi. W 1995 Instytut Jad Waszem podjął decyzję o przyznaniu Andrzejowi, Marii i Michałowi Woźnym tytułu Sprawiedliwych wśród Narodów Świata.
Współczesność.
Obecnie liczy 368 mieszkańców.
We wsi znajduje się kościół filialny NMP Matki Kościoła należący do parafii Wszystkich Świętych w Dudyńcach. 30 maja 1993 r. po dwuletniej budowie ks. bp Stefan Moskwa dokonał poświęcenia kościoła filialnego.
Markowce mają także swój klub piłkarski o nazwie Orkan Markowce, który historią sięga roku 1969. 
W 2020 roku Park Dworski w Markowcach został poddany rewitalizacji. Przeprowadzono prace związane z wysypaniem ścieżek spacerowych, wykonaniem schodów oraz nowych nasadzeń drzew i krzewów. Zainstalowano także ławki multimedialne dzięki którym można usłyszeć historię miejscowości. 

</doc>
<doc id="178386" url="https://pl.wikipedia.org/wiki?curid=178386" title="Podgaj (Markowce)">
Podgaj (Markowce)

Podgaj – niegdyś wieś w gminie Sanok, powiecie sanockim, województwo podkarpackie. Obecnie część wsi Markowce.
Do roku 1772 Wólka, przysiółek wsi Markowce, należała administracyjnie do ziemi sanockiej województwa ruskiego. Od 1772 należała do cyrkułu leskiego, a następnie sanockiego. Po reformie administracyjnej w roku 1864, powiat sądowy sanocki, gmina wiejska Sanok w kraju Galicja. W roku 1898 Wólka miała 64 mieszkańców zamieszkujących 12 domów.

</doc>
<doc id="178387" url="https://pl.wikipedia.org/wiki?curid=178387" title="Pisarowce">
Pisarowce

Pisarowce (dawniej "Pisarzowice") – wieś w Polsce położona w województwie podkarpackim, w powiecie sanockim, w gminie Sanok na Pogórzu Bukowskim.
Historia.
W 1768 roku w czasie Konfederacji barskiej tworzono w Pisarowcach oddział Rylskiego. Do roku 1772 wieś należała administracyjnie do ziemi sanockiej województwa ruskiego. Od 1772 należała do cyrkułu leskiego, a następnie sanockiego. Po reformie administracyjnej w 1864 roku powiat sądowy, gmina wiejska Sanok, w kraju Galicja. Miejscowość lokowana w 1339 roku jako wieś służebna zamku sanockiego. W roku 1898 wieś liczyła 556 osób (w tym 541 wyznania rzymskokatolickiego) zamieszkujących 102 domów.
W połowie XIX wieku właścicielem posiadłości tabularnej w Pisarowcach był Ludwik Rylski. W drugiej połowie XIX wieku właścicielem tabularnym dóbr we wsi był Zygmunt Ścibor-Rylski. W pierwszej dekadzie XX wieku właścicielem wsi był Aleksander Mniszek-Tchorznicki (wraz z żoną Marią), zamieszkujący w tamtejszym dworze, a potem ich syn Henryk Mniszek-Tchorznicki, który utracił własność na rzecz państwa w wyniku reformy rolnej z 1944 roku.
W Pisarowcach urodził się Józef Uczeń (1881-1911), profesor gimnazjalny.
W okresie II Rzeczypospolitej do 1939 w Olchowcach działały: oddział Związku Strzeleckiego, koło gospodyń wiejskich, kółko rolnicze.
W latach 1975–1998 miejscowość administracyjnie należała do województwa krośnieńskiego. Przez miejscowość przebiega droga krajowa nr 28.
Od 1948 roku we wsi działa lokalne koło gospodyń wiejskich. W 2006 we wsi było 10 gospodarstw rolnych, w tym największe o pow. 15 ha. W miejscowości znajduje się kościół rzymskokatolicki pw. Najświętszej Maryi Panny Królowej Polski. Konwersja wyznania, zmiana obrządku ze wschodniego na łaciński nastąpiła tu przed rokiem 1785.

</doc>
<doc id="178388" url="https://pl.wikipedia.org/wiki?curid=178388" title="Polityka Niemiec hitlerowskich wobec Szwecji">
Polityka Niemiec hitlerowskich wobec Szwecji

Stosunek Hitlera do Szwecji po zdobyciu przez niego władzy w Niemczech.
Po zdobyciu władzy przez Adolfa Hitlera w Niemczech wzrosło zainteresowanie wymianą gospodarczą z krajami skandynawskimi, w tym Szwecją. Kraje skandynawskie wejść miały w obręb hitlerowskiej gospodarki „wielkich przestrzeni”, bowiem Niemcy jako centrum przemysłowe potrzebowały „surowcowych peryferii”, do których włączono obszary Europy Północnej, np. szwedzka ruda żelaza. Interes gospodarczy miał być ściśle powiązany z wymogami nazistowskiego ekspansjonizmu polityczno-wojskowego. W 1935 roku w eksporcie Szwecji Niemcy były stopniowo wypierane przez Anglików. W połowie lat trzydziestych Szwecja weszła w fazę balansowania gospodarczego i częściowo politycznego między Anglią i Niemcami. Jednak zarówno III Rzesza, jak i Wielka Brytania, nie gwarantowały Szwecji optymalnych warunków wymiany ekonomicznej. W latach 1933-1937 udział Niemiec w szwedzkim imporcie spadł z około 29% do 20%, a w eksporcie wzrósł z 10,7% do 15,4%. W 1933 roku rozmiary niemieckiej wymiany gospodarczej ze Szwecją wynosiły 294 mln M, a w 1935 roku osiągnęły 360 mln M. W latach 1928-1933 w przywozie rudy żelaznej Niemiec rola Szwecji wzrosła z 34 do 54%. Dla Niemiec rynek szwedzki był ważny również dlatego, że już około 1934 roku Szwecja ostatecznie wyszła z wielkiego kryzysu gospodarczego.
Już w okresie międzywojennym zainteresowanie Hitlera sprawami Szwecji było bardzo duże m.in. ze względu na dogodne w stosunku do Niemiec usytuowanie polityczno-wojskowe Szwecji, związki naukowe, a także na przodującą pozycję w nazistowskim micie o rasie nordyckiej. W związku z tym rozpoczęto „podbój” propagandy Skandynawii. Po 1933 roku rozbudowano kadrowo oraz dofinansowano z III Rzeszy ambasadę niemiecką w Sztokholmie, która stała się głównym ośrodkiem propagandy nazistowskiej w Europie Północnej. Rzecznikiem III Rzeszy w polityce z krajami skandynawskimi był czołowy ideolog niemiecki faszyzmu, szef Außenpolitisches Amt ("urząd do spraw zewnętrznych") przy centralnych władzach NSDAP – Alfred Rosenberg. Uważał on, że należałoby stworzyć „niemiecko-skandynawski blok państw”, który zabezpieczyłby Europę przed falą komunizmu. Niemiecka obsesyjna myśl dotyczyła przede wszystkim budowy tzw. Rzeszy Wielkogermańskiej, pod politycznym, wojskowym i duchowym przewodnictwem Niemiec. Tym celom propagandy politycznej w krajach skandynawskich służyć miało działające w Lubece Towarzystwo Nordyckie. Z tymże Towarzystwem czynnie współpracowała faszystowska elita władzy z Rosenbergiem, Himmlerem, Darré i innymi decydentami III Rzeszy na czele.
Jednak Szwedzi nie dali się zwieść tym sugestywnym i ambicjonalnym hasłom nazistowskiej propagandy. Tylko nielicznych zafascynował nazizm oraz ideologia nordycka, m.in. szwedzkiego publicystę Fredrika Bööka, podróżnika Svena Hedina. Niektórzy szwedzcy nacjonaliści żądali od Niemiec, by prowadziły aktywniejszą politykę na obszarze bałtycko-skandynawskim. Bezkrytyczny wobec Niemiec był sam król Gustaw V, który wiosną 1933 roku spotkał się z Hindenburgiem i nie dostrzegał niemal żadnego zagrożenia dla pokoju europejskiego ze strony III Rzeszy.
Ugrupowania parafaszystowskie w Szwecji.
Na przełomie lat 20. i 30. działało w Szwecji kilkanaście ugrupowań parafaszystowskich, kopiujących włoskie i niemieckie wzorce ideologiczne charakteru autorytarnego i rasistowskiego. Powstała w 1933 roku Szwedzka Narodowa Socjalistyczna Partia Robotnicza miała pewne wpływy wśród drobnomieszczaństwa szwedzkiego, korpusu oficerskiego oraz młodzieży akademickiej Uppsali i Lund. Organizacje o charakterze szowinistycznym i bojówkowym powstawały również wśród młodzieży, np. Nordisk Ungdom. Nastrojom autorytarnym i parafaszystowskim ulegali również młodzi szwedzcy konserwatyści czy aktywiści z Ligi Chłopskiej. Jednak mimo krzykliwej propagandy faszyści szwedzcy nie cieszyli się zbyt dużym poparciem społeczeństwa. W wyborach do parlamentu w 1936 roku uzyskali jedynie 0,7% głosów (poniżej 20 tysięcy).
U progu lat 30. szwedzcy liberałowie (np. J. Wickam) potępiali wszelkie formy nazizmu, gwałtu i totalitaryzmu, m.in. w nazistowskich Niemczech. Również szwedzcy socjaldemokraci przeciwstawiali się niemieckiej „brunatnej ideologii”, uważając, że zagraża ideologicznie, politycznie, duchowo i moralnie krajom i społeczeństwom skandynawskim. Faszyzm niemiecki w rozumieniu przeciętnego Szweda oznaczał dyktaturę wojskowo-polityczną, zaprzeczenie rządów parlamentarnych, powszechny terror i systematyczne gwałcenie praw jednostki. W Szwecji już w latach 1933-1934 działały antywojenne i antyfaszystowskie komitety. W szeregach szwedzkich socjaldemokratów i komunistów domagano się bojkotu wszelkich form wymiany handlowej i kulturalnej z III Rzeszą. W maju 1935 roku szwedzcy intelektualiści i ludzie kultury stworzyli organizację antyfaszystowską: Front Kulturalny. Sam premier Szwecji Per Albin Hansson nie ukrywał swej antypatii do reżimu faszystowskiego w Niemczech. Natomiast minister spraw zagranicznych Rickard Sandler nie rezygnował z wizyt niemieckich polityków, bowiem interesy gospodarcze górowały nad antyfaszystowskimi poglądami, a ruda żelaza była niezbędna dla Rzeszy.
Handel rudą, jego przyczyny i skutki.
Dojście do władzy nazistów w Niemczech uwarunkowało wzrost zainteresowań sprawą niemiecką w Szwecji, zwłaszcza chodzi tutaj o korzystny handel rudą. Można powiedzieć, że zyskany zbyt rudy żelaza na rynku niemieckim w poważnym stopniu uwarunkował i ukierunkował w kwestii niemieckiej oficjalną politykę zagraniczną rządu szwedzkiego, szczególnie po 1933 roku Sandler był za polityką twórczej neutralności, za tzw. rozbrojeniem zabezpieczonym, za stosowaniem efektywnych sankcji wobec agresorów. Chciał czynnej i wielostronnej współpracy krajów skandynawskich, również w kwestii niemieckiej. Minister spraw zagranicznych Szwecji był świadom, że zarówno jego kraj, jak i Niemcy są zainteresowane rozszerzeniem wzajemnych stosunków politycznych i gospodarczych.
Zmiana polityki szwedzkiej.
Rok 1935 można uznać za początek nowego rozdziału historii Szwecji, jeśli wziąć pod uwagę jej bilateralne stosunki z Niemcami. Jest kilka przyczyn tego twierdzenia, m.in. podpisanie 18 czerwca 1935 roku angielsko-niemieckiego układu morskiego, który otwierał Niemcom drogę do rekonstrukcji floty i uzyskania dominacji nad Bałtykiem; fiasko sankcji Ligi Narodów sprawiło, że Szwecja wraz z innymi państwami skandynawskimi podjęła próby pogłębiania swych wzajemnych więzi, współpracy politycznej, gospodarczej i wojskowej. Poza tym od połowy lat 30. Szwecja znacznie zintensyfikowała oraz tematycznie rozszerzyła zakres swych kontaktów z III Rzeszą, głównie w dziedzinie gospodarczej.
Już w 1936 roku całą Skandynawię, w tym także Szwecję, objął mechanizm obaw i nadmiernej ostrożności do wszystkiego, co działo się w Niemczech. Doprowadziły do tego powszechnie przyjęte zasady neutralizmu, które zdeterminowały politykę zagraniczną tych państw. Przykładem na to była zgoda ich rządów na włączenie Nadrenii w organizm państwowo-wojenny i gospodarczy Niemiec. Zarazem okazało się, że w praktyce neutralność okazała się mało skuteczna. W kwietniu 1936 roku Szwecja wraz z Finlandią, Hiszpanią, Szwajcarią i Holandią złożyły notę, w której wskazały na powagę sytuacji międzynarodowej i niewypełniania zobowiązań płynących z paktu Ligi Narodów. Uwagę na słabnącą pozycję Ligi Narodów jako uniwersalnej instytucji w rozwiązywaniu coraz to częstszych konfliktów międzynarodowych zwracał Sandler. Jednocześnie pochwalał on „spontaniczną i bezaliansową politykę między wolnymi państwami Skandynawii” i taktykę „stania na uboczu od podzielonego świata”. Wobec potęgujących się rozmiarów zbrojeń w Niemczech i we Włoszech koła wojskowe i ugrupowania konserwatywno-chłopskie w Szwecji apelowały o wypracowanie skuteczniejszych zasad „zbrojnego pokoju”, lecz ich apele nie znajdowały poparcia. Był to czas kiedy programowy „skandynawski blok państw neutralnych i pokojowych” stawał się czymś iluzorycznym.
Działania zależne od państw skandynawskich.
Kolejny rok to okres, kiedy Szwecja i jej działania polityczne zależne były od całego „bloku państw skandynawskich”. W 1937 roku wobec pogarszającej się koniunktury na rynkach, koła gospodarcze III Rzeszy zainteresowane były dowozem rudy ze Szwecji, drewna i celulozy z Finlandii i Norwegii, importem żywności z Danii. Teraz Niemcy, a nie Wielka Brytania były liczącym się partnerem gospodarczym i politycznym dla krajów skandynawskich. Wizyta Sandlera w Londynie w marcu 1937 roku, a w kwietniu także premiera Danii Thorvalda Stauninga potwierdziły, iż Wielka Brytania wykazuje stosunkowo małe zainteresowanie regionem skandynawsko-bałtyckim. Anglicy biernie reagowali na rosnącą w tym regionie niemiecką obecność gospodarczą, pomimo iż liczył się on w ich obrotach handlowych. Równocześnie niemieccy geopolitycy podkreślali coraz widoczniejszą ekspansję gospodarczą, polityczną i wojskową ZSRR w Arktyce i na Bałtyku. Wiązało się to z koncepcją „rosyjskiego zagrożenia” w tej części Europy. Coraz pilniej i wszechstronniej „problemy bezpieczeństwa północnej Europy” interesowały polityków i wojskowych skandynawskich. Problem ten był przedmiotem dyskusji północnoeuropejskich ministrów spraw zagranicznych na konferencji w kwietniu 1937 roku w Helsinkach. Mówiono nawet o niebezpiecznej rywalizacji radziecko-niemieckiej na Bałtyku. Nic konkretnego jednak nie uczyniono dla efektywniejszego zagwarantowania bezpieczeństwa zbiorowego ani w dziedzinie wojskowej, ani też na płaszczyźnie politycznej. Propozycja Sandlera o konieczności budowy silnego „bloku państw bałtyckich” spotkała się z obojętną reakcją szefów dyplomacji pozostałych krajów skandynawskich, wyrazili oni jedynie przekonanie, że stworzenie takiego bloku powinno nastąpić dopiero wówczas, gdy realne będzie zagrożenie np. ze strony Niemiec czy ZSRR.
W 1938 roku polityka Szwecji ciągle zmierzała w tym samym kierunku, co w roku poprzednim. Od 6 do 18 kwietnia 1938 roku odbyło się w Oslo spotkanie skandynawskich ministrów spraw zagranicznych, na którym ponownie zastanawiano się nad formami współpracy wojskowej krajów skandynawskich. Postanowiono jedynie stać na uboczu od wielkomocarstwowych konfliktów, ale problem niemiecki stawał się coraz bardziej niebezpieczny. Do ponownego spotkania ministrów spraw zagranicznych państw skandynawskich doszło 27 maja – spotkali się oni dla omówienia ogólnych zasad prowadzenia polityki neutralności w warunkach coraz realniejszego zagrożenia pokoju światowego. Ustalone reguły zgodne były z zasadami deklaracji londyńskiej z grudnia 1912 roku.
W Szwecji coraz mniej liczono się z konstruktywną rolą Ligi Narodów w rozwiązywaniu konfliktów międzynarodowych. Po burzliwej debacie 1 czerwca 1938 roku parlament wnioskował o pozostanie Szwecji w Lidze Narodów, ale z prawem do niezależnego podejmowania decyzji co do wprowadzenia w życie art. 16 paktu Ligi. Na konferencji kopenhaskiej odrzucono przestrzeganie obligatoryjnego charakteru sankcji Ligi (23-24 VII 1938 r. Oslo). Wobec napiętej sytuacji polityczno-wojskowej w Europie potwierdzono, iż polityka neutralności małych państw jest optymalnym rozwiązaniem alternatywnym.
Anschluss przez wojska III Rzeszy (12 marca 1938 roku) zrozumiany został w krajach skandynawskich jako konkretny przejaw narastającej agresji nazistowskiej. W Szwecji domagano się coraz większych nakładów na obronę powietrzną oraz wybrzeży kraju i dyskutowano o konieczności efektywnej współpracy wojskowej małych, neutralnych krajów wobec zagrożenia ze strony wielkomocarstwowych państw totalitarnych. W 1938 roku Szwecja powiększyła swe wydatki wojskowe, mówiło się o fortyfikacji Wysp Alandzkich i wzmocnieniu systemu obronnego Szwecji północnej.
Stosunek Szwecji do Finlandii.
Kolejną sprawą zajmującą Szwecję w 1938 roku były jej nie najlepsze stosunki z Finlandią. Chodziło tutaj głównie o nierozwiązaną kwestię Wysp Alandzkich. Od kwietnia do września 1938 roku trwały rozmowy między wojskowymi i politykami z obydwu krajów w tej ważnej kwestii. W dodatku obydwie strony zdawały sobie sprawę, iż problemem alandzkim interesują się zarówno wojskowi i politycy radzieccy, jak i niemieccy. Początkowo władze szwedzkie w tej kwestii zajmowały stanowisko wyczekujące, m.in. pilnie śledząc reakcje niemieckie w tej ważnej wojskowo sprawie. W Berlinie zainteresowano się wystąpieniem Sandlera (8 IX 1938 r.), który akceptował status quo, zarazem jednak nie wykluczał szwedzkiej interwencji w kwestii alandzkiej, jeśliby tak ważnie usytuowanym strategicznie wyspom groziło niebezpieczeństwo z zewnątrz. W dniu 14 października 1938 roku von Blücher raportował do szefa wydziału MSZ w Berlinie, Gründherna, iż władze szwedzkie zamierzają fortyfikować Wyspy Alandzkie obawiając się ataku niemieckiego na ten archipelag. Ewentualna fortyfikacja i inne urządzenia wojskowe na Wyspach Alandzkich niepokoiły wszystkich zainteresowanych partnerów; stanowiłyby bowiem pogwałcenie konwencji alandzkiej z 1920 roku i fińskiej polityki neutralności. Na konferencji w niemieckim MSZ podkreślano, iż fortyfikacje alandzkie są bardziej skierowane przeciw bezpieczeństwu ZSRR niż Niemiec. Ważne było tylko to, by niemieckie statki przewożące przez Zatokę Botnicką do Rzeszy rudę północnoszwedzką miały w czasie wojny zagwarantowane bezpieczeństwo. Ważne były nie tylko racje gospodarcze, ale przede wszystkim strategiczne usytuowanie archipelagu.
Wybuch II wojny światowej.
Przed wybuchem II wojny światowej w Szwecji powszechne było optymistyczne przekonanie, że uniknie ona wciągnięcia do wojny między mocarstwami. Nietrudno sobie wyobrazić jakie zaskoczenie wśród Szwedów wywołał wybuch wojny, a przede wszystkim zaatakowanie Gdańska. Szwecja, podobnie jak Dania i Norwegia ogłosiła neutralność wobec konfliktu a 3 września stan pogotowia obronnego. Szwedzki parlament uchwalił również przeznaczenie dodatkowych funduszy na poprawę obronności kraju. Szwecja wstrzymała chwilowo dostawy rudy do Niemiec, które wynosiły w 1939 roku 10 mln ton. Groziło to jednak zawieszeniem przez Niemcy eksportu do Szwecji koksu, węgla, nawozów sztucznych i innych artykułów. Natomiast kontynuacja handlu z Niemcami groziła represjami ze strony Francji i Wielkiej Brytanii. Niewiadoma była kwestia handlu, natomiast 19 października 1939 roku znana była już droga jaką objęła Szwecja wobec wojny, tego dnia potwierdzono w Sztokholmie Deklarację Neutralności – przestrzeganie ścisłej neutralności i ścisła współpraca państw Północy. 7 grudnia 1939 r. Szwecja zawarła układ z Wielką Brytanią, która wyraziła zgodę na szwedzką wymianę handlową z Niemcami na poziomie z 1938 r., a już 22 grudnia podpisała szwedzko-niemiecki układ handlowy. Niemcy, którym bardzo zależało na dostawach rudy żelaza, zaakceptowały szwedzkie warunki łącznie z poszerzeniem pasa wód terytorialnych z 3 do 4 mil morskich.
Wybuch wojny fińsko-radzieckiej.
Mimo przekonania o konieczności zachowania neutralności wszystkich państw skandynawskich, co potwierdził zjazd sztokholmski, postawa ta uległa gwałtownemu wstrząsowi na skutek wybuchu wojny fińsko-radzieckiej 30 grudnia 1939 roku. Początek konfliktu radziecko-fińskiego nie przyniósł ze strony Szwecji zadeklarowania neutralności, uchodziła ona jedynie za „państwo nie biorące udziału w wojnie”. Dlatego też rząd szwedzki odmówił bezpośredniego włączenia się do wojny (ponowił to w lutym 1940 r., kiedy rząd fiński oficjalnie zwrócił się o pomoc). Jednak rząd szwedzki udzielił Finlandii pomocy ekonomicznej, dostarczał jej broń i materiały wojenne z własnych zapasów, jak i tranzytu dostaw z Anglii i Francji. Zorganizował również zbiórki dla niej, jak i składający się z 8,5 tysiąca żołnierzy korpus ochotniczy oraz eskadry lotnicze. Hansson nie wyraził również zgody na prośbę Anglii i Francji o tranzyt ich wojsk do Finlandii przez teren Szwecji, nie skąpiąc przy tym wysiłku do przyspieszenia zakończenia konfliktu. 27 lutego 1940 roku premier Hansson uzasadnił Väinö Tannerowi swoją odmowę na kolejne prośby o pomoc zbrojną kierowane przez rząd fiński do szwedzkiego. Tłumaczył to tym, że Niemcy bezpośrednio i oficjalnie powiadomiły rząd szwedzki, iż wysłanie regularnych wojsk uwikła Szwecję w II wojnę światową. Jednocześnie Hansson namawiał Tannera do podpisania pokoju, obiecując pomoc gospodarczą. 12 marca 1940 r. w Moskwie podpisano traktat pokojowy, Finlandia utraciła 40 tysięcy km kwadratowych powierzchni.
Sytuacja Szwecji w czasie ocierania się wojny o jej granice była od września 1939 r. niezmiernie trudna i napięta. Wprawdzie z konfliktu radziecko-fińskiego wyszła obronną ręką, lecz kryzys związany z brytyjskim dążeniem do przerwania dostaw do Niemiec szwedzkiej rudy żelaza trwał nadal i groził wciągnięciem jej do wojny. Sytuacja była tym gorsza, że Niemcy zamierzały czekać na rozwój wydarzeń i chciały wyprzedzić akcję brytyjsko-francuską. 31 marca i 1 kwietnia 1940 roku poseł Arvid Rickert wysłał z Berlina do Sztokholmu trzy zaszyfrowane depesze. Informowały one o koncentracji wojsk niemieckich w bałtyckich portach oraz uprzedzały, że możliwa jest „prewencyjna akcja” Niemiec w celu opanowania szwedzkiego zagłębia rudy żelaza, a najprawdopodobniej także norweskich portów. W odpowiedzi Sztokholm zlecił Rickertowi interwencję dyplomatyczną. W związku z tym 2 kwietnia ambasador Szwecji złożył wizytę wiceministrowi Ernstowi von Weizsäckerowi, lecz ten zrobił unik i powiedział, że nic nie jest mu w tej sprawie wiadome. Rickert wyciągnął z tej rozmowy następujący wniosek: sytuacja jest poważna, choć bezpośrednia inwazja Szwecji nie grozi.
Uspokajające meldunki z Berlina wpłynęły na umiarkowane kontrakcje militarne Szwecji. Przerzucono wojska z północnych prowincji na południe, do Skanii. Ponieważ przepustowość szwedzkich kolei była jednak ograniczona, doraźnie w południowych rejonach kraju wzmocniono posterunki obserwacyjno-meldunkowe. Król Szwecji Gustaw V 8 grudnia 1939 r. na naczelnego dowódcę sił zbrojnych wyznaczył dotychczasowego szefa sztabu generalnego gen. por. Olofa Thörnella. Zabrał się on energicznie do rozbudowy i modernizacji armii. Miała ona osiągnąć pułap 218 tysięcy żołnierzy wszystkich trzech rodzajów sił zbrojnych. 4 kwietnia Thörnell zaproponował ogłoszenie powszechnej mobilizacji, lecz rząd uznał takie przedsięwzięcie za przedwczesne. Udzielił jedynie zgody na wydzielenie sił do obrony zagłębia rudy żelaza w rejonie Kiruny, w północnej Szwecji. Ponieważ Christian Günther został powiadomiony o koncentracji niemieckich okrętów i wojsk lądowych, zdecydowano się przeprowadzić jedynie częściową mobilizację, która pod naciskiem naczelnego dowódcy została poważnie rozszerzona. Jednak Szwecja nie była gotowa do odparcia ewentualnego najazdu.
Agresja III Rzeszy na Danię i Norwegię.
9 kwietnia 1940 roku nastąpił napad Niemiec nazistowskich na Danię i Norwegię, a rząd szwedzki ponowił deklarację o zachowaniu neutralności. Wcześniej jednak Günther otrzymał od księcia Wieda niemieckie memorandum. Memorandum to zawierało żądania niemieckiego rządu, m.in. oczekiwał on ze strony Szwecji przestrzegania neutralności, zwłaszcza rezygnacji z przedsięwzięć w zakresie mobilizacji i rozwinięcia sił zbrojnych, nieopuszczania szwedzkich wód terytorialnych przez szwedzkie jednostki floty wojennej w Sundzie i Kattegacie, wzdłuż wybrzeża aż do Karlskrony. Była tam również mowa o możliwości wykorzystywania przez niemieckie placówki w Norwegii linii telefonicznych biegnących przez terytorium Szwecji oraz ciągłym dostarczaniu rudy zgodnie z ustaleniami umowy handlowej. Rząd szwedzki przekazał Wiedowi pozytywną odpowiedź, informując zarazem Niemców o podjęciu przedsięwzięć obronnych.
Rząd szwedzki bez wahania odrzucił prośbę rządu norweskiego o udzielenie zbrojnej pomocy. Poza tym skrupulatnie rozbrajał i internował norweskie wojska przekraczające szwedzką granicę. 12 kwietnia odmówił też Norwegii pomocy finansowej i dostaw sprzętu wojennego. Dzięki temu, że odciął się od wojny norwesko-niemieckiej, rząd szwedzki nie dał Niemcom najmniejszego pretekstu do zaatakowania Szwecji.
Stosunek III Rzeszy do Szwecji.
Podbój Szwecji nie był jednoznacznym celem strategii militarnej nazistowskich Niemiec w 1940 roku. Neutralna i przychylna Niemcom Szwecja mogła bowiem przynieść III Rzeszy większe korzyści polityczne i gospodarcze niż podbita. Postawa ścisłej neutralności, zajęta przez rząd szwedzki po 9 kwietnia, początkowo zadowoliła Hitlera, w miarę jednak komplikowania się sytuacji w Norwegii i obaw o wojska izolowane w Narwiku, postanowił on wykorzystać terytorium tego kraju. Dlatego też 15 kwietnia szwedzka delegacja na czele z Fabianem Tammmem przybyła do Berlina. Przedstawiciele strony niemieckiej, z Hermannem Göringiem na czele, zapewniali o chęci respektowania szwedzkiej neutralności, coraz częściej napomykając o Narwiku i „chwilowych trudnościach transportowych”, by z kolei wręcz zaproponować zgodę rządu szwedzkiego na tranzyt wojsk niemieckich przez terytorium Szwecji. Ponieważ jak się okazało linie kolejowe prowadzące od granicy szwedzkiej do Narwiku i Trondheimu znalazły się całkowicie w rękach niemieckich, kwestia Narwiku została rozwiązana. Rząd szwedzki wyraził zgodę na tranzyt do Narwiku jednego pociągu sanitarnego, a 23 kwietnia – na ewakuację 528 marynarzy, w tym 159 ciężko rannych.
Niepowodzenie sprzymierzonych w Norwegii, a od 10 maja na froncie zachodnim zmusiły rząd szwedzki do dalszego uelastyczniania polityki wobec Niemiec. Po zgodzie na przepuszczenie trzech składów pociągów z artylerią, amunicją i umundurowaniem, a w drodze powrotnej 2,5 tysiąca marynarzy z niemieckich jednostek Kriegsmarine zatopionych w Narwiku przez Anglików, przyszedł czas na udzielenie kolejnej. A mianowicie uzgodniono możliwość przejazdu 300 osób personelu medycznego.
Po klęsce we Francji sytuacja wewnętrzna Szwecji uległa dalszemu pogorszeniu. Rząd szwedzki wybrał w stosunku do Niemiec politykę wymuszonych ustępstw i gry na zwłokę. Jej wyrazem były ustępstwa handlu z Niemcami oraz zgoda na tranzyt wojsk niemieckich. Szwecja, choć neutralna, uzależniona była od nazistowskich Niemiec. Była to oczywiście sytuacja bardzo wygodna dla III Rzeszy, przez Szwecję usiłowała ona załatwiać niektóre problemy polityczne, np. wpłynąć na Wielką Brytanię, by zawarła pokój z Niemcami.
Ustępstwa Szwecji wobec III Rzeszy.
Ustępstwa Szwecji na rzecz Niemiec nie ograniczyły się do tranzytu żołnierzy i materiałów wojennych. Już w lipcu 1940 roku zawarto nową umowę handlową, zwiększając import szwedzkich towarów do Niemiec. Jednak te ustępstwa nie zadowalały Niemców – dążyli oni do wciągnięcia Szwecji w swoją politykę, ekonomikę i strategię. Na żądanie rządu III Rzeszy szwedzka marynarka zaminowała swe wody terytorialne na Bałtyku, by uniemożliwić przedostanie się na ten akwen angielskich okrętów podwodnych.
22 czerwca 1941 roku przybył do stolicy Szwecji przedstawiciel Ribbentropa – Paul Schnurre, wręczył Güntherowi memorandum zawierające niemieckie żądania w związku z agresją III Rzeszy na ZSRR. Pierwsza grupa żądań dotyczyła spraw transportu i łączności, tj. udostępnienia szwedzkich linii kolejowych oraz składów pociągów dla jednorazowego tranzytu dywizji piechoty z Oslo do Finlandii, oddania na potrzeby Niemiec i Finlandii statków. Rząd szwedzki miał również wyrazić zgodę na przeloty pojedynczych samolotów nad Szwecją. Drugi kompleks żądań dotyczył wojny na morzu, a więc minowanie szwedzkich wód terytorialnych, nieprzepuszczanie radzieckich okrętów przez pola minowe itp.
Tranzyt dywizji miał się odbyć na zasadach przyjętych w 1940 roku: a) pod szwedzką kontrolą: b) odrębnego przewożenia ludzi i ciężkiego sprzętu. Przeciw tranzytowi dywizji zaprotestował rząd brytyjski, natomiast rząd radziecki wyraził protest, ale nie ogłosił go w prasie, by nie pogłębiać trudności gabinetu szwedzkiego, zwłaszcza wobec faktu wyrażenia przez Szwecję zgody na reprezentację interesów ZSRR w Finlandii i innych krajach.
Oprócz zgody na tranzyt niemieckiej 163 Dywizji Piechoty rząd szwedzki wyraził zgodę na chwilowe zaprzestanie otwierania ognia do zbłąkanych samolotów, na przeloty pojedynczych maszyn kurierskich przez terytorium szwedzkie, zrezygnował z minowania wód terytorialnych bez zgody dowództwa Kriegsmarine oraz zakazał korzystania ze szwedzkich wód terytorialnych przez radzieckie okręty podwodne i nawodne.
Koniec z ustępstwami Szwecji wobec III Rzeszy.
Latem 1943 roku Szwecja zaczęła rozluźniać współpracę z Niemcami. Począwszy od lipca nasilono kontrolę tranzytu niemieckich żołnierzy urlopowiczów. W sierpniu zażądali, by dowództwo Kriegsmarine zakazało U-bootom zbliżania się do szwedzkich konwojów nie tylko na terytorialnych wodach szwedzkich. We wrześniu zredukowano udział szwedzkich okrętów w konwojowaniu niemieckich statków na przybrzeżnych wodach szwedzkich pod pretekstem ograniczonych możliwości technicznych. Już w sierpniu 1943 roku wypowiedziano Niemcom umowę o tranzycie, utrzymano jedynie tranzyt osób cywilnych i rannych.
W 1944 roku Szwecja ograniczyła wymianę handlową z Niemcami (m.in. przerwała dostawy łożysk kulkowych) i nie zawarła umowy handlowej na 1945 rok. W związku z rozpoczęciem w Reims rozmów o kapitulacji III Rzeszy, 7 maja 1945 r. Szwecja zerwała stosunki z Niemcami.

</doc>
<doc id="178389" url="https://pl.wikipedia.org/wiki?curid=178389" title="Pobiedno">
Pobiedno

Pobiedno (staropol. "Pobidno", także "Pobydno") – wieś w Polsce położona w województwie podkarpackim, w powiecie sanockim, w gminie Bukowsko. Leży na lewym brzegu Sanoczka.
W latach 1975–1998 miejscowość administracyjnie należała do województwa krośnieńskiego.
Historia.
Prawdopodobnie wieś lokowana przez księcia Jerzego II, jako wieś służebna grodu sanockiego. W historii I Rzeczypospolitej osada zasłynęła dzięki swej dziedziczce Magdalenie Pobiedzińskiej, która w 1550 poślubiła Marcina Krowickiego, proboszcza z Sądowej Wiszni. Skandal, który wybuchł wokół tego związku, był jednym z najgłośniejszych w historii polskiego protestantyzmu. Z Pobiedna w ziemi sanockiej wywodzą się Pobiedzińscy h. Gryf. Np. Stanisław Pobiedziński na połowie swych dóbr w Pobiednie w r. 1596 podarował 500 zł. posagu żonie swej Annie Skrzetuskiej – córce Baltazara Słoneckiego (P. 1401 k. 769). Stanisław, odnotowany z powodu 80 zł. w r. 1599 przez Małgorzatę Jemiołowską, wdowę po Walentynie Jemiołowskim. 
Kolejni właściciele to; Leszczyńscy, Morawscy, Truskolascy i Bielawscy. 
Do 1772 wieś leżała administracyjnie w ziemi sanockiej województwa ruskiego. Od 1772 należała do cyrkułu leskiego, a następnie sanockiego. Po reformie administracyjnej w 1864 r., do powiatu sądowego sanockiego, gminy wiejskiej Sanok w kraju Galicja. W 1898 r. wieś liczyła 496 osób zamieszkujących 80 domów.
W połowie XIX wieku właścicielem posiadłości tabularnej Pobydno był Jan Truskolaski. Na przełomie lat 60./70. Pobiedno posiadali jego spadkobiercy. W latach 80. dobrami władali Marcin, Katarzyna, Apolonia Truskolascy oraz współwłaściciele. W ostatniej dekadzie XIX wieku i na początku XX wieku właścicielem dóbr w Pobiednie pozostawał Władysław Morawski.
We wrześniu 1944 podczas operacji dukielsko-preszowskiej we wsi stacjonowała niemiecka 68. Infanterie-Division (XXIV. Panzerkorps) broniąca pozycji przed nacierającym od wschodu radzieckim 67 Korpusem piechoty oraz 167 i 129 Korpusem strzelców (107 Dywizji Piechoty).
Mieszkańcy.
Nazwiska mieszkańców 1787-1814: Adamski, Ambicki, Bączek, Bąk, Bednarz, Biłas, Brechunik, Brejta, Brusa, Cieśla, Cypcarz, Drożyłoski, Dudusz, Duduś, Fiał, Fornal, Gatoski, Grzyszoski, Gzowski, Hulikoski, Jabczycha, Jastrzębski, Jurczyk, Moskal, Kamiński, Kędzior, Kaskolaba, Kochański, Kotlarz, Krulicki, Kopacz, Kuc, Maciejoski, Marzec, Masłyk, Mazioski, Maczurzak, Miedziuch, Osianski, Pałys, Pastuszak, Pietruszoski, Piotrowski, Pisaniak, Pospolitak, Preyta, Pryspa, Przysztasz, Pyrkan, Rawicki, Romański, Senko, Sitarczyk, Sierota, Skiba, Sobański, Sobczański, Starego, Struś, Sytarczyk, Suszko, Szelka, Szmyt, Tynik, Warchola, Wasylenko, Welowin, Wierzganoski, Wojciechoski.
W Pobiednie urodzili się Piotr Adamski (duchowny), Władysław Kreowski (nauczyciel). We wsi pracował Bronisław Górski (nauczyciel).
Religia.
Pierwszy kościół w Pobiednie powstał w 1529 r., następnie wspomniany proboszcz Krowicki zamienił świątynię na zbór protestancki. Konwersja wyznania nastąpiła w 1677 r., po nabyciu Pobiedna przez Wojciecha z Leszna Leszczyńskiego, katolika. W Pobiednie do 1830 r. funkcjonowała cerkiew pw. Podwyższenia Krzyża Świętego. Po śmierci proboszcza Skobielskiego w 1800 r., cerkiew stała się filią parafii w Wolicy, następnie w Dudyńcach, a w 1818 r. filią parafii w Pielni. W 1830 r. kościół uległ całkowitemu zniszczeniu w czasie pożaru, w tym też roku nastąpiła konwersja wyznania miejscowej ludności i przejście na obrządek łaciński.

</doc>
<doc id="178390" url="https://pl.wikipedia.org/wiki?curid=178390" title="Carrot2">
Carrot2

Carrot2 – otwarty system do przetwarzania danych tekstowych, w szczególności stosowany jest do grupowania rezultatów wyszukiwania danych w wyszukiwarkach internetowych, choć może być użyty również do innych typów danych i zastosowań.
System jest rozwijany na zasadach wolnego oprogramowania i licencji BSD. Dostępna jest również komercyjna implementacja niektórych komponentów grupujących oparta o Carrot2 – jej rozwojem zajmuje się firma Carrot Search.

</doc>
<doc id="178391" url="https://pl.wikipedia.org/wiki?curid=178391" title="Prusiek">
Prusiek

Prusiek – wieś w Polsce, położona w województwie podkarpackim, w powiecie sanockim, w gminie Sanok, na Pogórzu Bukowskim. Przez wieś prowadzi droga powiatowa nr 2229R Prusiek–Wysoczany.
Miejsce zasiedlone od czasów starożytnych – wykopaliska archeologiczne potwierdzają ślady kultury przeworskiej z II wieku n.e. Na terenie miejscowości odkryto pierwsze cmentarzysko kultury przeworskiej w Karpatach, datowane na drugą połowę II wieku naszej ery. Prace wykopaliskowe prowadzone tam od 2000 roku ujawniły, że ludność do której należało owo cmentarzysko posiadała nawiązania z tzw. wschodnią strefą kultury przeworskiej, tj. z prawobrzeżnym Mazowszem. Chronologicznie znaleziska prusieckie są zgodne z przekazem Ptolemeusza, mówiącym o przenikaniu pewnych grup Wandalów – Lakringów, Hasdingów i Wiktofalów na południe w tereny dorzecza Cisy. Dzięki temu można przypuszczać, że część ludności kultury przeworskiej stanowili Wandalowie, którzy przez krótki okres, w drodze na południe zasiedlali te tereny i założyli swą nekropolię w Prusieku.
Historia.
Pierwsza wzmianka pisemna "Piossek" 1361, Proschek 1398, "Proseg" 1424, villa Prossek 1426, "Pruszyek" 1489, Prosek XV wiek, "Prusziek" 1589. Nazwa wsi ma etymologię słowiańską "s-c-s" Prosek, pol. "przesiek" w znaczeniu jako miejsce obronne, zawalone wyrębem. Osada przed rokiem 1340 wchodziła w skład systemu obronnego Sanoka. Prawdopodobnie wieś lokowana była przez księcia Jerzego II, jako wieś służebna grodu sanockiego. Zapewne było to miejsce związane z wojną, walką, pobojowisko, podobnie jak przyległe Zboiska, Ratnawica czy Pobiedno. Od 1402 roku lokowana na prawie niemieckim. Od roku 1539 sołectwo dzierżawione było przez Mikołaja Herburta Odnowskiego. W roku 1565 wieś dzierżawił Jan Herburt, który otrzymał wójtostwo w spadku po Mikołaju Herburcie. Wieś królewska położona na przełomie XVI i XVII wieku w ziemi sanockiej województwa ruskiego, w drugiej połowie XVII wieku należała starostwa sanockiego.
Do roku 1772 województwo ruskie, ziemia sanocka. Od 1772 roku należał do cyrkułu leskiego, a następnie sanockiego w kraju Galicja.
Zimą 1846 roku mieszkańcy wsi wzięli czynny udział w rzezi galicyjskiej.
W połowie XIX wieku właścicielem posiadłości tabularnej w Prusieku był Stanisław Wisłocki. Pod koniec XIX wieku właścicielem tabularnym dóbr we wsi był Edmund Wasylkowski, który w 1905 roku Edmund Wasilewski oraz dwóch współwłaścicieli posiadali we wsi obszar 1110,5 ha.
Do roku 1944 funkcjonowała we wsi cerkiew greckokatolicka, została zniszczona podczas działań frontowych, w wyniku ostrzału rosyjskiego w połowie września 1944 roku.
W 1891 roku w Prusieku urodził się Zygmunt Puchalik, kapitan żandarmerii i Korpus Ochrony Pogranicza, ofiara zbrodni katyńskiej w 1940 roku.
W czasie okupacji niemieckiej mieszkająca we wsi rodzina Pyrcaków udzieliła pomocy Żydom, Mojżeszowi Liberman, Förerom, Ichelowi Propperowi, Muszkce Propper, Anekowi Stein, Krammerom. W 1984 roku Instytut Jad Waszem podjął decyzję o przyznaniu Stanisławowi, Stefanii i Michałowi Pyrcak tytułu Sprawiedliwych wśród Narodów Świata.
W nocy 19/20 października 1946 wieś została w większości spalona przez UPA. Szczegółowy opis tych wydarzeń na stronie www miejscowości.
W Prusieku znajdują się dwa kościoły rzymskokatolickie. Stary wybudowany w latach 1912–1920. Nowy wybudowany w latach 1994–1996. Od roku 1920 działa we wsi jedno z najstarszych w regionie kół gospodyń wiejskich, któremu obecnie przewodniczy Daniela Tymczak. Z urządzeń komunalnych we wsi znajduje się wodociąg oraz kanalizacja. Największe gospodarstwo rolne ma pow. 10 ha. (2006).
W latach 1975–1998 miejscowość administracyjnie należała do województwa krośnieńskiego, obecnie w województwie podkarpackim.
Przebieg ataków Ukraińskiej Powstańczej Armii na wieś Prusiek.
Geneza.
Jesień 1945 – początek mają wysiedlenia Ukraińców do ZSSR. We wsi Prusiek wysiedlenie przebiega w trzech turach – od jesieni 1945 do wiosny 1946 roku. Akcję nadzoruje Wojsko Polskie. Nasilają się konflikty polsko-ukraińskie w całym regionie.
Przebieg.
Jesień 1945 – oddział UPA z sotni Chrina dokonuje mordu na rodzinie Ziembickich. Giną dwaj bracia Jan i Tadeusz Ziembiccy. Ich matka, siostra Kazimiera i 6-letni brat Władysław zostają ranni. Ojciec rodziny ratuje się ucieczką.
Maj 1946 – żołnierz polski, chor. Stanisław Książek z 34 pułku piechoty stacjonującego w Sanoku, w tym czasie najprawdopodobniej należący już do Samodzielnego Batalionu NSZ Antoniego Żubryda, zastrzelił mieszkańca Prusieka narodowości ukraińskiej, posądzonego o nasłanie band UPA na rodzinę Ziembickich.
Trwa dalsze wysiedlanie ludności ukraińskiej z Prusieka. Część domów opuszczonych przez wysiedlonych mieszkańców narodowości ukraińskiej jest zajmowana przez miejscową ludność pochodzenia polskiego, często krewnych, pochodzących z mieszanych małżeństw.
Sierpień 1946 – działalność band UPA widać w pobliskich miejscowościach, gdzie płoną domy oraz kościoły i nierzadko cerkwie (w okresie wiosna–lato 1946 spalono praktycznie całe miasto Bukowsko).
Do domu nauczycielki – Stefanii Belina, pracującej w Szkole Podstawowej w Prusieku – dociera wiadomość dostarczona przez nieznaną z imienia i nazwiska dziewczynkę o treści: „"Do nauczycielstwa w Prusieku. Jako wasz kolega po fachu ostrzegam was: zabierajcie co macie i uciekajcie z Prusieka, gdyż do krwawych porachunków z Prusiekiem przyjść musi. Zajęliście nasze domy i ziemie, mordowaliście naszych braci, w szkole staraliście się wynaradawiać nasze dzieci i za to musicie otrzymać zapłatę krwawą".”
Zaalarmowany treścią tego listu sołtys wsi Prusiek – Szymon Galik udaje się do PUBP w Sanoku. Otrzymuje kilkadziesiąt karabinów i organizuje posterunki i nocne warty wzdłuż całej wsi. Zadanie jest utrudnione przez to, że wieś rozciąga się na długości ok. 2 km po obydwu brzegach potoku Niebieszczanka. W ówczesnych warunkach personalnych i zbrojeniowych skuteczna, obrona takiego odcinka była dość trudna.
15 października 1946 – Urząd Bezpieczeństwa w Sanoku niespodziewanie dokonuje szczegółowej rewizji w Prusieku i konfiskuje wszelką nielegalnie posiadaną broń (często zdobytą w czasie II wojny światowej). Kilkoro mieszkańców wsi zostaje aresztowanych. Obronność wsi tym samym drastycznie zmalała. UPA mająca dobre rozeznanie wśród mieszkańców doskonale wiedziała o konfiskacie broni oraz aresztowaniu części ludności.
19 października 1946 – trwają przygotowania do wystawy rolniczej, która ma się odbyć w niedzielę 20 X 1946 r. Młodzież zaangażowana w wydarzenie wykonuje podłogę w Domu Ludowym gdzie ma się odbyć wystawa. Przygotowania trwają do późnych godzin nocnych. Straż wyznaczona do ochrony wsi przed bandami UPA, znajduje się na posterunkach. Około godziny 24 słychać ujadanie psów od strony pobliskich Zboisk.
20 października 1946 – trzy rakiety świetlne zostają wystrzelone na Prusiekiem, co miało być sygnałem dla band UPA do ataku. Atak następuje od południowej strony wsi z trzech stron: od strony Niebieszczan (gdzie istniał silny opór ze strony polskiej, UPA obawiało się odwetu oddziałów polskich); od strony potoku Modrza oraz wsi Zboiska, skierowany na samo centrum wsi; oraz od wsi Sanoczek – tam banderowcy spalili drewniany most prowadzący do Bukowska. Posuwając się do centrum wsi, palą poukraińskie domy. Ofensywa na wieś trwa, ginie każdy kto stanie banderowcom na drodze. Po około godzinie od rozpoczęcia ataku płonie praktycznie większość zabudowań wiejskich. W trakcie starć giną mieszkańcy wsi: Władysław Galik (syn sołtysa Szymona Galika), Ludwik Niemiec, Antoni Starzecki, Antoni Niemiec, Karolina Rudy, Stanisław Ziembicki, Kazimierz Szelka. Po stronie UPA straty wyniosły 3 zabitych i wielu rannych. Nad ranem nadchodzą z odsieczą zorganizowane oddziały chłopskie z Długiego oraz Niebieszczan. Ukraińcy z oddziałów UPA zabierając rannych i skradzione łupy wycofują się w stronę Zboisk, prawdopodobnie do osady Bełchówka. Ostatecznie na terenach wsi oraz przyległych sprawę band UPA rozstrzyga Wojsko Polskie, które było głównym egzekutorem akcji Wisła.

</doc>
<doc id="178393" url="https://pl.wikipedia.org/wiki?curid=178393" title="Długie (powiat sanocki)">
Długie (powiat sanocki)

Długie – wieś w Polsce położona w województwie podkarpackim, w powiecie sanockim, w gminie Zarszyn. Leży nad potokiem Pielnica.
W latach 1975–1998 miejscowość należała administracyjnie do województwa krośnieńskiego.
W 2020 Długie zamieszkuje 1477 osób. Długie jest największą ludnościowo wsią gminy.
Jedynymi zabytkowymi obiektami we wsi są: murowana kapliczka przydrożna z przełomu XVIII i XIX wieku; kapliczka stojąca w polach, na terenie dawnego folwarku, wystawiona w 1900 roku staraniem właścicieli wsi Wiktorów; kapliczka słupowa postawiona w 1933 roku przez rodzinę Laskowskich
W miejscowości działa Zespół Wokalno - Instrumentalny ISKRA, który istnieje od 2002 roku. Zadebiutował podczas XIII Przeglądu Kapel Ludowych Podkarpacia w Posadzie Zarszyńskiej. Skład zespołu na przestrzeni lat uległ niewielkim zmianom. Od założenia ISKRA występuje nieprzerwanie na scenach gminy i powiatu, lecz nie tylko. Kilkakrotnie zespół występował na Słowacji. Brał udział w Regionalnych Spotkaniach Zespołów Artystycznych OSP w Opatowie. Swoim śpiewem chwalił też Panią Jasnogórską podczas VI Pielgrzymki Strażaków w Częstochowie. W swoim repertuarze posiada pieśni religijne, patriotyczne, wojskowe, strażackie i biesiadne
Historia.
Wieś lokowana w 1390 r. Występuje w dokumencie z 1395 r., w którym król Władysław Jagiełło nadaje Długie, Zarszyn i Posadę Zarszyńską Jachnikowi ze Sosweszowa. Długiego dotyczy także wzmianka w dokumencie z 1390 r., a dotyczącym Jaćmierza. W opisie granic Jaćmierza wymieniono "...campum dictum Dlugie pole". W 1395 roku nazwa wsi brzmiała Długe, w 1464 roku Długye, w 1477 roku Długa, w 1589 roku Długie.
W 1678 spotykamy już nazwę Długie. W latach 1625-1773 właścicielami wsi byli krośnieńscy jezuici, którzy odbudowali wieś po zniszczeniu przez Tatarów w 1624 roku. Cerkiew znajdowała się w miejscu późniejszego folwarku szlacheckiego. Do roku 1772 województwo ruskie, ziemia sanocka. Od 1772 należał do cyrkułu leskiego, a następnie sanockiego, od 1855 pow. Sanok, pow podatkowy Rymanów wieś w Prowincji Galicja. W połowie XIX w. wieś zdziesiątkowała epidemia tyfusu.
W 1810 roku Zarszyn, Posada Zarszyńska i Długie zostały sprzedane przez ówczesnego właściciela tych dóbr, Stanisława Siemieńskiego (1763-1821), Kazimierzowi Ostaszewskiemu (1756-1845), byłemu rotmistrzowi kawalerii narodowej, który miał dwie córki: Franciszkę, wydaną za Ksawerego Czermińskiego i Ludwikę, zamężną za Franciszkiem Niezabitowskim. W 1842 roku Kazimierz Ostaszewski przekazał ten majątek swej wnuczce Adeli Czermińskiej (1822-1904), zamężnej z Janem Wiktorem (1812-1877). W kolejnych latach oboje byli właścicielami posiadłości tabularnej w Długiem. Po nich Długie dziedziczył ich syn Kazimierz Wiktor (1845-1904, posiadał we wsi obszar 144,8 ha), a po nim jego syn Jan Wiktor (1878-1944), który w 1911 posiadał 144 ha. Po II wojnie światowej wskutek wyniku masowych wywłaszczeń majątek Wiktorów przeszedł na rzecz Skarbu Państwa Polski Ludowej.
W czasie, kiedy właścicielem Długiego był Jan Wiktor, we wsi funkcjonowała gorzelnia, jedna z siedmiu w powiecie sanockim. W czasie obu wojen światowych wieś poniosła straty zarówno ludnościowe jak i materialne. W roku 2011 Długie było największą ludnościowo wsią gminy Zarszyn.
Drogi krajowe.
Wieś położona przy drodze krajowej 28 Zator - Wadowice - Nowy Sącz - Gorlice - Biecz - Jasło - Krosno - Sanok - Medyka.

</doc>
<doc id="178394" url="https://pl.wikipedia.org/wiki?curid=178394" title="Pella">
Pella

Gminy w USA

</doc>
<doc id="178398" url="https://pl.wikipedia.org/wiki?curid=178398" title="Ethel i Julius Rosenbergowie">
Ethel i Julius Rosenbergowie

Ethel Greenglass Rosenberg (ur. 28 września 1915, zm. 19 czerwca 1953, w więzieniu Sing-Sing w Stanach Zjednoczonych) i Julius Rosenberg (ur. 12 maja 1918, zm. 19 czerwca 1953 w Sing-Sing) – amerykańskie małżeństwo, związane z Partią Komunistyczną Stanów Zjednoczonych, oskarżone, osądzone i skazane na śmierć za szpiegostwo na rzecz Związku Radzieckiego i przekazywanie radzieckim agentom tajemnic dotyczących broni jądrowej.
Zarzuty zostały postawione Rosenbergom na podstawie materiałów zebranych przez projekt Venona, przede wszystkim – przez zespół kobiet pracujących w kontrwywiadzie amerykańskim pod kierownictwem Angeline Nanni. Rosenbergowie zostali aresztowani w 1950 i skazani w 1951. Małżeństwo do końca utrzymywało o swojej niewinności. Ethel, której proponowano mniejszą karę w zamian za przyznanie się do winy, nie zgodziła się. Wyrok śmierci na krześle elektrycznym wykonano w więzieniu Sing-Sing. Oboje osierocili dwóch synów – Michaela i Roberta.
Kwestia skali winy małżonków.
Proces małżeństwa Rosenbergów wywołał protesty lewicowej części światowej opinii publicznej (także w krajach niekomunistycznych), częściowo podsycane przez sowiecki wywiad; we Francji jednak niezależnie od strony politycznej czołowe gazety sprzeciwiały się wykonaniu wyroku. 
W 1995 roku CIA ujawniła meldunki sowieckiego wywiadu na temat roli Rosenbergów, a w 1997 roku dawny oficer tego wywiadu i rezydent radziecki w Waszyngtonie Aleksander Fieklisow przyznał, że Julius Rosenberg był jego agentem. Według Fieklisowa, Julius Rosenberg był jego najbardziej oddanym i cennym źródłem, dostarczając mu tysięcy ściśle tajnych raportów z przedsiębiorstwa Emerson Electric Manufacturing Co (w owym przedsiębiorstwie jako mechanik pracował Dawid Greenglass, brat Ethel), w tym kompletny zapalnik zbliżeniowy (ang. "proximity fuse"). Taki zapalnik został użyty przez Związek Radziecki przy zestrzeleniu rakietą S-75 samolotu U-2 pilotowanego przez Francisa Gary’ego Powersa. Pod kierownictwem Fieklisowa, Julius Rosenberg zwerbował dla KGB kilku innych agentów, m.in. Joela Barra, Al Saranta, Williama Perla i Mortona Sobella. Także w swojej autobiografii Nikita Chruszczow potwierdził, że Rosenbergowie przyczynili się do przyśpieszenia prac nad sowieckim projektem atomowym.
Feklisow podkreślał jednak, że małżeństwo Rosenbergów było tylko pośrednikami w przekazywaniu tajemnic dotyczących bomby atomowej – same dokumenty dotyczące bomby przekazywał im inny komunista, emigrant z Niemiec, fizyk Klaus Fuchs, który uczestniczył w pracach nad projektem „Manhattan” i został zdemaskowany przez brytyjski wywiad i skazany na 14 lat więzienia.
Nie ma zgody wśród historyków co do skali winy Rosenbergów. Ponadto zachodni historycy są zgodni co do tego, że ich proces był skażony licznymi nieprawidłowościami sądowymi i prawnymi oraz że nie powinni oni być skazani na karę śmierci.
W kulturze masowej.
W kulturze masowej sprawa Rosenbergów została poruszona między innymi w powieści pod tytułem "Szklany klosz" Sylvii Plath, oraz w opowiadaniu pod tytułem "Wielki strach" Marka Hłaski. Postać Ethel pojawia się również w spektaklu Tony’ego Kushnera "Anioły w Ameryce" oraz w dramacie Leona Kruczkowskiego "Juliusz i Ethel".

</doc>
<doc id="178399" url="https://pl.wikipedia.org/wiki?curid=178399" title="Niwa (czasopismo)">
Niwa (czasopismo)

„Niwa” – dwutygodnik naukowy, literacki i artystyczny, a od 1895 r. – tygodnik, wydawany w latach 1872–1905 w Warszawie (od 1898 pt. „Niwa Polska”), m.in. pod redakcją: Juliusza Schönmana, Mścisława Godlewskiego (1846-1908) i Józefa Drzewieckiego.
Historia.
Współpracownikami pisma, reprezentującego w latach 1872–1875 tzw. umiarkowane skrzydło obozu pozytywistycznego, byli m.in.: Piotr Chmielowski, Leopold Méyet, Bolesław Prus, Eliza Orzeszkowa, Julian Ochorowicz, Henryk Sienkiewicz, Konstanty Górski.
Pierwszy numer czasopisma ukazał się 1 stycznia 1872 r. Jego pierwszym redaktorem i wydawcą był Juliusz Schönman, ale od numeru 10 wydawcą został Józef Bosacki. To 24-stronicowe czasopismo w cenie 30 kopiejek można było zaprenumerować w Królestwie, Cesarstwie Rosyjskim i w Wielkopolsce. Początkowo zawierało dziewięć działów: „Artykuły wstępne” (na tematy bieżące), „Dział naukowy”, „Korespondencje”, „Przeglądy i krytyki”, „Odczyty publiczne”, „Poezje”, „Kronikę” oraz „Rozmaitości”. W okresie późniejszym istnienia „Niwy” działy te uległy zmianom.
W pierwszym okresie istnienia czasopisma, na jego łamach drukowano m.in. fragmenty dzieł Taine’a, Spencera, Queteleta, Fowlera. Ukazała się znaczna liczba ważnych artykułów tzw. „młodej prasy” kształtującego się wówczas pozytywizmu warszawskiego: Piotra Chmielowskiego "Utylitaryzm w literaturze", "Artyści i artyzm", "Praca organiczna"; Elizy Orzeszkowej "Listy o literaturze". Jednocześnie podkreślano żywiony przez młodych literatów szacunek dla wielkiej poezji romantycznej. Postulowano użyteczność, unowocześnienie obyczajów, pracowitość. Na zarzuty materializmu ze strony starej prasy odpowiadano w sposób umiarkowany.
15 czerwca 1874 roku, w numerze 60. zamieszczono informację o zmianie składu redakcji. Nowymi członkami zostali: Mścisław Godlewski, Henryk Sienkiewicz i Julian Ochorowicz, pod którego kierunkiem pismo bardzo się rozwinęło. Wzbogacono zarówno dział popularnonaukowy, jak i literacko-kulturalny. Dodatkowo stałymi redaktorami zostali: Chmielowski, Feliks Bogacki, Antoni Gustaw Bem, Teodor Tomasz Jeż, Bolesław Prus, Eliza Orzeszkowa. Prus prowadził dział "Z ustronia", przemianowany później na "Sprawy bieżące".
Po 1888 r. czasopismo zmieniło, oprócz szaty graficznej i formatu, także swój profil. Wiązało się to z włączeniem do redakcyjnego składu „Niwy” Jana Jeleńskiego. Zaczęło pojawiać się coraz więcej artykułów poświęconych bieżącym wydarzeniom kosztem działów dotyczących kultury i nauki. Silnie akcentowano rolę ziemiaństwa w społeczeństwie polskim (np. rozprawa Ludwika Górskiego "Znaczenie i obowiązki większej własności ziemskiej w Królestwie Polskim" z lat 1882–1885). Zmiana treści drukowanych w „Niwie” z liberalnych na konserwatywne spowodowała stopniowe odchodzenie współpracowników. Jedynie Henryk Sienkiewicz na łamach czasopisma drukował jeszcze w 1881 roku m.in. swój odczyt "O naturalizmie w powieści", nowelę "Latarnik" oraz dramat "Na jedną kartę". Publicystą konserwatywnej „Niwy” był powieściopisarz i krytyk literacki Teodor Jeske-Choiński.
W 1895 r., pod redakcją Józefa Drzewieckiego czasopismo ukazywało się jako tygodnik. W 1898 r. zmieniono nazwę na „Niwa Polska”. Pod takim tytułem ukazywało się do końca istnienia. Przejęcie pisma przez Mścisława Godlewskiego spowodowało, że profil pisma zmienił się z liberalnego na coraz bardziej konserwatywny. Momentami drukowano treści jawnie antysemickie. Ostatecznie pismo zostało zamknięte w okresie rewolucji 1905 r.

</doc>
<doc id="178400" url="https://pl.wikipedia.org/wiki?curid=178400" title="Czas (dziennik)">
Czas (dziennik)

Czas – dziennik informacyjno-polityczny wydawany w latach 1848–1934 w Krakowie, a w latach 1935–1939 w Warszawie (po połączeniu z „Dniem Polskim”).
Pierwszy numer ukazał się 3 listopada 1848 roku. Pismo zostało założone z inicjatywy konserwatystów, znanych jako "grono krakowskie". Należeli do niego Adam Józef Potocki, Antoni Zygmunt Helcel i Paweł Popiel, który został pierwszym redaktorem naczelnym. W latach 70. XIX wieku wpływy w dzienniku uzyskała nowa grupa młodych konserwatystów, znanych jako „stańczycy". W 1877 przedstawiciel tego środowiska, Stanisław Koźmian, wszedł do redakcji i stał się faktycznym twórcą linii politycznej pisma. 
"Czas" był naczelnym organem konserwatystów krakowskich aż do 1934 r., gdy został przeniesiony do Warszawy z przyczyn finansowych i politycznych. Pismo zachowywało jednak znaczącą autonomię i nierzadko podlegało krytyce ze strony konserwatywnych polityków. Spektakularne było rozejście się dróg publicystów "Czasu" i stronnictwa krakowskiego w latach 60. XIX w. Konserwatywni politycy powrócili wówczas do hasła daleko idącej autonomii Galicji, mającej być wstępem do przyszłej niepodległości Państwa Polskiego, dziennik natomiast zajął stanowisko lojalistyczne. Efektem było założenie nowego dziennika o nazwie "Głos".
Redaktorami naczelnymi „Czasu” byli: Paweł Popiel (1848–1849), Lucjan Siemieński (1849–1852), Konstanty Sobolewski (1852–1854), Antoni Kłobukowski (1854–1859), Ksawery Masłowski (1859–1867), Antoni Kłobukowski (1867–1892), Michał Chyliński (1892–1899), Antoni Beaupré (1899–1901), Rudolf Starzewski (1901–1920), Antoni Beaupré (1920–1937). Ostatnim był Jan Moszyński (1937-1939).
Wokół pisma skupiali się przedstawiciele krakowskiej szkoły historycznej, wśród których szczególne miejsce zajmował Józef Szujski, drukujący na łamach „Czasu” szkice i eseje. Od 1869 do 1884 z dziennikiem współpracował Leon Cyfrowicz. Współpracował z nim Lucjan Siemieński, w latach 1856–1869 prowadził w piśmie dodatek literacki. W dzienniku ukazał się w odcinkach, w latach 1884–1886 pierwodruk powieści "Potop" Sienkiewicza.

</doc>
<doc id="178401" url="https://pl.wikipedia.org/wiki?curid=178401" title="Przegląd Polski">
Przegląd Polski

Przegląd Polski. Pismo poświęcone polityce i literaturze – miesięcznik poświęcony nauce i literaturze, ze stałym działem przeglądu politycznego, wydawanym w latach 1866–1914 w Krakowie, założony przez Stanisława Koźmiana, Józefa Szujskiego, Stanisława Tarnowskiego i Ludwika Wodzickiego.
Pismo wydawane było dzięki wsparciu finansowemu Tarnowskiego, którego indywidualność decydowała o jego kształcie. Prowadzili je kolejno: Stanisław Koźmian (od 1866), Ludwik Powidaj (od 1867–1874), Ignacy Manswet Skrochowski (1874–1881), Stanisław Tarnowski (1881–1885) i Jerzy Mycielski (od 1885).
Czasopismo to było, obok „Czasu”, głównym organem konserwatystów galicyjskich („stańczyków”). W 1869 stańczycy opublikowali na łamach czasopisma swój programowy pamflet polityczny "Teka Stańczyka".

</doc>
<doc id="178402" url="https://pl.wikipedia.org/wiki?curid=178402" title="Metoda delficka">
Metoda delficka

Metoda delficka należy do grupy metod heurystycznych, w których do podejmowania decyzji wykorzystuje się wiedzę, doświadczenie i opinie ekspertów z danej dziedziny. Wykorzystywana jest do wypracowania konsensusu eksperckiego, a w szczególności używana była historycznie do określania prawdopodobieństwa lub czasu zajścia przyszłych zdarzeń. Postawioną prognozę uzyskuje się poprzez przeprowadzenie serii ankiet albo aktualizowanej w czasie rzeczywistym ankiety wspomaganej komputerowo wśród ekspertów.
Nazwa metody delfickiej pochodzi od nazwy starożytnego greckiego miasta Delfy, gdzie w świątyni Apollina przy pomocy kapłanki zwanej Pytią przepowiadana była przyszłość.
Opis.
Za prekursorów metody delfickiej uważa się Olafa Helmera oraz Normana Dalkeya, którzy opisali tę metodę w latach 50. XX wieku dla oceny sytuacji militarnych (zapobieganie dużym ofiarom bombardowań w Stanach Zjednoczonych). Jej pierwsze szerokie zastosowanie miało miejsce przy prowadzeniu badań prognostycznych przez Theodore'a J. Gordona i Helmera w 1963 r. w RAND Corporation w Santa Monica (Kalifornia, USA).
Tradycyjne ekspertyzy prognostyczne "są z reguły drogie, charakteryzują się dominacją jednej lub kilku indywidualności, dużą presją grupy na uczestników konferencji, brakiem odpowiedzialności uczestników oraz niechęcią do publicznej zmiany zajętego wcześniej stanowiska, a także przeciążeniem zbędnymi lub niezwiązanymi z tematem informacjami". Metodę delficką, która ma być pozbawiona tych wad, cechuje:
Etapy badania ankietowego w metodzie delfickiej
Problem zwykle jest definiowany przez organizatorów badania, niekiedy eksperci proszeni są o zasugerowanie tematów. W kolejnym etapie przygotowywane są pytania ankietowe. Ich prawidłowe i dokładne przygotowanie warunkuje uzyskanie w miarę szybkiej i dokładnej prognozy. Liczba pytań powinna wynosić co najwyżej 25, a realizacja treści jednego pytania nie powinna mieć wpływu na pozostałe pytania. Bardzo często do ekspertów wysyłane są ankiety próbne, z wyników których formułuje się ostateczną ankietę.
Eksperci, po otrzymaniu listy pytań, zwracają udzielone odpowiedzi, które następnie są analizowane. Jeśli organizatorzy stwierdzą zgodność opinii, prezentowane są finalne wyniki. W przeciwnym wypadku formułuje się nową ankietę wraz z wynikami poprzedniej. Gdy któryś z ekspertów (lub kilku) udziela skrajnych odpowiedzi, żąda się wtedy wytłumaczenia i uzasadnienia stanowiska. Dzięki temu wyodrębnia się ekstremistów. Powtórzenie badania zmniejsza zakres rozbieżności opinii i doprowadza do uzgodnionej opinii większości ekspertów.
Wady metody delfickiej:
W drugiej połowie lat 90. DARPA sfinansowała rozwinięcie tradycyjnej metody delfickiej w kierunku w pełni zinformatyzowanej, symultanicznej techniki badawczej, która umożliwia skrócenie czasu badania. Metodę tę, opracowaną przez Theodore'a Gordona nazywana jest Metodą Delficką w Czasie Rzeczywistym (ang. "real-time delphi"). Istnieje również polska aplikacja do realizacji badań delfickich w czasie rzeczywistym.

</doc>
<doc id="178409" url="https://pl.wikipedia.org/wiki?curid=178409" title="Krzysztof Rybiński">
Krzysztof Rybiński

Krzysztof Ireneusz Rybiński (ur. 1 marca 1967 w Warszawie) – polski ekonomista i publicysta, profesor nauk społecznych, wiceprezes Narodowego Banku Polskiego (2004–2008).
Życiorys.
W młodości był harcerzem, uczniem jednej ze szkół na warszawskiej Pradze. Ukończył studia na Wydziale Matematyki, Informatyki i Mechaniki oraz na Wydziale Nauk Ekonomicznych Uniwersytetu Warszawskiego, gdzie następnie uzyskał stopień doktora nauk ekonomicznych o specjalności ekonometrycznej. W 2009 habilitował się na podstawie rozprawy zatytułowanej "Globalizacja w trzech odsłonach. Offshoring – globalne nierównowagi – polityka pieniężna" w Kolegium Ekonomiczno-Społecznym Szkoły Głównej Handlowej w Warszawie. W 2021 prezydent RP nadał mu tytuł profesora nauk społecznych w dyscyplinie ekonomia i finanse.
Pracował jako informatyk w firmie komputerowej w Japonii, następnie jako pracownik naukowo-dydaktyczny na Wydziale Nauk Ekonomicznych UW. Był także konsultantem Banku Światowego, Uniwersytetu Środkowo-Europejskiego oraz dyrektorem administracyjnym w Centrum Badań Ekonomicznych Europy Środkowej i Wschodniej. W 1997 został głównym ekonomistą warszawskiego oddziału banku ING, od 2001 zajmował stanowisko głównego ekonomisty Banku Zachodniego WBK, w latach 2002–2004 był głównym ekonomistą Banku BPH. Pełnił funkcję prezesa Polskiego Stowarzyszenia Ekonomistów Biznesu oraz członka rady Towarzystwa Ekonomistów Polskich.
Od 25 marca 2004 do 2 stycznia 2008 zajmował stanowisko wiceprezesa Narodowego Banku Polskiego. Od kwietnia 2008 do marca 2010 był partnerem w firmie Ernst &amp; Young, gdzie kierował zespołem strategii ekonomicznej. Był także profesorem nadzwyczajnym w Szkole Głównej Handlowej, wiceprzewodniczącym rady nadzorczej Alior Banku i współwłaścicielem spółki SanNao wdrażającej rozwiązania internetowe. Od 2010 do 2015 pełnił funkcję rektora Akademii Finansów i Biznesu Vistula. W 2015 został rektorem Kazachstańskiego Uniwersytetu Ekonomicznego.
W 2010 został ekspertem ds. gospodarczych, współtworzącym program PJN. W 2011 poparł program gospodarczy partii Kongres Nowej Prawicy. W trakcie wyborów parlamentarnych w 2011 był kandydatem Unii Prezydentów – Obywatele do Senatu w jednym z okręgów warszawskich. Otrzymał 33 665 głosów (16,23% głosów), zajmując 3. miejsce wśród 4 kandydatów.
Jest autorem publikacji naukowych i prasowych w zakresie ekonomii i finansów.

</doc>
<doc id="178410" url="https://pl.wikipedia.org/wiki?curid=178410" title="Limbonic Art">
Limbonic Art

Limbonic Art – zespół muzyczny pochodzący z Norwegii, grający symfoniczny black metal w latach 1993 - 2003. 6 czerwca 2006 roku (06.06.06) zespół ogłosił reaktywację, a w 2007 roku wydał kolejny album pt. "Legacy of Evil".
Życiorys.
Zespół założony w 1993 roku w Sandefjord w Norwegii, tworzył muzykę będącą połączeniem black metalu, klasycznej symfonii oraz dark ambientu. Początkowo składał się z czterech osób, jednak szybko uległ rozpadowi. Nowy skład uformował się niedługo po tym, jak Daemon (jedyny członek poprzedniego składu) zwerbował do zespołu Morfeusa.
W 1996 roku zespół podpisał kontrakt z norweską, niezależną wytwórnią płytową Nocturnal Art Productions i w tym samym roku wydał swój debiutancki album "Moon in the Scorpio". Zespół zostaje uznany za jeden z najlepszych i najbardziej obiecujących nowych zespołów na norweskiej scenie.
Drugi album muzyków, wydany w 1997 roku "In Abhorrence Dementia" kontynuował drogę muzyczną obraną na debiucie, muzyka stała się bardziej dojrzała i agresywna oraz znacznie poprawiła się jakość produkcji. W 1998 roku zespół ponownie nagrał utwory ze swych taśm demo i wydał je na płycie "Epitome of Illusions".
W 1999 roku ukazał się trzeci album zespołu: "Ad Noctum Dynasty of Death", który zaskoczył fanów i krytyków muzycznych agresją i surowością. Symfoniczne aranżacje klawiszowe zeszły na dalszy plan, ustępując miejsca gitarowym riffom, tremolom czy nawet solówkom. Zespół jednak nie zatracił charakterystycznego dla niego klimatu.
W 2000 roku wytwórnia Nocturnal Art Productions postanawia wydać limitowaną kompilację wszystkich czterech dotychczas nagranych albumów ("Volume I-IV") wzbogaconą kilkoma utworami dotychczas niepublikowanymi.
Po dłuższej przerwie, w 2002 roku, zespół wydał czwartą i zarazem ostatnią w swej karierze płytę "The Ultimate Death Worship". W 2003 zespół Limbonic Art został rozwiązany, członkowie zespołu poinformowali fanów, że osiągnęli do tej pory już tyle, ile potrafili oraz że nie czują się zainspirowani na tyle, by stworzyć nowy album.
W 2006 roku Morfeus i Daemon reaktywowali jednak zespół, a w 2007 wydana została płyta "Legacy of Evil".
Zespół przez prawie całą swoją działalność używał automatu perkusyjnego.

</doc>
<doc id="178411" url="https://pl.wikipedia.org/wiki?curid=178411" title="Co ludzie powiedzą?">
Co ludzie powiedzą?

 
Co ludzie powiedzą? (ang. "Keeping Up Appearances") – brytyjski serial komediowy, którego główna bohaterka – Hiacynta Bucket (w oryginale Hyacinth) – chce prezentować się jako znacznie zamożniejsza i należąca do wyższej klasy społecznej niż w rzeczywistości. Robi to jednak dość nieudolnie. Jej obsesja na punkcie savoir-vivre’u, unikania skandali, kontrolowania innych ludzi i dążenie do perfekcji są źródłem komicznych sytuacji i tematem, wokół którego koncentruje się akcja serialu.
W Polsce serial emitują bądź emitowały m.in.: TVP2 (premiera polska), TVP3, TV Puls, Puls 2, Zoom TV, Comedy Central Family, Polsat Comedy Central Extra i Polsat Seriale.
Produkcja.
Serial był produkowany w latach 1990–1993, a następnie jeszcze w 1995 dla brytyjskiej stacji telewizyjnej BBC One. Łącznie wyprodukowano 40 półgodzinnych odcinków podzielonych na 5 serii, do czego należy dodać jeszcze 5 odcinków specjalnych.
Zdjęcia plenerowe zrealizowano głównie w Binley Woods, Coventry, Northampton i w innych miejscach hrabstwa Warwickshire.
W roli głównej występowała Patricia Routledge. Serial był wielokrotnie emitowany w Polsce. Różne stacje zlecały tłumaczenia niezależnie od siebie, stąd niekonsekwencje w nazywaniu bohaterów.
Fabuła.
Nazwisko głównej bohaterki w wersji oryginalnej – "bucket" – oznacza "wiadro". Dlatego też główna bohaterka upiera się, by wymawiać jej nazwisko w sposób bardziej wyrafinowany: "Bouquet" /bəʊˈkɛɪ/, czyli – z francuskiego – "bukiet", dzięki czemu można by mówić o niej jako o "Hyacinth Bouquet", czyli "Bukiet Hiacyntów". Większość bohaterów jednak uparcie wymawia jej nazwisko jako Bucket /ˈbʌkɪt/.
W polskiej wersji językowej główna bohaterka występuje jako Hiacynta Bukietowa, ale bohaterowie często zwracają się do niej "pani Żakiet" (wersja przygotowana przez TVP Szczecin).
W wersji emitowanej na BBC Prime zachowano pierwotny pomysł, aby cztery występujące w serialu siostry nosiły imiona będące nazwami kwiatów:
Nazwisko Hiacynty – Bucket – to de facto nazwisko jej męża, Ryszarda. Podobnie Stokrotka – zamężna z Powolniakiem – nosi jego nazwisko. Również Violetta nosi nazwisko swego męża – niepoprawnego transwestyty Bruce’a. Panieńskie nazwisko wszystkich sióstr brzmi prawdopodobnie Webb, tak jak nazwisko ich ojca.
W 1997 zrealizowano ponad godzinny film pt. „Wspomnienia Hiacynty”, składający się z urywków znanych z serialu „Co ludzie powiedzą?”. W wersji przygotowanej przez szczeciński oddział Telewizji Polskiej został on podzielony na trzy odcinki trwające po ok. 20 minut każdy.
Pierwsza polska wersja językowa serialu (m.in. wielokrotna emisja w TVP2, TVP3) została zrealizowana w ośrodku TVP Szczecin, z niej też skorzystał tygodnik "TV Okey!". Tekst przetłumaczyła i zredagowała Maria Okulicz, czytał Stanisław Heropolitański. W latach 2016–2019 serial był emitowany w TV Puls i Puls 2, gdzie listy dialogowe serialu opracowane przez Zuzannę Naczyńską i Iwonę Morenc czytał Maciej Gudowski. Od 4 marca 2019 roku serial emituje stacja Comedy Central Family, gdzie tekst polski opracowany przez Wiolettę Waglowską czyta Jan Czernielewski. Od 7 kwietnia 2019 sitcom jest nadawany w Zoom TV w wersji przygotowanej dla kanałów TV Puls.
W Polsce w 2002 wydano całą serię na ośmiu płytach DVD nakładem wydawnictwa "Best Film", gdzie dialogi opracowała Bogna Parcia, a lektorami zostali Krzysztof Grębski i Tomasz Orlicz. Do tej wersji przygotowano także napisy w języku polskim. W latach 2004–2005 ponownie ukazała się kolekcja wszystkich odcinków oraz filmów „Co ludzie powiedzą?”, którą można było nabyć wraz z tygodnikiem "TV Okey!".
2 września 2016 brytyjska publiczna telewizja BBC One nadała jednoodcinkowy epizod pt. "Young Hyacinth" (pol. Młoda Hiacynta), który opowiada o losach dorastającej Hiacynty Bucket. W rolę młodej Hiacynty wcieliła się Kerry Howard. Autorem scenariusza jest Roy Clarke, który napisał go także do wszystkich serii "Co ludzie powiedzą?".
Wprowadzenie.
Hiacynta Bucket (ang. wiadro) (Patricia Routledge) – przedstawia się jako Bouquet (ang. bukiet), aby znobilitować swą godność, jednak większość bohaterów nazywa ją Bucket, jak faktycznie się nazywa, co wywołuje frustrację u kobiety. Bohaterka jest typem człowieka o bardzo snobistycznej postawie. Hiacynta pochodzi z ubogiej klasy robotniczej. Głównym zadaniem postaci jest zaimponowanie innym i bycie postrzeganą jako osoba szlachetnie urodzona. Hiacynta lubi przede wszystkim spędzać dzień na zwiedzaniu wielkomiejskich pałaców zamożnej arystokracji (przekonana, że spotka tam właścicieli owych rezydencji, z którymi się zaprzyjaźni). Często organizuje kolacje przy świecach, na których głównym bohaterem wieczoru jest jej porcelana podwójnie glazurowana Avignon i Royal Doulton „z ręcznie malowanymi barwinkami”. Lubi ostentacyjnie przechwalać się swoim „majątkiem” podczas spotkań ze znajomymi.
Hiacynta pragnie być znana w całej okolicy i faktycznie tak jest. Ludzie boją się jej do tego stopnia, że uciekają, kiedy się pojawia. Ten, który cierpi najbardziej, to oczywiście jej mąż Ryszard (Clive Swift). Początkowo pracował jako księgowy w ratuszu, ale na początku trzeciej serii niechętnie zgadza się na wcześniejszą emeryturę. Ryszard jest typem człowieka trochę bojaźliwego, który boi się przeciwstawić żonie w jakiejkolwiek kwestii. W serialu jest mowa również o synu Ryszarda i Hiacynty – Sheridanie, który jest jak mówi matka, jej największym oparciem. Syn często dzwoni do matki, ale powodem są najczęściej kończące się pieniądze, które razem ze współlokatorem Tarkinem dość szybko wydają. Hiacynta regularnie rywalizuje o uwagę i względy sąsiadów oraz znajomych z Sonią Barker Finch, Delią Wheelwright i Lydią Hawksworth, których zachowanie uznaje za snobistyczne.
W serialu pojawia się również rodzina bohaterki. Stokrotka (Judy Cornwell) – młodsza, bardziej leniwa i niechlujna siostra, Róża (Mary Millar), która zmienia partnerów kilka razy w miesiącu, Powolniak (Geoffrey Hughes) – mąż Stokrotki, który uwielbia chodzić w podkoszulku i sączyć piwo, oglądając wyścigi konne. Hiacynta zawsze wynajduje powód, który uniemożliwia jej zabranie do domu swojego ukochanego tatusia. Ojciec jest zdziecinniałym staruszkiem, który co jakiś czas myśli, że wybuchła wojna i stoi na straży ojczyzny. Czasami powoduje, że wokół niego kręci się wiele kobiet, które próbują zaciągnąć go do ołtarza. Hiacynta nie wstydzi się jedynie swojej bogatej siostry Violetty (Anna Dawson) która wyszła za mąż za bogatego księgowego z wyścigów konnych Bruce’a (John Evitts). Kobieta chwali się bogatą siostrą nawet podczas rozmowy telefonicznej, ponieważ mówi, że dzwoni do niej „Jej siostra Violetta, która ma mercedesa, basen, saunę i stajnię dla kucyka”. Jednak akceptowalność społeczna Violetty jest mała przez ekscentrycznie zachowującego się męża, który lubi przebierać się w jej stroje.
Sąsiedzi bohaterki, tj. Elizabeth (Liz) (Josephine Tewson) i Emmet (David Griffin) często podlegają dyktaturze sąsiadki, która zmusza ich do uczestniczenia w kolacjach przy świecach oraz spotkaniach na kawie o ustalonej porze. Zazwyczaj spokojna i opanowana Liz w momencie spotkania z Hiacyntą staje się roztrzęsiona. Wielokrotnie rozlewa ona kawę na dywan i tłucze filiżanki. Główna bohaterka uważa, że sąsiadka jest bardzo niezdarna. Natomiast brat Liz jest muzykiem, który boi się wproszenia Hiacynty na któryś z jego występów. Ona natomiast stara się dostać rolę w jednej z jego produkcji. Uważa również, że mężczyzna jest w niej zakochany, co jest bardzo dalekie od prawdy.
Oprócz sąsiadów i męża dręczeni są również przechodnie, którzy muszą wysłuchiwać jej przechwałek, listonosz, mleczarz, gazeciarz, wikary (Jeremy Gittins) i jego żona (Marion Barron). Jedynym adoratorem bohaterki jest major, który nazywa ją gubernatorową albo figlarką. Kobieta stroni od zalotów mężczyzny, a znajomość z nim podtrzymuje jedynie ze względu na jego pozycję społeczną.
Hiacynta Bukiet jest niewątpliwie jedną z barwniejszych postaci. Jej tupet, egoizm i narcyzm stanowią źródło komizmu. W każdym odcinku pojawiają się nowe wątki, w których główną rolę odgrywa oczywiście bohaterka serialu. Mimo licznych niepowodzeń nie traci szyku i stylu oraz nadal uważa się za osobę z najlepszym gustem w okolicy, o wyrafinowanym smaku i nazywa się królową dobrych manier.
W 2016 roku został stworzony jednoodcinkowy epizod noszący tytuł "Young Hyacinth (pol. Młoda Hiacynta)." dzięki któremu widzowie poznali więcej wydarzeń z życia Hiacynty Bucket. Wraz ze swoimi siostrami wychowała się ona w ubogiej brytyjskiej rodzinie. Mieszkał z nimi ich tatuś, który pracował jako sprzedawca artykułów gospodarczych. Niestety borykał się on także z chorobą alkoholową, której nabawił się po tym jak jego żona odeszła z kochankiem. Po rozstaniu z ukochaną próbował wielokrotnie stworzyć nowy związek, ale wszelkie próby nie powiodły się. Kończyło się to tylko na przelotnych romansach. Hiacynta jako najstarsza z czworga rodzeństwa w wieku 19 lat podjęła pracę służącej w domu byłego pilota Royal Air Force, aby pomóc w utrzymaniu rodziny. To właśnie na służbie zapragnęła wyrwać się z biedy. Odcinek ten był wielokrotnie emitowany w Polsce na antenie Zoom TV.

</doc>
<doc id="178415" url="https://pl.wikipedia.org/wiki?curid=178415" title="Metoda scenariuszowa">
Metoda scenariuszowa

Metoda scenariuszowa jest jedną z heurystycznych metod podejmowania decyzji. Opiera się na założeniu, że zdarzeń w przyszłości nie da się przewidzieć z całą pewnością, należy więc przewidzieć i opracować różne "scenariusze" rozwoju obecnej sytuacji. Do każdego wariantu opracowywany jest sposób zachowania w przypadku, gdyby okazał się prawdziwy. Do realizacji przyjmuje się ten wariant, który wydaje się najbardziej prawdopodobny, jeśli jednak nie sprawdzi się, należy skorzystać z jednego z uprzednio przygotowanych rozwiązań alternatywnych.
Metoda scenariuszowa jest często wykorzystywana w przedsiębiorstwach w celu badania zmian, które mogą zajść w makrootoczeniu.
Istnieją cztery metody scenariuszowe:
Tworzone scenariusze można podzielić ze względu na charakter:
Metody scenariuszowe stosowane w firmach podzielić można na: 
Procedura sporządzania scenariuszy przyszłości firmy zawiera: 
Scenariusze rozwoju firmy można podzielić ze względu na model rozwoju: 
Scenariusze otoczenia firmy opisują tylko kluczowe zmiany jakie tym otoczeniu zajdą. Dotyczą rynku czyli klientów, dostawców, odbiorców, kontrahentów, dostawców a także konkurentów. W dłuższej perspektywie czasu scenariusze otoczenia mogą opisywać sytuację polityczną, prawną, społeczną, technologiczną w kontekście kraju jak również otoczenia międzynarodowego. 
Scenariusze otoczenia firmy można podzielić ze względu na rodzaje: 
Ostatecznym podziałem scenariuszy firmy i jej otoczenia może być ich wersja: 

</doc>
<doc id="178416" url="https://pl.wikipedia.org/wiki?curid=178416" title="Dyfuzjonizm">
Dyfuzjonizm

Dyfuzjonizm (z łac. "diffūsio" „rozprzestrzenianie” od łac. "diffundere" „rozlewać; rozprzestrzeniać; rozsypywać” od "dis-" „roz-” i "fundere" „lać; odlewać (metal), topić”; gr. "ισμός" „wiedza”) – stanowisko teoretyczne z wczesnego etapu rozwoju etnologii lub antropologii kulturowej (początek XX w.). Według dyfuzjonizmu kultura lub określone praktyki kulturowe, przedmioty, bądź instytucje mają swoje źródło w jednym lub nielicznych centrach źródłowych, z których następnie rozpowszechniły się po całym świecie.
Charakterystyka.
Antropologia kulturowa oparta na dyfuzjonizmie zrodziła się w reakcji na koncepcje ewolucjonistyczne. Jej przedstawiciele krytykowali ewolucjonizm w naukach społecznych, według którego niższe formy kultury stopniowo przekształcają się w formy wyższe. Ewolucjonizm starał się odkryć takie ogólne prawa ewolucji kultur, traktując poszczególne społeczeństwa jako egzemplifikacje tych praw. Z kolei dyfuzjonizm postulował, by nauki społeczne zajmowały się poznawaniem konkretnych procesów i zdarzeń, zamiast wykrywaniem praw ogólnych. Podstawowym celem dyfuzjonistów było przekształcenie antropologii kulturowej w taki sposób, aby podstawą była nauka empiryczna, czyli koncentracja na badaniach prowadzonych w terenie.
Dyfuzjoniści operowali dystrybutywnym rozumieniem kultury. Była ona pojmowana jako cecha stała dla człowieka, określana jako własność zbiorowości, ujęta czasowo i przestrzennie. Kultura w ujęciu dyfuzjonistycznym traktowana była jako zbiór elementów, a nie jak wewnętrznie powiązany system. Różnice widoczne między kulturami były pojmowane przez dyfuzjonistów w sposób jakościowy, a nie ilościowy. Podstawowym zagadnieniem dyfuzjonistów była koncepcja kręgów kulturowych oraz zapożyczeń poprzez dyfuzję. Wszelkich podobieństw międzykulturowych upatrywali nie w stadialnym rozwoju kultur, lecz w dyfuzji, zapożyczeniach elementów. Wynalazki kulturowe są zjawiskiem rzadkim, a jeszcze rzadsze są wynalazki dokonywane niezależne od siebie w różnych częściach świata. Rozwój kultury dokonuje się nie drogą wynalazków, lecz poprzez powielanie, zapożyczenia i przenikanie wzorów i wytworów kultury. O dynamice zmian kulturowych decyduje przede wszystkim intensywność kontaktów międzykulturowych. W konsekwencji kultury izolowane są skazane na wegetację.
Nurty dyfuzjonizmu.
Szkoła kręgów kulturowych (dyfuzjonizm niemiecko-austriacki).
Przedstawiciele dyfuzjonizmu niemiecko-austriackiego jako pierwsi w Europie podjęli krytykę założeń ewolucjonistycznych. W zamian zaproponowali historyczne podejście do konkretnych procesów kulturowych. Jej przedstawiciele reprezentują dwa ośrodki: berliński i wiedeński. Metody historyczne uznane zostały za jedyne właściwe do badań nad ludami i ich kulturami oraz za pożyteczne do formułowania ogólnych praw kultury. Do najważniejszych badaczy szkoły kręgów kulturowych należeli: Friedrich Ratzel, Leo Wiktor Frobenius, Bernhard Ankermann, Fritz Graebner, Wilhelm Schmidt, Wilhelm Koopers, Martin Gusinde, Robert von Heine-Geldern.
Dyfuzjonizm brytyjski.
Teoretyczne podstawy pod brytyjski dyfuzjonizm położył William Henry Rivers (1864–1922). Obok prezentowania głównych tez dyfuzjonistów, kładł duży nacisk na prowadzenie badań terenowych w przeciwieństwie do prac gabinetowo-muzealnych, dzięki czemu znacznie rozwinął metodologię (np. w zakresie badania struktur pokrewieństwa poprzez konstruowanie tablic genealogicznych). Charakter brytyjskiego dyfuzjonizmu został określony przez dwóch badaczy: Graftona Elliota Smitha (1871–1939) i Williama Jamesa Perrego (1868–1949). Ich prace charakteryzowały się skrajną jednostronnością proponowanych wyjaśnień teoretycznych, zakładając, że ludzka cywilizacja jako specyficzna kombinacja cech mogła być wynaleziona tylko jeden raz (monogenetyczna teoria kulturowa). Taką kolebką kultury był starożytny Egipt (stąd nazywa się tę teorię panegipcjanizmem). Poszczególne elementy kultury rozpowszechniły się drogą dyfuzji po całym świecie (również po obu Amerykach), a za różnorodność kultur odpowiada Regresja kulturowa oraz rozpowszechnianie się elementów z różnych etapów rozwoju kultury egipskiej: rozkwitu lub częściowej i całościowej degeneracji. Głównym impulsem warunkującym rozwój cywilizacji była religia, a Smith i Perry podawali przykłady podobnych instytucji kultury, które można odnaleźć na całym świecie, takie jak kult słońca, mumifikacja, piramidy).
Dyfuzjonizm amerykański.
Dyfuzjonizm amerykański jest najbardziej umiarkowany. Zaliczanie poniższych autorów do tego nurtu nie jest bezsporne i często klasyfikuje się ich pod nazwą historyzmu boasowskiego.

</doc>
<doc id="178417" url="https://pl.wikipedia.org/wiki?curid=178417" title="David Filo">
David Filo

David Filo (ur. 20 kwietnia 1966, Wisconsin) – amerykański biznesmen. Współzałożyciel, wraz z Jerrym Yangiem, serwisu internetowego Yahoo!.
Filo pochodzi z Wisconsin. W wieku 6 lat przeniósł się do Moss Bluff w Luizjanie, skończył Tulane University i Uniwersytet Stanforda.

</doc>
<doc id="178418" url="https://pl.wikipedia.org/wiki?curid=178418" title="Brzozowa">
Brzozowa



</doc>
<doc id="178420" url="https://pl.wikipedia.org/wiki?curid=178420" title="Spółgłoska zwarta dwuwargowa dźwięczna">
Spółgłoska zwarta dwuwargowa dźwięczna

Spółgłoska zwarta dwuwargowa dźwięczna – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczanej symbolem: [].
Artykulacja.
Opis.
W czasie artykulacji podstawowego wariantu []:
Warianty.
Opisanej powyżej artykulacji może towarzyszyć:
Spółgłoska może być wymówiona:
Występowanie.
Przykłady w wybranych językach:

</doc>
<doc id="178421" url="https://pl.wikipedia.org/wiki?curid=178421" title="Woody Allen">
Woody Allen

Woody Allen, właśc. Allan Stewart Konigsberg (ur. 1 grudnia 1935 w Nowym Jorku) – amerykański scenarzysta, reżyser, aktor, muzyk, producent, pisarz i kompozytor.
Określany twórcą „intelektualnej komedii”. Uchodzi za jednego z najbardziej uznanych amerykańskich reżyserów. Jego filmy bazują na literaturze, seksualności, filozofii, psychologii, jego żydowskim pochodzeniu, filmie europejskim i Nowym Jorku, gdzie mieszka.
Życiorys.
Allan Stewart Konigsberg urodził się 1 grudnia 1935 na Brooklynie. Jest synem Żydów, Nettie oraz Martina Konigsbergów. Ma siostrę, Letty (ur. 1943), z którą pozostaje w przyjacielskich stosunkach. Rodzice chcieli, żeby został farmaceutą lub lekarzem, on jednak od wczesnej młodości interesował się filmem (pasję tę wyniósł z domu rodzinnego), słuchał też chętnie radiowych programów komediowych i oglądał występy komików. Według Fostera Hirscha Allen zdecydował, że sam zostanie komikiem już w wieku siedmiu lat, po obejrzeniu w kinie "Drogi do Maroka". W latach 1948–1952 uczęszczał do szkoły średniej (Midwood High School na Brooklinie). Jako uczeń zdobywał raczej przeciętne oceny, szkoła budziła w nim niechęć. Przez osiem lat uczył się w szkole języka hebrajskiego. W wieku 16 lat nauczył się grać na klarnecie, a od 1973 zaczął regularnie występować w lokalu Michael’s Pub. Poza tym występował ze swoimi programami kabaretowymi w klubach nocnych. W okresie nastoletnim sprzedawał żarty do gazet, niedługo później zaczął tworzyć materiały do radiowej audycji Petera Linda Hayesa. W tym okresie dorabiał, pisząc skecze dla Boba Hope’a, Sida Caesara i Pata Boone’a oraz dowcipy i gagi dla Guya Lombardo, Sammy Kayne i Arthura Murraya; do tej pracy zatrudnił go agent David O. Albert. W ten sposób zarabiał 25 dol. tygodniowo, pisząc ok. 30 żartów dziennie.
W wieku 17 lat legalnie zmienił nazwisko na Woody Allen. W 1952 podpisał kontrakt z agencją William Morris Agency. W tym samym roku rozpoczął naukę na Uniwersytecie Nowojorskim, ale został z niej wyrzucony wskutek niezdania egzaminu z produkcji filmowej. Następnie uczęszczał na zajęcia filmowe do Kolegium Miejskiego Uniwersytetu Nowojorskiego, jednak naukę przerwał po tygodniu. Ostatecznie nie zdobył wyższego wykształcenia.
W filmie zadebiutował w 1965, występując w komedii Clive’a Donnera "Co słychać, koteczku?", do której także napisał scenariusz. W następnym roku dokonał przeróbki japońskiej komedii sensacyjnej "Kokusai himitsu keisatsu: Kagi no kagi" ("Jak się masz koteczku?"), a także wyprodukował swój pierwszy spektakl teatralny – "Nie wkładaj palca między drzwi". W 1969 zadebiutował jako reżyser filmowy parodią filmu gangsterskiego "Bierz forsę i w nogi", do którego napisał scenariusz, a premierę na Broadwayu miał spektakl "Zagraj to jeszcze raz, Sam", którego był scenarzystą i w którym zagrał główną rolę Allana Felixa. W kolejnych latach wyreżyserował i stworzył scenariusze do filmów: "" (1971), "Bananowy czubek" (1971), "Wszystko, co chcielibyście wiedzieć o seksie, ale baliście się zapytać" (1972) i "Śpioch" (1973), w których dodatkowo zagrał główne role. W 1976 premierę miał "Figurant", w którym zagrał rolę Howarda Prince’a; był to pierwszy film, w który był zaangażowany wyłącznie jako aktor.
Punktem zwrotnym w jego filmowej twórczości stał się film "Annie Hall" (1977), w którym zagrał główną rolę Alvy’ego „Maxa” Singera. W 1978 za tę produkcję otrzymał dwie Nagrody Akademii Filmowej – za najlepszą reżyserię i scenariusz oryginalny – na 50. gali wręczenia Oscarów, ponadto był nominowany do Oscara dla najlepszego aktora w roli głównej. Nie stawił się jednak na uroczystości, ponieważ w tym czasie grał koncert w Nowym Orleanie. W tym samym roku za "Annie Hall" otrzymał także dwie Nagrody Brytyjskiej Akademii Filmowej – za najlepszą reżyserię i najlepszy scenariusz, a także był nominowany do Złotego Globu w trzech kategoriach: Najlepszy scenariusz, Najlepszy reżyser i Najlepszy aktor w filmie komediowym lub musicalu. W sierpniu 1978 premierę miał jego kolejny film – "Wnętrza", który został chłodno przyjęty przez krytyków.
W 1980 zaprezentował film "Wspomnienia z gwiezdnego pyłu". Mimo że produkcja nie zdobyła uznania ani krytyków, ani publiczności, Allen wymienia ją jako jeden ze swoich najbardziej udanych dzieł. W kwietniu 1981 wystawił sztukę "The Floating Light Bulb" na scenie Vivian Beaumont Theather w Lincoln Center. W 1983 premierę miał jego kolejny film – "Zelig", w którym zagrał tytułową rolę Leonarda Zeliga, mężczyzny tak zdesperowanego akceptacji i sympatii innych, że przejmuje cechy osobowości i wygląd fizyczny osób z jego otoczenia. Film zdobył uznanie krytyków, a w 1984 zapewnił Allenowi nagrodę im. Francesco Pasinettiego na 40. Międzynarodowym Festiwalu Filmowym w Wenecji oraz nominację do Złotego Globu dla najlepszego aktora w filmie komediowym lub musicalu i Nagrody Brytyjskiej Akademii Filmowej za najlepszy scenariusz oryginalny.
W 1993 zaprezentował film "Tajemnica morderstwa na Manhattanie", a jego premiera zbiegła się z rozprawą sądową między Allenem a Mią Farrow o opiekę nad ich dziećmi. Rok później wypuścił "Strzały na Broadwayu", które zdobyły uznanie krytyków.
Jest klarnecistą jazzowym. Jego występy jako klarnecisty w Europie były przedmiotem filmu dokumentalnego "Wild Man Blues". 28 grudnia 2008 wystąpił z zespołem "Woody Allen and his New Orleans Jazz Band" w warszawskiej Sali Kongresowej. Drugi swój koncert w Polsce dał 23 marca 2011 w Centrum Kultury Katowice im. Krystyny Bochenek.
Charakterystyka filmowa i inspiracje.
Początkowo kręcił lekkie komedie, od połowy lat 70. wplatywał do filmów mroczniejsze wątki, czym zaczął zjednywać sobie krytyków. Filmem "Wnętrza" rozpoczął karierę jako reżyser dramatów. Podczas pracy nad filmami przedkłada improwizację ponad treść scenariusza. W filmach często porusza temat śmierci. Podczas realizowania filmów uwzględnia budżet na ewentualny wynajem planu zdjęciowego na kolejne kilka tygodni w celu dokręcenia brakujących scen.
Na początku kariery stand-uperskiej wzorował się na Morcie Sahlu. Jako swoich idoli wymienia twórców, takich jak Sugar Ray Robinson, Willie Mays, Louis Armstrong, Ingmar Bergman i bracia Marx, ponadto w młodości inspirowali go dramaturg George Kaufman i humorysta S. J. Perelman. Ceni sobie także twórczość Michelangelo Antonioniego, Jean Renoira i Luis Buñuela, a także Eugène’a Ionesco, Jeana Geneta, Samuela Becketta i Franka Kafki.
W wielu filmach przedstawia Nowy Jork, który jest jego ulubionym miastem. W latach 2004–2014 nakręcił osiem filmów w Europie.
Życie prywatne.
Związki.
W latach 1956–1962 był mężem Harlene Rosen. W 1966 poślubił Louise Lasser, jednak już w 1970 się rozwiedli. Po rozstaniu z drugą żoną łączyła go romantyczna zażyłość z Diane Keaton i Stacey Nelkin, . Od 1980 do 1992 pozostawał w nieformalnym związku z aktorką Mią Farrow, z którą miał dwoje adoptowanych dzieci – syna Moshe „Mosesa” i córkę Mallone, a także jedyne biologiczne dziecko Ronana Farrowa (ur. 19 grudnia 1987). W czasie trwania związku reżyser i aktorka nigdy nie zamieszkali razem; Allen mieszkał sam, a Farrow razem z dziećmi. W 1997 poślubił Soon-Yi Previn, z którą adoptował dwie córki: Bechet Dumaine (ur. 1999 w Chinach) i Manzie Tio (ur. 2000 w Teksasie).
Kwestia ojcostwa.
W udzielonym w 2013 wywiadzie Mia Farrow wyznała, że jej syn Ronan może być „prawdopodobnie” biologicznym dzieckiem jej pierwszego męża, Franka Sinatry. W odpowiedzi na te informacje córka piosenkarza, Nancy, stwierdziła, że „Ronan Farrow nie jest jej bratem” i jest to „nonsens”, który należy odebrać jako żart. Przytoczyła słowa ojca, który kwitował swój związek z Farrow jak „odległą przeszłość”. Z kolei wdowa po Sinatrze, Barbara Sinatra, określiła te informacje jako „fałszywe”. Na pytanie gazety „Times” Allen nie wykluczył tego, że Ronan nie jest jego synem, ale jednocześnie stwierdził, że jeśli to prawda, to Farrow kłamała pod przysięgą w sądzie i wyłudziła od niego wysokie alimenty na syna. Allen łożył także na pozostałą dwójkę swoich dzieci.
Po rozstaniu z Farrow to ona wygrała w sądzie prawo do opieki nad dziećmi. Allenowi odmówiono prawa do odwiedzin Mallone, a z Ronanem mógł się spotykać tylko pod nadzorem. Moses, który miał wtedy 15 lat, nie zdecydował się na widywanie Allena, ale w wieku 36 lat odnowił z nim kontakt. Farrow starała się o sądowe anulowanie adopcji dzieci przez Allena, lecz sąd odmówił, więc wciąż jest ich prawnie potwierdzonym ojcem. Jedynym dzieckiem ze związku z Farrow, które wciąż utrzymuje kontakt z Allenem, jest Moses.
Zarzuty o nadużycia seksualne.
W 1992 Mia Farrow otrzymała pełną opiekę nad dziećmi, w postępowaniu zbadano oskarżenia o nadużycia seksualne i stwierdzono, że nie można ich wykluczyć. Sędzia uzasadnił swoje stanowisko, w 33-stronicowym orzeczeniu stwierdzając, że zachowanie Allena w stosunku do pasierbicy, Dylan Farrow, było „rażąco nieodpowiednie, i że należy podjąć środki, aby ją chronić”.
W 1993 Mia Farrow i Woody Allen toczyli długą publiczną batalię o prawo do opieki nad dziećmi. Przed postępowaniem Farrow zgłaszała obawy, że jej adoptowana córka Dylan była molestowana seksualnie przez Allena, gdy ta miała wtedy siedem lat. Powołany w tej sprawie zespół medyczny policji stwierdził, że Dylan „nie była molestowana”, powołując się przy tym na jej sprzeczne oświadczenia. Naczelny lekarz zespołu medycznego policji powiedział pod przysięgą, że Dylan „albo wymyśliła te historie pod wpływem stresu życia w zmiennym i niezdrowym domu, albo że zostało to osadzone w jej umyśle przez matkę”, ponieważ dziewczynka przedstawiała historie w sposób „niespójny”. Sędzia w wyniku tych badań stwierdził, że nadużycia seksualne są niejednoznaczne. "New York Department of Social Services" po 14 miesiącach śledztwa zamknęło sprawę i stwierdziło, że „nie znaleziono wiarygodnych dowodów, że niniejsze dziecko było ofiarą nadużyć lub maltretowania”, dlatego uznano raport za „nieuzasadniony”.
W lutym 2014 Dylan Farrow powtórzyła zarzuty w liście otwartym opublikowanym przez Nicholasa Kristofa, przyjaciela Mii Farrow, na swoim blogu na stronie internetowej "The New York Timesa", w którym opisała, jak Allen rzekomo wykorzystał ją seksualnie na strychu w letnim domu w Connecticut, gdy bawiła się kolejką brata. Allen ponownie odrzucił zarzuty, nazywając je „nieprawdziwymi i haniebnymi”, a następnie opublikował swoją odpowiedź na łamach "The New York Timesa". Starszy brat Dylan, Moses Farrow, bronił Allena, stwierdzając na stronach magazynu "People", że „oczywiście, że Woody nie molestował mojej siostry”. Mówił także, że ich matka manipuluje dziećmi, aby nienawidziły Allena i „w ten mściwy sposób zemścić się na nim za jego związek z Soon-Yi”. Dylan zaprzeczyła, że była trenowana w nienawiści przez matkę.
Poglądy i fobie.
Jest ateistą. Cierpi na awiofobię, czyli lęk przed lataniem samolotem.
Nagrody i nominacje.
Zdobywca 137 nagród filmowych, w tym czterech Oscarów, za reżyserię ("Annie Hall") i scenariusz ("Annie Hall", "Hannah i jej siostry" i "O północy w Paryżu"). Oprócz tego kilkunastokrotnie do tej nagrody nominowany (w tym 13-krotnie za scenariusz – najwięcej w historii).
W 2002 podczas festiwalu filmowego w Cannes, jako drugi reżyser w historii (po Ingmarze Bergmanie) otrzymał „Palmę palm” za „specjalne osiągnięcia”.

</doc>
<doc id="178423" url="https://pl.wikipedia.org/wiki?curid=178423" title="Hans Baldung">
Hans Baldung

Hans Baldung Grien (ur. 1484/1485 w Weyerscheim lub w Schwäbisch-Gmünd, zm. we wrześniu 1545) – niemiecki malarz.
Około 1490 r. Baldungowie osiedlili się w Strasburgu. W latach 1498 – 1502 Hans Baldung uczył się malarstwa w pracowni któregoś z uczniów Martina Schongauera. W roku 1503 młody malarz udał się do Norymbergi, do pracowni Albrechta Dürera. W roku 1507 malarz wyjechał do Halle, gdzie wykonał dwa malowidła ołtarzowe. Do Strasburga powrócił w 1509, stał się jego pełnoprawnym obywatelem i ożenił się z Margaretą Herlin. W roku 1515 został członkiem Wielkiej Rady. Miał wiele zamówień i osiągnął znaczny sukces artystyczny i materialny. Zmarł w Strasburgu w roku 1545.
"W kształtowaniu się osobowości Baldunga ważną rolę odegrało środowisko humanistów i intelektualistów, z którego się wywodził, a także fakt, iż od tegoż właśnie środowiska otrzymywał zamówienia." (H. Olbriich, 1973).
"Mimo że początkowym okresie twórczości pozostawał pod wpływem swojego mistrza Dürera, a później – w latach 1512-1516 – Grünewalda, (...) Baldung posiada bardzo osobisty styl, który z czasem nabierze manierystycznego charakteru." Frank Muller, 1996.

</doc>
<doc id="178425" url="https://pl.wikipedia.org/wiki?curid=178425" title="Limburgia">
Limburgia

Limburgia (nider. "Limburg", franc. "Limbourg") – kraina historyczna i geograficzna w Niderlandach o powierzchni około 4636 km², której nazwa pochodzi od nazwy miasta Limbourg w dzisiejszej Belgii.
W 1839 r. Limburgia została podzielona granicą belgijsko-holenderską i do dzisiaj jest prowincją w obu państwach:
Językiem limburskim posługuje się około 1,6 miliona ludzi w Holandii, Belgii oraz Niemczech. W holenderskiej części Limburgii język ten posiada oficjalny status języka regionalnego.

</doc>
<doc id="178426" url="https://pl.wikipedia.org/wiki?curid=178426" title="Karol Lutkowski">
Karol Lutkowski

Karol Jan Lutkowski (ur. 1 października 1939 w Częstochowie) – polski ekonomista, były minister finansów.
Życiorys.
Ukończył w 1963 studia ekonomiczne w Szkole Głównej Planowania i Statystyki. Obronił następnie doktorat i habilitację. W 1985 został profesorem nauk ekonomicznych.
Od 1981 pozostaje pracownikiem naukowym Szkoły Głównej Handlowej, objął kierownictwo Katedry Finansów Międzynarodowych. Opublikował liczne prace naukowe o tematyce finansowej i ekonomicznej. Specjalizuje się w zakresie finansów międzynarodowych, stosunków gospodarczych i zarządzaniu finansami. Został wykładowcą także w Wyższej Szkole Ekonomiczno-Informatycznej w Warszawie oraz Wyższej Szkole Handlu i Prawa w Warszawie.
Pracował także jako doradca, m.in. w radzie naukowej przy prezesie NBP, Radzie Makroekonomicznej przy ministrze finansów i Radzie Strategii Społeczno-Gospodarczej przy premierze. Był również doradcą wicepremierów ds. gospodarczych.
Od grudnia 1991 do lutego 1992 zajmował stanowisko ministra finansów w
rządzie Jana Olszewskiego. Pełnił też obowiązki dyrektora Biura NBP ds. Integracji ze Strefą Euro.
Odznaczenia i wyróżnienia.
W 2002 odznaczony Krzyżem Kawalerskim Orderu Odrodzenia Polski. W 2016 otrzymał Medal Mikołaja Kopernika Związku Banków Polskich.

</doc>
<doc id="178428" url="https://pl.wikipedia.org/wiki?curid=178428" title="Mayday (ujednoznacznienie)">
Mayday (ujednoznacznienie)



</doc>
<doc id="178430" url="https://pl.wikipedia.org/wiki?curid=178430" title="Plik urządzenia">
Plik urządzenia

Plik urządzenia – specjalny plik reprezentujący sterownik urządzenia. Dzięki takiemu zabiegowi zostaje znacznie uproszczona komunikacja z urządzeniem, np. chcąc wykonać kopię partycji, wystarczy skopiować plik, który ją przedstawia.
W systemach operacyjnych Unix pliki urządzeń najczęściej znajdują się w katalogu /dev. Taki plik to i-węzeł, w strukturze systemu plików, z dwiema wartościami. Pierwsza wartość jest numerem głównym urządzenia (ang. "major device number"), który służy do identyfikacji programu zajmującego się obsługą tego urządzenia (sterownik) przez jądro systemu operacyjnego. Druga wartość to numer podrzędny urządzenia (ang. "minor device number") i jest ona przekazywana sterownikowi, aby mógł on zidentyfikować z jakiego urządzenia fizycznego dane mają zostać pobrane/wysłane – w sytuacji, gdy jeden sterownik zajmuje się obsługą wielu urządzeń. Obie wartości są liczbami jednobajtowymi razem tworząc dwubajtowy numer urządzenia.
Pliki urządzeń można podzielić na dwie grupy:
Tworzenie plików urządzeń.
Do tworzenia plików urządzeń znakowych lub blokowych służy program mknod:
 mknod mojeurzadzenie c 100 102
Powyższe polecenie tworzy plik specjalny urządzenia znakowego (parametr "c") "mojeurzadzenie" o numerze głównym "100" i numerze podrzędnym "102". Ze względów bezpieczeństwa pliki urządzeń może tworzyć jedynie root.
W celu odczytania informacji dotyczących konkretnego pliku urządzenia należy użyć polecenia:
 ls -l /dev/hda
Wynik jego działania może mieć postać:
brw-rw---- 1 root disk 3, 0 2007-07-03 21:43 /dev/hda
Sposób działania.
Po wykonaniu niniejszego polecenia, którego efektem ma być wysłanie tekstu na ekran pierwszej konsoli:
 echo "tekst" &gt; /dev/tty1
realizowane są następujące operacje:
1. Sprawdzenie, czy użytkownik ma możliwości wykonywania działań na pliku (istnienie pliku, prawa dostępu itp.).
2. Odczytanie numeru głównego urządzenia z i-węzła i na jego podstawie określenie sterownika, w tak zwanych tablicach rozdzielczych jądra systemu, który zajmuje się fizyczną obsługą tego urządzenia.
3. Przekazanie do sterownika numeru podrzędnego urządzania odczytanego z i-węzła, rodzaju operacji (tutaj zapis) oraz danych.
4. Wykonanie przez sterownik żądanych operacji, co w tym przykładzie sprowadza się do wypisania ciągu znaków na ekranie konsoli.
Proces odczytu danych odbywa się podobnie, jednak w przypadku braku kolejnych danych wymaganych przez działający program, zostaje on wstrzymany przez jądro systemu do czasu otrzymania nowych danych od sterownika urządzenia.

</doc>
<doc id="178432" url="https://pl.wikipedia.org/wiki?curid=178432" title="Mayday (festiwal)">
Mayday (festiwal)

Mayday – halowa impreza cykliczna, obok Love Parade jeden z największych festiwali muzyki elektronicznej. Po raz pierwszy zorganizowany w 1991 roku w Berlinie. Obecnie odbywa się corocznie 30 kwietnia w Westfalenhallen w Dortmundzie oraz 10 listopada w Katowickim Spodku (od 2013 roku w pierwszą lub drugą sobotę listopada).
Pierwsza edycja festiwalu odbyła się 14 grudnia 1991 i była związana z akcją mającą na celu uratowanie jedynego wtedy radia grającego techno. W imprezie uczestniczyło ok. 5 tysięcy fanów muzyki elektronicznej. Kolejne edycje festiwalu Mayday gościły między innymi w Kolonii, Frankfurcie nad Menem czy Dortmundzie. W 1998 roku impreza zgromadziła 18 tys. fanów, w 1999 – 20 tys., a w 2000 – 22 tys. 
Jednym z założycieli Mayday był Westbam.
Mayday Polska.
Cykliczna impreza muzyczna odbywająca się regularnie od 2000 roku w katowickim Spodku. Organizacją Imprezy zajmuje się firma Mayday Team Polska.
2000 Datapop.
10 listopada 2000 festiwal został po raz pierwszy zorganizowany został poza terenem Niemiec. Organizacją zajęła się firma "Mayday Polska" oraz producent wyrobów tytoniowych Spike. Jako miejsce został obrany katowicki Spodek. W festiwalu oficjalnie uczestniczyło około 6000 ludzi. Zagrali między innymi: Members of Mayday, Mr. X &amp; Mr. Y, Westbam, Mark Spoon, Hardy Hard, Monika Kruse, Lexy &amp; K-Paul, Taucher, Frank Muller, I.C.O.N., Krisb, DJ Jaco, Pulp, DJ Drwal. W sumie piętnastu DJ-ów i trzy live-acty.
2001 – 10 in 01.
Zagrali między innymi: Westbam, Blank &amp; Jones, Tasaka, Moguai, La Di Da, Hardy Hard, Tobi Neumann, Mr. X &amp; Mr. Y, Lexy &amp; K-Paul, Members of Mayday, RMB, Ural 13 Diktators.
2002 Culture Flash.
Pierwszy raz w Polsce impreza odbyła się w 2 salach. Drugą scenę zorganizowano w hali lodowiska.
Zagrali między innymi: WestBam, Paul van Dyk, Hell, Takkyū Ishino, Lexy &amp; K-Paul, Turntablerocker, Hardy Hard, Dj Dero, Woody, Taucher, Deetron, Chris Liebing, Romina Cohn, Sascha Appel, Diana D'Rouz, Poziom-X, Carla Roca, Gogo, Members of Mayday, Millennium
2003 Troopa of Tommorow.
Sponsorzy: Red Bull, New Yorker.
Zagrali między innymi: WestBam, Takkyū Ishino, Chris Liebing, Hell, Tomcraft, Monika Kruse, Tom Novy, Hardy Hard, Mikha Voron, DJ Lucca, Felipe, Turntablerocker, Angelo Mike, Diana D'Rouz, Glasse, Poziom-X, MK Fever, Extase, Discox, Malec, Epix
2004 Team X-Treme.
Piąta edycja festiwalu odbyła się 10 listopada 2004 roku w katowickim Spodku. W odróżnieniu od poprzednich edycji, wprowadzono tu kilka nowości, między innymi oświetlenie ledowe.
Zagrali między innymi: WestBam, Takkyū Ishino, Marusha, Dr. Motte, Chris Liebing, Angelo Mike, Marco Bailey, Tomcraft, Moguai, Hardy Hard, Marco Remus, Tim Taylor, Michael Burian, Jan Driver, Chris Sadler, Diana D'Rouz, Poziom-X,
Carla Roca, Grooveliker, Members of Mayday, Lexy &amp; K-Paul, The Advent, Sonic Trip, Reinhard Voigt
2005 Prototypes.
Szósta edycja festiwalu odbyła się 10 listopada 2005 roku w katowickim Spodku. W tym roku wprowadzono 8-punktowy system dźwiękowy. 88 kolumn rozstawionych na stackach poprawiło również znacznie rozłożenie częstotliwości i poprawienie dźwięku w całym Spodku. Łączna moc nagłośnienia wynosi 244000 watów.
Zagrali między innymi:
2006 Worldclub.
Siódma edycja festiwalu, bijąca wszelkie poprzednie edycje rekordem frekwencji (ok. 18000 uczestników) odbyła się 10 listopada 2006.
Zagrali między innymi:
2007 New Euphoria.
Ósma edycja odbyła się 10 listopada 2007 roku w katowickim Spodku.
Zagrali między innymi:
Members Of Mayday
The Advent | Londyn
Giuseppe Ottaviani | Rzym
Johannes Heil | Frankfurt
Riccardo Ferri | Florencja
Westbam | Berlin
Sven Veath | Frankfurt
Chris Liebing | Frankfurt
Moguai |Niemcy
Umek | Lublana
Tocadisco | Kolonia
Hardy Hard | Berlin
Alex M.O.R.P.H. vs. Woody van Eyden | Bochum
Carla Roca | Poznań
2008 Reflect Yourself.
Dziewiąta edycja odbyła się tradycyjnie 10 listopada 2008 roku w katowickim Spodku.
Zagrali między innymi:
1. Sven Vath | Niemcy
2. Westbam | Niemcy
3. Bad Boy Bill | Stany Zjednoczone
4. Rush | Stany Zjednoczone
5. Menno de Jong | Holandia
6. Moguai | Niemcy
7. Felix Kroecher | Niemcy
8. Marco Bailey | Belgia
9. Gregor Tresher | Niemcy
10. Frank Kvitta | Niemcy
11. Dave the Drummer | Wielka Brytania
12. DJ Murphy | Brazylia
13. Hardy Hard | Niemcy
14. Moritz Piske | Niemcy
15. Poziom X | Polska
16. Magikal | Polska
17. Pekin | Polska
18. Stardust | Polska
19. Nexy | Polska
20. Maq | Polska
21. Eric Sneo | Niemcy
1. Members Of Mayday | Universe
2. Lutzenkirchen | Niemcy
3. The Advent | Wielka Brytania
4. Sven Wittekind | Niemcy
5. Extrawelt | Niemcy
6. Psio Crew | Polska
2009 Massive Moments.
10-lecie festiwalu Mayday. Impreza odbyła się 10 listopada 2009 roku w Katowickim Spodku. Na dwóch scenach (Mainfloor i Showroom) zagrali:
didżeje:
LIVE:
2010 You Make My Day.
Po raz pierwszy festiwal w Polsce gości na 3 scenach. Poza obowiązującymi dotąd scenami, a więc Mainfloor i Showroom, DJ-e w tym roku grają na nowej scenie – Ballroom, która znajduje się na sali gimnastycznej Katowickiego Spodka.
Ballroom.
2013 Never Stop Raving

</doc>
<doc id="178433" url="https://pl.wikipedia.org/wiki?curid=178433" title="Ferdynand I Habsburg">
Ferdynand I Habsburg

Ferdynand I (ur. 10 marca 1503 w Alcalá de Henares, zm. 25 lipca 1564 w Wiedniu) – arcyksiążę Austrii oraz książę Styrii, Krainy i Karyntii od 1521, hrabia Tyrolu w latach od 1522, król Czech, Węgier i Chorwacji od 1526, król niemiecki od 1531, cesarz rzymski od 1558. Przedstawiciel dynastii Habsburgów.
Syn króla Kastylii Filipa I Pięknego i królowej Kastylii Joanny Szalonej. Brat i następca Karola V Habsburga na tronie cesarskim. Mąż Anny Jagiellonki, córki króla Czech i Węgier Władysława II Jagiellończyka. Ojciec cesarza rzymsko-niemieckiego, króla Czech i Węgier Maksymiliana II Habsburga oraz królowych polskich Elżbiety Habsburżanki i Katarzyny Habsburżanki.
Walka o tron i polityka zagraniczna.
Walka o koronę węgierską.
W 1521 r. Ferdynand został samodzielnym władcą, kiedy jego brat, cesarz Karol V, nadał mu we władanie austriackie posiadłości Habsburgów. 25 maja tego samego roku w Linzu pojął za żonę Annę Jagiellonkę, córkę króla Czech i Węgier Władysława II. Po bitwie pod Mohaczem (sierpień 1526 r.) i śmierci szwagra, Ludwika II, stał się najpoważniejszym kandydatem do tronu obu królestw. 24 października został uznany królem przez sejm czeski, jednak na Węgrzech niechętne Habsburgom stronnictwo tamtejszej średniej szlachty powołało na tron wojewodę siedmiogrodzkiego Jana Zápolyę. Jeszcze w 1526 r. Ferdynand odniósł nad Zápolyą zwycięstwo w bitwie pod Tokajem, po czym 16 grudnia w Preszburgu został wybrany przez większość węgierskich elit arystokratycznych królem Węgier. Koronował się 24 lutego 1527 roku w Czechach i 3 listopada tego samego roku na Węgrzech. Wcześniej, 1 stycznia, sejm chorwacki w Cetin ogłosił go królem Chorwacji. W marcu 1528 odniósł kolejne zwycięstwo w bitwie pod Sziną. Ponieważ jednak Zápolya nie wycofał się z walki i uznał się wasalem sułtana Sulejmana Wspaniałego, Habsburgowie zostali uwikłani w wojnę z Turkami Osmańskimi, którzy niebawem ponownie uderzyli na Węgry, a następnie Austrię. W 1529 r. Ferdynand I, z pomocą hiszpańskich i niemieckich wojsk Karola V, zmusił Turków do odstąpienia od oblężenia Wiednia. Rozpoczęła się epoka panowania Habsburgów w Czechach i na Węgrzech, ale także zmagań między nimi a książętami Siedmiogrodu o koronę Świętego Stefana.
Stan wojny był uciążliwy dla obu stron, z których żadna nie była w stanie wyeliminować przeciwnika. Wreszcie 1538 w Wielkim Waradynie (węg. Nagyvárad, niem. Grosswardein) adwersarze podpisali traktat rozbiorowy. Zachodnią część Węgier, Słowację i Chorwację zachowali Habsburgowie, natomiast środkowe Węgry i Siedmiogród wraz z dożywotnim tytułem królewskim zatrzymał Jan Zápolya. W myśl porozumienia po jego śmierci wszystkie ziemie węgierskie wraz z Siedmiogrodem miały trafić w ręce Ferdynanda, który zdobył pewną przewagę polityczną i militarną. Po śmierci Zápolyi w 1540 r. wybrano jednak na króla węgierskiego syna Jana i Izabeli Jagiellonki, małoletniego Jana Zygmunta Zápolyię. Dało to początek nowej wojnie z Siedmiogrodem i Turkami. W 1541 r. po tym, jak Sulejman zdobył Budę, zawarto nowy układ, na mocy którego utrzymano podział terytorialny z 1538 r. jako stały. Tytuł królewski pozostał jednak przy Habsburgach, a Zapolya musiał zadowolić się godnością wielkiego księcia Siedmiogrodu. Ferdynand nie był w stanie nieustannie toczyć walki z błyskotliwym strategiem i potężnym władcą, jakim był Sulejman. W 1547 r. zawarł rozejm z Turkami za cenę płacenia corocznego haraczu sułtanowi (30 tys. dukatów). Pobieranie od króla węgierskiego daniny dawało Porcie poczucie pełnego podboju Węgier. Warunki te potwierdził pokój podpisany w Stambule w 1562 r.
Sprawa Siedmiogrodu i stosunki z Polską.
W sprawy węgierskie mieszał się wuj Jana Zygmunta, król Polski i wielki książę litewski Zygmunt August. W 1549 r. w Pradze zawarto jednak traktat, na mocy którego polski monarcha zobowiązywał się do neutralności wobec konfliktu na Węgrzech. W Brukseli układ zatwierdził cesarz Karol V. W 1553 r. Zygmunt August poślubił córkę Ferdynanda, siostrę pierwszej żony Elżbiety, Katarzynę Habsburżankę. Zwrot w polityce polskiej podyktowany był groźbą ewentualnego sojuszu między Habsburgami a Moskwą.
W 1551 Izabela Jagiellonka zawarła z Habsburgami pakt w Gyulafehérvár, na mocy którego w imieniu małoletniego syna zrzekała się Księstwa Siedmiogrodzkiego. W zamian za to miała otrzymać księstwo opolskie i pieniężne odszkodowanie. Ponieważ Ferdynand I zobowiązań nie dotrzymał, Izabela z synem wyjechała do Polski. Po kilku latach sułtan osmański Sulejman zażądał powrotu Zàpolyów do Siedmiogrodu. Cesarz, obawiając się nowej wojny z Turkami, poprosił Zygmunta Augusta o odesłanie Jana Zygmunta do ojczyzny. W 1556 r. pod eskortą polskiego wojska Izabela i Jan Zygmunt powrócili na ziemie rumuńskie. Po śmierci księżnej (1559 r.) Zygmunt August poczuwał się do obowiązku dbania o interesy i bezpieczeństwo siostrzeńca, wdał się więc w długie i trudne negocjacje z nieustępliwym Ferdynandem.
Argumentami w sporze mogły być inne problemy polityczne. W 1557 Ferdynand I jako zwierzchnik zakonu krzyżackiego wystąpił w obronie niezależności inflanckiej gałęzi zakonu krzyżackiego i jej państwa w Inflantach. W tym czasie o wpływy i faktyczną kontrolę nad podupadającym państwem zakonnym rywalizowali król Polski Zygmunt August i car Moskwy Iwan IV Groźny. Posłowie cesarscy pośredniczyli przy zawieraniu układu w Poswolu pomiędzy Polską a Zakonem.
Gdy w 1559 r., po moskiewskim najeździe na Inflanty, zakon zwrócił się z prośbą o pomoc do cesarza, Ferdynand nie był w stanie przeprowadzić żadnych działań, nie chciał też otwarcie występować przeciw Moskwie, szczególnie że car głosił ideę krucjaty przeciw protestantom inflanckim. Do końca życia cesarz pozostał w zasadzie neutralny wobec I wojny północnej, milcząco godząc się na rozbiór państwa zakonnego pomiędzy Polskę, Danię i Moskwę.
Polityka wewnętrzna.
W Niemczech.
Karol V angażował brata do pomocy w prowadzeniu spraw Rzeszy. W 1521 r. został mianowany nie tylko władcą Austrii, ale także przewodniczącym Rady Cesarskiej ("Reichsregiment"), organu asystującego cesarzowi w zarządzaniu Świętym Cesarstwem. W styczniu 1531 r., wskutek zabiegów brata, został w Kolonii wybrany przez książąt-elektorów na „króla Rzymian”, czyli króla Niemiec. Tytuł ten czynił go następcą Karola na tronie cesarskim, a to gwarantowało sukcesję Habsburgów państwie niemieckim. W elekcji brali udział: sam Ferdynand jako król czeski, margrabia brandenburski Joachim I Nestor, palatyn Reński Ludwik V, książę saski Jan Stały, książę-arcybiskup Moguncji kard. Albrecht Hohenzollern, książę-arcybiskup Kolonii Herman V von Wied oraz książę-arcybiskup Trewiru Johann III von Metzenhausen. Koronacja królewska odbyła się tradycyjnie w Akwizgranie.
W 1524 r. jako arcyksiążę Austrii Ferdynand I uczestniczył w zjeździe katolickich książąt Rzeszy w Ratyzbonie. Potwierdzono na nim zakaz czytania dzieł Marcina Lutra. Później, jako król i cesarz rzymski, prowadził jednak politykę kompromisu na szczeblu ogólnoniemieckim. W 1552 r. działał na rzecz zawarcia rozejmu w Pasawie, potem prowadził w zastępstwie brata negocjacje, które zakończyły się podpisaniem i uchwaleniem pokoju religijnego w Augsburgu w 1555 r.
W 1522 r. Karol V nadał Ferdynandowi Księstwo Wirtembergii, które uprzednio odebrał protestanckiemu księciu Ulrichowi. Ferdynand musiał jednak zrzec się nowego władztwa po tym, jak w 1534 r. został pokonany w bitwie pod Lauffen przez sojusznika Ulricha, landgrafa Hesji Filipa. Na mocy ugody zawartej w Kadan w czerwcu tego samego roku, Ulrich odzyskał swoje księstwo, ale uznał się formalnym lennikiem Ferdynanda I nie tylko jako króla niemieckiego, ale nawet jako arcyksięcia Austrii. Habsburgowie używali tytułu książąt wirtemberskich jeszcze w XIX w.
W 1558 r., po abdykacji Karola V, Ferdynand I objął tron cesarski i został koronowany 24 marca we Frankfurcie nad Menem. Angażował się w obrady soboru trydenckiego. Ponieważ odnosił się przychylnie do żądań protestantów uznania komunii pod dwiema postaciami, papież Paweł IV odmawiał uznania jego tytułu cesarskiego. Dopiero w 1559 r. następca Pawła, papież Pius IV uznał Ferdynanda prawowitym cesarzem wskutek nalegań bratanka tego ostatniego, króla Hiszpanii Filipa II. W 1564 r., na prośbę Ferdynanda, papież wyraził zgodę, aby w Czechach i niektórych państwach niemieckich przyjmowano komunię pod dwiema postaciami.
W 1559 r. na wniosek Ferdynanda I Sejm Cesarstwa uchwalił ordynację menniczą, której celem było uporządkowanie spraw monetarnych w Rzeszy po zakończeniu długich wojen. W tym samym roku Sąd Nadworny Cesarstwa ("Reichshofrat") z siedzibą w Wiedniu został zreorganizowany przez cesarza, a Sejm uznał go oficjalnie za organ państwowy Świętego Cesarstwa Rzymskiego.
W Czechach i na Węgrzech.
W 1527 r. Ferdynand I wydał ordynację ustrojową dla Austrii, Czech i Węgier – "Hofstaatsordnung" (niem. "porządek dworu i państwa"). Określała ona reguły funkcjonowania państw naddunajskich i definiowała ich instytucje polityczne. M.in.: wprowadzała instytucję Tajnej Rady, głównego organu doradczego władcy. W 1528 roku cesarz zniósł tradycyjne zgromadzenia komunalne czeskich miast, wywołując tym duże niezadowolenie. Ferdynand powołał w Czechach, na Śląsku i na Węgrzech urzędy identyczne do austriackich: rady dworskie (niem. "hofrat"), kancelarie dworskie (niem. "hofkanzlei") i kamery dworskie (niem. "hofkammer"), czyli izby skarbowe. W 1537 r. podporządkował austriackiej Kamerze Dworskiej odpowiadające jej kamery na Węgrzech (w Preszburgu), w Czechach (w Pradze) i na Śląsku (we Wrocławiu). Dążył wyraźnie do unifikacji podległych sobie ziem i budowy zwartej, scentralizowanej monarchii. W 1556 r. przekazał Cesarskiej Nadwornej Radzie Wojennej (niem. "Kaiserliche Hofkriegrat") odpowiedzialność za problematykę obronną wszystkich krajów monarchii. W ten sposób stała się ona instytucją stojącą ponad odpowiednimi organami krajowymi. Cesarz mianował do rady jedynie Niemców, co wywoływało niezadowolenie Czechów i Węgrów. Mimo to przestrzegał większość praw stanów czeskich i węgierskich. Ferdynand I proponował także wspólne obrady sejmów Austrii, Czech i Węgier, jednak stany czeskie i węgierskie odmówiły. W 1559 r. rosnący opór elit węgierskich i czeskich zmusił Ferdynanda I do częściowej decentralizacji. Znalazła ona wyraz w utworzeniu osobnych kancelarii nadwornych dla Czech i Węgier.
W latach 1536–1563 wzniesiono w Pradze Belweder – letni pałac cesarzowej dla Anny Jagiellonki, żony Ferdynanda I. Jest to piękny zabytek renesansowej architektury.
Kontrreformacja.
W 1528 r. Ferdynand I wydał edykt przeciw protestantom na Śląsku. Odprawianie nabożeństw niezgodnie z rytem rzymskim i organizowanie tajnych zgromadzeń dysydenckich groziło karą. Kazał nawet niszczyć domy, w których odbywały się takie zgromadzenia. W praktyce edyktu jednak nie wykonano. W 1535 r. wypowiedział się przeciwko uznaniu przez Koronę wspólnoty Braci czeskich. W 1551 r. król sprowadził jezuitów do Wiednia. Przejęli oni kontrolę nad wiedeńskim uniwersytetem i mieli zająć się wychowaniem dzieci cesarskich. W 1552 r. Ferdynand zajął dla Korony kompetencje w kwestii mianowania członków konsystorza utrakwistów, przez co stany utraciły kontrolę nad tą instytucją. W 1556 r. sprowadził jezuitów także do Pragi, gdzie w 1561 r. reaktywował arcybiskupstwo (nieobsadzone od ponad osiemdziesięciu lat). Ferdynand nie zgodził się na to, by utrakwiści utworzyli odrębną organizację kościelną wzorowaną na protestanckiej.
Bunt stanów czeskich 1547 r..
W 1546 r. wybuchła w Niemczech I wojna szmalkaldzka. Ferdynand I zwołał czeskie pospolite ruszenie, jednak ogromna część szlachty czeskiej i czeskich miast nie zamierzała walczyć przeciw niemieckim protestantom. Na początku 1547 r. w Pradze zebrał się czeski sejm, bez zgody Ferdynanda. Sejm zażądał potwierdzenia elekcyjnego ustroju monarchii, przestrzegania praw i wolności stanów czeskich i przywrócenia wolności wyznania. Wybrano też radę złożoną z dwunastu szlachciców, wszyscy należeli do wspólnoty braci czeskich. Rada powołała armię i powierzyła dowództwo Kasparowi Pflugowi. Ten wyruszył z zebranymi jednostkami na granicę czesko-saską, ale odmówił przyjmowania rozkazów od króla i czekał na instrukcje sejmu.
Tymczasem po zwycięstwie cesarza Karola V 24 kwietnia 1547 pod Mühlbergiem Habsburgowie zdobyli groźną przewagę. Armia czeska się rozeszła, a stany zaproponowały Ferdynandowi ugodę. Ten latem 1547 r. powrócił do Pragi w asyście hiszpańskich wojsk swojego brata i zajął miasto prawie w ogóle nie napotykając oporu. Król aresztował i skonfiskował majątki przywódców opozycji (sześciu skazano na śmierć i ścięto w sierpniu podczas obrad sejmu – stąd mówiono o „krwawym sejmie roku 1547”). Ferdynand I narzucił miastom kontrolę w postaci królewskich „sędziów miejskich” nadzorujących całość spraw danych miast, anulował wiele miejskich przywilejów. Dużą część własności komunalnej czeskich miast przejęła wtedy Korona (zobacz: Związek Sześciu Miast). W Pradze utworzono królewski sąd apelacyjny, który stanowił wyższą instancję dla miejskiego wymiaru sprawiedliwości w całych Czechach. Po 1547 r. szlachta zdobyła dużą przewagę polityczną nad czeskim mieszczaństwem.
Następstwo tronu.
W 1562 r. w Ratyzbonie Ferdynand I przeprowadził elekcję swojego syna, Maksymiliana II Habsburga, w Niemczech oraz w Czechach, a rok później koronował go na króla Węgier. Tym samym zapewnił dynastii płynną sukcesję. W 1564 r. cesarz podzielił austriackie ziemie Habsburgów pomiędzy swoich synów. Austrię zapisał Maksymilianowi. Styrię, Karyntię i Karniolę otrzymał arcyksiążę arcyksiążę Karol, a Tyrol i szwabskie posiadłości Habsburgów arcyksiążę Ferdynand II.
Pełna tytulatura.
"Ferdynand, z Bożej łaski uświęcony i wybrany cesarz rzymski, po wieki August, król Niemiec, Węgier, Czech, Dalmacji, Chorwacji, Slawonii, etc., etc. książę-infant w Hiszpanii, arcyksiążę Austrii, książę Burgundii, Brabancji, Styrii, Karyntii, Karnioli, Luksemburga, Wirtembergii, Górnego i Dolnego Śląska etc. książę Szwabii, margrabia Świętego Cesarstwa Rzymskiego, Burgau, Moraw, Górnych i Dolnych Łużyc etc. uksiążęcony hrabia Habsburga, Tyrolu, Ferreti, Kyburga, Gorycji etc. landgraf Alzacji, pan Marchii Wendyjskiej, Port Naon, Salin, etc., etc."

</doc>
<doc id="178434" url="https://pl.wikipedia.org/wiki?curid=178434" title="Warlubie">
Warlubie

Warlubie (, ) – sołecka wieś kociewska w Polsce położona w województwie kujawsko-pomorskim, w powiecie świeckim, w gminie Warlubie.
Wieś ma charakter małomiasteczkowy. W Warlubiu droga krajowa nr 91 krzyżuje się z drogami wojewódzkimi nr 214, nr 217, 238 i 391. W pobliżu wsi znajduje się węzeł autostrady A1. Miejscowość jest siedzibą urzędu gminy.
Na tle obszarów wiejskich województwa, Warlubie należy zaliczyć do grupy wsi bardzo dużych – Warlubie należy do największych pod względem liczby mieszkańców wsi w województwie. W powiecie świeckim większą liczbę mieszkańców notują jedynie miasta Świecie (26 650 osób) i Nowe (6295 osób) oraz wsie Laskowice (2572 osoby), Osie (2815 osób) i Pruszcz (2666 osób). Według Narodowego Spisu Powszechnego (III 2011 r.) liczyła 2124 mieszkańców. Tym samym, siedziba gminy jest szóstą co do wielkości miejscowością w powiecie świeckim.
Posiada rozwinięty przemysł spożywczy (produkcja masła), a także drzewny (tartak). Warlubie leży przy linii kolejowej nr 131 łączącej zagłębie węglowe Górnego Śląska z Gdynią. Powstał tu również węzeł drogowy "Warlubie" autostrady A1.
Częścią sołectwa Warlubie jest Kurzejewo.
Historia.
Pierwsze wzmianki o Warlubiu pochodzą z 1277 roku z przywileju Mestwina II, księcia pomorskiego. Wymieniona została tam nazwa "Warlubie" jako osada w kasztelanii nowskiej i majętności biskupa kujawskiego Alberta, nadana jeszcze przez księcia Świętopełka II Wielkiego. W czasie zaboru pruskiego osadę nazwano językiem niemieckim "Warlubien", a w okresie okupacji hitlerowskiej – "Warlieb". Istnienie osady przed 1277 rokiem potwierdzają odkrycia archeologiczne w postaci grobów, popielnic, mis, narzędzi i monet z różnych epok. W okresie panowania krzyżackiego w latach 1309–1466 osada wchodziła do okręgu nowskiego, wójtostwa tczewskiego oraz komturostwa malborskiego. W okresie I Rzeczypospolitej, od roku 1466 posiadłości krzyżackie przeszły na własność króla Polskiego, a w Nowem utworzono starostwo, które dzieliło się na wsie, folwarki oraz tzw. pustkowia. Wieś należała do klucza komórskiego biskupów włocławskich. W 1773 r. we wsi było 10 domów, mieszkało w nich 169 mieszkańców. Przypuszcza się, że we wsi istniał przez pewien czas kościół, na jego utrzymanie przeznaczone było 8 łanów roli. Współcześnie wzniesiony kościół nosi wezwanie Niepokalanego Serca Najświętszej Marii Panny.
Współczesność.
W latach 1975–1998 miejscowość administracyjnie należała do województwa bydgoskiego.
9 maja 1987, nad wsią Warlubie, doszło do usterki technicznej samolotu pasażerskiego IŁ-62M "Tadeusz Kościuszko" (rejs Warszawa – Nowy Jork), która w rezultacie doprowadziła do katastrofy lotniczej w Lesie Kabackim oraz śmierci 183 osób.
W miejscowości położona jest Sala Królestwa zboru Nowe nad Wisłą Świadków Jehowy.
Wójtem gminy Warlubie jest Eugeniusz Kłopotek.
Etymologia.
Zdaniem językoznawcy Jerzego Maciejewskiego nazwę Warlubie należy wyprowadzać od imienia pomorskiego "Warlub", skrótu imienia "Warcilub". Analogicznie przyjmuje Stanisław Rospond, według którego pierwszy człon tej nazwy – "Warci" jest odpowiednikiem ogólnopolskiego członu "Wroci", z którym często łączono nazwy miejscowości. Na Pomorzu imię Warcisław było bardzo popularne. W przywileju księcia gdańskiego Mszczuja II z 1277 r. występuje "Warlube", czyli Warlub- ia, to jest gród Warluba (Warciluba). Przez zniemczenie powstało "Warlieb (Warlob)".
Ochrona przyrody.
Na terenie wsi znajdują się 3 pomniki przyrody, powołane w 1991 roku:
Obiekty sportowe.
W miejscowości znajduje się Stadion Gminny. Powstał on w 2008 roku i posiada tartanową bieżnię. Długość bieżni stadionu jest dość nietypowa, bo wynosi 365 m (zazwyczaj jest to około 400 m). Nietypowość wynika z powodu dofinansowania otrzymanego na płytę boiska, a nie bieżnię. Stadion ma spełniać funkcje piłkarskie, nie lekkoatletyczne. Do dyspozycji jest 6 torów na prostej i 4 na łukach, lecz w pobliżu nie ma skoczni ani rzutni. Stadion zatem jest typowo piłkarski, z miejscami dla 800 widzów.

</doc>
<doc id="178437" url="https://pl.wikipedia.org/wiki?curid=178437" title="Spółgłoska szczelinowa dwuwargowa bezdźwięczna">
Spółgłoska szczelinowa dwuwargowa bezdźwięczna

Spółgłoska szczelinowa dwuwargowa bezdźwięczna – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczanej symbolem: []
Artykulacja.
Opis.
W czasie artykulacji podstawowego wariantu []:
Warianty.
Opisanej powyżej artykulacji może towarzyszyć dodatkowo:
Oprócz opisanej artykulacji szczelinowej, istnieje spółgłoska półotwarta, w czasie artykulacji której szczelina między wargami jest większa: [] (pod znakiem znajduje się znak diakrytyczny wskazujący na szerszą szczelinę).
Artykulacja szczelinowej [] różni się od spółgłoski wargowo-zębowej [] tylko miejscem powstania szczeliny.
Terminologia.
Spółgłoska szczelinowa dwuwargowa to inaczej spółgłoska frykatywna bilabialna.

</doc>
<doc id="178438" url="https://pl.wikipedia.org/wiki?curid=178438" title="Wysoczny">
Wysoczny



</doc>
<doc id="178439" url="https://pl.wikipedia.org/wiki?curid=178439" title="Spółgłoska szczelinowa dwuwargowa dźwięczna">
Spółgłoska szczelinowa dwuwargowa dźwięczna

Spółgłoska szczelinowa dwuwargowa dźwięczna – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczana symbolem [].
Artykulacja.
Opis.
W czasie artykulacji podstawowego wariantu []:
Warianty.
Opisanej powyżej artykulacji może towarzyszyć dodatkowo:
Artykulacja spółgłoski szczelinowej [] różni się od artykulacji spółgłoski wargowo-zębowej [] tylko miejscem powstania szczeliny.
Terminologia.
Spółgłoska szczelinowa dwuwargowa to inaczej spółgłoska frykatywna bilabialna.
Spółgłoska półotwarta dwuwargowa.
W niektórych językach występuje spółgłoska półotwarta dwuwargowa, w czasie artykulacji której szczelina między wargami jest większa. Nie ma dla niej odrębnego symbolu w IPA. Gdy niezbędne jest odróżnienie jej od spółgłoski szczelinowej, stosuje się zapis ze znakiem diakrytycznym wskazującym na szerszą szczelinę: [].
Artykulacja.
Opis.
W czasie artykulacji podstawowego wariantu []:

</doc>
<doc id="178442" url="https://pl.wikipedia.org/wiki?curid=178442" title="Spółgłoska nosowa dwuwargowa dźwięczna">
Spółgłoska nosowa dwuwargowa dźwięczna

Spółgłoska nosowa dwuwargowa – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczanej symbolem: [].
Artykulacja.
Opis.
W czasie artykulacji podstawowego wariantu []:
Warianty.
Opisanej powyżej artykulacji może towarzyszyć dodatkowo:

</doc>
<doc id="178444" url="https://pl.wikipedia.org/wiki?curid=178444" title="Spółgłoska drżąca dwuwargowa dźwięczna">
Spółgłoska drżąca dwuwargowa dźwięczna

Spółgłoska drżąca dwuwargowa – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczanej symbolem: [].
Artykulacja.
Opis.
W czasie artykulacji podstawowego wariantu []:
Warianty.
Spółgłoska ta może mieć wariant jednouderzeniowy []
Przykłady.
Wibrant dwuwargowy jest rzadkością w skali świata. Występuje w następujących językach:
W abchaskim i amazońskich językach oro win i wari posiadają spółgłoskę zwartą zębową z jednoczesną wibracją dwuwargową [].
Terminologia.
Spółgłoska dwuwargowa drżąca to inaczej wibrant bilabialny.

</doc>
<doc id="178446" url="https://pl.wikipedia.org/wiki?curid=178446" title="Cecylia Grabowska">
Cecylia Grabowska

Cecylia Grabowska, z domu Dembowska (ur. 19 grudnia 1787 w Puławach, zm. 17 stycznia 1821 w Warszawie) – polska malarka amatorka, żona Stanisława Grabowskiego, ministra w Królestwie Kongresowym.
Była córką Józefa Dembowskiego, pazia na dworze Stanisława Augusta, rotmistrza kawalerii narodowej i generalnego inspektora jazdy w czasie insurekcji kościuszkowskiej, oraz Konstancji z Narbuttów, wieloletniej rezydentki dworu książąt Czartoryskich. Cecylia Dembowska wychowywała się początkowo w Puławach (gdzie rodzice osiedli po konfiskacie dóbr wołyńskich za udział Józefa w insurekcji), następnie w Sieniawie, Pożogu i Bronicach koło Puław. Odebrała staranne wykształcenie, znała kilka języków obcych, muzykowała. Umiejętności malarskie kształciła pod kierunkiem Jana Piotra Norblina, była autorką części ilustracji do "Śpiewów historycznych" Juliana Ursyna Niemcewicza. Aktywnie uczestniczyła w życiu salonów warszawskich w okresie Księstwa Warszawskiego i następnie Królestwa Kongresowego.
Od 1805 zamężna za Stanisławem Grabowskim, miała dwóch synów (Leona i Ludwika) oraz córkę Melanię. Jej bratankiem był Edward Dembowski.

</doc>
<doc id="178450" url="https://pl.wikipedia.org/wiki?curid=178450" title="Edukacja seksualna">
Edukacja seksualna

Edukacja seksualna – nauczanie zagadnień związanych z seksualnością człowieka, włączając w to związki i obowiązki emocjonalne, anatomię seksualną człowieka, aktywność seksualną, reprodukcję seksualną, wiek zgody, zdrowie reprodukcyjne, prawa reprodukcyjne, bezpieczny seks, kontrolę urodzeń i abstynencję seksualną. Edukacja seksualna, która obejmuje wszystkie te aspekty, znana jest jako całościowa edukacja seksualna. Powszechnie spotykanymi ścieżkami edukacji seksualnej są rodzice lub opiekunowie, oficjalne programy szkolne i kampanie na rzecz zdrowia publicznego.
Tradycyjnie młodzież w wielu kulturach nie otrzymywała żadnych informacji na temat spraw seksualnych, a dyskusja nad tymi sprawami uważana była za temat tabu. Takie nauczanie, jak to miało miejsce, tradycyjnie pozostawało w gestii rodziców dziecka, a często było to odkładane tuż przed zawarciem małżeństwa przez dziecko. Postępowy ruch edukacyjny końca XIX wieku doprowadził jednak do wprowadzenia tzw. do północnoamerykańskich programów nauczania i pojawienia się edukacji seksualnej w szkołach. Pomimo wczesnych początków szkolnej edukacji seksualnej, większość informacji na temat spraw seksualnych w połowie XX wieku uzyskiwano nieformalnie od przyjaciół i z mediów, a większość tych informacji była niepełna lub miała wątpliwą przydatność. 
Pojawienie się epidemii AIDS spowodowało, że edukacja seksualna zyskała coraz większe zainteresowanie. W wielu krajach afrykańskich, gdzie AIDS znajduje się na poziomie epidemii, edukacja seksualna jest postrzegana przez większość naukowców jako ważna strategia zdrowia publicznego. Niektóre organizacje międzynarodowe, takie jak Planned Parenthood, uważają, że programy szeroko zakrojonej edukacji seksualnej przynoszą globalne korzyści, takie jak kontrola ryzyka przeludnienia i rozwój praw kobiet (patrz również prawa reprodukcyjne). Korzystanie z kampanii w środkach masowego przekazu skutkowało niekiedy wysokim poziomem „świadomości” połączonej z powierzchowną wiedzą na temat przenoszenia wirusa HIV.
W Polsce edukacja seksualna realizowana jest głównie w postaci przedmiotu szkolnego „wychowanie do życia w rodzinie”, który odpowiada edukacji seksualnej typu A.
Definicje.
John J. Burt zdefiniował edukację seksualną jako poznawanie cech charakterystycznych dla organizmów: mężczyzny i kobiety. Takie cechy składają się na seksualność osoby. Seksualność jest ważnym aspektem życia człowieka i prawie wszyscy ludzie, w tym dzieci, chcą o niej wiedzieć. Edukacja seksualna obejmuje wszystkie działania edukacyjne, które — niezależnie od zastosowanej metody — mogą koncentrować się na seksie. Powiedział dalej, że edukacja seksualna oznacza ochronę, rozszerzanie prezentacji, doskonalenie i rozwój rodziny w oparciu o przyjęte idee etyczne.
Leepson postrzega edukację seksualną jako instruktaż w różnych fizjologicznych, psychologicznych i socjologicznych aspektach zachowania seksualnego i reprodukcji. Kearney (2008) zdefiniował również edukację seksualną jako "obejmującą kompleksowy przebieg działań szkół, obliczony na wypracowanie społecznie pożądanych postaw, praktyk i zachowań ze strony dzieci i dorosłych, które najlepiej ochronią jednostkę jako człowieka, a rodzinę jako instytucję społeczną". Edukacja seksualna może być zatem również opisana jako "edukacja o seksualności", co oznacza, że obejmuje ona edukację o wszystkich aspektach seksualności, w tym informacje o planowaniu rodziny, reprodukcji (zapłodnienie, poczęcie oraz rozwój zarodka i płodu, aż do porodu), a także informacje o wszystkich aspektach seksualności, w tym: obraz własnego ciała, orientacja seksualna, przyjemność seksualna, wartości, podejmowanie decyzji, komunikacja, randki, związki, infekcje przenoszone drogą płciową (STI) i sposoby ich unikania oraz metody kontroli urodzeń. Różne aspekty edukacji seksualnej są uważane za adekwatne w szkołach w zależności od wieku uczniów lub tego, co dzieci mogą zrozumieć w danym momencie. Rubin i Kindendall wyrazili, że edukacja seksualna nie jest jedynie tematem reprodukcji i nauczania jak dzieci są poczęte i rodzone. Wręcz przeciwnie, ma ona o wiele bogatszy zakres i cel, jakim jest pomoc dzieciom we włączeniu tematyki związanej z seksem w ich obecne i przyszłe życie oraz zapewnienie im podstawowego zrozumienia praktycznie każdego aspektu płci do czasu osiągnięcia pełnej dojrzałości.
Rodzaje podejść do edukacji seksualnej.
Amerykańska Akademia Pediatryczna oraz Światowa Organizacja Zdrowia wyróżniają trzy podstawowe typy edukacji seksualnej.
Stanowiska organizacji.
WHO definiuję edukację seksualną w holistycznym podejściu jako "nauka o poznawczych, emocjonalnych, społecznych, interaktywnych i fizycznych aspektach seksualności. Dodatkowo UNESCO i Międzynarodowa Federacja Planowanego Rodzicielstwa (IPPF) podkreślają, że:"Wszechstronna edukacja seksualna ma na celu wyposażenie młodych osób w wiedzę, umiejętności, postawy i wartości niezbędne im do określenia własnej seksualności i cieszenia się nią zarówno pod względem fizycznym, jak i emocjonalnym, indywidualnie i w związkach. Edukacja seksualna rozpatruje »seksualność« w sposób holistyczny, w kontekście emocjonalnego i społecznego rozwoju. Równocześnie uznaje się, iż samo dostarczanie informacji nie jest wystarczające. Osobom w wieku młodzieńczym należy umożliwić nabycie zasadniczych umiejętności życiowych i rozwój pozytywnych postaw oraz wartości."W opracowanych niedawno przez UNESCO i inne organizacje "Międzynarodowych Wytycznych w Zakresie Edukacji Seksualnej" () podana jest natomiast taka definicja:„Edukacja seksualna definiowana jest jako dostosowany do wieku i kultury sposób nauczania o płci i związkach, dostarczający dokładnych, realistycznych, nieosądzających informacji. Edukacja seksualna zapewnia możliwość »badania« własnych wartości i postaw, umożliwia zdobycie umiejętności podejmowania decyzji, komunikowania się i zmniejszenia ryzyka w odniesieniu do wielu aspektów seksualności”
Efektywność.
Badania naukowe podkreślają, że młodzież potrzebuje kompleksowej edukacji seksualnej i dostępu do usług w zakresie zdrowia reprodukcyjnego, w tym antykoncepcji, gdyż ciąże nastolatek wiążą się ze zwiększonym ryzykiem wcześniactwa, niskiej masy urodzeniowej i śmiertelnością niemowląt oraz matek. Udowodniono, że połączenie kompleksowej edukacji seksualnej i dostępu do środków kontroli urodzeń przyczynia się do zmniejszenia liczby nieplanowanych ciąż wśród nastolatków. Z metaanalizy, w której porównywano kompleksowe programy edukacji seksualnej z programami opartymi wyłącznie na abstynencji, wynika, że programy oparte wyłącznie na abstynencji nie zmniejszały prawdopodobieństwa zajścia w ciążę, a mogły je wręcz zwiększyć.
Edukacja seksualna typu A (abstynencyjna).
W świetle przeglądów badań edukacja seksualna typu A (oparta tylko o abstynencję) nie jest skuteczna w opóźnianiu inicjacji seksualnej, promocji zdrowia seksualnego, przekazywaniu rzetelnej wiedzy, czy unikania chorób przenoszonych drogą płciową. Systematyczny przegląd Cochrane z 2007 stwierdził, że nie miała w USA zauważalnego wpływu na bezpieczeństwo kontaktów seksualnych w kontekście zagrożenia AIDS. Podobne wyniki uzyskano w innych krajach.
Edukacja seksualna typu C (holistyczna).
Poparcie dla stosowania opartej na dowodach, odpowiedniej do wieku, holistycznej edukacji seksualnej wyraziły oficjalnie m.in. Amerykańskie Towarzystwo Psychologiczne, Amerykańskie Towarzystwo Zdrowia Publicznego, Polskie Towarzystwo Seksuologiczne, Amerykańskie Towarzystwo Medyczne oraz Światowa Organizacja Zdrowia i niemieckie Federalne Centrum Edukacji Zdrowotnej.
Holistyczna edukacja seksualna ma pozytywne efekty w wielu wskaźnikach, skutkując np. wyższym poziomem wiedzy, czy niższą deklarowana częstością ryzykownych zachowań seksualnych. Takie konkluzje wysunął m.in. przegląd UNESCO z 2018. Może zmniejszać ryzyko zapadnięcia na AIDS, choroby przenoszone drogą płciową, oraz raka szyjki macicy (według przeglądu Cochrane z 2011). Przeciwdziała wykorzystywaniu seksualnemu dzieci i zwiększa jego wykrywalność (wg przeglądu Cochrane z 2015). Może też zmniejszać częstość niechcianych ciąż wśród nastolatek (wg Cochrane, 2016).
Z drugiej strony, najdokładniejsze przeglądy zwracają uwagę na niską do średniej jakości dostępnych danych, i potrzebę dalszych badań. Dwa przeglądy randomizowanych eksperymentów kontrolowanych Cochrane z 2016 sugerują, że jest mało rygorystycznych dowodów, że sama edukacja seksualna (dowolnego rodzaju) może być skuteczna w zmianie najważniejszych biologicznych wskaźników takich jak wiek zajścia w pierwszą ciążę. O powściągliwości w generalizacji danych z dostępnych badań o mieszanej jakości mówi także przegląd UNESCO z 2018.
Według regionu.
Europa.
Światowa Organizacja Zdrowia i niemieckie Federalne Biuro Edukacji Zdrowotnej (BZgA) zalecają edukację seksualną dla dzieci w każdym wieku.
Finlandia.
W Finlandii edukacja seksualna jest zazwyczaj włączana do różnych zajęć obowiązkowych, głównie w ramach lekcji biologii (w niższych klasach), a następnie w ramach kursu związanego z ogólnymi zagadnieniami zdrowotnymi.
Niemcy.
W Niemczech edukacja seksualna jest częścią programów nauczania od 1970 roku. Od 1992 r. edukacja seksualna jest ustawowo obowiązkiem państwowym. 
Zazwyczaj obejmuje ona wszystkie tematy dotyczące procesu dorastania, zmian ciała w okresie dojrzewania, emocji, biologicznego procesu rozmnażania, aktywności seksualnej, związków partnerskich, homoseksualizmu, niechcianych ciąż oraz komplikacji aborcji, zagrożeń związanych z przemocą seksualną, wykorzystywaniem dzieci i chorobami przenoszonymi drogą płciową. Jest na tyle kompleksowa, że czasami zawiera w swoich programach nauczania również rzeczy, takie jak pozycje seksualne. Większość szkół oferuje kursy dotyczące prawidłowego stosowania antykoncepcji.
Niemiecki Trybunał Konstytucyjny, a później, w 2011 roku, Europejski Trybunał Praw Człowieka, odrzucił skargi szeregu baptystów na Niemcy dotyczące obowiązkowej edukacji seksualnej.
Polska.
Z perspektywy świata zachodu, edukacja seksualna w Polsce nigdy się nie rozwinęła. W czasach Polski Rzeczypospolitej Ludowej, od 1973 r., był to jeden z przedmiotów szkolnych, jednak był on stosunkowo ubogi i nie osiągnął żadnego faktycznego sukcesu. Po 1989 r. praktycznie zniknęła z życia szkolnego, obecnie jest to przedmiot o nazwie "wychowanie do życia w rodzinie", zamiast "edukacja seksualna" który realizowany jest w wymiarze 14 godzin lekcyjnych w roku nauki od 4 klasy szkoły podstawowej. Zajęcia te nie są obowiązkowe a szkoły wymagają zgody rodziców, aby ich dzieci mogły uczęszczać na zajęcia. Przyczyną tej sytuacji jest w dużej mierze silny sprzeciw wobec edukacji seksualnej zgłaszany przez Kościół katolicki. 
W szkołach podstawowych po zajęciach z Wychowania do życia w rodzinie zgodnie z podstawą programową uczeń: 
Dodatkowe omawiane powinny być zagadnienia:
Edukacja seksualna z zakresu LGBT.
Jednym z głównych źródeł kontrowersji w dziedzinie edukacji seksualnej jest to, czy edukacja seksualna z zakresu LGBT powinna być włączona do programów nauczania w szkołach. Edukacja seksualna LGBT obejmuje bezpieczne praktyki seksualne dla lesbijek, gejów, osób biseksualnych i transpłciowych oraz ogólne instrukcje dotyczące tematów związanych z homoseksualizmem. Analizy wykazały, że wiele szkół nie oferuje obecnie takiej edukacji. W ośmiu stanach (Alabama, Arizona, Luizjana, Mississippi, Oklahoma, Karolina Południowa, Teksas i Utah) obowiązują przepisy zakazujące nauczania edukacji seksualnej osób LGBT. Tylko 20% uczniów LGBT słyszało cokolwiek pozytywnego na temat swojej społeczności i zgłosiło w raporcie Gay, Lesbian and Straight Education Network (GLSEN) z 2011 roku, że częściej słyszeli pozytywne informacje o osobach LGBT na lekcjach historii lub nauk społecznych niż na lekcjach zdrowia. Obecnie wiele programów nauczania w zakresie edukacji seksualnej nie obejmuje tematów związanych z LGBT, a z badań wynika, że studenci często uważają, że nie otrzymują wystarczających informacji na temat seksualności związanej z LGBT.
Argumenty za.
Zwolennicy edukacji seksualnej LGBT twierdzą, że uwzględnienie np. tematu orientacji homoseksualnej w programach nauczania zapewniłoby studentom LGBT potrzebne im informacje na temat zdrowia seksualnego i przyczyniłoby się do zniwelowania problemów, takich jak niska samoocena i depresja, które, jak wykazały badania, mogą występować u osób LGBT. Twierdzą ponadto, że może to zmniejszyć homofobiczne znęcanie się.
Przykładem programu nauczania uwzględniającego osoby LGBT są Krajowe Standardy Edukacji Seksualnej ustanowione przez Inicjatywę na rzecz Przyszłości Edukacji Seksualnej (Future of Sex Education Initiative). Standardy te określają siedem podstawowych tematów, które muszą być poruszone podczas edukacji seksualnej; jednym z tych podstawowych tematów jest poczucie tożsamości. Temat tożsamości przedstawia tożsamości lesbijek, gejów, biseksualistów i osób transpłciowych jako możliwości dla uczniów w miarę rozwoju ich życia i zrozumienia, kim są. Standardy te, jak twierdzi Future of Sex Education, rozpoczynają się w przedszkolu i ewoluują w bardziej złożone tematy w trakcie nauki szkolnej w miarę jak uczniowie dorastają i dojrzewają. W Wielkiej Brytanii program BigTalk Education's Growing Up Safe obejmuje edukację w zakresie relacji LGBT począwszy od okresu szkoły podstawowej, otrzymał nagrodę Pamela Sheridan 2017 za innowacje i dobre praktyki w zakresie relacji i edukacji seksualnej (RSE), usług i projektów dla młodzieży.
Argumenty przeciw.
Przeciwnicy często twierdzą, że nauczanie edukacji seksualnej z zakresu LGBT oznaczałoby brak szacunku wobec niektórych religii. Twierdzą, że włączenie tematu homoseksualności do programu nauczania mogłoby naruszać prawo rodziców do kontrolowania tego, na co narażone są ich dzieci i że szkoły nie powinny narzucać uczniom określonego poglądu politycznego. 

</doc>
<doc id="178452" url="https://pl.wikipedia.org/wiki?curid=178452" title="Spółgłoska iniektywna dwuwargowa dźwięczna">
Spółgłoska iniektywna dwuwargowa dźwięczna

Spółgłoska zwarta iniektywna dwuwargowa dźwięczna – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczanej symbolem: [].
Artykulacja.
Opis.
W czasie artykulacji []

</doc>
<doc id="178453" url="https://pl.wikipedia.org/wiki?curid=178453" title="Ferdynand III Habsburg">
Ferdynand III Habsburg

Ferdynand III Habsburg (ur. 13 lipca 1608 w Grazu, zm. 2 kwietnia 1657 w Wiedniu) – król Węgier i Chorwacji w latach 1637–1657 (koronowany w 1625 r.) oraz Czech w latach 1637–1657 (koronowany w 1627), wybrany cesarz rzymski w latach 1637–1657 (król rzymski od 1636) z dynastii Habsburgów.
Rodzina.
Syn cesarza, króla Czech i Węgier Ferdynanda II Habsburga i księżniczki bawarskiej Marii Anny Bawarskiej.
20 lutego 1631 roku poślubił Marię Annę Habsburg, córkę króla Hiszpanii Filipa III Habsburga i Małgorzaty Habsburg. Para miała szóstkę dzieci:
3 lipca 1648 roku poślubił Marię Leopoldynę Habsburg, córkę księcia Tyrolu Leopolda Habsburga i Klaudii Medycejskiej. Para miała jednego syna: Karola Józefa, wielkiego mistrza zakonu krzyżackiego i biskupa wrocławskiego.
30 kwietnia 1651 roku poślubił Eleonorę Gonzaga, córkę księcia Karola II Gonzaga i Marii Gonzaga. Ferdynand i Eleonora mieli razem syna i trzy córki:
Polityka.
Aby zapewnić sukcesję synowi, cesarz Ferdynand II już w 1625 roku przeprowadził wybór i koronację Ferdynanda na króla Węgier (tron był tam formalnie elekcyjny). W 1627, po wprowadzeniu w Czechach monarchii dziedzicznej, Ferdynand został także koronowany w Pradze. Także za życia ojca w 1636 elektorzy Rzeszy Niemieckiej zebrani w Ratyzbonie wybrali go na króla rzymskiego (niemieckiego).
Wojna trzydziestoletnia.
Po śmierci ojca w 1637 roku został cesarzem. Wówczas w Świętym Cesarstwie toczyła się wojna trzydziestoletnia (1618–1648). Starał się opanować sytuację w Niemczech, ratować pogrążony w ruinie kraj i pozycję polityczną Habsburgów. We wrześniu 1640 r. Ferdynand III zwołał Sejm Cesarstwa w Ratyzbonie. Przywrócono wtedy funkcjonowanie organów centralnych Rzeszy. W latach 1640–1641 sprzeciwiał się przemarszowi wojsk polskich z Rzeczypospolitej do Flandrii, uzgodnionemu w ramach polsko-hiszpańskiego traktatu sojuszniczego.
W 1643 r. rozpoczął negocjacje pokojowe ze Szwedami, Holendrami i Francuzami w Münster i Osnabrück. Ambasadorem cesarza został Maksymilian hrabia von Trauttmansdorff. Pod wrażeniem pogarszającej się sytuacji obozu katolickiego, upadku władzy cesarskiej i ruiny Niemiec, w 1644 r. Ferdynand III przyznał książętom i stanom Rzeszy prawo do samodzielnego zawierania traktatów i prowadzenia wojen ("ius belli ac pacis"). Liczył na to, że głosy książąt wesprą go podczas negocjacji pokojowych w toczącej się wojnie trzydziestoletniej. Decyzja Ferdynanda przyczyniła się do osłabienia władzy centralnej w Świętym Cesarstwie Rzymskim.
Stopniowo kolejni książęta podpisywali pokoje lub rozejmy z Francją i Szwecją. W 1645 r. armia szwedzka marszałka Lennarta Torstenssona pokonała siły cesarskie pod Jüteborgiem i Jankowicami. W 1648 r. pod Zursmarshausen wojska francuskie (Tureniusz) i szwedzkie (gen. Karol Gustaw Wrangel) po raz kolejny odniosły zwycięstwo nad armią cesarza. Droga do Austrii i Wiednia już wcześniej stała otworem, a na zachodzie kolejne klęski ponosili Hiszpanie. Cesarz musiał zgodzić się na podpisanie traktatu westfalskiego (24 października 1648 r.). W marcu 1650 r. Ferdynand III wydał specjalny edykt regulujący egzekucję postanowień pokoju w Niemczech. W 1653 r. zwołał jeszcze Sejm Cesarstwa dla rozpatrzenia spraw wykonania postanowień pokoju.
Sprawy niemieckie po 1648 r..
W 1653 r. Sejm Cesarstwa zakazał cesarzowi nadawania statusu stanu Rzeszy oraz godności książęcych i elektorskich bez zgody elektorów i książąt.
W 1654 r. Ferdynand III zaakceptował ustawę Sejmu Cesarstwa pozwalającą książętom i stanom Rzeszy na samodzielne zbieranie podatków na cele obronne. Wzmocniło to pozycję książąt zarówno wobec cesarza, jak i wobec poddanych.
Sprawy ziem dziedzicznych.
W 1641 r. jako król czeski wydał edykt wprowadzający "placetum regium", czyli zakaz publikacji bulli i listów papieskich bez zgody cesarza (króla).
W 1648 r. Ferdynand III ustanowił jednostki stałej armii dla obrony granic ziem dziedzicznych Habsburgów. W 1651 r. cesarz ostatecznie zerwał z tolerancyjną polityką w krajach naddunajskich. Ogłosił wyznanie rzymskokatolickie za jedyne dozwolone na obszarach swojej monarchii.
Pełna tytulatura.
"Ferdynand, z Bożej łaski uświęcony i wybrany cesarz rzymski, po wieki August, król Niemiec, Węgier, Czech, Dalmacji, Chorwacji, Slawonii, etc., etc. arcyksiążę Austrii, książę Burgundii, Brabancji, Styrii, Karyntii, Karnioli, margrabia Moraw, książę Luksemburga, Górnego i Dolnego Śląska, Wirtembergii, Teck etc. książę Szwabii, hrabia Habsburga, Tyrolu, Ferreti, Kyburga, Gorycji etc. landgraf Alzacji, margrabia Świętego Cesarstwa Rzymskiego, Burgau, Górnych i Dolnych Łużyc etc. pan Marchii Wendyjskiej, Salin, Port Naon, etc., etc., etc."

</doc>
<doc id="178454" url="https://pl.wikipedia.org/wiki?curid=178454" title="Skarszewy">
Skarszewy

Skarszewy () – miasto w województwie pomorskim, w powiecie starogardzkim, nad rzeką Wietcisą, siedziba gminy miejsko-wiejskiej Skarszewy. Na południowym obszarze miejskim Skarszew znajduje się jezioro Borówno Wielkie (rozwinięta infrastruktura turystyczno-rekreacyjna). Dawny dworzec kolejowy w mieście jest punktem końcowym zielonego Szlaku Skarszewskiego.
W latach 1613–1772 stolica województwa pomorskiego. W latach 1945–1975 miasto administracyjnie należało do tzw. dużego województwa gdańskiego, a w latach 1975–1998 do tzw. małego województwa gdańskiego.
Według danych z 1 stycznia 2018 Skarszewy liczyły 7103 mieszkańców.
Historia.
11 listopada 1198 r. książę pomorski Grzymisław podarował joannitom gród „Starigrod” (Starogard) wraz z rozległymi ziemiami, m.in. terenami nad Wietcisą. W zakolu tej rzeki, na wysokim wzgórzu, joannici na początku XIV w. lokowali miasto o nazwie Schöneck, co znaczy piękny zakątek. Pierwsza wzmianka o Skarszewach (w pisowni „Schönegk”) znajduje się w odpisie dokumentu z datą roczną 1305 (oryginał nie zachował się), w którym skarszewski komtur Johannes von Borchfelde (Borgfelde) nadał wsi Obozin 60 włók ziemi. Według znawców tematu w odpisie dokumentu omyłkowo zapisano rok 1305 zamiast 1335. Udokumentowali oni, że Borchfelde pełnił funkcję komtura dopiero w latach 1333–1335, a odnotowany w tym dokumencie jako świadek, brat Johannes Stapel, w innych dokumentach występuje tylko w latach 1334–1341 (nigdy wcześniej).
Z treści drugiego przywileju lokacyjnego Skarszew z 2 lutego 1341 r. wynika, że miasto lokowano ok. 1320 r. Pierwszy przywilej lokacyjny nie jest znany. W 1323 r. w Skarszewach była już komturia joannitów, a przeniesienie ich siedziby z Lubiszewa do Skarszew nastąpiło między 1321 a 1323 r. Jeszcze w 1321 r. joannita Konrad de Dorstet tytułuje się komturem Lubiszewa, a dwa lata później już komturem Skarszew. Zatem najstarszy znany dokument dotyczący Skarszew pochodzi z 1323 r.
W licznych publikacjach podawane są wiadomości o Skarszewach, rzekomo istniejących już w XII i XIII w. pod nazwą Reueninov (pisane też: Rounino i Rownino). Ich źródłem są dwie informacje, które okazały się wymysłem. Pierwsza dotyczy rzekomego nadania joannitom pod koniec XII w. grodu Reueninov, który miał istnieć na wzgórzu zamkowym w Skarszewach. Druga, rzekomego nadania Skarszewom przez joannitów w 1274 r. prawa składu, które zobowiązywało kupców do sprzedaży tam towarów. W rzeczywistości gród Reueninov nigdy nie istniał. A przed lokacją miasta ok. 1320 r. nie istniały też Skarszewy, więc prawa składu w XIII w. otrzymać nie mogły. Według dokumentu z 1198 r. joannici nie otrzymali od księcia pomorskiego grodu Reueninov, ale wieś o tej nazwie (później zaginioną, jak parę innych średniowiecznych wsi w okolicy).  Według Emila Waschinskiego, autora pracy doktorskiej o historii komturii joannickiej i miasta Skarszewy (1904 r.), wieś  Reueninov usytuowana była w okolicy wsi Więckowy (gm. Skarszewy). Oczywiście żadnego prawa składu taka wieś mieć nie mogła. Ponadto żadne średniowieczne dokumenty i badania archeologiczne nie potwierdzają przedlokacyjnego istnienia Skarszew.
W 1370 r. joannici sprzedali Skarszewy i Wartenberg (prawdopodobnie Czarnocin) za przeszło 10 tysięcy grzywien pruskich Zakonowi Szpitala Najświętszej Marii Panny Domu Niemieckiego w Jerozolimie (Krzyżakom). Śladem obecności joannitów w mieście jest jego herb, przedstawiający głowę Jana Chrzciciela, patrona zgromadzenia, które założyło miasto. Polska nazwa miasta po raz pierwszy pojawia się 19 października 1466 roku, w dokumencie II pokoju toruńskiego. W traktacie polską nazwę miejscowości Skarszewy identyfikuje się z niemieckojęzyczną Schöneck (Schöneck alias Scharschewo). W archiwach nie znajdujemy zapisu, który skutkowałby utożsamieniem zaginionej miejscowości Reueninov z Schöneck.
Ówczesne Skarszewy były otoczone murem z bramami, zaś w ich północno-zachodniej części znajdował się zespół zamkowy, składający się z zabudowań gospodarczych oraz piętrowego, wzmocnionego dwiema wieżami zamku w stylu gotyckim, stojących na cyplu stromego wzgórza schodzącego do Wietcisy. Od strony miasta wjazdu strzegła gotycka brama i sucha fosa. Kompleks zamykał kamienno-ceglany mur obronny. Takie położenie powodowało, że w przypadku obsadzenia zamku dużą załogą był on trudny do zdobycia. Poniżej zamkowego wzgórza, na wyspie, znajdowało się podzamcze z młynem, browarem, karczmą, foluszem i kuźnią. W rejonie Bramy Chojnickiej znajdował się drugi kościół, pw. św. Jerzego wraz ze szpitalem i cmentarzem, już w 1686 wzmiankowany jako leżący w gruzach.
W wyniku wojen polsko-krzyżackich miasto zostało zdobyte i złupione przez husytów w 1433 r. oraz dwukrotnie zdobyte, ograbione i częściowo spalone – w 1455 r. przez Krzyżaków i w 1462 r. przez Polaków. Władze miejskie Skarszew oficjalnie nie przystąpiły do Związku Pruskiego, ale w 1450 r. znaczna część mieszczan i rady miejskiej poparła ten związek. Ostatecznie w 1466 r., na mocy II pokoju toruńskiego, przeszły pod polskie panowanie. Gdańsk – największy ośrodek miejski Prus Królewskich – nie został jednak stolicą województwa, gdyż obdarzony królewskimi przywilejami zazdrośnie strzegł swojej politycznej niezależności, której sprzyjała zresztą silna pozycja gospodarcza miasta. Taki stan rzeczy spowodował, iż województwo pomorskie długo nie posiadało własnego ośrodka administracyjnego. Dopiero w 1613 r. połączono funkcję starosty skarszewskiego i wojewody pomorskiego, w efekcie czego stolicą województwa pomorskiego zostały Skarszewy. Na tutejszym zamku rezydował wojewoda, tu też zbierał się sąd ziemski. Ze względu na wysoki procent ludności niemieckojęzycznej już w XVI w. rozpowszechnił się tu luteranizm. W 1594 miasto gościło króla Zygmunta III Wazę, a 23 lutego 1629 r. Szwedzi ograbili i spalili znaczną część zabudowy Skarszew wraz z zamkiem (odbudowano go dopiero na przełomie XVII i XVIII wieku).
Wyrazem napięć religijnych w dawnej Rzeczypospolitej były wydarzenia z 1741 r. W pierwsze święto wielkanocne w skarszewskim zborze luterańskim, wskutek pękania drewnianej konstrukcji empor, doszło do paniki – zginęło kilku wiernych, a wielu zostało rannych. Zbór został zamknięty i zakazano odprawiania w nim nabożeństw. W tej sytuacji, z obawy przed przeszkodami, które mogła stwarzać strona katolicka, przygotowano potajemnie w Gdańsku elementy budowlane i przewieziono je do Skarszew na 131 wozach, w eskorcie setki udających robotników gdańskich żołnierzy i licznej rzeszy rzemieślników. Po dotarciu na miejsce, mimo blokad i protestów, w ciągu 24 godzin, z 14 na 15 września 1741 r., rozebrano stary zbór i wybudowano nowy z tzw. „muru pruskiego”. W l. 1762–1765 w miejscowym sądzie grodzkim praktykował Józef Wybicki.
W wyniku I rozbioru Rzeczypospolitej, w 1772 r. miasto zostało przyłączone do Prus. Liczyło wówczas 1005 mieszkańców. W nocy z 28 na 29 stycznia 1807 r. doszło w Skarszewach do starcia wojsk pruskich z liczącym kilkuset jeźdźców oddziałem żołnierzy polskich w służbie cesarza Francuzów, pod dowództwem majora Ulatowskiego. Atak Prusaków zakończył się zdobyciem miasta. Pod władzą Prus Skarszewy znajdowały się od 1772 do 1920 r.
W II połowie XIX w. doszło do wyraźnego rozwoju miasta, do czego przyczyniły się poważne inwestycje infrastrukturalne. W latach 1884–1885 wybudowano przez Skarszewy linię kolejową Pszczółki – Kościerzyna. W 1905 miasto otrzymało kolejne, bezpośrednie połączenie ze Starogardem Gdańskim. W 1886 r. powstało pierwsze lokalne czasopismo, niemieckojęzyczny "Schoenecker Anzeiger". W 1858 r. Skarszewy miały 2272 mieszkańców, w 1885 r. 2925 (48% protestantów, 45% katolików, 5% żydów), a w 1910 już 3495.
Skarszewy zostały ponownie przyznane Polsce na mocy traktatu wersalskiego i zajęte przez wojsko polskie 30 stycznia 1920 r. Pierwsza wizyta generała Hallera w Skarszewach miała miejsce 3 lutego 1920 r., co upamiętniono srebrną tabliczką na magistrackim fotelu, na którym zasiadał w ratuszu. W 1923 r. miasto odwiedził prezydent Stanisław Wojciechowski, a w 1927 r. prezydent Ignacy Mościcki. W okresie międzywojennym ludność niemiecka, choć zdegradowana do roli mniejszości, nadal odgrywała istotną rolę w życiu miasta, co w napiętej sytuacji politycznej końca lat 30. doprowadzało do zaogniających się konfliktów na tle narodowościowym.
Miasto zostało zajęte przez oddziały niemieckie 3 września 1939 r. W czasie okupacji niemieckiej okolice Skarszew były największym miejscem kaźni obywateli polskich w skali całego powiatu kościerskiego. Największe nasilenie egzekucji miało miejsce w październiku 1939, gdy formacje Gestapo, Selbstschutzu oraz SS wymordowały ok. 360 Polaków ze Skarszew i okolicznych miejscowości. Niemieccy naziści wymordowali także, niewielką już wtedy, społeczność żydowską z miasteczka oraz obozujących w okolicy Cyganów.
Mimo że wojsko niemieckie w 1945 r. nie podejmowało obrony Skarszew, sowieckie samoloty kilkakrotnie zbombardowały miasto. Spowodowało to, razem ze skutkami celowych podpaleń przez czerwonoarmistów po zajęciu miasta 8 marca 1945 r., zniszczenie Skarszew sięgające 40% zabudowy. Rok 1945 przyniósł też ostateczny koniec wieloetnicznego charakteru miasta.
W 1991 r. ostatecznie zamknięto linię kolejową do Starogardu Gdańskiego, podobny los spotkał połączenia do Kościerzyny i Pszczółek (2001–2002 r.). Wszystkie linie kolejowe zostały rozebrane.
W 2012 r. do miasta włączono obszar 116,53 ha (Pólko, wcześniej część wsi Bolesławowo).
14 września 2013, na pamiątkę wydarzeń z 1741 roku, nieopodal poewangelickiego kościoła z 1881 r. w ciągu niespełna 24 godzin wybudowano replikę zboru ewangelickiego z XVIII wieku.
Demografia.
Liczba mieszkańców miasta (6854) i gminy (7290) Skarszewy na koniec 2013 r., wyniosła łącznie 14 tys. 144 osoby.
Zabytki.
Najważniejsze obiekty zabytkowe:
Centrum miasta zachowało zabytkowy, średniowieczny układ przestrzenny w postaci wydłużonego prostokąta obrysu murów miejskich, opartego o dolinę Wietcisy i z nietypowo, bo peryferyjnie usytuowanym, kwadratowym rynkiem.
XXI wiek.
W ramach programu Orlik 2012 uruchomiono kompleks sportowy z boiskami do piłki nożnej, siatkowej i koszykowej.
14 września 2013 r. mieszkańcy Skarszew w ciągu 24 godz. wybudowali niewielki kościół, będący repliką luterańskiego zboru z 1741 r. Według legendy ówczesny wojewoda i starosta skarszewski w jednej osobie Jakub Narzymski oraz polski król August III Sas zgodzili się na budowę protestanckiego kościoła pod warunkiem, że zostanie zbudowany w ciągu jednej doby. W rzeczywistości takiego warunku nie postawiono, gdyż luteranie z obawy odmowy do nikogo o taką zgodę nie występowali. W ciągu jednej nocy z 14 na 15 września 1741 r. powstał kościół „budowany na sposób pruski” (mur pruski), który wykańczano i wyposażano przez kilka tygodni. Dokładnie po 272 latach udało się powtórzyć ten wyczyn, kończąc pracę o 12 minut wcześniej i tym samym pobić rekord Guinnessa.

</doc>
<doc id="178456" url="https://pl.wikipedia.org/wiki?curid=178456" title="Andrian Nikołajew">
Andrian Nikołajew



</doc>
<doc id="178457" url="https://pl.wikipedia.org/wiki?curid=178457" title="Józef Kostrzewski">
Józef Kostrzewski

Józef Władysław Kostrzewski (ur. 25 lutego 1885 w Węglewie, zm. 19 października 1969 w Poznaniu) – polski archeolog, muzeolog, profesor Uniwersytetu Poznańskiego, drugi zastępca przewodniczącego Komitetu Słowiańskiego w Polsce, twórca poznańskiej szkoły archeologicznej, prowadził m.in. wykopaliska w Biskupinie.
Rys biograficzny.
Syn Stanisława i Elżbiety z Brońkańskich. Uczęszczał do Królewskiego Gimnazjum w Ostrowie, gdzie udzielał się w organizacjach samokształceniowych i patriotycznych (m.in. Towarzystwo Tomasza Zana). W Ostrowie nawiązywał kontakty z lokalnym środowiskiem politycznym, uczęszczał na wykłady polityczno-historyczne do księgarni Stefana Rowińskiego. W 1897 z powodu braku promocji do klasy IV (niższej tercji) przenosi się do Królewskiego Gimnazjum w Gnieźnie. Po aresztowaniach i procesie gnieźnieńskich gimnazjalistów, w 1903 reaktywuje tam działalność T.T.Z i w tym samym czasie nawiązuje kontakt z założonym w 1902 przez prof. Wincentego Lutosławskiego krakowskim Stowarzyszeniem Religijno-Patriotycznym „Eleusis”, zakłada jego wielkopolski oddział i przyjmuje pseudonim „Wielki Eleuteryk”. W roku przedmaturalnym zadenuncjowany za działalność w T.T.Z i „Eleusis” zmuszony jest się przenieść z Gniezna do Konigliches Auguste Victoria Gymnasium w Poznaniu, gdzie w 1907 zdał maturę.
W latach poznańskich działał w miejscowym Towarzystwie Przyjaciół Nauk, w jego Wydziale Archeologicznym. Był też wówczas współredaktorem "Zapisków Archeologicznych Poznańskich" i "Albumu prehistorycznych zabytków Wielkiego Księstwa Poznańskiego (1833–1915)". Uczestniczył w Ogólnopolskim Zjeździe Filomackim w Warszawie, po którym został przez władze rosyjskie aresztowany. Po zwolnieniu studiował historię w Krakowie, następnie doktoryzował się w Friedrich-Wilhelms-Universität w Berlinie pod kierunkiem prof. Gustafa Kossiny. Po I wojnie światowej angażował się w powstanie Uniwersytetu Poznańskiego. Pełnił funkcję kuratora i otrzymał godność filistra honoris causa korporacji akademickiej Filomatia Posnaniensis. Członek korespondent Polskiej Akademii Umiejętności od 1928, a od 1935 roku jej członek czynny. 
Był jednym z twórców teorii autochtonicznej w archeologii polskiej, która zakładała historyczną ciągłość osadnictwa słowiańskiego na terenie Polski od prehistorii. Na tym polu wdał się w polemikę z archeologami niemieckimi – Gustafem Kossinną i Bolko von Richthofenem, za co w czasie II wojny wpisany został na listę wrogów III Rzeszy. Po przegranej przez Polskę kampanii wrześniowej, na uniwersytecie w Poznaniu pojawili się archeolodzy w mundurach SS, a prof. Kostrzewski tylko dzięki pomocy przyjaciół oraz szybkiej ucieczce zdołał ocalić życie. W czasie okupacji ukrywał się pod zmienionym nazwiskiem w Burzynie pod Tuchowem (pow. tarnowski) oraz Zarzeczu k. Niska (w należącym do Stanisława Hofmokla folwarku Klemensówka), ponieważ tropiło go Gestapo. 
Po wojnie od 1952 członek tytularny, od 1957 członek rzeczywisty Polskiej Akademii Nauk. Otrzymał od macierzystego uniwersytetu 25 lutego 1965 tytuł doctora honoris causa. Ten tytuł nadały mu również inne uczelnie krajowe (np. Uniwersytet Jagielloński w Krakowie) i zagraniczne (np. Uniwersytet Humboldta w Berlinie). 
Archeolog ten dowodził o nieprzerwanej obecności Słowian nad Odrą i Wisłą przynajmniej od 1500 lat przed naszą erą. Pogląd ten również ze względów politycznych obowiązywał w polskiej archeologii do końca XX wieku. 
Od 31 października 1911 był żonaty z Jadwigą Wróblewską. Ojciec Bogdana. 
Pochowany na Cmentarzu parafialnym na Smochowicach w Poznaniu.
Dorobek naukowy.
Aktywny w wielu dziedzinach archeologii. Zajmował się przede wszystkim epoką brązu, okresem lateńskim i wczesnym średniowieczem. Był zwolennikiem koncepcji autochtonistycznej - zakładał obecność Słowian w Polsce jeszcze przed okresem wczesnego średniowiecza. Prowadził liczne badania wykopaliskowe, między innymi w Biskupinie na osadzie ludności kultury łużyckiej (od 1934), Gnieźnie (od 1936) i w Poznaniu (od 1938). Jego dorobek naukowy jest ogromny i obejmuje ponad 900 prac, w tym 11 monumentalnych syntez i monografii z zakresu prehistorii oraz wczesnego średniowiecza ziem polskich.

</doc>
<doc id="178460" url="https://pl.wikipedia.org/wiki?curid=178460" title="Spółgłoska zwarta ejektywna dwuwargowa">
Spółgłoska zwarta ejektywna dwuwargowa

Spółgłoska zwarta ejektywna dwuwargowa – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczanej symbolem: []
Artykulacja.
Opis.
W czasie artykulacji podstawowego wariantu []:

</doc>
<doc id="178461" url="https://pl.wikipedia.org/wiki?curid=178461" title="Tajemnica spowiedzi">
Tajemnica spowiedzi

Tajemnica spowiedzi – jeden z obowiązków spowiednika. Polega na zachowaniu w tajemnicy wszelkich faktów, o których spowiednik dowiaduje się podczas spowiedzi danej osoby. Naruszenie tajemnicy spowiedzi przez spowiednika pociąga za sobą konsekwencje w postaci popadnięcia w ekskomunikę, od której może zwolnić tylko Stolica Apostolska. Inne osoby naruszające tajemnicę również mogą być ukarane ekskomuniką.
Zdrada tajemnicy spowiedzi ma miejsce, gdy spowiednik, mówiąc o konkretnej osobie (wprost lub domyślnie), wspomina o fakcie, który zna z jej spowiedzi. Może chodzić tu zarówno o grzechy, jak też i inne sprawy poruszane w ramach spowiedzi, a także fakt rozgrzeszenia lub jego brak. Spowiednik narusza tajemnicę spowiedzi nawet, gdy wspomina o fakcie jej zaistnienia np. gdy z imienia i nazwiska wskazuje się, że dana osoba przystąpiła do sakramentu pokuty.
Naruszenie to nie zachodzi, gdy spowiednik mówi o czyjejś spowiedzi (nawet o grzechach) bez wskazania osoby. Nie ma także naruszenia tajemnicy, gdy mówi o faktach ze spowiedzi fikcyjnej (udawanej). Sporna jest kwestia poruszania przez spowiednika tematów, które zna jednocześnie ze spowiedzi i spoza niej.
Nieprawdziwe oskarżenie o zdradę tajemnicy spowiedzi jest uznawane za grzech ciężki, zważywszy na niemożność bronienia się przez spowiednika.
Tak rozumiana tajemnica spowiedzi nie obowiązuje penitenta względem swojej spowiedzi. Tajemnicą spowiedzi są też objęte fakty znane ze spowiedzi cudzej (podsłyszane), a mówienie o nich należy rozpatrywać w kategorii naruszenia tajemnicy naturalnej (także w kategoriach grzechu).
Polska.
Polskie prawo uwzględnia te zasady. Prawo karne procesowe wyłącza możliwość przesłuchiwania jako świadków duchownych co do faktów, o których dowiedzieli się w trakcie spowiedzi (art. 178 pkt 2 kpk). Natomiast zgodnie z kodeksem postępowania cywilnego duchowny może odmówić zeznań co do faktów powierzonych mu na spowiedzi (art. 261 § 2 kpc). Kodeks postępowania administracyjnego stanowi, że w postępowaniu administracyjnym świadkami nie mogą być duchowni co do faktów objętych tajemnicą spowiedzi (art. 82 pkt 3 kpa). Identyczne rozwiązanie wobec duchownych prawnie uznanych wyznań w postępowaniu podatkowym przewidziano w art. 195 pkt 3 Ordynacji podatkowej.
Australia.
W stanie Queensland 9 sierpnia 2020 r. uchwalono ustawę, która zmusza duchownych do zgłaszania na policję znanych lub podejrzewanych przypadków nadużyć, co oznacza, że ​​nie mogą już wykorzystywać świętości wyznania jako obrony. lub usprawiedliwienia w sprawach związanych z wykorzystywaniem seksualnym dzieci.
Irlandia.
Tajemica spowiedzi została uznany na mocy prawa zwyczajowego Republiki Irlandii jako przywilej kapłański w sprawie Cook v. Carroll [1945] IR 515., uchylający wcześniejszy wyrok z 1802 r.
W 2011 r. w następstwie kilku skandali związanych z wykorzystywaniem seksualnym rząd Fine Gael–Labour ogłosił plany kryminalizacji niezgłoszenia zarzutów molestowania dzieci, nawet jeśli dokonano go podczas przyznania się do winy. Seán Brady, katolicki prymas całej Irlandii, potępił to jako naruszenie pieczęci konfesjonału.
Francja.
W październiku 2021 r. raport badający seksualne wykorzystywanie dzieci przez duchownych katolickich i świeckich zatrudnionych przy kościele zalecał, aby księża zawiadamiali policję o przypadkach wykorzystywania dzieci, o których mowa w spowiedzi. Biskup Éric de Moulins-Beaufort odrzucił to zalecenie. Minister spraw wewnętrznych Darmanin powiedział mu na spotkaniu, że księża mają obowiązek zgłaszania policji przypadków przemocy seksualnej wobec dzieci, nawet jeśli są przesłuchiwane w konfesjonale. Rzecznik Konferencji Episkopatu Francji powiedział później, że nie są do tego zobowiązani.

</doc>
<doc id="178468" url="https://pl.wikipedia.org/wiki?curid=178468" title="Amerykańskie Towarzystwo Psychologiczne">
Amerykańskie Towarzystwo Psychologiczne

Amerykańskie Towarzystwo Psychologiczne, APA () – największe stowarzyszenie naukowe i zawodowe psychologów w Stanach Zjednoczonych, liczące około 117 tysięcy osób (naukowców, praktyków, a także członków studenckich), przy około 106 tysiącach licencjonowanych psychologów aktywnych w tym kraju. W 2017 towarzystwo dzieliło się na 54 sekcje poświęcone szczegółowym obszarom i aspektom psychologii oraz dysponowało rocznym budżetem około 120 milionów dolarów.
Towarzystwo jest wydawcą książek i około 80 czasopism naukowych, prowadzi bazy danych publikacji psychologicznych (np. PsycINFO), wyznacza standardy piśmiennictwa naukowego (układu dokumentów, cytowania itp.) w tej dziedzinie (tzw. styl APA) oraz rozpowszechnia kodeks etyki zawodowej.
Historia.
Towarzystwo powstało w 8 lipca 1892 na Uniwersytecie Clarka. W tym czasie psychologia była młodą nauką i w Stanach Zjednoczonych reprezentowało ją jedynie 19 ośrodków badawczych, dwa anglojęzyczne czasopisma (prowadzone przez G. Stanleya Halla) i dwa podręczniki (m.in. Williama Jamesa). Organizatorem i pierwszym prezesem APA był G. Stanley Hall; w późniejszych latach stanowisko to obejmowali William James, John Dewey, Edward Thorndike, John Watson, Carl Rogers, Lee Cronbach, Paul Meehl, Abraham Maslow, Albert Bandura, Robert Sternberg. Towarzystwo miało początkowo charakter ściśle naukowy i przez całą historię istnienia badacze akademiccy odgrywali w nim główną rolę. Jest obecnie zrzeszone z wieloma regionalnymi i międzynarodowymi organizacjami zawodowymi. 
Sekcje towarzystwa opublikowały liczne stanowiska, ekspertyzy sądowe i raporty z obszarów, którymi się zajmują, opisując etykę zawodową i stan wiedzy naukowej na temat homoseksualizmu i terapii konwersyjnej, seksualizacji dziewcząt, czy stosowania tortur przy przesłuchaniach.

</doc>
<doc id="178473" url="https://pl.wikipedia.org/wiki?curid=178473" title="APA">
APA



</doc>
<doc id="178474" url="https://pl.wikipedia.org/wiki?curid=178474" title="American Psychiatric Association">
American Psychiatric Association



</doc>
<doc id="178475" url="https://pl.wikipedia.org/wiki?curid=178475" title="Karol VII Bawarski">
Karol VII Bawarski

Karol VII Bawarski (ur. 6 sierpnia 1697 w Brukseli, zm. 20 stycznia 1745 w Monachium) – elektor Bawarii 1726–1745 (jako Karol Albert), król Czech 1741–1743, cesarz rzymski 1742–1745.
Życiorys.
Pochodził z rodu Wittelsbachów, był synem elektora bawarskiego Maksymiliana II Emanuela i Teresy Kunegundy Sobieskiej, wnukiem króla Polski Jana III Sobieskiego i praprawnukiem cesarza Ferdynanda II Habsburga. Jego żona Maria Amalia Habsburg była córką cesarza Józefa I Habsburga.
Karol Albert Wittelsbach urodził się w Niderlandach. Jako dziecko był zakładnikiem w rękach Habsburgów austriackich. Wychował się w Austrii i uczęszczał do kolegium jezuickiego w Grazu. Swoją drogę do kariery politycznej zaczynał jako żołnierz. W 1717 roku brał udział w wojnie z Turcją na terenie Bałkanów dowodząc oddziałami bawarskimi.
W 1726 roku po śmierci ojca Maksymiliana II Emanuela Wittelsbacha objął tron w Bawarii. Chcąc dorównać najpotężniejszym władcom w Rzeszy: Habsburgom i Hohenzollernom rozpoczął reformę tego kraju w duchu absolutyzmu.
Zorganizował nową administrację państwową, uporządkował finanse, powiększył liczebność armii.
Sprowadzał do Monachium artystów i naukowców chcąc, aby stolica jego księstwa mogła konkurować kulturalnie z innymi wielkim miastami Rzeszy. W 1740 roku uważając się za najwłaściwszego pretendenta do tronu cesarskiego po śmierci Karola VI wypowiedział wojnę Austrii i przy wsparciu Prus i Francji wkroczył ze swoją armią na jej terytorium. W listopadzie 1741 roku zdobył Pragę i podporządkował sobie Czechy. 8 grudnia 1741 roku został koronowany na króla czeskiego. Zmusiwszy Marię Teresę do ucieczki na Węgry przejął dobra Habsburgów w Niemczech. Następnie rozpoczął przygotowywania do przejęcia zwierzchnictwa nad Rzeszą. 24 stycznia 1742 roku na sejmie we Frankfurcie nad Menem wybrany został cesarzem – 12 lutego 1742 roku koronowany został na cesarza i przyjął tronowe imię Karola VII.
Zaangażowany politycznie w wewnętrzne sprawy Niemiec zbagatelizował szybką odbudowę sił Marii Teresy, której wojska na początku 1742 roku powróciły do działań wojennych i zaczęły przejmować inicjatywę w wojnie. W 1743 roku Karol VII utracił na rzecz Habsburżanki tron w Czechach, stracił kontrolę nad okupowaną przez Austriaków Bawarią. Pozyskał co prawda dla swojej sprawy króla pruskiego Fryderyka II, który w 1744 roku zaatakował Austrię od północy zapoczątkowując drugą wojnę śląską. Nie pomogło to jednak zbytnio pozycji cesarza. Bawaria zniszczona przez działania wojenne nie była w stanie udźwignąć kosztów utrzymania armii. Również dotychczasowy sojusznik Francja zaczął prowadzić własną niezależną politykę. Karol VII stał się więc do końca swojego życia tylko biernym obserwatorem zmagań pomiędzy trzema mocarstwami i musiał pogodzić się z tym, że nie ma już szans w rozgrywce o sukcesję austriacką.
Karol VII zmarł 20 stycznia 1745 roku i został pochowany w kościele teatynów w Monachium. Jego następcą na tronie Bawarii został syn Maksymilian III Józef Wittelsbach.
Małżeństwo i potomstwo.
5 października 1722 w Wiedniu poślubił arcyksiężniczkę Marię Amalię Habsburg córkę cesarza Józefa I Habsburga i Wilhelminy Amalii Brunszwickiej. Para miała siódemkę dzieci:
Pełna tytulatura.
"Karol, z Bożej łaski uświęcony i wybrany cesarz rzymski, po wieki August, król Niemiec i Czech, książę Górnej i Dolnej Bawarii oraz Górnego Palatynatu Reńskiego, hrabia-palatyn Renu, arcyksiążę Austrii, książę elektor Świętego Cesarstwa Rzymskiego, landgraf Leuchtenbergu, etc., etc., etc."

</doc>
<doc id="178478" url="https://pl.wikipedia.org/wiki?curid=178478" title="Przystanek Alaska">
Przystanek Alaska

Przystanek Alaska (tytuł oryginalny "Northern Exposure") – amerykański serial telewizyjny wyprodukowany przez telewizję CBS, wyświetlany w USA w latach 1990–1995, autorstwa Joshuy Branda i Johna Falseya. Łącznie powstało 6 serii (sezonów) serialu, na które składa się 110 odcinków. W Polsce "nie tylko zyskał wielką popularność, ale i obrósł pewnym kultem". Serial zdobył liczne nagrody branżowe.
Serial operuje absurdalnym humorem, obficie występują motywy oniryczne. Stanowi on jeden z nielicznych przykładów adaptacji założeń realizmu magicznego w filmie.
Fabuła.
Akcja serialu rozgrywa się w liczącym 839 mieszkańców fikcyjnym miasteczku Cicely na Alasce. Głównym bohaterem jest młody lekarz dr Joel Fleischman, który przybywa na Alaskę, aby odpracować studia medyczne. Jego nowoczesne nowojorskie spojrzenie na świat zderza się z naturalnym, swobodnym sposobem życia mieszkańców Cicely.
Obsada.
Obsada opracowana na podstawie materiału źródłowego:
W epizodach wystąpili m.in.: Adam Ant, David Hemmings, Peter Bogdanovich, Valerie Perrine, John Billingsley.
Postacie.
Lista najważniejszych postaci w serialu, opracowana na podstawie materiałów źródłowych:
Produkcja.
Serial kręcony był w Roslyn w hrabstwie Kittitas w stanie Waszyngton oraz w Talkeetna w okręgu Matanuska-Susitna na Alasce.
Nagrody i nominacje.
Lista wybranych nagród i nominacji, jakie otrzymał serial, przygotowana w oparciu o materiały źródłowe.
Przystanek Alaska w Polsce.
Serial jako pierwszy emitował kanał drugi Telewizji Polskiej, gdzie zdobył bardzo dużą popularność. Serial zadebiutował na ekranie 2 lipca 1993. W kolejnych latach serial pojawił się na antenach TVN i TVN 7, od 4 listopada 2008 r. serial był emitowany przez stację Comedy Central, a od 14 stycznia 2012 do 19 maja 2012 przez stację TVP Seriale.
Polski tytuł serialu miał wpływ na powstanie nazwy Przystanku Olecko – cyklu spotkań artystycznych, ekologicznych i integracyjnych, odbywających się od 1994 w Olecku.

</doc>
<doc id="178480" url="https://pl.wikipedia.org/wiki?curid=178480" title="Leopold II Habsburg">
Leopold II Habsburg

Leopold II Habsburg-Lotaryński (ur. 5 maja 1747 w Wiedniu, zm. 1 marca 1792 w Wiedniu) – wielki książę Toskanii od 1765 roku, a także cesarz rzymski oraz król Węgier i Czech od 1790 roku. Syn Marii Teresy Habsburg i Franciszka I Lotaryńskiego.
Jego synem i następcą był Franciszek II Habsburg, ostatni władca Świętego Cesarstwa Rzymskiego.
Wczesne lata życia.
Został ochrzczony pod imionami Piotr Leopold Józef. Pierwsze imię otrzymał na życzenie carycy Elżbiety I na cześć jej ojca, cara Piotra I Wielkiego. Wychowawcą Piotra Leopolda był hrabia Franz Thurn, który uważał podopiecznego za lenia, milczka i krętacza. W rzeczywistości arcyksiążę chętnie się uczył, był zdolnym dzieckiem. Chętnie uczył się arytmetyki, przyrody, techniki oraz zagadnień przemysłowych. Początkowo był przeznaczony do stanu duchownego. Jednak w 1761 r. zmarł jego starszy brat, Karol, i Piotr Leopold został dziedzicem Wielkiego Księstwa Toskanii, które było secundogeniturą Domu Habsbursko-Lotaryńskiego, przeznaczonym dla młodszej linii dynastii.
5 sierpnia 1765 r. poślubił w Innsbrucku Marię Ludwikę Burbon (24 listopada 1745 – 15 maja 1792), córkę króla Hiszpanii Karola III i Marii Amalii Wettyn, córki króla Polski i elektora saskiego Augusta III. Podczas uroczystości ślubnych Leopolda był chory, a w czasie uroczystości weselnych, 18 sierpnia 1765 r., nagle zasłabł i zmarł cesarz Franciszek I Lotaryński. Leopold i Maria Ludwika mieli 16 dzieci:
Po śmierci ojca Piotr Leopold został wielkim księciem Toskanii i wraz z żoną przeniósł się do Florencji. Jego starszy brat, Józef, został następcą ojca jako cesarz rzymsko-niemiecki. Piotr Leopold i Józef utrzymywali bliskie stosunki, a relacje między nimi były dobre, pomimo różnicy charakterów. Józef był milczącym introwertykiem, natomiast jego młodszy brat był człowiekiem wesołym i towarzyskim.
Wielki książę Toskanii.
Podczas swoich 25-letnich rządów w Toskanii Piotr Leopold zajmował się wyłącznie polityką wewnętrzną. Korzystając z familijnego związku z monarchią habsburską i ustabilizowaniem sytuacji w Italii wielki książę zaniechał prowadzenia polityki zagranicznej i utrzymywania armii. Dążył do zapewnienia Toskanii statusu państwa neutralnego. Budżet państwa, nie obciążony wydatkami na wojsko, mógł zostać przeznaczony na reformy wewnętrzne. Piotr Leopold potrafił sobie również dobrać odpowiednich doradców. Sam odebrał gruntowne wykształcenie u Karla von Martiniego i w wieku 18 lat był dobrze przygotowany do rządzenia. Jego najważniejszymi ministrami byli Pompeo Nerri i Francesco Gianni.
W Toskanii wprowadzono liberalną politykę gospodarczą w duchu fizjokratyzmu, zniesiono monopole, cła wewnętrzne, cechy i konfraternie kupieckie. Pastwiska gminne zostały rozparcelowane, zniesiono przymus polowy i prawo do polowania na chłopskich gruntach oraz ustanowiono wolny handel zbożem. Spowodowało to szybki rozwój stosunków kapitalistycznych i rozkwit wolnego portu w Livorno. Rząd dbał również o biedniejsze warstwy społeczne. Co uboższych zatrudniano przy finansowanych przez władze pracach nad osuszaniem bagien. Gianni zorganizował finanse publiczne i system fiskalny na zasadzie egalitaryzmu w stosunku do wszystkich klas płatników.
Reformy dotknęły również dziedzinę prawa karnego. Piotr Leopold znał dzieło Cesarego Beccarii "O przestępstwach i karach", postulujące humanitaryzację prawa karnego. W oparciu o dzieło Beccarii został wydany w 1786 r. kodeks karny dla Toskanii znany jako „Leopoldina”. Zniósł on karę śmierci oraz wszelkie kary cielesne i hańbiące. Rozbudował natomiast system kar więzienia, zresztą o bardzo surowych rygorach.
Polityczne reformy wielkiego księcia zmierzały do ożywienia samorządów municypalnych. Piotr Leopold myślał nawet o nadaniu Toskanii liberalnej konstytucji opartej na zasadzie trójstopniowego przedstawicielstwa (wybieralne rady gminne, rady prowincjonalne i Rada Państwa). Projekt ustawy zasadniczej został opracowany przez Gianniego w 1782 r. i był pierwszym tego typu dokumentem w Europie. W myśl jego zapisów wielki książę miał stracić dużą część swoich kompetencji na rzecz ciał przedstawicielskich – ich zgody miały wymagać między innymi wypowiedzenie wojny, zmiana granic lub pobór rekrutów. Zgromadzenia miały również sprawować kontrolę nad wydatkami państwa. Konstytucja nie została jednak ogłoszona, przede wszystkim ze względu na opór brata Piotra Leopolda – cesarza Józefa II.
Wzorem swojego brata Piotr Leopold dążył do podporządkowania sobie kleru. W swoim niewielkim państwie zastał on trzy arcybiskupstwa, 15 biskupstw i 11 tysięcy księży świeckich oraz drugie tyle zakonników i zakonnic. Książę zniósł inkwizycję rzymską, zakazał publikowania bulli papieskich i składania darów dla obcych kościołów. Utrudnił również wstępowanie do stanu duchownego przez ograniczenia wiekowe dla wstępujących do nowicjatu (minimum 18 lat) i składających śluby (minimum 21 lat). Dążenia wielkiego księcia do podporządkowania i reformy duchowieństwa popierał biskup Pistoi Scipione Ricci, który stał się najbliższym doradcą księcia w sprawach kościelnych.
Rozpoczęto kształcenie księży w seminariach w duchu nowej dyscypliny. Zwalczano przesądy, fałszywe cuda, pielgrzymki i procesje. Położono nacisk na obowiązek nauczania młodzieży religii. Ricci ułożył józefiński regulamin dla duchowieństwa, który spotkał się jednak ze sprzeciwem wszystkich biskupów. W 1786 r. zwołano więc synod diecezjalny do Pistoi, gdzie 234 księży przyjęło regulamin. Uchwalono również zwołanie synodu generalnego do Florencji. W tym czasie rozgorzał spór religijny, w którym konserwatywne duchowieństwo wspierała ludność chłopska, przywiązana do tradycji. W kwietniu 1787 r. większość prałatów odrzuciła regulamin, a rozruchy ludowe zmusiły Ricciego do ucieczki z Pistoi.
Reakcja godziła w osobę księcia i jego cudzoziemskie nowatorstwo. Wśród tego napięcia, potęgowanego antyaustriackimi rozruchami w Lombardii, nadeszła do Florencji wieść, że 20 lutego 1790 r. zmarł cesarz Józef II i wielki książę jako Leopold II został jego następcą w Austrii, Czechach i na Węgrzech z perspektywą korony cesarskiej. Leopold opuścił więc Toskanię, którą pozostawił swojemu młodszemu synowi, Ferdynandowi. W ostatnich latach rządy Piotra Leopolda stawały się coraz bardziej policyjne i niepopularne wśród ludu.
Na cesarskim tronie.
Zdając sobie sprawę z nadchodzącej śmierci Józef już w 1789 roku poprosił Leopolda, aby przybył do Wiednia i został współregentem, jednak Leopold odmówił. Florencję opuścił dopiero 3 marca 1790 r. Po przybyciu do Austrii odwołał co radykalniejsze reformy swojego brata, świadomy ich niepopularności w społeczeństwie. Utrzymano jedynie tajną policję i reformy agrarne. Leopold pofolgował czynnikom stanowym i zniósł znienawidzone przez Kościół seminaria generalne. Kościół pozostał uzależniony od państwa, ale zachował uprzywilejowaną pozycję, co pozwoliło mu stać się jednym z filarów habsburskiej monarchii. Te działania Leopolda uspokoiły sytuację na Węgrzech.
Leopold objął rządy w niepewnej sytuacji politycznej. W 1789 r. wybuchła rewolucja we Francji, gdzie królową była siostra Leopolda, Maria Antonina. Obawiała się ona o swoje bezpieczeństwo i pisała do brata listy z prośbą o pomoc. Emigranci z Francji straszyli Leopolda widmem rozszerzenia się postulatów rewolucji na kraje habsburskie i nakłaniali go do zbrojnej interwencji. Cesarz obiecał siostrze pomoc, gdyby wraz z mężem chciała uciec z Paryża. Francuskim emigrantom zaś zwyczajnie nie udzielał audiencji.
Leopold musiał stawić również czoła agresywnej polityce Prus. Austria toczyła w tym czasie wojnę z Turcją u boku Rosji. Prusy zawarły w styczniu 1790 r. przymierze z Turcją, a w marcu z Polską. Przymierza te były wymierzone w Austrię, a wojska pruskie rozpoczęły koncentrację na granicy czeskiej. W Polsce przygotowywano plan wzniecenia powstania w Galicji. Leopold w takiej sytuacji nie miał zamiaru opłacać sukcesów na południu stratami terytorialnymi na północy. Leopold przeciągnął na swoją stronę popierającą dotąd Prusy Wielką Brytanię, strasząc ją oddaniem Niderlandów Francji.
Mając poparcie Londynu spotykał się w lipcu 1790 roku z Fryderykiem Wilhelmem w Reichenbach na Śląsku. Na tym spotkaniu 27 lipca 1790 roku podpisano tzw. konwencję w Reichenbach. Ustalono, że Austria wycofa się z wojny z Turcją bez nabytków terytorialnych, co usankcjonował austriacko-turecki pokój w Swisztowie 4 sierpnia 1791 roku. Prusy również nic nie zyskały, zrzekając się wszelkich planów wojennych wobec Austrii.
30 września 1790 roku kolegium elektorskie jednogłośnie wybrało Leopolda cesarzem, a już 9 października odbyła się jego koronacja we Frankfurcie nad Menem. Elektorami byli: on sam jako król Czech, król Prus Fryderyk Wilhelm II Hohenzollern jako margrabia brandenburski, książę saski Fryderyk August III, książę bawarski Karol IV Teodor Wittelsbach, król Wielkiej Brytanii Jerzy III jako książę hanowerski, arcybiskup Moguncji Friedrich Karl Joseph von Erthal, arcybiskup Trewiru Klemens Wacław Wettyn i arcybiskup Kolonii Maksymilian Franciszek Habsburg. Nieco miesiąc po tych wydarzeniach – 15 listopada w Bratysławie – został koronowany na króla Węgier. Tam też obwieścił, że palatynem tego kraju będzie 18-letni wówczas jego syn Aleksander Leopold. Na króla Czech został koronowany 6 września 1791 r. w Pradze.
Po otrzymaniu korony cesarskiej zaczął przygotowywać się do przywrócenia panowania w Belgii. Przed Parlamentem Belgijskim odczytany został manifest cesarski przekazany przez Leopolda i choć spotkał się z dużą dezaprobatą ze strony większości izby, to w kraju rozpoczęła się żywiołowa dyskusja nad przyszłością kraju. Belgowie zdawali sobie sprawę, że ze strony Francji nie mogą liczyć na pomoc belgijscy ugodowcy byli skłonni do ugody z cesarzem. Rewolucjoniści wzywali jednak do przetrwania bez udziału cesarza. Sytuacja wśród rewolucjonistów zmieniła się, gdy w najwyższym dowództwie armii powstańczej nastąpił kryzys. Armię opuścił Friedrich Wilhelm von Schönfeld, głównodowodzący powstańczej armii, a wraz z nim powstańców opuściło kilku wysokich rangą oficerów. W zaistniałej sytuacji parlament Belgii próbował iść na ustępstwo i na dziedzicznego władcę Belgii proklamował syna Leopolda – Karola Ludwika. W takiej sytuacji austriacki feldmarszałek Johann von Bender wyruszył na Brukselę, tłumiąc po drodze powstanie leodyjskie w biskupstwie Liège. 2 grudnia 1790 roku wojska austriackie przywróciły władzę Leopolda nad austriackimi Niderlandami, a w styczniu 1791 r. Leopold, wykorzystując mandat Rzeszy, zajął zbuntowane księstwo Leodium.
25 sierpnia 1791 r. Leopold ponownie spotkał się z Fryderykiem Wilhelmem, tym razem w Pillnitz niedaleko Drezna. Monarchowie uczynili tam dyplomatyczny gest wobec francuskiej pary królewskiej, polegający na deklaracji, że w razie niebezpieczeństwa zbrojnie wyprawią się na Francję. Była to czysto formalna deklaracja, gdyż ani Leopold ani Fryderyk nie życzyli sobie wojny, a już na pewno prowadzonej wyłącznie siłami Austrii i Prus. A na poparcie innych mocarstw na razie się nie zanosiło. Zresztą sytuacja wewnętrzna we Francji w tym okresie nie wskazywała na niebezpieczeństwo grożące Ludwikowi XVI i Marii Antoninie.
Leopold zmarł nagle w Wiedniu 1 marca 1792 roku. Jego następcą został jego najstarszy syn, Franciszek. Cesarzowa Maria Ludwika przeżyła męża o niewiele ponad 2 miesiące. Zmarła 12 maja. Oboje zostali pochowani w krypcie kościoła Kapucynów w Wiedniu.
Pełna tytulatura.
Leopold II używał, podobnie jak Józef II, oprócz przejętej po matce tytulatury Habsburgów austriackich, także tytułów książąt lotaryńskich, które dziedziczył po ojcu, jednak Lotaryngia była już wtedy prowincją Francji:
"Leopold, z Bożej łaski uświęcony i wybrany cesarz rzymski, po wieki August, król Niemiec, Węgier, Czech, Dalmacji, Chorwacji, Slawonii, Jerozolimy, Galicji i Lodomerii, etc., etc. arcyksiążę Austrii, książę Burgundii, Lotaryngii, Styrii, Karyntii i Karnioli, Bukowiny, wieki książę Toskanii, wielki książę Siedmiogrodu, margrabia Moraw, książę Brabancji, Luksemburga, Limburga, Geldrii, Wirtembergii, Teck, Górnego i Dolnego Śląska, Mediolanu, Mantui, Parmy, Placetii, Guastalli, Oświęcimia i Zatoru, Kalabrii, Baru, Montferratu i Cieszyna, książę Szwabii i Charlesville, hrabia Habsburga, Flandrii, Tyrolu, Hainaut, Kyburga, Gorycji i Gradiszki etc. margrabia Świętego Cesarstwa Rzymskiego, Burgau, Górnych i Dolnych Łużyc, Pont-à-Mousson, Nomeny etc., hrabia Namur, Prowansji, Blâmont, Zutphen, Saarwerden, Salm, Falkenstein, etc., etc. pan Marchii Wendyjskiej, Mechelen, etc., etc., etc."

</doc>
<doc id="178485" url="https://pl.wikipedia.org/wiki?curid=178485" title="Rudolf I Habsburg">
Rudolf I Habsburg

Rudolf I (ur. 1 maja 1218 w Limburg an der Lahn, zm. 15 lipca 1291 w Spirze) – król niemiecki od 1273 do 1291 roku. 
Życiorys.
Wczesne życie.
Rudolf I był przedstawicielem niemieckiej dynastii Habsburgów, urodził się 1 maja 1218 roku na zamku w Limburgu an der Lahn. Był synem Albrechta IV Austriackiego. Kiedy Albrecht IV zmarł w 1239 roku Rudolf I objął ziemię ojca (m.in. Zamek Habsburg)
Wybór na króla Niemec.
W 1273 r. zebrani w Ratyzbonie elektorowie mieli przeprowadzić wybór króla Niemiec. Wśród kandydatów znalazł się Przemysł Ottokar II, potężny król Czech, a także hrabia Habsburga i Kyburga, władca Górnej Alzacji Rudolf. Ten ostatni cieszył się poparciem m.in.: palatyna reńskiego Ludwika II, księcia Leuenburga Albrechta III i burgrabiego Norymbergi Fryderyka III Hohenzollerna. Kolegium elektorskie obawiało się siły i prestiżu króla czeskiego, wybór padł na Rudolfa, który wydawał się wystarczająco słaby. Okazało się inaczej. W ciągu miesiąca po elekcji Rudolf koronował się w Akwizgranie. W 1274 r., podczas obrad Sejmu Rzeszy w Norymberdze, Rudolf I przeprowadził rewindykację praw, przywilejów i majątków królewskich straconych przez Koronę od chwili śmierci cesarza Fryderyka II Hohenstaufa. Pozycję Rudolfa wzmocniło także poparcie papieża Grzegorza X. Elekcja Rudolfa I oznaczała koniec Wielkiego Bezkrólewia w Niemczech.
Wojna z Przemysłem Ottokarem II.
Rywal Rudolfa I, Przemysł Ottokar II, nie stawił się na Sejmie w Norymberdze, odmówił złożenia hołdu Rudolfowi i wycofania się z Austrii, którą zajął po wymarciu dynastii Babenbergów. W 1276 r. zawarto układ, na mocy którego syn Przemysła Ottokara, Wacław, miał poślubić córkę Rudolfa, Gutę, a Czesi mieli opuścić Austrię. Król czeski opóźniał jednak wykonanie postanowień traktatu i zawiązał sojusze z kilkoma książętami polskimi i niemieckimi, w tym z księciem Dolnej Bawarii Henrykiem I. Król Niemiec sprzymierzył się z królem Węgier Władysławem IV Kumańczykiem. W 1278 r. doszło do bitwy pod Dürnkrut (Suchymi Krutami), zakończonej zwycięstwem króla niemieckiego i śmiercią czeskiego króla. W 1282 r. w Augsburgu Rudolf I nadał księstwa przejęte po Babenbergach swoim synom: Austrię Albrechtowi, a Styrię Rudolfowi. Była to podstawa późniejszej terytorialnej potęgi Habsburgów w Niemczech.
Polityka zagraniczna.
W 1279 r. Rudolf I zrzekł się w imieniu Królestwa Niemieckiego praw do Ankony i Romanii, które już wcześniej zagarnęło Państwo Kościelne (królowie niemieccy byli też formalnie królami Włoch). Akt ten wynikał ze starań o dobre stosunki z papieżem Mikołajem III – Rudolf zabiegał o przywrócenie cesarskiej godności królom niemieckim i własną koronację na cesarza rzymskiego. W 1280 roku Henryk IV Probus złożył mu hołd.
Polityka wewnętrzna.
Rudolf ogłosił powszechny pokój ziemski w Niemczech a w 1289 r. wyprawił się do Turyngii przeciw rycerzom-rozbójnikom, stanowiącym postrach Niemiec okresu Wielkiego Bezkrólewia. Nie udało mu się jednak zapobiec wszystkim wojnom wewnętrznym. Arcybiskup Kolonii Zygfryd II Wastenburg walczył z księciem Brabancji Janem I o Limburgię, niepokoje w Szwabii wywoływał hrabia Wirtembergii Eberkard I. W 1289 r. król Rudolf zmusił hrabiego Dolnej Burgundii Ottona IV do złożenia mu hołdu. W ten sposób częściowo odnowił związki ziem burgundzkich z Niemcami.
Śmierć.
W 1291 r. próbował przeprowadzić elekcję swojego syna, Albrechta, na króla Niemiec, ale elektorowie odmówili. Rudolf I zmarł 15 lipca 1291 w Spirze, gdzie został potem pochowany. Królem Niemiec obrany został Adolf z Nassau. Mimo to, Albrecht w 1298 roku w bitwie pod Gollheim pokonał konkurenta i został kolejnym królem Niemiec z dynastii Habsburgów.
Małżeństwa i potomstwo.
Pierwszą żoną Rudolfa była Gertruda von Hohenberg, z którą miał dziesięcioro dzieci. Po jej śmierci (zm. 1281 r.) Rudolf I poślubił w 1284 r. Izabelę Burgundzką. Drugie małżeństwo okazało się bezpotomne. Dzieci Rudolfa i Gertrudy to:

</doc>
<doc id="178486" url="https://pl.wikipedia.org/wiki?curid=178486" title="Radoszyce (ujednoznacznienie)">
Radoszyce (ujednoznacznienie)

W Polsce:

</doc>
<doc id="178488" url="https://pl.wikipedia.org/wiki?curid=178488" title="Franciszek II Habsburg">
Franciszek II Habsburg

Franciszek II (I) Habsburg (niem. Franz II. (I.) Joseph Karl, ur. 12 lutego 1768 we Florencji, zm. 2 marca 1835 w Wiedniu) – w latach 1792–1806 ostatni cesarz rzymski, król Czech i Węgier w latach 1792–1835, pierwszy cesarz Austrii (jako Franciszek I) 1804–1835. Syn Leopolda II i Marii Ludwiki Burbon, księżniczki hiszpańskiej. Ojciec Ferdynanda I oraz Marii Ludwiki, drugiej żony Napoleona Bonaparte.
Wybór na cesarza.
Wczesne lata życia Franciszek spędził na dworze ojca we Florencji. W 1784 został wysłany do Wiednia, gdzie wychowywał się pod okiem stryja, cesarza Józefa II. Józef pragnął osobiście kierować i czuwać nad edukacją młodego bratanka, tak aby przekazać mu swoje koncepcje i zasady oraz swój sposób myślenia. Cesarz tak scharakteryzował swojego bratanka: "Lubi pluskać się w wodzie, karmić ptaki, układać na dwadzieścia różnych sposobów swoje książki i swoje papiery. Ani polowanie, ani jazda konna, ani spacer, ani teatr, ani muzyka, ani przyjęcia nie są w stanie wyrwać go z jego gnuśności..." Podczas VIII wojny austriacko-tureckiej kilkakrotnie u boku stryja odwiedzał wojska austriackie na linii frontu.
9 stycznia 1788 w Wiedniu poślubił Elżbietę Wilhelminę (1767–1790), córkę księcia wirtemberskiego Fryderyka Eugeniusza i księżniczki Brandenburgii-Schwedt Fryderyki Doroty Zofii. Elżbieta zmarła dzień po narodzinach córki Luizy (Ludwiki) Marii (1790–1791).
Józef II zmarł bezpotomnie w 1790 i cesarzem został ojciec Franciszka, Leopold II. Franciszek objął tron cesarski po śmierci ojca w roku 1792. Został wybrany na cesarza 5 lipca 1792 roku we Frankfurcie przez następujących elektorów: on sam jako król Czech, król Prus Fryderyk Wilhelm II Hohenzollern jako margrabia brandenburski, książę saski Fryderyk August III, książę bawarski Karol IV Teodor Wittelsbach, król Wielkiej Brytanii Jerzy III jako książę hanowerski, arcybiskup Moguncji Friedrich Karl Joseph von Erthal, arcybiskup Trewiru Klemens Wacław Wettyn i arcybiskup Kolonii Maksymilian Franciszek Habsburg. Koronacja Franciszka odbyła się 14 lipca we Frankfurcie nad Menem. 6 czerwca został ukoronowany w Budzie na króla Węgier, a 9 sierpnia w Pradze na króla Czech.
Małżeństwa i potomstwo.
19 września 1790 w Wiedniu poślubił Marię Teresę Burbon (1772–1807), córkę króla Sycylii i Neapolu Ferdynanda I i Marii Karoliny Habsburg. Franciszek i Maria Teresa mieli 12 dzieci:
Po śmierci Marii Teresy, ożenił się po raz trzeci. 6 stycznia 1808 roku poślubił księżniczkę Marię Ludwikę Habsburg-Este (1787–1816), córkę arcyksięcia Ferdynanda Habsburga i Marii Beatrycze d’Este. Para nie miała dzieci. Maria Ludwika zmarła w wieku 28 lat.
29 października 1816 roku w wieku 48 lat poślubił 24-letnią księżniczkę bawarską Karolinę Augustę Wittelsbach, córkę króla Bawarii Maksymiliana I Józefa i Augusty Wilhelminy Marii Hessen-Darmstadt. Również z tego małżeństwa Franciszek nie miał dzieci.
Wojny z rewolucyjną Francją.
W przeciwieństwie do swoich poprzedników Franciszek był zadeklarowanym konserwatystą. Z niepokojem obserwował rewolucyjne wydarzenia we Francji. 20 kwietnia 1792, jeszcze przed przyjęciem koronacji Franciszka na króla Węgier i Czech (koronacje nastąpiły w czerwcu i sierpniu) Francja wypowiedziała wojnę Ludwikowi jako "królowi Węgier i Czech". Powstała I koalicja antyfrancuska w skład której weszła Austria, Prusy, Wielka Brytania, Hiszpania, Portugalia, Sardynia i Neapol. Jednak letnia kampania 1792 nie przyniosła sukcesów. Ofensywa prusko-austriacka została powstrzymana 20 września pod Valmy. Porażką zakończyło się również austriackie oblężenie Lille, a Francuzi odnieśli sukcesy w Alzacji. W kolejnych latach Francuzi odnosili kolejne sukcesy. W latach 1794–1795 zajęli austriackie Niderlandy. Austriacy odnosili również porażki na froncie włoskim, gdzie dowodził generał Napoleon Bonaparte. Na mocy pokoju w Campo Formio z 1797 Austriacy utracili Mediolan. Uzyskali natomiast część obalonej Republiki Weneckiej – Dalmację, Istrię i samą Wenecję.
Zajęta głównie działaniami wobec Francji, Austria nie brała udziału w II rozbiorze Polski w 1793 r. Franciszek był z tego faktu wielce niezadowolony i zdymisjonował swojego ministra, Philippa von Cobenzla. Jego miejsce zajął Franz Maria von Thugut. Choć zajęta wojnami z rewolucyjną Francją Austria nie wzięła udziału w tłumieniu insurekcji kościuszkowskiej, w 1795 wraz z cesarzową Rosji Katarzyną II i królem Prus Fryderykiem Wilhelmem II Franciszek wziął udział w III rozbiorze Polski. Tym razem ubiegł Prusy w inicjatywie rozbiorów i pierwszy skontaktował się z carycą.
Pokój z Francją nie trwał długo. W 1799 powstała II koalicja antyfrancuska, w skład której weszły Austria, państwa niemieckie, Wielka Brytania, Neapol, Rosja i Turcja. Wojska austriacko-rosyjskie odniosły pewne sukcesy we Włoszech, ale w 1799 Rosja wycofała się z wojny po fiasku wyprawy na Zurych. Przyczyniła się do tego niekompetencja austriackich generałów, którzy wyposażyli rosyjskiego dowódcę Suworowa w niedokładne mapy, w efekcie czego Suworow pobłądził w Alpach. W 1800 Napoleon zadał Austriakom klęskę pod Marengo i wyrzucił ich z Italii. Niepowodzenia wojenne spowodowały upadek Thuguta. Jego miejsce zajęli na krótko Ferdinand von Trauttmansdorff, potem Johann Ludwig von Cobenzl, który przystąpił do rokowań z Francją. Ich owocem był podpisany 9 lutego 1801 pokój w Lunéville.
W 1803 na polecenie Napoleona dokonano zmian w organizacji Rzeszy, likwidując księstwa biskupie i mniejsze miasta, tradycyjnie przyjazne dynastii austriackiej. W ten sposób Franciszek uznał Rzeszę za rozwiązaną, a sam ograniczył się do zachowania tytułu "cesarza Austrii".
Wojny napoleońskie.
11 sierpnia 1804, wobec fiaska prób uzyskania od książąt Rzeszy dziedziczności tytułu cesarza rzymskiego, przyjął dziedziczny tytuł cesarza Austrii jako Franciszek I. W ten sposób formalnie powstało Cesarstwo Austriackie, obejmujące wszystkie dziedziczne posiadłości Habsburgów. Była to również odpowiedź na przyjęcie przez Napoleona tytułu cesarza Francuzów. Przez niecałe dwa lata Franciszek był określany jako „cesarz Niemiec i Austrii” i jako podwójny cesarz, „dwucesarz” (niem. "Doppelkaiser").
Wkrótce potem zawiązano III koalicję antyfrancuską. W 1805 austriacka armia zaatakowała Bawarię, ale została wymanewrowana przez Napoleona i w październiku skapitulowała pod Ulm. Franciszek musiał uznać królewskie tytuły, przyjęte pod patronatem Napoleona przez władców Bawarii i Wirtembergii i zadowolić się jedynie deklaracją, że nie oznacza to secesji obu krajów z Rzeszy Niemieckiej. 2 grudnia 1805 połączone siły austriacko-rosyjskie (Franciszek i car Aleksander I) przegrały bitwę z Francuzami pod Austerlitz. Pokojem w Preszburgu Austria oddawała Francji Dalmację, Wenecję, Tyrol i Górną Szwabię. Porażka osłabiła austriacką pozycję w I Rzeszy. 12 lipca 1806 powstał Związek Reński, obejmujący większość państw niemieckich, a Franciszek został zmuszony przez zwycięskiego Napoleona do wydania aktu, w którym zrzekał się tytułów cesarza rzymskiego i króla niemieckiego (abdykował 6 sierpnia 1806) oraz zwalniał stany Rzeszy ze zobowiązań względem Cesarstwa. Był to koniec Świętego Cesarstwa Rzymskiego. W ten sposób tradycja cesarstwa Franków i protektorat nad Niemcami przechodził w ręce Francuzów.
Przez kolejne trzy lata Austria stała przy boku Napoleona. Jednak francuska inwazja na Hiszpanię i obalenie dynastii Burbonów zaniepokoiły dwór cesarski. W 1809 wybuchła kolejna wojna Austrii z Francją. Zakończyła się ona jeszcze w tym samym roku klęską pod Wagram, która kosztowała Austrię utratę części Galicji, ziem III rozbioru Polski. Terytoria te zostały przyłączone do Księstwa Warszawskiego. Na rzecz samego Napoleona utracił natomiast wybrzeże dalmatyńskie, a Salzburg przypadł Bawarii (pokój w Schönbrunn). W 1810 córka Franciszka I Maria Ludwika Austriaczka została nową żoną Napoleona. Odtąd zneutralizowana Austria dostała się w orbitę francuskich wpływów, podobnie jak Prusy po bitwie pod Frydlandem w 1807.
6 stycznia 1808 w Wiedniu poślubił Marię Ludwikę Habsburg-Este (14 grudnia 1787 – 7 kwietnia 1816), córkę arcyksięcia Ferdynanda Habsburga i Marii Beatrycze d’Este, córki Herculesa III d’Este.
Tymczasem nowy kierownik austriackiej polityki, Klemens Lothar von Metternich, utrzymywał ścisły sojusz z Francją. Wojska austriackie brały udział w wyprawie na Rosję w 1812. Jednak klęska Wielkiej Armii sprawiła, że od początku 1813 Metternich zaczął się powoli wycofywać z sojuszu z Francją. W sierpniu 1813 Austria wypowiedziała Francji wojnę. Franciszek I był gospodarzem kongresu wiedeńskiego (1814–1815) i współzałożycielem Świętego Przymierza (wraz z carem Rosji Aleksandrem I i królem Prus Fryderykiem Wilhelmem III). Kongres wiedeński przyniósł Austrii niewielkie nabytki terytorialne, Habsburgowie nie odzyskali ziem III rozbioru Polski, które przypadły Rosji, jako pogromczyni Napoleona, i weszły w skład Królestwa Polskiego.
Epoka Metternicha.
Po klęskach w wojnach napoleońskich ster rządów coraz bardziej przechodził w ręce księcia Metternicha, którego cesarz mianował najpierw ministrem spraw zagranicznych, a potem kanclerzem cesarstwa austriackiego. Ponieważ Metternich uważał, iż godność cesarza rzymskiego byłaby po 1815 dla Habsburgów bardziej ciężarem niż źródłem korzyści, pokonanie Napoleona nie przyniosło zjednoczenia Niemiec. Zawiązano jedynie konfederację państw niemieckich – Związek Niemiecki z cesarzem Austrii jako przewodniczącym "ex officio". Metternich starał się za to uczynić z Austrii przywódcę Świętego Przymierza i energicznie włączył się w działania tego sojuszu występując z inicjatywami zwoływania kolejnych kongresów.
Cesarz, mimo wysunięcia na pierwszy plan swojego kanclerza, pozostawał rzeczywistym przywódcą państwa. Do końca życia zachowywał pozory dobrotliwego urzędnika wykonującego sumiennie swoje obowiązki. Człowieka rzekomo nie znającego się na polityce i z zadowoleniem uprawiającego swój ogródek. System, który funkcjonował, a stworzony został po 1815 roku, opierał się na dokładnych wytycznych monarchy i był kontrolowany przez jego szpiegów i informatorów. Cesarz nie ufał nikomu, nawet członkom swojej najbliższej rodziny.
Franciszek zmarł w 1835. Jego następcą został jego najstarszy syn, upośledzony umysłowo Ferdynand. Franciszek został pochowany w grobie nr 57 w krypcie cesarskiej kościoła Kapucynów w Wiedniu.
Pełna tytulatura.
Liczne zmiany terytorialne epoki wojen napoleońskich pociągały za sobą także przekształcenia tytulatury Franciszka II. Poniżej wybrane przykłady.

</doc>
<doc id="178489" url="https://pl.wikipedia.org/wiki?curid=178489" title="Franciszek II (cesarz niemiecki)">
Franciszek II (cesarz niemiecki)



</doc>
<doc id="178491" url="https://pl.wikipedia.org/wiki?curid=178491" title="Ferdynand III">
Ferdynand III



</doc>
<doc id="178492" url="https://pl.wikipedia.org/wiki?curid=178492" title="Maksymilian II">
Maksymilian II



</doc>
<doc id="178493" url="https://pl.wikipedia.org/wiki?curid=178493" title="Maksymilian II Habsburg">
Maksymilian II Habsburg

Maksymilian II Habsburg (ur. 31 lipca 1527 w Wiedniu, zm. 12 października 1576 w Ratyzbonie) – cesarz, król Czech, Węgier i Chorwacji w latach 1564–1576 z dynastii Habsburgów. Syn cesarza, króla Czech i Węgier Ferdynanda I Habsburga oraz Anny Jagiellonki, córki króla Czech i Węgier Władysława II Jagiellończyka.
Ojciec cesarzy Świętego Cesarstwa Rzymskiego: Rudolfa II Habsburga i Macieja Habsburga.
Panowanie.
W latach 1548–1550 był namiestnikiem w Hiszpanii w służbie stryja, cesarza rzymsko-niemieckiego i króla hiszpańskiego Karola V. W 1556 roku Karol abdykował, a ojciec Maksymiliana, Ferdynand objął tron cesarski. Choć początkowo Maksymilian interesował się wiarą protestancką, w 1562 r. zaprzysiągł wierność Kościołowi katolickiemu, aby zapewnić sobie przychylność rodziny i dziedzictwo po Ferdynandzie. W tym samym roku został, jeszcze za życia ojca ("vivente imperatore") wybrany przez elektorów Rzeszy Niemieckiej na króla rzymskiego (niemieckiego). Także w 1562 roku Ferdynand polecił koronować Maksymiliana na króla czeskiego, a rok później na węgierskiego. Tytuł cesarski przypadł Maksymilianowi po śmierci ojca w 1564 roku.
Polityka religijna.
Później Maksymilian II przejawiał niewielkie zainteresowanie sporami religijnymi. Nie kontynuował kontrreformacyjnych działań ojca, ale z drugiej strony nie udzielał protestantom poparcia. Z czasem nabierał jednak sceptycyzmu względem reformacji i starał się hamować jej dalszy rozwój, mimo że nigdy nie posunął się do szerzej zakrojonych prześladowań. Tolerował inne wyznania dopóty, dopóki nie zagrażały one jego władzy i stabilności systemu politycznego. Wydał np. dekrety przeciw braciom czeskim, tradycyjnie nastawionym wrogo wobec Habsburgów.
Maksymilian II popierał też reformę Kościoła rzymskokatolickiego. Kiedy papież Pius IV i sobór trydencki wypowiedzieli się za celibatem księży i przeciw komunii pod obiema postaciami, cesarz zakazał publikowania uchwał soborowych (mimo że niemieccy katolicy przyjęli konstytucje soboru w 1566).
Szczególnie delikatna sytuacja w związku z podziałami religijnymi występowała w Rzeszy Niemieckiej. W 1566 na Sejmie Rzeszy w Augsburgu Maksymilian II zaatakował orędownika kalwinizmu palatyna reńskiego Fryderyka III Pobożnego, jednak w obliczu zdecydowanej opozycji książąt uznał faktycznie jego konfesję. Opracowane przez palatyna wyznanie wiary stało się podstawą dla Katechizmu Heidelberskiego wydanego w 1563. Nigdy jednak cesarz nie zgodził się na formalne rozszerzenie artykułów pokoju religijnego na kalwinizm. Opierał się również żądaniom luteranów dotyczącym zniesienia obowiązującego na mocy pokoju augsburskiego z 1555 roku "reservatum ecclesiasticum", czyli reguły, według której po ewentualnym przejściu biskupa na protestantyzm jego ziemie pozostają w rękach Kościoła. Sprawa ta powracała systematycznie za panowania Maksymiliana.
W 1571 cesarz wydał „edykt asekuracyjny”, w którym zezwolił protestantom w Austrii na odprawianie nabożeństw w ich domach i prywatnych dobrach. W 1567 na żądanie czeskich luteranów anulował kompaktaty praskie, pochodzące jeszcze z czasów wojen husyckich. W 1575 przyrzekł sejmowi czeskiemu wydanie edyktu tolerancyjnego dla protestantów i utrakwistów (w zamian za co sejm czeski wybrał jego syna, Rudolfa, na króla), czego jednak nie zrealizował.
Wojna z Turkami.
Bezskutecznie walczył z Turkami na Węgrzech, w 1566 stracił twierdzę Szigetvár. W 1568 r. zawarł ośmioletni rozejm z rządem sułtana Selima II, na mocy którego Habsburgowie mieli płacić Porcie Osmańskiej trybut.
W 1570 r. zawarł w Spirze, za polskim pośrednictwem, traktat z księciem Siedmiogrodu Janem Zygmuntem Zapolyą. Postanawiał on, że Habsburgowie zostaną dziedzicami Siedmiogrodu w razie bezpotomnej śmierci Jana Zygmunta. Tak się jednak nie stało: tron siedmiogrodzki przejął Stefan Batory. Próby popierania zbrojnych wystąpień przeciw władzy Batorego nie przyniosły Maksymilianowi II żadnych korzyści. Nie czując się na siłach, by walczyć z Turkami popierającymi Batorego, cesarz nie zdecydował się na otwartą wojnę przeciw niemu.
Sprawy niemieckie.
Władcy niemieccy rozumieli, że walki Habsburgów z Imperium Osmańskim na Węgrzech to sprawa dotycząca także Niemiec. W 1566 roku Sejm Rzeszy w Augsburgu uchwalił podatki i wystawienie armii w celu obrony Cesarstwa przed Turkami. Książętom brakowało jednak konsekwencji, obawiali się wzrostu siły cesarza w Rzeszy. Kiedy w 1570 r. Maksymilian II zaproponował obradującemu w Spirze Sejmowi Rzeszy wzmocnienie obronności Cesarstwa, zwłaszcza wschodnich granic (co wiązało się właśnie z wojną z Turkami), Sejm zareagował uchwaleniem ustawy ograniczającej kompetencje cesarskie w sprawach wojskowych. Żadnych działań zmierzających do poprawy obronności Niemiec nie podjęto.
Starania o koronę polską.
W 1573 r. kandydatem na tron polsko-litewski był arcyksiążę Ernest Habsburg, syn cesarza. W 1575 r., rywalizując ze Stefanem Batorym, Maksymilian II sam kandydował do korony Rzeczypospolitej. Po stronie Habsburga stanęli katoliccy magnaci polscy. 12 grudnia 1575 został ogłoszony przez prymasa Jakuba Uchańskiego królem Polski, lecz kandydatura jego przepadła niezaakceptowana przez rzeszę szlachecką.
Sam Maksymilian zresztą ociągał się z przyjęciem i zaprzysiężeniem przedstawionych mu "pacta conventa", podpisał je dopiero 22 maja 1576 w Wiedniu. Tymczasem Batory, wybrany wraz z Anną Jagiellonką przez szlachtę przeciwną Habsburgom, ubiegł cesarza i dotarł szybciej do Krakowa. Pretensje do polskiej korony ostatecznie przekreśliła śmierć cesarza.
Pełna tytulatura.
"Maksymilian, z Bożej łaski uświęcony i wybrany cesarz rzymski, po wieki August, król Niemiec, Węgier, Czech, Dalmacji, Chorwacji, Slawonii, etc., etc. arcyksiążę Austrii, książę Burgundii, Brabancji, Styrii, Karyntii, Karnioli, margrabia Moraw, książę Luksemburga, Górnego i Dolnego Śląska, Wirtembergii, Teck etc. książę Szwabii, hrabia Habsburga, Tyrolu, Ferreti, Kyburga, Gorycji etc. landgraf Alzacji, margrabia Świętego Cesarstwa Rzymskiego, Burgau, Górnych i Dolnych Łużyc etc. pan Marchii Wendyjskiej, Salin, Port Naon, etc., etc."

</doc>
<doc id="178495" url="https://pl.wikipedia.org/wiki?curid=178495" title="Solinka">
Solinka



</doc>
<doc id="178497" url="https://pl.wikipedia.org/wiki?curid=178497" title="Odra (województwo śląskie)">
Odra (województwo śląskie)

Odra – wieś w Polsce w województwie śląskim, w powiecie wodzisławskim, w gminie Gorzyce położona nad rzeką Odrą.
Historia.
Po raz pierwszy wzmiankowano ją 1391 jako "Odir", a w 1418 pod obecną nazwą. W czasach przynależności Śląska do Niemiec oficjalna nazwa brzmiała "Odrau". W 1921 r. w pobliżu miejscowości miała miejsce bitwa. W latach 1975–1998 miejscowość położona była w województwie katowickim. Od lat 60. do lat 90. XX w. ze względu na plany budowy zalewu retencyjnego obowiązywał w Odrze zakaz wznoszenia nowych budynków. Ostatecznie wał przeprowadzono jednak poza wsią, zaś rozebrano tylko jeden budynek. Obecnie, głównie na skutek długoletniego zakazu zabudowy, wieś liczy jedynie około 150 stałych mieszkańców (z niegdysiejszych 500 – zameldowanych jest jednak niemalże 400 osób). W 1997, wraz z bezpośrednio sąsiadującą wsią Olza, miejscowość silnie ucierpiała w powodzi.
Ważniejsze obiekty historyczne we wsi to dwór z 1863 i powstała przed 1880 kaplica z neobarokowym hełmem pod wezwaniem św. Jana Nepomucena z oznaczonymi poziomami czterech powodzi z ostatnich ponad stu lat. We wsi do 2001 roku działała Żwirownia Odra.

</doc>
<doc id="178498" url="https://pl.wikipedia.org/wiki?curid=178498" title="Herb powiatu garwolińskiego">
Herb powiatu garwolińskiego

Herb powiatu garwolińskiego sięga do najstarszych symboli używanych na obszarze powiatu garwolińskiego, czyli do znaków ziemi czerskiej i województwa sandomierskiego. Głównym elementem herbu jest kroczący w prawo smok czerski (żmij czerski) na srebrnym tle, a pod nim cztery poziome, równoległe i tej samej szerokości pasy (kolejno od góry: czerwony, srebrny, czerwony i srebrny), będące częścią symboliki ziemi sandomierskiej (ponieważ tylko część obecnych terenów powiatu do niej należała). Herb ustanowiono w 2002 r.
Zobacz też: flaga powiatu garwolińskiego

</doc>
<doc id="178501" url="https://pl.wikipedia.org/wiki?curid=178501" title="Czarne helikoptery">
Czarne helikoptery

Czarne helikoptery – część teorii spiskowej, według której niezidentyfikowane helikoptery, pozbawione oznaczeń, pomalowane na czarno i prawie bezgłośnie się poruszające, wykonują w niejasnych celach loty nad terytorium Stanów Zjednoczonych. Osoby wierzące w ich istnienie uważają, że mogą to być maszyny wykorzystywane przez agentów ONZ, tajemnej organizacji New World Order lub tzw. ludzi w czerni przygotowujących się do przejęcia kontroli nad krajem. Według Philipa Schneidera cały czas produkuje się je w tempie jeden na godzinę, tajny rząd ma mieć ich ponad 64000.
Teoria ta szczególnie popularna jest wśród członków północnoamerykańskich milicji ochotniczych. Wskutek takiego przekonania doszło do próby zestrzelenia jednego z helikopterów Gwardii Narodowej przelatującego podczas misji treningowej nad ranczem zbiegłego przywódcy jednej z milicji, Calvina Greenupa.
Najgłośniejsze doniesienia w amerykańskich mediach pochodzą z lutego 1995, kiedy członek kongresu Helen Chenoweth stwierdziła podczas konferencji prasowej, że uzbrojeni agenci federalni w „czarnych helikopterach” wylądowali na prywatnym ranczu w Idaho, w związku z realizacją ustawy o ochronie zagrożonych gatunków. Jednakże Amerykańska Służba Leśnictwa i Rybołówstwa, zajmująca się realizacją tej ustawy, nie dysponuje helikopterami. Jedyne zielono-czarne helikoptery w Idaho należą do Gwardii Narodowej.
Fakty dotyczące czarnych helikopterów.
Amerykańskie siły specjalne rzeczywiście używają helikopterów w czarnym kolorze. Najczęściej spotykanym modelem jest MH-53, zaprojektowany do długich lotów na małych wysokościach. Helikoptery takie używane są do operacji odzyskiwania zakładników, dostarczania sił specjalnych na teren działań i innych akcji wymagających „niewidzialności”.
Najbardziej znanym z takich oddziałów jest 160. Pułk Lotniczy Operacji Specjalnych (zwany "Night Stalkers"), który regularnie przeprowadza misje bojowe oraz ćwiczebne wewnątrz przestrzeni powietrznej USA. Niektóre z tych operacji przeprowadzane są w gęsto zaludnionych obszarach, między innymi w okolicach Los Angeles, Detroit, San Francisco, Oakland i Waszyngtonu. Dzięki zastosowaniu nawigacji satelitarnej oraz urządzeń noktowizyjnych zadania takie przeprowadzane mogą być w warunkach niskiej widoczności i bez zastosowania oświetlenia helikopterów.
Także Agencja do Walki z Narkotykami ("DEA") wykorzystuje w swoich akcjach maszyny w kolorze czarnym. Tego typu nocne akcje mogą się przyczyniać do rozpowszechnienia teorii czarnych helikopterów.

</doc>
<doc id="178504" url="https://pl.wikipedia.org/wiki?curid=178504" title="T-46">
T-46

T-46 – prototyp radzieckiego czołgu lekkiego z 1936 roku. Był rozwinięciem czołgu T-26. Czołg nie wszedł do masowej produkcji, ponieważ był za drogi, ale doświadczenie zdobyte przy jego projektowaniu zaowocowało w przyszłości w trakcie opracowywania przez tę samą grupę inżynierów następnej konstrukcji, słynnego czołgu T-34.

</doc>
<doc id="178505" url="https://pl.wikipedia.org/wiki?curid=178505" title="Wybory prezydenckie w Iranie w 2005 roku">
Wybory prezydenckie w Iranie w 2005 roku

Wybory prezydenckie w Iranie, których pierwsza tura odbyła się 17 czerwca 2005 roku, druga odbyła się 24 czerwca z udziałem Haszemiego Rafsandżaniego oraz Mahmuda Ahmadineżada. W wyborach o najwyższy urząd w Iranie startowało siedmiu kandydatów. Uprawnionych do oddania głosu było 46 milionów wyborców – kobiet i mężczyzn, przy czym mężczyźni mogą głosować od 15 roku życia.
Urzędujący prezydent Iranu Mohammad Chatami ustąpi ze stanowiska 2 sierpnia 2005 po upływie jego dwóch czteroletnich kadencji.
I tura wyborów.
Przedwyborcze sondaże wskazywały, iż w drugiej turze zmierzą się Rafsandżani oraz Mustafa Moin. Jednak wyniki, które przedstawiło ministerstwo spraw wewnętrznych, na drugim miejscu znalazł się Mahmud Ahmadineżad, a na trzeciej lokacie Mehdi Karrubi. Do głosowania poszło 29.317.042 uprawnionych do oddania głosu (frekwencja wyniosła 62,66%). Publiczna telewizja irańska podała, że głosowanie zostało przedłużone o dwie godziny w związku z wysoką frekwencją, której władze się nie spodziewały.
Kontrowersje.
Zaskoczony wynikami reformatorski kandydat Mehdi Karrubi, który zajął trzecie miejsce, zarzucił Mahmudowi Ahmadineżadowi kupowanie głosów, oraz jak stwierdził ma dowody na fakt głosowania po kilka razy zwolenników swojego rywala. Karroubi oskarżył Ahmadineżada o sfałszowanie wyborów. Wezwał również najwyższego duchownego Iranu Ajatollaha Chamenei do reakcji, którą miałoby być utworzenia specjalnej komisji, która zbadałaby przebieg głosowania i liczenia głosów. Komisja miałaby być nadzorowana przez ministerstwo spraw wewnętrznych.
II tura wyborów.
Druga tura wyborów odbyła się 24 czerwca 2005 roku. Według wyników przedstawionych przez ministerstwo spraw wewnętrznych Iranu, wygrał ją były burmistrz Teheranu Mahmud Ahmadineżad. Po przeliczeniu głosów, Ahmadineżad uzyskał ponad 61% poparcie. 
Wynik wyborów został skrytykowany przez Stany Zjednoczone, które stwierdziły, że Iran nie podąża drogą demokracji.
Wyniki drugiej tury.
Frekwencja wyniosła 59,6%

</doc>
<doc id="178506" url="https://pl.wikipedia.org/wiki?curid=178506" title="Tryton (muzyka)">
Tryton (muzyka)

Tryton – w muzyce odległość między dwoma dźwiękami (interwał), wynosząca trzy całe tony (stąd nazwa, łac. średniowieczne "tritonus" znaczy: złożony z trzech dźwięków), w szeregu diatonicznym są to dźwięki f – h. W harmonii klasycznej tryton jest uważany za dysonans i wymaga rozwiązania na sekstę małą (lub sekstę wielką w tonacji molowej), gdy trytonem jest kwarta zwiększona (f – h) lub tercję wielką (lub tercję małą w tonacji molowej) gdy trytonem jest kwinta zmniejszona (h – f). Interwał trytonu w przewrocie (czyli gdy dźwięk niższy przeniesiemy oktawę w górę ponad wyższy dźwięk, który w wyniku tego staje się podstawą) jest również trytonem.
Wbrew popularnej legendzie, w dawnej muzyce kościelnej używanie trytonu nie było zakazane. Określenie "diabolus in musica" (dosłownie „diabeł w muzyce”) zostało po raz pierwszy użyte przez Johanna Josepha Fuxa w jego rozprawie o kontrapunkcie "Gradus ad Parnassum" w roku 1725. Pełne zdanie brzmi tam "mi contra fa diabolus in musica est", odnosi się więc nie tylko do kwinty zmniejszonej i kwarty zwiększonej, ale też do kwarty zmniejszonej, i zwiększonej lub zmniejszonej oktawy. Interwały te były dysonansami, jednak w odpowiednich kontekstach były wykorzystywane.
Niektórzy kompozytorzy wykorzystują jednak ten interwał właśnie ze względu na diaboliczne skojarzenia, np. Giuseppe Tartini w "Sonacie z diabelskim trylem". Również we współczesnej muzyce rozrywkowej interwał ten jest używany szczególnie często w muzyce ilustrującej filmy kryminalne oraz w metalu.

</doc>
<doc id="178509" url="https://pl.wikipedia.org/wiki?curid=178509" title="Człon różniczkujący">
Człon różniczkujący

Człon różniczkujący (idealny) (ang. "derivative term") – w automatyce to człon, który na wyjściu daje sygnał formula_1 proporcjonalny do pochodnej sygnału wejściowego formula_2
Poddanie powyższego związku obustronnej transformacji Laplace’a daje związek pomiędzy transformatami obu sygnałów:
Stąd transmitancja członu różniczkującego ma postać:
Jego odpowiedź impulsowa wygląda następująco:
Charakterystyka skokowa:
Charakterystyka amplitudowo-fazowa:
Charakterystyka fazowa:

</doc>
<doc id="178510" url="https://pl.wikipedia.org/wiki?curid=178510" title="Tritone">
Tritone



</doc>
<doc id="178511" url="https://pl.wikipedia.org/wiki?curid=178511" title="Herb powiatu tucholskiego">
Herb powiatu tucholskiego

Herb powiatu tucholskiego przedstawia w polu złotym połuorła czarnego, zwróconego w prawo, o szponach, dziobie i języku czarnych, ze wzniesioną ręką zbrojną srebrną i połurybogryfa czerwonego, zwróconego w lewo, o szponach, dziobie i języku czerwonych. Na szyi połuorła i połurybogryfa korona złota.
Herb został ustanowiony "Uchwałą Nr XXIX/161/2000 Rady Powiatu Tucholskiego z dnia 29 grudnia 2000 r."

</doc>
<doc id="178512" url="https://pl.wikipedia.org/wiki?curid=178512" title="Noise">
Noise

Noise (z ang. „szum, hałas”) – niejednoznaczny termin odnoszony do pewnych odmian muzyki elektronicznej oraz tworzonej z użyciem instrumentów analogowych, w tym stricte rockowej (zwykle w zestawieniach: noise rock, noise pop).
Podwaliny estetyki noise/industrial kładł Luigi Russolo, włoski futurysta, malarz i kompozytor muzyki bruitystycznej. Był autorem manifestu o tytule „Sztuka Hałasu” "(L'arte dei rumori)" (1913). Kontynuatorem jego koncepcji był Edgar Varèse. Postacie równie ważne to John Cage oraz Karlheinz Stockhausen.
W odniesieniu do współczesnej muzyki elektronicznej oznacza ekstremalnie hałaśliwą formę muzyki industrialnej, skoncentrowaną na wszelkiego rodzaju szumach, trzaskach, zgrzytach, piskach, nawałnicy przesterowanego dźwięku, a w warstwie przekazu często na fascynacji tematyką sadomasochizmu, samobójstw, ludobójstw, dewiacji, seryjnych morderców, systemów totalitarnych, aktów kanibalizmu, koprofilii itd. Choć nie jest to w żadnym razie warunek konieczny, wiele projektów ma charakter czysto eksperymentalny czy humorystyczny. W ramach noise’u można wyróżnić następujące podstyle: harsh noise, power noise, power electronics, ambient noise etc.

</doc>
<doc id="178518" url="https://pl.wikipedia.org/wiki?curid=178518" title="Gossip (komunikator internetowy)">
Gossip (komunikator internetowy)

Gossip – klient Jabbera, komunikator internetowy przeznaczony dla linuksowego środowiska graficznego GNOME. Charakteryzuje się prostym, przejrzystym interfejsem (opartym na bibliotece GTK+) i niewielką liczbą opcji.

</doc>
<doc id="178521" url="https://pl.wikipedia.org/wiki?curid=178521" title="T-40">
T-40

T-40 – radziecki lekki czołg pływający z okresu II wojny światowej.
Historia.
Pod koniec lat 30. dowództwo Armii Czerwonej zaczęło poszukiwania następcy znajdujących się na jej uzbrojeniu czołgów pływających T-37A i T-38. Zespół konstrukcyjny Fabryki nr 37 w Moskwie, kierowany przez N. A. Astrowa, opracował projekt nowego wozu. Otrzymał on oznaczenie T-40. Miał spawany pancerz a kształt kadłuba przypominał kadłub łodzi. W wodzie napędzany był przez czterołopatową śrubę i kierowany przez dwa stery umieszczone z tyłu kadłuba. Zarówno śruba jak i stery były zabezpieczone lekkim pancerzem przed ich przypadkowym zniszczeniem przez odłamki. Wszystkie włazy czołgu były hermetycznie zamykane, by mógł bez problemu pokonywać większość śródlądowych przeszkód wodnych, a także poruszać się po większych akwenach w warunkach nie przekraczających 3 stopnia skali Beauforta. Miał silniejsze uzbrojenie niż poprzednie typy czołgów pływających. Pierwsze modele uzbrojone były tylko w dwa karabiny maszynowe: km DT kalibru 7,62 mm i wkm DSzK kalibru 12,7 mm. Późniejsze modele otrzymały silniejsze uzbrojenie w postaci działka 20 mm SzWAK. Po serii bardzo wyczerpujących testów czołg został 19 grudnia 1940 roku przyjęty do uzbrojenia Armii Czerwonej. Do końca roku zdołano wyprodukować 41 wozów. Do chwili wybuchu wojny z Niemcami wyprodukowano dalsze 181 sztuk. Ogółem zbudowano 709 egzemplarzy.
Służba.
Czołgi T-40 zaczęły zastępować w uzbrojeniu pancernych jednostek rozpoznawczych używane tam wcześniej czołgi T-37A i T-38. Na początku inwazji Niemiec na ZSRR były jednak często używane do typowych zadań czołgów średnich, a nie do zwiadu czy rozpoznania, co powodowało ich duże straty. Zostały wycofane z pierwszej linii pod koniec 1941 roku, ale zostały użyte w późniejszym okresie wojny przy forsowaniu takich przeszkód wodnych jak Dniepr czy Dniestr.
Rozwojową, ale już nie amfibijną wersją czołgu był T-40S, który wszedł do produkcji jako T-60. Ostatnie egzemplarze były używane do 1946 roku w jednostkach szkoleniowych.

</doc>
<doc id="178523" url="https://pl.wikipedia.org/wiki?curid=178523" title="SWR">
SWR



</doc>
<doc id="178524" url="https://pl.wikipedia.org/wiki?curid=178524" title="Rezerwat przyrody Stary Las">
Rezerwat przyrody Stary Las

Stary Las – leśny rezerwat przyrody znajdujący się na terenie gminy Konstantynów, w powiecie bialskim, w województwie lubelskim, w granicach Parku Krajobrazowego Podlaski Przełom Bugu.
Klasyfikacja rezerwatu.
Jest to rezerwat leśny:
Walory przyrodnicze.
Jest to fragment starodrzewu sosnowo-dębowego w dużym kompleksie „Las Konstantynowski”. Przedmiotem ochrony jest dobrze wykształcony grąd "Tilio Carpinetum typicum", płat fitocenoz nawiązujących do boru mieszanego oraz zbiorowiska zastępcze ze związku "Carpinion betuli" i "Alno-Padion". W grądzie dominuje dąb szypułkowy ("Quercus robur"), a w borze sosna zwyczajna ("Pinus sylvestris") w wieku 130–140 lat. W warstwie drzew znaczny udział mają: modrzew europejski ("Larix decidua"), grab pospolity ("Carpinus betulus"), jesion wyniosły ("Fraxinus excelesior"), topola osika ("Populus tremula"), lipa drobnolistna ("Tilia cordata") oraz brzoza ("Betula" sp.). W rezerwacie rośnie kilka drzew o charakterze pomnikowym, najczęściej są to dęby szypułkowe.
Flora jest stosunkowo uboga. Z gatunków chronionych występują tu: parzydło leśne ("Aruncus dioicus"), naparstnica zwyczajna ("Digitalis grandiflora"), marzanka wonna ("Galium odoratum"), kalina koralowa ("Viburnum opulus") i konwalia majowa ("Convallaria majalis").
Rezerwat jest ostoją wielu gatunków ptaków właściwych dla tego typu lasu, jak zięba ("Fringilla coelebs"), rudzik ("Erithacus rubecula"), drozd śpiewak ("Turdus philomelos"), kos ("Turdus merula"), zaganiacz ("Hippolais icterina"), grubodziób ("Coccothraustes coccothraustes"), kowalik ("Sitta europaea"), bogatka ("Parus major"), modraszka ("Parus caeruleus"), dzięcioł duży ("Dendrocopos major") i średni ("D. medius"). Charakterystyczną cechą jest obecność przedstawiciela gołębiowatych – siniaka ("Columba oenas"), gatunku ściśle związanego ze starymi, dziuplastymi drzewami.

</doc>
<doc id="178525" url="https://pl.wikipedia.org/wiki?curid=178525" title="Rezerwat przyrody Stasin">
Rezerwat przyrody Stasin

Stasin – leśny rezerwat przyrody znajdujący się na terenie miasta Lublina w województwie lubelskim, w sąsiedztwie wsi Stasin. Leży na terenie Nadleśnictwa Świdnik (leśnictwo Stary Gaj).
Jest on położony na Płaskowyżu Nałęczowskim, w południowo-zachodniej części Lublina, na terenie Starego Gaju. Został utworzony w 1981 na powierzchni 24,40 ha. Według danych z nadleśnictwa zajmuje obecnie 25,08 ha.
Przedmiotem ochrony jest zachowanie fragmentu lasu liściastego z dużym udziałem brzozy czarnej. Podczas inwentaryzacji przeprowadzonej w 1989 roku naliczono 188 okazów tego drzewa. Inwentaryzacja w roku 2011 wykazała już tylko 84 okazy.
Na terenie rezerwatu rosną chronione gatunki roślin: wawrzynek wilczełyko, kopytnik pospolity, przytulia wonna, pierwiosnek lekarski, lilia złotogłów i parzydło leśne. Ponadto występują tu także lipa, grab, osika i dąb.

</doc>
<doc id="178526" url="https://pl.wikipedia.org/wiki?curid=178526" title="Rezerwat przyrody Stawska Góra">
Rezerwat przyrody Stawska Góra

Stawska Góra – florystyczny rezerwat przyrody znajdujący się na terenie gminy Chełm, w powiecie chełmskim, w województwie lubelskim.
Na terenie rezerwatu stwierdzono występowanie 210 gatunków roślin, około 30 z nich to gatunki rzadkie. Ochroną objęte są m.in.: dziewięćsił popłocholistny i bezłodygowy, miłek wiosenny, zawilec wielkokwiatowy, aster gawędka, orlik pospolity, wiśnia karłowata, goryczka krzyżowa.
Spośród około 600 odnotowanych tu gatunków zwierząt ponad 300 to motyle, w tym gatunki chronione: paź królowej i postojak wiesiołkowiec.
W zbliżonych granicach utworzono specjalny obszar ochrony siedlisk sieci Natura 2000 „Stawska Góra” PLH060018 o powierzchni 4,98 ha.

</doc>
<doc id="178527" url="https://pl.wikipedia.org/wiki?curid=178527" title="Mazda 121">
Mazda 121

Mazda 121 – przedsiębiorstwo Mazda używało symbolu 121 do oznaczenia różnych modeli swoich samochodów w latach 1975–2001:
Mazda 121 (DA) (1986 – 1991).
W 1986 roku Mazda posiadała w swoich szeregach kilka ciekawych modeli, jednak rynek potrzebował czegoś mniejszego dla europejskiego rynku. Ford, który miał duże udziały Mazdy, sprzedawał już Fiestę, dlatego japońska marka stworzyła nową 121, która odpowiadała potrzebom rynku.
Pierwsze Mazdy 121 charakteryzowały się małym rozmiarem, praktycznością i niską ceną. Cały samochód był zaprojektowany i zbudowany tak, by był jak najtańszy w produkcji. Wyemitowano również wersję z otwieranym dachem (kabriolet). Jeśli chodzi o wnętrze, było kilka możliwych wersji do wyboru, ale każda zawierała radio stereo i regulowaną kolumną kierownicy. Samochód zaprojektowano z przesuwaną tylną kanapą, dzięki czemu samochód mógł uzyskać więcej miejsca w bagażniku, który miał bardzo małą pojemność.
Jeśli chodzi o silnik, w Australii Mazda 121 oferowała pojemność 1,3, a w wersji europejskiej 1,1.
Mazda 121 (DB) (1991 – 1995).
Trzecia generacja Mazdy 121 pojawiła się w 1991 roku. Był to sedan, który zaprojektowany został z myślą o jeździe miejskiej.
Z zewnątrz był to zaokrąglony pojazd, o niskim zawieszeniu i wysokim suficie. Ciekawym dodatkiem były plastikowe zderzaki w kolorze nadwozia. Wewnątrz zaskakiwała ilość miejsca, gdyż komfortowo mogły się nim pomieścić cztery dorosłe osoby. Deska rozdzielcza była prosta, jednak stosunkowo nisko umieszczona, co przeszkadzało kierowcom. Zestaw zawierał białe wskazówki na jasnoniebieskim tle. Samochód nie posiadał wspomagania kierownicy, co było ewenementem w 1991 roku.
W zależności od silnika i kraju model 121 był dostępny z 4-biegową automatyczną skrzynią biegów lub 5-biegową manualną.
Mazda 121 (1996 – 2001).
Silniki.
Samochód dostępny był z trzema silnikami do wyboru:

</doc>
<doc id="178528" url="https://pl.wikipedia.org/wiki?curid=178528" title="Norfolk (Wirginia)">
Norfolk (Wirginia)

Norfolk – miasto we wschodniej części Stanów Zjednoczonych, w stanie Wirginia. Leży nad Zatoką Chesapeake, niedaleko jej połączenia z Atlantykiem. Jeden z głównych portów Stanów Zjednoczonych przeładowujący rocznie 47 mln ton towarów, wśród których jednym z podstawowych jest węgiel.
Norfolk leży w centrum obszaru metropolitalnego, otaczając naturalny port Hampton Roads u ujścia zatoki Chesapeake. Jest to jedno z dziewięciu miast i siedmiu hrabstw, które tworzą obszar metropolitalny Hampton Roads, oficjalnie znany jako Virginia Beach–Norfolk–Newport News, VA-NC MSA.
Historia.
W roku 1680 władze ówczesnej kolonii Wirginia zdecydowały o budowie w tym miejscu portu morskiego dla obsługi statków płynących z Anglii i Indii Zachodnich. Nazwę Norfolk port i miasto wzięły od hrabstwa o tej samej nazwie.
Gospodarka.
W mieście rozwinął się przemysł stoczniowy, samochodowy, chemiczny oraz drzewny.
W mieście i jego okolicach (Zatoka Hampton Roads) znajduje się szereg instalacji wojskowych, czyniąc z miasta największą i najważniejszą bazę Marynarki Wojennej Stanów Zjednoczonych. Służy również za siedzibę Atlantyckiego dowództwa (ang. "Atlantic Command") NATO. Marynarka Wojenna daje zatrudnienie ponad 45 tysiącom osób. W pobliżu znajdują się też stocznia marynarki w Portsmouth, Baza Okrętów Desantowych w Little Creek i magazyny uzbrojenia w Yorktown.
Kultura.
Kulturalnym centrum miasta jest kompleks budowli o nazwie "Scope". Mieści się tu, m.in., "Chrysler Hall", siedziba Wirginijskiej Orkiestry Symfonicznej oraz "Norfolk's Chrysler Museum" posiadające największą w stanie Wirginia kolekcję dzieł sztuki.
Jednym z nielicznych zabytków ery kolonialnej jest kościół św. Pawła wzniesiony w roku 1739.
Edukacja.
W mieście znajduje się kilka szkół wyższych z "Norfolk State University" i "Old Dominion University" na czele. 

</doc>
<doc id="178529" url="https://pl.wikipedia.org/wiki?curid=178529" title="Norfok (Wirginia)">
Norfok (Wirginia)



</doc>
<doc id="178531" url="https://pl.wikipedia.org/wiki?curid=178531" title="Rezerwat przyrody Suśle Wzgórza">
Rezerwat przyrody Suśle Wzgórza

Suśle Wzgórza – faunistyczny rezerwat przyrody znajdujący się na terenie gminy Dołhobyczów, w powiecie hrubieszowskim, w województwie lubelskim.
Rezerwat nie posiada obowiązującego planu ochrony. Jego obszar objęty jest ochroną czynną.
W zbliżonych granicach powołano specjalny obszar ochrony siedlisk sieci Natura 2000 „Suśle Wzgórza” PLH060019, który zajmuje powierzchnię 27,23 ha.

</doc>
<doc id="178532" url="https://pl.wikipedia.org/wiki?curid=178532" title="Adam Fastnacht">
Adam Fastnacht

Adam Romuald Stanisław Fastnacht (ur. 27 lipca 1913 w Sanoku, zm. 16 lutego 1987 we Wrocławiu) – polski historyk, badacz dziejów Sanoka i ziemi sanockiej, kustosz Ossolineum.
Życiorys.
Adam Romuald Stanisław Fastnacht urodził się 27 lipca 1913 w Sanoku. Jego przodkowie ze strony ojca przybyli w okolice Przemyśla z Melchingen (obecnie część Burladingen w Badenii-Wirtembergii) w okresie tzw. kolonizacji józefińskiej. Jego dziadek, Jan Fastnacht (zm. 1899), przedsiębiorca budowlany, zajmował się konstrukcją linii kolejowych, m.in. z Sanoka na południe przez Przełęcz Łupkowską, położył też fundamenty pod Kościół Przemienienia Pańskiego w Sanoku; babka, Zofia Stupnicka, pochodziła z Seredniego. Ojciec, Władysław Bolesław Fastnacht (1884-1975), pracował jako urzędnik skarbowy w urzędzie ceł i monopolu i należał do działaczy sanockiego „Sokoła”; ze związku z Zofią Marią z domu Wołoszczak (1890-1965) miał oprócz Adama dwoje dzieci: Mariana (ur. 1911) i Janinę (ur. 1924, po mężu Czajka). Rodzina Fastnachtów zamieszkiwała przy ulicy Bartosza Głowackiego w Sanoku. W latach 1923–1931 uczył się w Państwowym Gimnazjum im. Królowej Zofii w Sanoku. Już jako uczeń gimnazjalista, wraz ze Stefanem Stefańskim i Aleksandrem Rybickim rozpoczął działalność gromadzenia eksponatów, które następnie zostały udostępnione w Muzeum Ziemi Sanockiej (powstało w 1934 i było zlokalizowane na Zamku Królewskim w Sanoku). 19 maja 1931 zdał egzamin dojrzałości (w jego klasie byli m.in. Jan Barniak, Mieczysław Pudełko).
Studiował historię jako przedmiot główny i geografię jako poboczny na Wydziale Humanistycznym Uniwersytetu Jana Kazimierza we Lwowie. Jeszcze podczas studiów opublikował swój pierwszy artykuł pt. "Z dziejów zamku sanockiego" na łamach „Kuriera Lwowskiego”. Dyplom magistra w zakresie historii społecznej i gospodarczej uzyskał 11 grudnia 1935 na podstawie pracy pt. "„Literatura ludowa w Galicji w latach 1846–1850”", napisanej pod kierunkiem prof. Franciszka Bujaka. Ponadto kształcił się na uniwersytecie w dziedzinie geografii, zdając egzamin w tym zakresie i otrzymując prawo do nauczania tego przedmiotu jako dodatkowego. Otrzymał stypendium z Funduszu Pracy. Należał do Akademickiego Koła Ziemi Sanockiej we Lwowie. Jako student podczas wakacji odwiedzał Sanok i zajmował się ewidencjonowaniem zbiorów archiwalnych oraz bibliotecznych. Po studiach został na uczelni jako asystent wolontariusz w Zakładzie Historii Społecznej i Gospodarczej UJK (w tym czasie otrzymywał stypendium z Funduszu Kultury Narodowej, wypłacane od września 1936 do września 1939). Od 1937 do 1939 przebywał na praktyce w VII Państwowym Gimnazjum im. Tadeusza Kościuszki we Lwowie. Do końca istnienia II RP przygotowywał pracę doktorską pt. "„Osadnictwo ziemi sanockiej w latach 1340–1650”".
Po wybuchu II wojny światowej bracia Adam i Marian Fastnachtowie odmówili przyjęcia niemieckiego obywatelstwa we Lwowie. Przedostali się z obszaru zajętego przez ZSRR na tereny okupowane przez Niemców do Sanoka. 5 czerwca 1940 Adam Fastnacht został zatrudniony w charakterze urzędnika w Wydziale Wyżywienia i Rolnictwa Starostwa Powiatowego w Sanoku ("Ernährungsamt"). Wraz z bratem działał w szeregach Związku Walki Zbrojnej, a następnie w Armii Krajowej. Adam Fastnacht, który uniknął aresztowania w 1942, był zmuszony do ukrywania się. Pod zmienioną tożsamością jako Adam Stupnicki pracował od jesieni 1942 w charakterze praktykanta biurowego w Administracji Majątków Państwowych w Żniatyniu, od 1 stycznia 1943 do 13 marca 1944 jako księgowy w niemieckim folwarku Żabcze nieopodal Sokala, a później do 25 lipca 1944 w niemieckim przedsiębiorstwie budowlanym "M. Mirski, Roboty kolejowe i drogowe" niedaleko Rudnika nad Sanem. Jego brat Marian został aresztowany przez Niemców w 1943 i prawdopodobnie w kwietniu 1944 rozstrzelany; według (Edwarda Zająca poniósł śmierć w obozie KL Auschwitz).
U kresu wojny i nadejściu frontu wschodniego Adam Fastnacht przybył do Sanoka i działał w sanockim Starostwie Powiatowym (jako referendarz w referacie aprowizacji od 26 września 1944), a następnie przeniesiony do referatu kultury i sztuki i przydzielony do Muzeum Ziemi Sanockiej w czasie od 1 lipca 1945 do 15 października 1946. Po zakończeniu wojny 14 czerwca 1946 uzyskał tytuł naukowy doktora na Uniwersytecie Jagiellońskim w Krakowie na podstawie rozpoczętej jeszcze przed 1939 pracy pt. "„Osadnictwo ziemi sanockiej w latach 1340–1650”" (została opublikowana dopiero w 1961) napisanej także pod kierunkiem prof. Bujaka. 16 października 1946 podjął pracę naukową w Bibliotece im. Ossolińskich we Wrocławiu, początkowo jako kierownik działu wypakowywania i przenoszenia transportowanych zbiorów, od 1951 do przejścia na emeryturę 30 czerwca 1979 jako kierownik Działu Rękopisów Biblioteki, początkowo w stopniu kustosza; od 1962 w stopniu starszego kustosza dyplomowanego. W styczniu 1975 został mianowany docentem. W czasie pracy regularnie wspierał działalność Muzeum Ziemi Sanockiej. Równolegle z pracą biblioteczną od listopada 1946 do sierpnia 1948 pracował w niepełnym wymiarze godzin jako nauczyciel historii w szkole zawodowej Państwowych Zakładów Konfekcyjnych we Wrocławiu, zaś od stycznia 1948 do sierpnia 1950 był zatrudniony na pół etatu jako starszy asystent w Katedrze Historii Gospodarczej i Społecznej Uniwersytetu Wrocławskiego, kierowanej przez prof. Stefana Inglota. Był redaktorem dwóch pierwszych numerów czasopisma „Biuletyn Muzeum Budownictwa Ludowego w Sanoku” z lat 1964 i 1965, oraz numeru 3 pisma „Materiały Muzeum Budownictwa Ludowego w Sanoku”, wydawanych przez Muzeum Budownictwa Ludowego w Sanoku. Na emeryturze nie zaprzestał pracy historyka, wydał m.in. "Słownik historyczno-geograficzny ziemi sanockiej w średniowieczu" i monografię miasta Leska. Przygotowywał także analogiczną monografię Sanoka, jednak nie ukończył jej w pełni przed śmiercią w 1987, tworząc jedynie dzieło obejmujące czas do XVII wieku.
Należał do Związku Nauczycielstwa Polskiego, Polskiego Towarzystwa Historycznego, Wrocławskiego Towarzystwa Naukowego (od 1956), zasiadał w zarządzie Wrocławskiego Towarzystwa Miłośników Historii, Radzie Naukowej Ossolineum.
7 września 1941 jego żoną została Kazimiera z domu Patała (zm. 2019), córka Franciszka (w 1911 w Sanoku przejął drukarnię Karola Pollaka) i Matyldy. Ich dziećmi byli: córka Anna Fastnacht-Stupnicka ur. 1948, polonistka, dziennikarka i publicystka, w tym historyczna i syn Zbigniew Fastnacht (zm. 2001, wieloletni gospodarz schroniska PTTK „Na Śnieżniku”).
W wyniku odniesionej w dzieciństwie kontuzji Adam Fastnacht przez lata zmagał się z problemami zdrowotnymi z biodrem, co w konsekwencji doprowadziło do amputacji prawej nogi w 50. roku życia. Zmarł 16 lutego 1987 we Wrocławiu. 26 lutego 1987 został pochowany na tamtejszym Cmentarzu Grabiszyńskim. Zgodnie z jego ostatnią wolą na grobie został umieszczony kamień pochodzący z terenu Bieszczadów.

</doc>
<doc id="178533" url="https://pl.wikipedia.org/wiki?curid=178533" title="Ekstrapolacja trendów">
Ekstrapolacja trendów



</doc>
<doc id="178534" url="https://pl.wikipedia.org/wiki?curid=178534" title="Rezerwat przyrody Szklarnia">
Rezerwat przyrody Szklarnia

Rezerwat przyrody Szklarnia – leśny rezerwat przyrody znajdujący się na terenie gmin Dzwola oraz Janów Lubelski, w powiecie janowskim, w województwie lubelskim. Leży w obrębie Parku Krajobrazowego Lasy Janowskie.
Przez teren rezerwatu przebiega ścieżka przyrodnicza o długości 3,5 km.

</doc>
<doc id="178535" url="https://pl.wikipedia.org/wiki?curid=178535" title="Rezerwat przyrody Szum">
Rezerwat przyrody Szum

Rezerwat przyrody Szum – krajobrazowy i leśny rezerwat przyrody znajdujący się na terenie gminy Tereszpol, w powiecie biłgorajskim, w województwie lubelskim. Leży w otulinie Roztoczańskiego Parku Narodowego.
W rezerwacie występują liczne gatunki chronione: parzydło leśne, pomocnik baldaszkowy, rosiczka okrągłolistna,
rosiczka pośrednia, śnieżyczka przebiśnieg, bluszcz pospolity, lilia złotogłów, widłak jałowcowaty, widłak goździsty, widłak wroniec.
Przez teren rezerwatu prowadzi czerwony szlak turystyczny „krawędziowy” oraz dwie ścieżki dydaktyczne – jedna urządzona przez Nadleśnictwo Zwierzyniec, a druga przez Kompanię Piwowarską.

</doc>
<doc id="178536" url="https://pl.wikipedia.org/wiki?curid=178536" title="Flaga Norfolku">
Flaga Norfolku

Flaga Norfolku została oficjalnie przyjęta 21 października 1980 roku. Jest to prostokąt o proporcjach 2:1 podzielony na trzy równe części, dwa skrajne prostokąty mają kolor zielony, a na środkowym, białym prostokącie znajduje się zielona sylwetka araukarii wyniosłej (Araucaria heterophylla).

</doc>
<doc id="178538" url="https://pl.wikipedia.org/wiki?curid=178538" title="Jarząb pospolity">
Jarząb pospolity

Jarząb pospolity, jarzębina, jarząb zwyczajny, ("Sorbus aucuparia" L.) – gatunek rośliny wieloletniej należący do rodziny różowatych. Występuje w Europie, południowo-zachodniej Azji, zachodniej Syberii. W Polsce pospolity na całym obszarze.
Zmienność.
Występuje w kilku odmianach:
Tworzy mieszańca z jarzębem mącznym ("S. x pinnatifida" (Sm.)Düll).

</doc>
<doc id="178539" url="https://pl.wikipedia.org/wiki?curid=178539" title="Jarzębina">
Jarzębina



</doc>
<doc id="178542" url="https://pl.wikipedia.org/wiki?curid=178542" title="Exchangeable Image File Format">
Exchangeable Image File Format

Exchangeable Image File Format (Exif) – standard metadanych dla plików z obrazkami, wydany przez Japan Electronics and Information Technology Industries Association. 
Obsługa standardu.
Standard jest obsługiwany przez większość aparatów cyfrowych, choć często jedynie jego starsze wersje. 
Przez wiele programów Exif nie jest obsługiwany lub jest obsługiwany jedynie częściowo. Z tego powodu podczas modyfikacji zdjęcia dochodzi często do sytuacji, w których dane Exif zostają w całości odrzucone albo przestają odpowiadać obrazkowi (np. plik ze zmodyfikowanym obrazkiem nadal zawiera miniaturkę oryginalnej wersji).
Cechy opisywane w formacie Exif.
Metaznaczniki Exif opisują m.in.:
Wersje.
Wersja 2.1 powstała 12 czerwca 1998, wersja 2.2 została wydana w kwietniu 2002, wersja 2.3 została opublikowana 26 kwietnia 2010. W lipcu 2016 opublikowano wersję 2.31 a w roku 2019 – wersję 2.32.
Przykładowe dane Exif.
Dane Exif przykładowego zdjęcia:

</doc>
<doc id="178543" url="https://pl.wikipedia.org/wiki?curid=178543" title="Uziel Gal">
Uziel Gal

Uziel Gal (ur. 15 października 1923 w Weimarze, zm. 7 września 2002 w Filadelfii) – izraelski inżynier, konstruktor pistoletu maszynowego Uzi.
Życiorys.
Uziel Gal urodził się jako Gotthardt Glass, syn Ericha i Miele Glassów. Jego ojciec był z przekonań politycznych syjonistą, a z zamiłowania kolekcjonerem broni. Dzieciństwo Gotthardt spędził w Monachium. Po przejęciu władzy w Niemczech przez Hitlera rodzina Glassów wyemigrowała do Wielkiej Brytanii. Tam Gotthardt został umieszczony w prywatnej szkole z internatem. Jego matka zatrzymała się u rodziny. Ojciec Gotthardta wyjechał do Palestyny (był jednym z założycieli kibucu Jagur pod Hajfą). W 1936 Gotthardt z matką dołączyli do ojca. Na miejscu, jak większość powracających Żydów rodzina Glassów przyjęła nowe imiona i nazwiska. Gotthardt Glass stał się Uzielem Galem.
Uziel odziedziczył po ojcu zainteresowanie bronią. W 1938 powstała jego pierwsza konstrukcja: pięciostrzałowa kusza powtarzalna. W 1942 Uziel został przyjęty do Palmach (wojskowe skrzydło Hagany). Palmach utworzone przez Brytyjczyków na wypadek zajęcia Palestyny przez Niemców po minięciu niemieckiego zagrożenia przeszło do podziemia i zaczęło przygotowywać antybrytyjskie powstanie. Uziel Gal został rusznikarzem oddziału Palmach w Jagur.
W 1943 w trakcie przenoszenia magazynu broni z Jagur do En Charod Gal został zatrzymany przez brytyjski patrol. Znaleziono przy nim blok rysunkowy ze szkicami części broni, a co gorsza dla niego - gotowe części konstrukcji. W rezultacie został skazany za „działalność wywrotową na zapleczu frontu” na siedem lat więzienia (była to wtedy najniższa możliwa kara).
Gal został osadzony w więzieniu Akko razem z innymi skazanymi członkami Palmach, Hagany i Irgunu. W trakcie odbywania wyroku uzyskał zgodę na rozpoczęcie nauki. Zgodę wykorzystał do ukończenia korespondencyjnych kursów podstaw mechaniki i projektowania sprzętu mechanicznego. Dzięki doskonałym wynikom w nauce i dobremu sprawowaniu w 1946, po odbyciu połowy kary został zwolniony warunkowo.
W czasie wojny w 1948 Uziel Gal dowodził plutonem Druzów. Po zakończeniu wojny był jednym z pierwszych słuchaczy nowo powstałej podchorążówki piechoty. W trakcie nauki w wolnych chwilach Uziel Gal zaprojektował i wykonał własnoręcznie pierwszy prototyp swojego pistoletu maszynowego. W latach 1950–1953 awansowany do stopnia podporucznika. Uziel Gal kontynuował prace nad udoskonalaniem swojej broni i przygotowaniem produkcji seryjnej.
W 1955 roku Gal został wyróżniony przez szefa Sztabu Generalnego generała Moszego Dajana pochwałą w rozkazie dziennym za skonstruowane swojego pistoletu maszynowego .
W roku 1956 Uziel Gal został awansowany do stopnia majora. W tym samym roku jego pistolet maszynowy (używany już w sporych ilościach przez Siły Obronne Izraela) otrzymał oficjalną nazwę „Uzi” (zdrobnienie imienia Uziel). Sam Uziel Gal protestował przeciwko tej decyzji. Jego protesty uciął rozkaz szefa Sztabu Generalnego generała Igala Yadina. Z uwagi na protesty konstruktora ogłoszono w nim, że Uzi to skrót pochodzący od hebrajskich słów „Bóg moją siłą”. W tym samym roku Uziel Gal ożenił się z Ahuvą Frankel.
W 1958 major Uziel Gal otrzymał z rąk premiera Davida Ben-Guriona „Nagrodę bezpieczeństwa Izraela”.
W 1961 urodziła się córka Uziela Gala Tamar. Od urodzenia cierpiała ona na chorobę mózgu uniemożliwiającą samodzielną egzystencję. W 1976 podpułkownik Uziel Gal odszedł na emeryturę. W tym samym roku wyjechał do Filadelfii (przebywała tam jego chronicznie chora córka). Po śmierci córki w 1984 Gal nadal mieszkał w Filadelfii. W 1998 zmarła żona Uziela Gala Ahuva.
W USA nie zaprzestał prac nad udoskonalaniem swojej broni. Jego ostatnią seryjnie produkowaną konstrukcją był skonstruowany na początku lat 80. pistolet maszynowy Ruger MP9.
Uziel Gal zmarł 7 września 2002. Jego ciało zostało przewiezione do Izraela, gdzie pochowano go w kibucu Jagur.

</doc>
<doc id="178544" url="https://pl.wikipedia.org/wiki?curid=178544" title="Elżbieta Habsburżanka">
Elżbieta Habsburżanka

Elżbieta Habsburżanka (ur. 9 lipca 1526 w Linzu, zm. 15 czerwca 1545 w Wilnie) – arcyksiężniczka austriacka, królewna czeska i węgierska, królowa polska i wielka księżna litewska od 1543 r. jako pierwsza żona króla Zygmunta Augusta.
Była najstarszym dzieckiem arcyksięcia Austrii, króla Czech i Węgier Ferdynanda I Habsburga i Anny Jagiellonki, jedynej córki Władysława II Jagiellończyka. Uchodziła za ulubienicę rodziców. Od 1531 uczyła się na zamku w Innsbrucku pod kierunkiem poety Kaspra Veliusa Ursinusa i historyka Hieronima Jerema.
Życiorys.
Od kolebki była przygotowywana do ślubu z Zygmuntem II Augustem, który był kuzynem jej matki. Już w 1527 ojciec Elżbiety podjął starania w Polsce o ślub córki z polskim następcą tronu. Pomimo tych planów nie zadbano, by Elżbieta nauczyła się języka polskiego. Prawdopodobnie było to działanie celowe – pod pretekstem, że młodej królowej niezbędny jest tłumacz, chciano umieścić na dworze polskim jeszcze jednego szpiega Habsburgów.
W związku z tym, że Elżbieta była wnuczką Władysława II Jagiellończyka, brata Zygmunta I Starego, papież Klemens VII musiał udzielić dyspensy ślubnej. Ślub 17-letniej Elżbiety z 23-letnim Zygmuntem odbył się 6 maja 1543 roku na Wawelu. Bona Sforza była niechętna małżeństwu syna, ponieważ nienawidziła Habsburgów.
Małżeństwo nie było szczęśliwe. Młoda, niedoświadczona, nieśmiała i mało błyskotliwa Elżbieta nie pociągała króla. Sytuację pogarszała nieuleczalna choroba młodej królowej, epilepsja, co do reszty odstręczyło od niej małżonka. Przez cały okres trwania małżeństwa Zygmunt zdradzał żonę m.in. z Barbarą Radziwiłłówną. Jednocześnie Bona jawnie okazywała synowej swą niechęć. Jedyną osobą, okazującą Elżbiecie sympatię, był król Zygmunt I Stary. Jesienią 1544 Elżbieta wraz z Zygmuntem II Augustem wyjechała na Litwę. Małżonkowie zamieszkali w Wilnie. Przez krótki czas król stwarzał pozory w miarę poprawnego pożycia z małżonką. W rzeczywistości był już mocno zaangażowany w romans z Radziwiłłówną.
Wiosną 1545 stan zdrowia Elżbiety uległ pogorszeniu, nękały ją coraz częstsze napady padaczki. Na początku czerwca 1545 Zygmunt II August wyjechał do Krakowa odebrać posag Elżbiety, żonę pozostawił samą w Wilnie. 15 czerwca młodziutka królowa zmarła wycieńczona kilkunastoma napadami padaczki, przeżywszy zaledwie 19 lat. Została pochowana 24 sierpnia 1545 w katedrze wileńskiej obok stryja swego męża, a brata swojego dziadka, Aleksandra Jagiellończyka.
W latach 1553–1572 żoną Zygmunta II Augusta była siostra Elżbiety – Katarzyna Habsburżanka.

</doc>
<doc id="178545" url="https://pl.wikipedia.org/wiki?curid=178545" title="Index of Economic Freedom">
Index of Economic Freedom



</doc>
<doc id="178546" url="https://pl.wikipedia.org/wiki?curid=178546" title="Katarzyna Habsburżanka">
Katarzyna Habsburżanka

Katarzyna Habsburżanka (ur. 15 września 1533 w Wiedniu, zm. 28 lutego 1572 w Linzu) – arcyksiężniczka austriacka, królewna czeska i węgierska, córka Ferdynanda I Habsburga i Anny Jagiellonki, księżna Mantui w latach 1549–1550 jako żona Franciszka III Gonzagi, królowa polska i wielka księżna litewska od 1553 r. jako trzecia żona króla Zygmunta Augusta.
Dzieciństwo i pierwsze małżeństwo..
Katarzyna była siódmym dzieckiem i czwartą córką Ferdynanda I Habsburga i Anny Jagiellonki, jedynej córki Władysława II Jagiellończyka. Większość dzieciństwa spędziła w Pałacu Hofburg w Innsbrucku. Otrzymała wykształcenie oparte na religii i dyscyplinie. Znała łacinę i włoski. 17 marca 1543 został zawarty układ małżeński pomiędzy Katarzyną a księciem Mantui, Franciszkiem III Gonzagą. Do ślubu doszło 22 października 1549. Mąż Katarzyny zmarł tragicznie zaledwie cztery miesiące po ślubie. Po śmierci męża siedemnastoletnia wdowa wróciła do Innsbrucka. Habsburgowie twierdzili, że ich małżeństwo nie zostało skonsumowane, aby zwiększyć szansę Katarzyny na drugie małżeństwo.
Drugie małżeństwo z Zygmuntem II Augustem.
Po śmierci ukochanej żony Barbary w maju 1551 roku, król Polski i wielki książę litewski Zygmunt II August postanowił ponownie się ożenić, aby spłodzić upragnionego męskiego potomka, który przedłuży dynastię. Wiedząc o jego planach matrymonialnych cesarz Ferdynand I Habsburg postanowił wydać swą córkę księżną-wdowę Mantui za króla Polski. To małżeństwo miało na celu utworzenia silnej frakcji pro-habsburskiej na polskim dworze królewskim. Ponadto w ten sposób cesarz chciał zapobiec wsparciu Zygmunta II Augusta dla jego siostry Izabeli Jagiellonki i jej syna Jana Zygmunta Zapolyi w walce o sukcesję o Królestwo Węgier. Zarówno Katarzyna jak i Zygmunt byli przeciwni temu małżeństwu. Ona winiła polskiego króla o śmierć jej najstarszej siostry Elżbiety Habsburżanki w 1545 roku. Natomiast on obawiał się, że Katarzyna będzie równie nieatrakcyjna i słabego zdrowia, jak jego pierwsza żona. Jednak Habsburgowie grozili zawiązaniem antypolskiego sojuszu z Carstwem Rosyjskim.
Na początku 1553 roku Mikołaj "Czarny" Radziwiłł został wysłany na dwór Ferdynanda I, aby go odwieść od sojuszu z carem Iwanem IV Groźnym. Ponadto Radziwiłł miał także inne zadanie, by sprawdzić potencjalne szanse na małżeństwo z bawarską księżniczką Mechtyldą Wittelsbach lub z jedną córek Herkulesa II d'Este, księcia Ferrary, Modeny i Reggio – Lukrecją lub Eleonorą. Pomimo tego cesarzowi udało się przekonać Radziwiłła, że małżeństwo jego córki Katarzyny z Zygmuntem II Augustem jest najlepszą opcją. Ten wysłał entuzjastyczny list do króla Polski, w którym zachwalał zalety małżeństwa z córką cesarza. Zygmunt II August dosyć szybko wyraził zgodę na trzecie małżeństwo – 10 kwietnia 1553 roku. Przyszli małżonkowie otrzymali dyspensę papieską 20 maja 1553 roku na zawarcie małżeństwa, gdyż byli kuzynami pierwszego stopnia. 23 czerwca 1553 roku zawarto układ małżeński między przedstawicielami obu stron. Tegoż dnia miał również miejsce per procura ślub. Właściwy ślub odbył się między 1 a 30 lipca tego samego roku. Uroczystości ślubne trwały 10 dni. Posag Katarzyny wynosił 100 000 florenów, 500 grzywien srebra, 48 bogato zdobionych sukni oraz około 800 sztuk biżuterii.
Życie z Zygmuntem II Augustem.
Katarzyna mówiła biegle po włosku i właśnie w tym języku porozumiewała się z teściową królową Boną Sforzą oraz jej szwagierkami. Młoda królowa była ambitna i dążyła do zdobycia wpływów politycznych na polskim dworze królewskim, co nie podobało się Zygmuntowi II Augustowi. Mimo tego na początku król starał się dobrze traktować swą trzecią żonę, gdyż pilnie potrzebował dziedzica i wiedział, że złe traktowanie małżonki spotka się z krytyką dworu, jak to było w przypadku Elżbiety Habsburżanki. W lutym 1554 roku po raz pierwszy małżonkowie rozdzielili się, gdyż Zygmunt II August musiał udać się na obrady sejmu w Lublinie. Natomiast królowa przebywała w Parczewie. Według królewskiego sekretarza Michała Trzebuchowskiego, królowa była zła i ciągle płakała z powodu rozłąki z mężem. Gdy na początku kwietnia tego samego roku Zygmunt odwiedził małżonkę, ta poinformowała go o tym, że spodziewa się dziecka. Później para królewska udała się w podróż do Wielkiego Księstwa Litewskiego i 25 maja 1554 roku zawitali do Wilna, gdzie z krótkimi przerwami Katarzyna spędziła 9 lat. Dokładnie nie wiadomo, czy była to ciąża urojona, poronienie, czy dworska intryga, ale w przewidzianym terminie rozwiązania ciąży w październiku 1554 roku nie było.
Stosunkowo normalne, choć nieco zdystansowane małżeństwo trwało przez kilka lat. Wydaje się, że królowa Katarzyna towarzyszyła mężowi w czasie sejmu generalnego wiosną 1555 roku oraz w trakcie ślubu per procura królewny Zofii Jagiellonki z księciem Brunszwicku-Lüneburg Henrykiem V Welfem w styczniu 1556 roku. Ponadto działała jako mediator pomiędzy jej mężem a jej ojcem i regularnie korespondowała z Albrechtem Hohenzollernem, księciem Prus. Królowa miała dosyć korzystne poglądy na temat protestantyzmu. Jej posag został wypłacony na przełomie 1555/1556 roku. W związku z tym, 19 stycznia 1556 roku Katarzyna otrzymała miasta – Wiślica, Żarnów, Radom, Nowy Korczyn, Kozienice, Chęciny i Radoszyce.
Wiosną 1556 roku królowa-matka Bona Sforza powróciła w rodzinne strony i jej dwie jeszcze niezamężne córki Katarzyna i Anna przeniosły się do Wilna. Wydaje się, że trzy kobiety stały się wobec siebie bliższe. Latem 1558 roku rodzina królewska powróciła do Polski. Tegoż samego roku w październiku królowa ciężko zachorowała. Przyczyny choroby były nieznane i polscy lekarze nie zostali dopuszczeni do królowej, zresztą na jej rozkaz. Gdy na polski dwór królewski przybyli austriaccy lekarze wysłani przez jej ojca, to stwierdzili u królowej gorączkę i dreszcze. Dopiero wiosną 1559 roku królowa wyzdrowiała, ale jej rekonwalescencja została zakłócona przez wybuch plagi latem tego samego roku. Katarzyna powróciła do Wilna na początku 1560 roku i ponownie zachorowała. Zygmunt II August był przekonany, że to była epilepsja. Ta sama choroba, która dręczyła jego pierwszą żonę, Elżbietę. Z tego powodu małżeństwo pary królewskiej stało się jeszcze bardziej zdystansowane.
Nieudane małżeństwo.
W październiku 1562 roku podczas uroczystości z okazji ślubu królewny Katarzyny Jagiellonki z Janem Wazą, księciem Finlandii, para królewska widziała się po raz ostatni. Królowa mieszkała w Wilnie i Grodnie do czasu, gdy przeniosła się do Radomia w 1563 roku. W tymże czasie król Zygmunt II August rozpoczął przygotowania do otrzymania unieważnienia swego trzeciego małżeństwa, gdyż chciał po raz kolejny się ożenić i spłodzić upragnionego dziedzica. W styczniu 1565 roku król zwierzył się papieskiemu nuncjuszowi Giovanniemu Francesco Commendone, że jego trzecie małżeństwo z Katarzyną Habsburżanką jest grzeszne i niezgodne z prawem boskim, ponieważ była ona siostrą jego pierwszej żony. Kolejnymi powodami nieudanego małżeństwa z austriacką arcyksiężniczką była jej niechęć do Polski oraz celowe spowodowanie poronienia w 1554 roku. Papież Pius IV nie wyraził zgody na stwierdzenie nieważności małżeństwa polskiego króla z Katarzyną Habsburżanką.
W 1564 roku cesarz Maksymilian II Habsburg wysłał dwóch posłów do Polski – Andrzeja Dudycza i Wilhelma von Kurzbach - w celu pogodzenia Zygmunta II Augusta z Katarzyną lub przekonania polskiego władcy, aby pozwolił jego siostrze opuścić Polskę. Na początku Zygmunt nie wyraził zgody na opuszczenie Korony Królestwa Polskiego przez jego żonę i powrót w rodzinne strony z powodu obawy o wzrost antypolskich wpływów na dworze cesarskim w Wiedniu. Jednak z czasem przystał na to wierząc, że jej wyjazd ułatwi i przyspieszy uzyskanie unieważnienia małżeństwa.
Wyjazd z Polski, ostatnie lata.
Pod koniec 1565 roku Katarzyna udała się do Wielunia, szykując się do opuszczenia Polski. Jednak polska szlachta, obawiająca się ostatecznego pogrzebania szans na przedłużenie dynastii, interweniowała, nie dopuszczając do wyjazdu królowej. Pertraktacje trwały prawie cały rok. W końcu Katarzyna opuściła granice Polski 8 października 1566 roku. Najpierw przybyła do Wiednia, gdzie jednak dwór cesarski przyjął ją chłodno, obwiniając ją o rozpad małżeństwa z Zygmuntem Augustem. Po roku opuściła więc Wiedeń i udała się do Linzu, gdzie spędziła ostatnie 5 lat swojego życia. Zygmunt August wypłacał jej 28 tys. guldenów rocznie na utrzymanie niewielkiego dworu. Katarzyna korespondowała z mężem, a w testamencie zapisała mu wszystkie otrzymane od niego klejnoty. Większość swojego majątku przekazała na cele dobroczynne. W tym czasie Zygmunt wciąż bezskutecznie starał się o unieważnienie małżeństwa. Gdy Katarzyna zmarła 28 lutego 1572 roku, król szybko rozpoczął starania o kolejny ożenek, sam jednak zmarł kilka miesięcy później.

</doc>
<doc id="178547" url="https://pl.wikipedia.org/wiki?curid=178547" title="Billy Dean Martin">
Billy Dean Martin



</doc>
<doc id="178550" url="https://pl.wikipedia.org/wiki?curid=178550" title="Bokmål">
Bokmål

Bokmål [] (dosł. „język książkowy”) – jeden z dwóch oficjalnych standardów piśmienniczych języka norweskiego. Około 85–90% mieszkańców Norwegii pisze w wariancie bokmål niezależnie od dialektu, jest to również forma najczęściej nauczana na kursach języka norweskiego dla obcokrajowców.
Oficjalnie nazwy „bokmål” używa się tylko w odniesieniu do języka pisanego i ściśle z nim związanych form mówionych używanych w mediach, teatrze itp., ale w rzeczywistości wariant ten ma żywe podłoże w języku mówionym, w dialekcie zwanym . Nie jest znana liczba osób, dla których mówiony bokmål jest językiem ojczystym, ale Kjell Venås, norweski językoznawca, szacuje, że może to być ponad 20% mieszkańców kraju, tzn. około miliona ludzi.
Nazwy "bokamál" używano w języku staronorweskim na określenie łaciny, a później, po reformacji, języka liturgicznego. Od lat 50. XIX wieku zaczęto używać nazw "bogmaal" i "bogsprog" dla podkreślenia różnicy między językiem pisanym a językiem mówionym i dialektami, ale także żeby odróżnić stosowany wówczas w Norwegii w charakterze języka urzędowego duński od formującego się wówczas wariantu "nynorsk". Nazwy tej dla inspirowanego duńską ortografią języka pisanego używa się od roku 1929.
Historia.
Aż do początków XIV wieku pisany język używany w Norwegii, staronorweski, był w zasadzie taki sam, jak inne dialekty staronordyjskie. Mowa ulegała jednak stopniowym przemianom, kładąc podwaliny pod współczesne zróżnicowanie dialektalne na terenie Skandynawii, w skrajnych wypadkach prowadzące do powstania nowych języków (farerski, islandzki). Niemniej, tak długo, jak Królestwo Norwegii pozostawało niezależnym państwem, język pisany podobnym zmianom nie podlegał.
W 1380 roku Norwegia weszła w unię personalną z Danią i Szwecją, znaną w historii, od miejsca zawarcia, jako unia kalmarska. Do XVI wieku utraciła większość swoich instytucji politycznych, tworząc przez trzy stulecia twór polityczny pod nazwą Dania-Norwegia, będąc od początku znacznie słabszym jego członkiem. W tym czasie pisany język norweski został niemal całkowicie wyparty przez duński we wszystkich kontekstach oficjalnych.
Norwegowie używali duńszczyzny przede wszystkim do pisania, ale stopniowo stała się ona także językiem miejskich elit, używanym w sytuacjach urzędowych i formalnych. Mimo że nie stała się ona nigdy językiem większości mieszkańców Norwegii, do 1814, gdy unia z Danią została rozwiązana, duńsko-norweski "koiné", często nazywany „codzienną mową wykształconych”, zdążył stać się językiem ojczystym części burżuazji. Język ten był opisywany jako duński ze wschodnionorweską wymową i pewną liczbą norweskich zapożyczeń, oraz uproszczoną gramatyką.
W 1814, gdy Norwegia została oddana Szwecji, mieszkańcy przeciwstawili się szwedzkiej supremacji, ogłosili niepodległość i uchwalili demokratyczną konstytucję. Mimo że ostatecznie Norwegię przymuszono do wejścia w unię personalną ze Szwecją, niepodległościowy zryw wpłynął na rozwój języka na terenie kraju. Stare tradycje językowe ożywione zostały przez patriotycznego poetę Henrika Wergelanda (1808–1845), który był wielkim orędownikiem stworzenia niezależnego, nieduńskiego języka pisanego.
W pracach nad tym językiem dokonano wielkiego postępu dzięki takim pisarzom jak Peter Christen Asbjørnsen, Jorgen Møe, Knud Knudsen i jego uczeń Bjørnstjerne Bjørnson oraz Henrik Ibsen. Szczególnie prace Knudsena nad reformą językową, przeprowadzone w połowie XIX wieku, miały tak wielki wpływ na reformy ortograficzne w 1907 i 1917, że został on nazwany „ojcem bokmålu”.
Gramatyka.
Zaimki.
Zaimki pytające.
Zaimek pytający "hva" nie zawsze odpowiada polskiemu „co”:
Rzeczownik.
Rodzajnik.
Ostatnia reforma z 2005 roku ostatecznie dopuściła końcówkę -en (końcówka rodzaju męskiego dla rzeczowników rodzaju żeńskiego) zarówno w podręcznikach, jak i oficjalnych dokumentach. Oznacza to, że w języku norweskim istnieje wspólny rodzaj męsko-żeński, żeński i nijaki.
Rodzajnik nieokreślony:
W liczbie mnogiej rodzajnik nieokreślony nie występuje.
Rodzajnik określony:
Pierwszy sposób polega na dodaniu końcówki -en dla rodzaju męskiego, a -et dla rodzaju nijakiego, w liczbie mnogiej dodaje się końcówkę -ene
Drugi sposób polega na umieszczeniu zaimka wolno stojącego (prepozycyjnego) przed przymiotnikiem poprzedzającym rzeczownik w formie określonej- Dla rzeczowników r.m. jest to DEN, dla rzeczowników r.n. DET, w liczbie mnogiej DE.

</doc>
<doc id="178551" url="https://pl.wikipedia.org/wiki?curid=178551" title="Nynorsk">
Nynorsk

Nynorsk („nowonorweski”) – jeden z dwóch oficjalnych standardów piśmienniczych języka norweskiego. Drugim standardem jest znacznie bardziej popularny bokmål.
Nynorsk wywodzi się ze standardu zwanego "landsmålem" („język krajowy”), który został opracowany przez Ivara Aasena na bazie gwar ludowych zachodniej części Norwegii (głównie Vestlandet, środkowej części Østlandet, Trøndelag i południowej części Nordland), jako według niego najbardziej reprezentatywnych dla „prawdziwego” (pozbawionego wpływów duńskich) języka norweskiego. Efektem badań tychże gwar były wydane przez Aasena książki opisujące „język kraju”: "Det norske Folkesprogs Grammatik" (1848), "Ordbog over det norske Folkesprog" (1850) oraz "Prøver af Landsmålet i Norge" (1853).
Na podstawie "Zarządzenia o równouprawnieniu" landsmål został w roku 1885 uznany wraz z riksmålem za język urzędowy Norwegii. Od 1892 r. władze lokalne miały możliwość same wybierać główny język urzędowy na swoim terenie i decydowały o podstawowym języku nauczania. W 1929 roku został zmodyfikowany i nazwany nynorsk. Funkcjonowanie dwóch odrębnych języków stawało się coraz większym problemem dla państwa i społeczeństwa, w związku z czym podejmowano liczne ich reformy (1862, 1877, 1885, 1893, 1901, 1907, 1910, 1917, 1938, 1942, 1958, 1972/73, 1981, 2002, 2005, 2012), które miały na celu zbliżyć je do siebie (samnorsk), ale były z oporem przyjmowane przez różne grupy. Konflikt pomiędzy zwolennikami obu wariantów był ostry do II wojny światowej. Do końca wojny rosło znaczenie nynorsk, jednak po niej nastąpiło odwrócenie tego trendu. Niewielkie reformy wprowadzane po II wojnie światowej skupiły się głównie na dopasowaniu reguł do języka powszechnie mówionego, który za sprawą mediów, klasy średniej i mieszkańców dużych miast najbardziej przypomina bokmål. Obecnie standardu nynorsk języka norweskiego używa 10–15% mieszkańców Norwegii.

</doc>
<doc id="178552" url="https://pl.wikipedia.org/wiki?curid=178552" title="Devfs">
Devfs



</doc>
<doc id="178559" url="https://pl.wikipedia.org/wiki?curid=178559" title="Pełnomocnictwo">
Pełnomocnictwo

Pełnomocnictwo – w doktrynie prawa terminem pełnomocnictwo określa się zarówno:
Pełnomocnictwo upoważnia, ale nie obciąża pełnomocnika obowiązkiem reprezentowania mocodawcy.
Udzielenie pełnomocnictwa.
Udzielenie pełnomocnictwa wymaga złożenia oświadczenia woli, którego treścią jest upoważnienie określonej osoby do dokonania w imieniu i ze skutkiem prawnym dla mocodawcy czynności prawnej indywidualnie oznaczonej albo czynności określonych rodzajowo. Pełnomocnik musi mieć zdolność do czynności prawnych, ale wystarczy, jeśli będzie to ograniczona zdolność do czynności prawnych. Oświadczenie woli mocodawcy co do ustanowienia pełnomocnika wymaga złożenia go (zakomunikowania) pełnomocnikowi – nie wystarcza ogłoszenie tego publicznie, lub zakomunikowanie osobie trzeciej.
Pełnomocnictwo może być udzielone w dowolnej formie (także ustnie i "per facta concludentia") z wyjątkiem sytuacji:
Ustanowienie dalszych pełnomocników (substytutów) jest dopuszczalne, ale tylko wtedy, gdy umocowanie takie wynika z następujących okoliczności:
Pełnomocnicy ci zawsze działają bezpośrednio w imieniu mocodawcy. Dotyczy to także dalszych ustanowionych przez nich pełnomocników.
Istnieje kontrowersyjny pogląd wyrażony przez Sąd Najwyższy, że udzielenie pełnomocnictwa może nastąpić, w konkretnych okolicznościach faktycznych, także w sposób dorozumiany. Pełnomocnictwo legitymuje pełnomocnika do dokonywania czynności prawnych w imieniu mocodawcy, zatem jego zakres powinien być wyraźnie i precyzyjnie określony.
Treść pełnomocnictwa i jego typy.
Mocodawca może udzielić pełnomocnictwa do dokonania tylko takich czynności prawnych, jakich sam mógłby dokonać w imieniu własnym, a które zarazem nie mają charakteru ściśle osobistego. Poza tym ustawa nie dozwala na udzielenie pełnomocnictwa do wszelkich czynności prawnych.
Dopuszczalne są tylko następujące typy pełnomocnictw:
O istnieniu i treści pełnomocnictwa decyduje wyłącznie mocodawca. Osoba trzecia, która dokonuje z pełnomocnikiem czynności prawnej może polegać jedynie na tym oświadczeniu. Oświadczenie mocodawcy podlega interpretacji z pozycji osoby trzeciej – ma więc taką treść, jaką powinien jemu przypisać potencjalny uczestnik czynności prawnej, dysponujący konkretną wiedzą o oświadczeniu mocodawcy i jego kontekście (takiej wykładni wymaga zasada ochrony zaufania).
Osobę czynną w lokalu przedsiębiorstwa przeznaczonego do obsługiwania publiczności poczytuje się w razie wątpliwości za umocowaną do dokonywania czynności prawnych, które zazwyczaj bywają dokonywane z usług przedsiębiorstwa. Klient chroniony jest tu w tym sensie, że skutki prawne zawartej przez niego umowy przypisane są przedsiębiorcy bezwzględnie.
Czynność „z samym sobą” – czynność pełnomocnika dokonana „z samym sobą” – bez zgody mocodawcy – jest dotknięta bezskutecznością zawieszoną. Może być potwierdzona i wtedy zyskuje pełną skuteczność. O czynności „z samym sobą” mówi się na określenie następujących sytuacji:
Art. 108 KC generalnie w ww. sytuacjach wyłącza dopuszczalność występowania tej samej osoby w roli pełnomocnika. Od tej reguły przewidziane są jednak dwa wyjątki:
Odwołanie i wygaśnięcie pełnomocnictwa.
Pełnomocnictwo do działania w imieniu mocodawcy gaśnie z różnych przyczyn:
W razie wygaśnięcia pełnomocnictwa z jakiejkolwiek przyczyny pełnomocnik jest obowiązany zwrócić dokument pełnomocnictwa. Może jedynie żądać poświadczonego odpisu z tym jednak zastrzeżeniem, że wygaśnięcie umocowania powinno być na tym odpisie zaznaczone.
Administracyjne pełnomocnictwo procesowe.
Od pełnomocnictwa w znaczeniu cywilnoprawnym należy odróżnić pełnomocnictwo procesowe administracyjne mające swoje umocowanie w art. 268a kodeksu postępowania administracyjnego. Przepis ten stanowi, że organ administracji publicznej może na piśmie upoważniać pracowników kierowanej jednostki organizacyjnej do załatwiania spraw w jego imieniu w ustalonym zakresie, a w szczególności do wydawania decyzji administracyjnych, postanowień i zaświadczeń.
Pełnomocnictwo to bowiem nie mieści się w cywilistycznym pojęciu pełnomocnictwa jako umocowania do dokonywania czynności prawnych w imieniu reprezentowanego bowiem jego istotą jest delegacja uprawnień wynikających z przepisów materialnego prawa administracyjnego, a nie dokonywanie czynności prawnych w imieniu reprezentowanego.
Pełnomocnik w postępowaniu administracyjnym.
W postępowaniu administracyjnym pełnomocnikiem może być osoba posiadającą zdolność do czynności prawnych; przyjmuje się, że może to być osoba nieposiadająca pełnej zdolności do czynności prawnych.
Pełnomocnictwo powinno być udzielone na piśmie lub zgłoszone do protokołu, a pełnomocnik dołącza do akt oryginał lub urzędowo poświadczony odpis pełnomocnictwa. Jeżeli pełnomocnikiem jest adwokat, radca prawny lub rzecznik patentowy może sam uwierzytelnić odpis udzielonego mu pełnomocnictwa. Organ administracji publicznej z urzędu bada prawidłowość pełnomocnictwa.
W przypadku niedołączenia pełnomocnictwa przy wniesieniu podania o wszczęcie postępowania administracyjnego, organ administracji publicznej jest zobowiązany do wezwania wnoszącego podanie do złożenia pełnomocnictwa w terminie siedmiu dni; niedopełnienie tej czynności powoduje pozostawienie podania bez rozpoznania. Tak samo organ powinien postąpić przy dokonaniu pierwszej czynności przez pełnomocnika, jeżeli przy dokonywaniu tej czynności nie dołączy lub nie przedstawi pełnomocnictwa.
Pełnomocnik w postępowaniu administracyjnosądowym.
Zgodnie z Prawem o postępowaniu przed sądami administracyjnymi w postępowaniu administracyjnosądowym pełnomocnikiem strony może być:
Pełnomocnikiem osoby prawnej lub przedsiębiorcy, w tym nieposiadającego osobowości prawnej, może być również pracownik tej jednostki albo jej organu nadrzędnego.
Osoba prawna lub zarząd spółki partnerskiej świadczący pomoc prawną przedsiębiorcy, osobie prawnej lub innej jednostce organizacyjnej, mogą udzielić pełnomocnictwa procesowego – w imieniu podmiotu, któremu świadczą pomoc prawą – adwokatowi lub radcy prawnemu, jeżeli zostały do tego upoważnione przez ten podmiot.
Pełnomocnikami mogą być też inne osoby, jeżeli przewidują to przepisy szczególne. Są to na przykład:
Pełnomocnik do rachunku bankowego.
Pełnomocnikiem do konta w banku może zostać dowolna osoba, niespokrewniona z właścicielem rachunku. Bank wymaga jednak, aby pełnomocnik:
Pełnomocnika do rachunku prowadzonego dla osoby fizycznej może ustanowić właściciel ROR-u, a w przypadku rachunków wspólnych jeden ze współposiadaczy (za zgodą drugiego). Natomiast do rachunku firmowego dyspozycję może złożyć właściciel firmy lub jej reprezentant.
Na podstawie udzielonego pełnomocnictwa pełnomocnik zyskuje dostęp do konta, nie jest jednak właścicielem znajdujących się na nim środków. To, jakie operacje bankowe może przeprowadzać, zależy od zakresu upoważnienia oraz regulaminu danej instytucji.
Pełnomocnictwo może być udzielone do następujących rodzajów rachunków: kont rozliczeniowo-oszczędnościowych, kont oszczędnościowych oraz lokat terminowych.
Zasady udzielania pełnomocnictw do rachunków bankowych określa kodeks cywilny.

</doc>
<doc id="178563" url="https://pl.wikipedia.org/wiki?curid=178563" title="Andrzej Zaucha">
Andrzej Zaucha

Andrzej Zaucha (ur. 12 stycznia 1949 w Krakowie, zm. 10 października 1991 tamże) – polski wokalista rhythm-and-bluesowy i jazzowo-popowy, saksofonista altowy i perkusista, a także aktor musicalowy (teatralny) i filmowy oraz artysta kabaretowy. Z wykształcenia zecer.
Był muzycznym samoukiem. Dokonał licznych nagrań płytowych, do filmów i seriali, m.in. "Przybysze z Matplanety" i "Gumisie", oraz dla archiwum Polskiego Radia. Jego najpopularniejsze piosenki to: „Byłaś serca biciem”, „Baw się lalkami”, „C’est la vie – Paryż z pocztówki”, „Siódmy rok”, „Magia to ja”, „Wymyśliłem ciebie”, „Smakować świat”, „Jak na lotni”, „Bądź moim natchnieniem”, „O cudzie w tancbudzie”, „Czarny Alibaba” z repertuaru Heleny Majdaniec, „Rozmowa z Jędrkiem” nagrana z Andrzejem Sikorowskim oraz „Baby, ach te baby” z repertuaru Eugeniusza Bodo, nagrana z Ryszardem Rynkowskim.
Współpracował z wieloma muzykami jazzowymi, m.in. z Januszem Muniakiem, Zbigniewem Seifertem, Tomaszem Stańką, Jarosławem Śmietaną, Michałem Urbaniakiem i Janem Ptaszynem Wróblewskim, a także z zespołami jazzu tradycyjnego Beale Street Band i Playing Family jako wokalista oraz Old Metropolitan Band jako perkusista. Związany był także z zespołami rockowymi – Grupa Doctora Q, Kwadratem i Kasa Chorych. Nagrał muzyczne duety z wieloma artystami, takimi jak m.in. Ewa Bem, Krystyna Prońko, Krystyna Giżowska, Adrianna Biedrzyńska, Maryla Rodowicz, Łucja Prus, Hanna Banaszak, Danuta Rinn, Mietek Szcześniak, Beata Kozidrak, Lora Szafran, Ryszard Rynkowski, Andrzej Sikorowski czy Alicja Majewska.
Życiorys.
Urodził się 12 stycznia 1949 w Krakowie, dorastał na krakowskich Pychowicach. Był synem Matyldy Zauchy-Feit i Romana Zauchy (1922–1989). Brat matki grał na trąbce, ojciec śpiewał i grał zarobkowo w zespołach grających do tańca podczas przyjęć okolicznościowych, a matka prowadziła sklep. Ojciec był uzależniony od hazardu i alkoholu, co doprowadziło do jego rozwodu z żoną, gdy Andrzej Zaucha miał sześć lat.
W wieku ośmiu lat zadebiutował publicznie, zastępując ojca na perkusji w jego zespole. W kolejnych latach wielokrotnie występował za ojca na koncertach. W szkole podstawowej grał także w innych krakowskich składach muzycznych grających muzykę taneczną. Oprócz tego był ministrantem, śpiewał 
w kościele i grał na klarnecie. Uczył się w VIII Liceum Ogólnokształcącym w Krakowie, jednak przerwał naukę w klasie maturalnej, po czym ukończył dwuletnią szkołę zawodową w specjalności zecera.
Kariera sportowa.
Jako dziecko grał w piłkę nożną w Klubie Kolejarza i wyczynowo pływał. W szkole średniej trenował kajakarstwo, startował na dystansach 300 m, 500 m i 1000 m. W tej dyscyplinie wywalczył trzy medale mistrzowskie: na mistrzostwach Polski juniorów w 1963 prowadzona przez niego „czwórka” wywalczyła brązowy medal, w kolejnym roku zdobył złote medale mistrzostw Polski juniorów w „jedynce” i „czwórce”. Rozważano powołanie go do reprezentacji Polski na Letnie Igrzyska Olimpijskie 1964 w Tokio, jednak porzucił plany sportowe na rzecz grania w zespole Czarty.
Kariera artystyczna.
Był muzycznym samoukiem. Muzycznie debiutował jako perkusista w amatorskim zespole Czarty prowadzonym przez Janusza Gajca. Był także solistą grupy Telstar, również założonej przez Gajca. W 1966 po raz pierwszy zaśpiewał w klubach studenckich. Profesjonalnie śpiewanie rozpoczął w 1969 jako wokalista jazz-rockowej grupy Dżamble, z którą zadebiutował występem na Balu Architekta w Teatrze Kolejarza oraz wystąpił m.in. na festiwalu Jazz nad Odrą w 1969 we Wrocławiu, a w 1971 wydał album "Wołanie o słońce nad światem". Również w 1971 związał się z krakowską grupą Anawa, w której zajął miejsce wokalisty za Marka Grechutę. Z zespołem nagrał longplaya, zatytułowanego po prostu "Anawa" (1973), z piosenkami, takimi jak: „Abyś czuł”, „Ta wiara”, „Linoskoczek”, „Stwardnieje ci łza” i „Nie przerywajcie zabawy”. W latach 1973–1979 śpiewał i grał w zespołach rozrywkowych za granicą (występował w klubach muzyczno-rozrywkowych i pubach w Niemczech Zachodnich, Austrii, Szwajcarii i Holandii). Od 1976 grał na saksofonie.
Karierę solową rozpoczął dopiero w 1980, kiedy zagrał w śpiewogrze "Pozłacany warkocz" Katarzyny Gärtner. Nagrał także kilka piosenek („Kochaj człowieka”, „Szlaufik blues” i „Ballada o rannym wstawaniu”) z bluesowym zespołem Kasa Chorych. W 1983 wydał swój pierwszy album solowy pt. "Wszystkie stworzenia duże i małe", z którego pochodzi m.in. tytułowy przebój – utwór zaśpiewany w duecie z Ewą Bem. W 1984 nagrał w duecie z Adrianną Biedrzyńską utwór „Cieplej” na potrzeby ścieżki dźwiękowej do filmu "Miłość z listy przebojów". W 1985 wystąpił podczas koncertu "Piosenka jest dobra na wszystko", który odbył się w ramach Krajowego Festiwalu Piosenki Polskiej w Opolu. Od tego czasu był regularnym gościem na opolskich festiwalach (począwszy od 1985 występował w Opolu corocznie aż do 1991). W drugiej połowie lat 80. zagrał również epizodyczne role w filmach: "Miłość z listy przebojów" (1984) Marka Nowickiego, "Misja specjalna" (1987) Janusza Rzeszewskiego oraz "Trzy dni bez wyroku" (1991) Wojciecha Wójcika. W 1985 występował w spektaklu "Kur zapiał" w Teatrze STU. W 1987 wydał drugi solowy album pt. "Stare, nowe, najnowsze", na którym znalazły się popularne piosenki: „Myśmy byli sobie pisani”, „Bądź moim natchnieniem” i „C’est la vie – Paryż z pocztówki”. Na KFPP w Opolu w 1988 wykonał piosenkę „Byłaś serca biciem”, za którą zdobył wyróżnienie. Utwór stał się jednym z największych przebojów artysty.
W 1989 obchodził jubileusz 20-lecia pracy scenicznej jako wokalista. Z tej okazji planowano jego koncert podczas Dni Krakowa. Również w 1989 występował w kameralnej wersji spektaklu "Kur zapiał" w Teatrze STU, a na festiwalu w Opolu w 1989 otrzymał wyróżnienie w koncercie "Premiery" za piosenkę „O cudzie w tancbudzie” oraz nagrodę prezydenta miasta Opola za osiągnięcia w wykonawstwie piosenek. Oprócz tego z big-bandem Wiesława Pieregorólki nagrał album "Andrzej Zaucha", wydany przez Polskie Nagrania. W tym samym roku zapowiadał wydanie nagranego już albumu wraz z Jerzym Dobrzyńskim (muzyka) i Zbigniewem Książkiem (słowa). Na 28 grudnia 1989 miał zaplanowany koncert w Filharmonii Krakowskiej, a na wieczór sylwestrowy 31 grudnia 1989 zaplanowano jego koncert w Sztokholmie.
Na początku lat 90. współtworzył wraz z Andrzejem Sikorowskim i Krzysztofem Piaseckim kabaret estradowy Sami. W 1990 zagrał tytułową rolę w prapremierze musicalu "Pan Twardowski" (muz. Janusz Grzywacz, libr. Krzysztof Jasiński). W tym samym roku wykonywał piosenkę czołówkową do polskiej wersji językowej "Gumisiów" oraz wziął udział w nagraniu kolęd w Teatrze STU.
Śmierć.
10 października 1991, po występie w spektaklu "Pan Twardowski" na scenie Teatru STU w Krakowie, Zaucha został postrzelony wraz z aktorką Zuzanną Leśniak przez jej męża, reżysera Yves’a Goulais, na parkingu przy ul. Włóczków. Zaucha i Leśniak byli przyjaciółmi, współpracowali w Teatrze STU, a w opinii znajomych byli parą. Leśniak miała czuć się samotna, zaniedbana przez swojego męża oraz nieszczęśliwa w małżeństwie, a Zaucha prawdopodobnie zmagał się z depresją od śmierci żony, Elżbiety, i – jak sam twierdził – planował wziąć ślub z aktorką. Leśniak nie była jednak zdecydowana na rozwód i ponowne zamążpójście, jednak nie ukrywała romansu z Zauchą, równocześnie unikając deklaracji, z kim chce być. Goulais uznał, że tolerowanie jawnego romansu żony godzi w jego honor i że najlepszym rozwiązaniem jest zabicie Zauchy. Zabójca oddał dziewięć strzałów z nielegalnie wwiezionego do Polski karabinka sportowego kaliber o obciętej lufie i kolbie. Zastrzelił zaskoczonego Zauchę po podejściu do jego mercedesa, a śmiertelny strzał oddał, gdy piosenkarz wysiadał z samochodu, próbując podejść do mordercy. Zaucha zmarł na miejscu. Ciężko ranna Leśniak zmarła na Oddziale Klinicznym Chirurgii Klatki Piersiowej Szpitala im. Jana Pawła II. Historia morderstwa pary stała się kanwą książki Janusza Wiśniewskiego "I odpuść nam…" wydanej w 2015.
Zaucha został pochowany 16 października 1991 na cmentarzu Batowickim w Krakowie.
Życie prywatne.
Był żonaty z Elżbietą, którą poznał w 1966, a która zmarła 31 sierpnia 1989 wskutek udaru mózgu w wieku 39 lat. Mieli córkę Agnieszkę (ur. 1974). Grób Andrzeja i Elżbiety Zauchów znajduje się na krakowskim cmentarzu Batowickim (kwatera A5A-7-8).
Filmografia.
Obsada aktorska.
Źródło:
Wykonanie piosenek.
Źródło: 

</doc>
