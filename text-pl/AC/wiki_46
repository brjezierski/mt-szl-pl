<doc id="178564" url="https://pl.wikipedia.org/wiki?curid=178564" title="London Borough of Lambeth">
London Borough of Lambeth

London Borough of Lambeth – jedna z 32 gmin Wielkiego Londynu położona w jego południowej części. Wraz z 11 innymi gminami wchodzi w skład tzw. Londynu Wewnętrznego. Władzę stanowi Rada Gminy Miejskiej Lambeth (ang. Lambeth London Borough Council). Miejsce konferencji biskupów Kościoła anglikańskiego. Odbywa się w Londynie co 10 lat, przewodzi jej arcybiskup Canterbury. Decyzje biskupów w sprawach wiary (doktryny) nie są obowiązujące, ale często wciela się je w życie.
Historia.
Gminę utworzono w 1965 na podstawie ustawy London Government Act 1963 ze stołecznych gmin Lambeth (ang. Metropolitan Borough of Lambeth) oraz dwóch okręgów tj. Streatham i Clapham z Wandsworth (ang. Metropolitan Borough of Wandsworth), które utworzono w 1900 roku w ramach podziału hrabstwa County of London na 28 gmin.
Geografia.
Gmina Lambeth ma powierzchnię 26,82 km2, graniczy od wschodu z Southwark i w obrębie jednego skrzyżowania z Bromley, od południa z Croydon i Merton, od zachodu z Wandsworth, zaś od północy przez Tamizę z City of London i City of Westminster.
W skład gminy Lambeth wchodzą następujące obszary:
Gmina dzieli się na 21 okręgów wyborczych które nie pokrywają się dokładnie z podziałem na obszary, zaś mieszczą się w trzech rejonach tzw. borough constituencies - Dulwich and West Norwood, Streatham i Vauxhall.
Demografia.
W 2011 roku gmina Lambeth miała 303 086 mieszkańców.
Podział mieszkańców według grup etnicznych na podstawie spisu powszechnego z 2011 roku:
Podział mieszkańców według wyznania na podstawie spisu powszechnego z 2011 roku:
Podział mieszkańców według miejsca urodzenia na podstawie spisu powszechnego z 2011 roku:
Transport.
Przez dzielnicę Lambeth przebiega pięć linii metra: Jubilee Line, Northern Line, Bakerloo Line, Waterloo &amp; City line i Victoria Line.
Stacje metra:
Pasażerskie połączenia kolejowe na terenie Lambeth obsługują przewoźnicy Southern, Southeastern, South West Trains oraz First Capital Connect.
Stacje kolejowe:
Mosty:
Tramwaje wodne - Thames Clippers
Przystanie:
Miejsca i muzea.
- Royal Festival Hall
- Queen Elizabeth Hall
- Hayward Gallery
- Purcell Room
Znane osoby.
W Lambeth urodzili się m.in. 

</doc>
<doc id="178567" url="https://pl.wikipedia.org/wiki?curid=178567" title="Pałac Lambeth">
Pałac Lambeth

Pałac Lambeth (ang. "Lambeth Palace") – oficjalna rezydencja arcybiskupa Canterbury – honorowego zwierzchnika wspólnoty anglikańskiej – w Londynie, położona nad Tamizą naprzeciwko Pałacu Westminster. Miejsce to jest siedzibą arcybiskupa od około roku 1200.

</doc>
<doc id="178572" url="https://pl.wikipedia.org/wiki?curid=178572" title="Kurt Lück">
Kurt Lück

Kurt Lück (ur. 28 grudnia 1900 w Colmarze, Prowincja Poznańska, zm. 5 marca 1942 koło Orszy, Białoruś) – niemiecki historyk, etnograf, działacz mniejszościowy w Polsce, podpułkownik w korpusie oficerów SS, doktor nauk filozoficznych.
Życiorys.
Maturę zdał w 1918 roku, następnie jako niemiecki ochotnik uczestniczył w walkach Powstania Wielkopolskiego. Brał udział w obronie Chodzieży 8 stycznia 1919 r. Uczestniczył w walkach o Piłę. Między innymi za tę działalność otrzymał Krzyż Żelazny II klasy.
Po opuszczeniu Polski i studiował slawistykę, filologię angielską i germańską na Uniwersytecie Wrocławskim. Był zaangażowany w niemieckie ruchy na terenie Prowincji Poznańskiej. W 1922 był promotorem powstania organizacji studenckiej "Związek Studentów Niemieckich w Polsce" ("VDH – Verein Deutscher Hochschüler"). Studia ukończył w 1924 składając dysertację o polskich chłopach w powieściach XIX wieku. Następnie wrócił do Polski dorabiając jako tłumacz. Zaangażował się w rozwijające się niemieckie organizacje mniejszościowe finansowane przez Republikę Weimarską. Skończył drugie studia – gospodarkę narodową na Uniwersytecie Poznańskim. Tam też uzyskał tytuł naukowy doktora filozofii. Próbował stworzyć silne niemieckie zrzeszenie w Łucku na Wołyniu.
Po 1934 objął ważne funkcje wewnątrz organizacji mniejszości niemieckiej w Wielkopolsce, m.in. jako kierownik „Poznańskiego Towarzystwa Historycznego” ("niem. Historische Gesellschaft für Posen") oraz jako redaktor „Niemieckiego Miesięcznika w Polsce” ("niem. Deutsche Monatshefte in Polen"). Działał jako mąż zaufania niemieckich organizacji, m.in. jako członek „Północno-wschodniej niemieckiej wspólnoty badawczej” ("niem. Nordostdeutsche Forschungsgemeinschaft"). Był też jednym z szefów Związku Niemieckich Bibliotek w Polsce. Z listy mniejszości niemieckiej kilkakrotnie brał udział w wyborach do Sejmu i Senatu Rzeczypospolitej. Na krótko przed wybuchem wojny w 1939 został aresztowany przez władze polskie.
Po wybuchu wojny został zwolniony. Następnie został członkiem „niemieckiej ludowej samoobrony” ("niem. Volksdeutscher Selbstschutz"), która angażowała się w prześladowania i zamachy na polską inteligencję. Jako kierownik tzw. "Gräberzentrale" dokumentował prześladowania dokonywane przez ludność polską na ludności niemieckiej. Zgodnie z ówczesną propagandą III Rzeszy zawyżał liczbę ofiar.
W marcu 1940 roku został żołnierzem SS. Jako kapitan SS działał w NSDAP (od jesieni 1941, dopisany wstecz na grudzień 1940) pomagając w przesiedleniach ludności niemieckiej z Europy wschodniej do Polski. Po wybuchu walk z Rosją Radziecką w 1941 dobrowolnie zaciągnął się do oddziałów Wehrmachtu. W marcu 1942 podczas akcji oczyszczania środkowego odcinka frontu wschodniego został zastrzelony przez sowieckich partyzantów.
Lück w swoich pracach naukowych łączył aspekty historyczne i etnograficzne na aktywnym polu badań pomiędzy narodem polskim i niemieckim. Zajmował się polskimi pracami badając i pokazując wpływ kultury niemieckiej. Był propagatorem zasług Niemców dla ucywilizowania ziem ruskich Rzeczypospolitej. Autor wielu nazistowskich książek i publikacji.

</doc>
<doc id="178573" url="https://pl.wikipedia.org/wiki?curid=178573" title="Charing Cross">
Charing Cross

Charing Cross – nazwa skrzyżowania oraz otaczającego je obszaru w centralnym Londynie, na terenie City of Westminster. W pobliżu znajduje się dworzec kolejowy Charing Cross.
Nazwa "Charing" pochodzi od staroangielskiego słowa "zgięty" (rzeka Tamiza w tym miejscu zatacza łuk). Pierwotnie znajdowała się tu wioska pod tą nazwą. 
Od końca XIII w. do połowy XVII w. w Charing znajdował się jeden z dwunastu krzyży Eleonory, upamiętniających miejsca postoju orszaku z ciałem królowej Anglii Eleonory kastylijskiej. Współcześnie w jego miejscu znajduje się pomnik konny króla Karola I. Nieopodal, przy wejściu do dworca Charing Cross znajduje się replika krzyża wzniesiona w 1863 roku.
Charing Cross zwyczajowo uznawane jest za geograficzny środek Londynu. Stąd tradycyjnie mierzone są odległości między Londynem a innymi miejscami w kraju. Dokładny punkt pomiaru wyznacza tablica wmurowana tuż za pomnikiem Karola I, na środku skrzyżowania Charing Cross.

</doc>
<doc id="178574" url="https://pl.wikipedia.org/wiki?curid=178574" title="Gracjan (prawnik)">
Gracjan (prawnik)

Franciscus Gratianus, lub Johannes Gratianus, znany jako Gratian (pol. Gracjan) był XII-wiecznym prawnikiem z Bolonii.
Niewiele wiadomo o Gracjanie. Pewne jest właściwie tylko imię autora Dekretu Gracjana. Urodził się prawdopodobnie w Chiusi w Toskanii lub Carraria koło Orvieto we Włoszech. Przyjmuje się powszechnie, że Gracjan był mnichem w klasztorze świętych Feliksa i Nabora w Bolonii, który zajmował się opracowywaniem zbioru prawa kanonicznego, zawierającego również wyjaśnienia autora, nazwanego później "Dekretem". Niekiedy podaje się, że Gracjan był również wykładowcą prawa kanonicznego. Nieznana jest data jego śmierci.

</doc>
<doc id="178575" url="https://pl.wikipedia.org/wiki?curid=178575" title="Gracjan">
Gracjan



</doc>
<doc id="178577" url="https://pl.wikipedia.org/wiki?curid=178577" title="Ploeszti">
Ploeszti

Ploeszti (rum. "Ploiești", do 1960 "Ploești") – miasto w południowej Rumunii, ośrodek administracyjny okręgu Prahova, na północnym krańcu Niziny Wołoskiej. W 2002 roku liczyło 232,5 tys. mieszkańców.
Ploeszti jest ważnym ośrodkiem przemysłu, głównie wydobywczego: w pobliżu miasta znajduje się największa w Rumunii rafineria ropy naftowej (w miejscowości Brazi).
Historia.
Miasto zostało założone w 1596 r. za panowania hospodara wołoskiego Michała Walecznego.
W połowie XIX w. okolice Ploeszti stały się jednym z najważniejszych ośrodków wydobycia i obróbki ropy naftowej w świecie. Miasto zostało mocno zniszczone podczas trzęsienia ziemi w 1940 r., wkrótce jednak zostało odbudowane. W okresie II wojny światowej, gdy Rumunia znajdowała się w sojuszu z III Rzeszą tutejsze złoża ropy były intensywnie wykorzystywane jako główne źródło zaopatrzenia wojsk niemieckich. Z tego względu już w 1943 r. rozpoczęły się alianckie naloty dywanowe, mające na celu zniszczenie instalacji i urządzeń służących do wydobycia ropy. Spowodowały one silne zniszczenia i straty w ludziach, pomimo iż był to trzeci pod względem priorytetu obrony przeciwlotniczej teren broniony przez Niemców.
Transport.
Miasto jest także ważnym węzłem komunikacyjnym, znajdują się tu dwie stacje kolejowe Ploiești Sud i Ploiești Vest.
Komunikacją miejską w Ploeszti zarządza RATP Ploiești. W mieście działają linie autobusowe, tramwajowe i trolejbusowe.
Tramwaje.
Sieć tramwajowa w Ploeszti składa się z dwóch linii tramwajowych (101, 102) mających 3 czynne pętle (Spitalul județean, Gara de vest, Gara de sud). Tabor składa się w większości ze sprowadzonych z Niemiec Tatr KT4D

</doc>
<doc id="178579" url="https://pl.wikipedia.org/wiki?curid=178579" title="Douai">
Douai

Douai – miejscowość, gmina we Francji, w regionie Hauts-de-France, w departamencie Nord.
Miasto leży nad rzeką Scarpe (dopływ Skaldy) i Kanałem Sensée, 35 km na południe od Lille.
Według danych na rok 1990 gminę zamieszkiwało 42 175 osób (zespół miejski 200 tys. (1990)), a gęstość zaludnienia wynosiła 2500 osób/km². Wśród 1549 gmin regionu Nord-Pas-de-Calais Douai plasuje się na 9. miejscu pod względem liczby ludności, natomiast pod względem powierzchni na miejscu 95.
Znane osoby urodzone w Douai.
W XVI i XVII wieku, w czasach prześladowania katolików w Anglii, miasto stało się ważnym ośrodkiem kształcenia katolickich księży angielskich. Wielu z Czterdziestu męczenników Anglii i Walii oraz Osiemdziesięciu pięciu męczenników Anglii i Walii studiowało w Kollegium Douai, a wśród nich: Aleksander Birant, Bartłomiej Alban Roe, Edmund Arrowsmith, Henryk Morse, Jan Paine, Jan Boste, Jan Jones, Jan Kemble, Jan Southworth, Jan Wall, Kutbert Mayne, Robert Southwell, Rudolf Sherwin, 
Marcin od św. Feliksa, Henry Heath.
Polacy w Douai.
W latach dwudziestych XX wieku w okolicy Douai osiedliło się wielu emigrantów z Westfalii i Polski. W okolicy Douai w Wazires powstała wspólnota polsko-francuska. Nadal funkcjonuje tam polska parafia skupiona wokół polskiego kościoła "" pod wezwaniem Matki Boskiej Górnikow). Znany jest Chór Polskich Górników w Douai, faktycznie mający swą siedzibę w Waziers. Proboszczem parafii jest kuzyn Jana Pawła II, ks. Francisek Wojtyla OMI.
Sławni Polacy związani z Douai:

</doc>
<doc id="178582" url="https://pl.wikipedia.org/wiki?curid=178582" title="Stendal">
Stendal

Stendal, Hansestadt Stendal – miasto powiatowe w środkowej części Niemiec, w kraju związkowym Saksonia-Anhalt, siedziba powiatu Stendal, nieoficjalna stolica kraju historycznego "Altmark". Liczy 42,7 tys. mieszkańców (2009). Leży w dolinie Łaby, ok. 125 km na zachód od Berlina i ok. 170 km na wschód od Hanoweru. Miasto zachowało cenne zabytki, przede wszystkim gotyckie kościoły i obwarowania. Miejsce urodzenia Johanna Joachima Wickelmanna jednego z pierwszych historyków sztuki.
W mieście znajduje się stacja kolejowa Stendal.
Historia.
Pierwsza wzmianka o Stendalu pochodzi z 1022 jako "Steinedal" – wiejska posiadłość klasztoru przy kościele św. Michała w Hildesheim. Miasto założone zostało przez Albrechta Niedźwiedzia w XII wieku. W 1166 otrzymało przywilej targowy na prawie magdeburskim. W XII wieku powstaje parafia św. Jakuba ("Jakobi"), zaś w 1230 zostaje założony klasztor Franciszkanów. Od XIII wieku wzrasta znaczenie miejscowego mieszczaństwa, powstają gildie, wśród nich cech żeglarzy, który posiadał swoje własne statki handlowe. Z 1283 pochodzi najstarsza wzmianka o kościele NMP ("St. Marien"), fundacji kupców. Gwałtowny rozwój gospodarczy miasta spowodowało przyjęcie młodego wówczas ośrodka miejskiego do Hanzy. W 1300 r. miasto zostało otoczone murami miejskimi. W 1338 r. przy dzisiejszej ul. Brüderstraße powstaje, szkoła łacińska, która została później zamieniona w gimnazjum. W latach 1373–1415 wraz z Marchią Brandenburską Stendal znajdowało się pod panowaniem Królestwa Czech. Od 1488 w mieście działał Joachim Westphal, autor pierwszych drukowanych książek na terenie Marchii Brandenburskiej. W XIV i XV wieku przypada rozwój kulturalny i artystyczny miasta.
Stendal w 1815 wcielony został do prowincji Saksonia, która weszła w skład Królestwa Prus po wojnach napoleońskich. Od 1949 do zjednoczenia Niemiec w 1990, Stendal znajdował się na terenie NRD.
Pseudonim „Stendhal” Marie-Henri Beyle, pisarza doby romantyzmu jest prawdopodobnie ukłonem w stronę Johanna Joachima Wickelmanna, który przyszedł na świat w Stendalu w 1717 r.
15 kwietnia 1999 do miasta przyłączono gminę Bindfelde, jednocześnie rozwiązano wspólnotę administracyjną Stendal.
1 stycznia 2005 do miasta wcielono gminę Jarchau.
Do 31 grudnia 2009 miasto było siedzibą wspólnoty administracyjnej Stendal-Uchtetal, następnego dnia do miasta przyłączono gminy Buchholz, Groß Schwechten, Heeren, Möringen, Nahrstedt, Staats, Uchtspringe, Uenglingen, Volgfelde i Wittenmoor.
29 kwietnia 2010 w granicach miasta znalazła się również gmina Vinzelberg.
Zabytki.
Stendal jest jednym z ważniejszych zespołów architektonicznych na terenie dawnej Marchii. W skład tego kompleksu wchodzą przede wszystkim dzieła gotyckiej architektury ceglanej i zespoły domów o konstrukcji ryglowej.
Współpraca.
Miejscowości partnerskie:

</doc>
<doc id="178583" url="https://pl.wikipedia.org/wiki?curid=178583" title="Castelo Branco">
Castelo Branco

Castelo Branco – miejscowość w Portugalii, leżąca w dystrykcie Castelo Branco, w regionie Centrum w podregionie Beira Interior Sul. Miejscowość jest siedzibą gminy o tej samej nazwie.
Sołectwa.
Sołectwa gminy Castelo Branco (ludność wg stanu na 2011 r.):

</doc>
<doc id="178585" url="https://pl.wikipedia.org/wiki?curid=178585" title="Knoxville">
Knoxville

Knoxville – miasto w Stanach Zjednoczonych, we wschodniej części stanu Tennessee, nad rzeką Tennessee. Ośrodek uniwersytecki, siedziba Uniwersytetu Tennessee. Według spisu z 2020 roku liczy 190,7 tys. mieszkańców.
Środowisko naturalne.
Knoxville leży na wysokości około 271 m n.p.m. (889 stóp).
W stanie Tennessee, w którym leży miasto Knoxville, panuje wilgotny subtropikalny klimat z ciepłym latem. Średnia roczna liczba dni z temperaturą powyżej 90 °F (32 °C) w Knoxville wynosi 29, z czego 11 przypada na lipiec, a 9 na sierpień. Lata są opisywane jako zawsze zielone i niezbyt gorące, zaś zima krótka i także łagodna. Wiosna rozpoczyna się wcześnie i trwa długo.
Średnia temperatura w Knoxville wynosi 15,25 °C, opady deszczu 1224 mm, a opady śniegu – 30 cm. Najgorętszym miesiącem jest lipiec, ze średnią najwyższą temperaturą 31,2 °C i najniższą 20,6 °C. Najchłodniejszym miesiącem z kolei jest styczeń – odpowiednio 8,1 °C i -0,9 °C.
Gospodarka.
W mieście rozwinął się przemysł włókienniczy, odzieżowy, chemiczny oraz spożywczy.
Historia.
Historia miasta Knoxville rozpoczyna się wraz z założeniem fortu James White na zachodniej granicy USA w 1786. W 1790 fort ten stał się stolicą Terytorium Południowo-Zachodniego, rok później rozpoczęto budowę miasta. Otrzymało ono nazwę Knoxville na pamiątkę Henry'ego Knoxa, drugiego sekratarza wojny w historii Stanów Zjednoczonych. Stale rozwijające się miasteczko zostało stolicą stanu Tennessee w 1796. Przybywało do niego wielu imigrantów z zachodu, był to także lokalny ośrodek handlu. W 1850 nastąpił nagły wzrost liczby mieszkańców na skutek przyłączenia miasteczka do sieci kolejowej.
Podczas wojny secesyjnej Knoxville było podzielone. Mimo tego, że miasto to jest położone w Tennessee, czyli jednym ze stanów Konfederacji, wielu jego mieszkańców wsparło Unię. Knoxville było okupowane przez siły Południa aż do 1863, kiedy to Północ weszła do niego praktycznie bez użycia siły. Konfederaci w listopadzie próbowali jeszcze raz oblegać miasto, jednak 29 listopada 1863 miała miejsce bitwa o Fort Sanders, jedno z kluczowych wydarzeń wojny secesyjnej w Tennessee. Pośpieszny szturm sił Południa na ten fort trwał zaledwie około 20 minut, jednak zginęło w nim ponad 800 atakujących żołnierzy (przy kilku zabitych obrońcach). Zmusiło to Konfederatów do wycofania się z Knoxville.
Po zakończeniu wojny, w Knoxville zaczął rozwijać się przemysł hutniczy i tekstylny. Ponadto Knoxville stało się węzłem komunikacyjnym pomiędzy małymi miasteczkami w południowych Appalachach i wielkimi fabrykami na wschodnim wybrzeżu. W mieście tym znajdowały się także złoża marmuru, który został użyty do budowy wielu budynków. Stąd Knoxville było kiedyś nazywane "The Marble City", czyli Marmurowe Miasto.
Na początku XX wieku gospodarka miasta spowolniła, głównie na skutek lokalnych sporów politycznych w Tennessee. Dopiero w latach 60. miasto zaczęło się ponownie rozwijać, czego dowodem może być przyznanie wystawy światowej 1982 World’s Fair. Obecnie, na skutek silnego rozwoju przedmieść miasta i powstania wielu center handlowych na obrzeżach, centralna dzielnica biznesowa straciła na swoim dawnym znaczeniu.
Demografia.
W 2017 liczba mieszkańców wynosiła 187 347, z czego 18,9% stanowiły osoby poniżej 18. roku życia i 13,2% osoby powyżej 65. roku życia. Kobiety stanowiły 52,1% mieszkańców. 75,2% ludzi było rasy kaukaskiej. Czarnoskórzy stanowili 17,5% populacji, a Indianie 0,5%. 88,7% mieszkańców powyżej 25 roku życia ukończyło szkołę średnią, studia zaś 35,1%. Odsetek ludzi żyjących w biedzie wynosił 26,5% i był ponad dwukrotnie wyższy niż w całym kraju.
Edukacja.
W Knoxville działa Uniwersytet Tennessee, największa uczelnia w stanie Tennessee (w 2011 około 28 tysięcy studentów). Placówka ta specjalizuje się w wielu obszarach, w tym w historii USA, pedagogice specjalnej i odnawialnych źródłach energii. Znajduje się tu także największy ośrodek badawczy Departamentu Energii.
Ponadto od 1981, przy Wydziale Antropologii, działa centrum o nazwie Anthropology Research Facility, popularnie nazywane body farm (pol: "trupia farma"). W jednostce tej badany jest proces rozkładu ludzkich zwłok, głównie na potrzeby medycyny sądowej. Prowadzone są tu też badania nad identyfikacją zwłok, w tym na podstawie składu izotopowego ciała. Przykładem może tu być sprawa morderstwa 20-letniej kobiety, której ciało znaleziono 1 stycznia 1985 na drodze międzystanowej 75. Identyfikacji dokonano właśnie w Knoxville, w 2018 roku.
Komunikacja.
Transport publiczny zapewnia Knoxville Aera Transit (KAT), obsługując 23 linie autobusowe.

</doc>
<doc id="178586" url="https://pl.wikipedia.org/wiki?curid=178586" title="Rezydent">
Rezydent



</doc>
<doc id="178590" url="https://pl.wikipedia.org/wiki?curid=178590" title="Rezydent (wywiad)">
Rezydent (wywiad)

Rezydent – funkcjonariusz wywiadu kierujący rezydenturą wywiadu za granicą pod przykrywką dyplomatyczną, jeżeli jest to rezydentura legalna.
Charakterystyka.
W zasadzie rezydent, który działa pod przykrywką głównie resortu spraw zagranicznych lub instytucji handlowych i kulturalnych. Może działać np. jako sekretarz ambasady od spraw kulturalnych, nie angażuje się osobiście w działalność wywiadowczą operacyjną rezydentury, ponieważ jest pod stałą obserwacją kontrwywiadu danego kraju, w którym przebywa.
Bardziej skupia się na organizacji inspiracji i kontroli pracy podwładnych, oficerów wywiadu pracujących z rezydentury, oficerów przydzielonych do odpowiednich zadań i pionów, wywiadu politycznego, naukowo-technicznego, analityków, pionu kontrwywiadu zagranicznego w danej rezydenturze.
Utrzymuje on kontakt z centralą za pomocą poczty operacyjnej, kurierskiej itd.
O jego faktycznej roli, jaką odgrywa w ambasadzie i tożsamości zazwyczaj poinformowany jest tylko ambasador lub w przypadku działalności przy konsulacie jest nim konsul generalny.
PRL i III RP.
W przypadku byłego PRL-owskiego wywiadu Służby Bezpieczeństwa MSW, I Departamentu SB MSW, był to kadrowy oficer centrali w stopniu pułkownika, posiadający duże doświadczenie w tajnikach pracy operacyjno-wywiadowczej, oddelegowany za granice z zadaniem kierowania i rozbudowywania siatki wywiadowczej, którą prowadzi personel rezydentury wywiadu.
W przypadku wywiadu wojskowego jak Służba Wywiadu Wojskowego, lub byłe Wojskowe Służby Informacyjne rezydentami służb wojskowych byli (i są) oficerowie wywiadu wojskowego przy attaché wojskowych. Służą tam attaché wojskowi, lotniczy lub morski. Prowadzą oni bardziej działalność reprezentacyjną lecz także wywiadowczą, lecz wówczas podlegają pod Attachat wojskowy tylko formalnie, aby chronił ich status dyplomaty przed aresztowaniem (immunitet dyplomatyczny). Formalnie podlegają pod komórki w centrali wywiadu wojskowego.
Przykładem jest ostatni szef PRL-owskiego wywiadu wojskowego Zarządu II Sztabu Generalnego Wojska Polskiego gen. bryg. LWP, gen. dyw. WP; początkowo oficer wojsk lotniczych, Roman Misztal. Od 1957 pracownik II Zarządu SG LWP. Był attaché wojskowym PRL przy ambasadzie PRL w Dystrykcie Kolumbia USA w Waszyngtonie, i Attaché Wojskowym; Lotniczym i Morskim PRL w Ottawie przy Ambasadzie w Kanadzie
USA.
W Stanach Zjednoczonych jedną z najważniejszych i największych agencji wywiadu zagranicznego jest Centralna Agencja Wywiadowcza. W jej przypadku rezydentura jest nazywana: station (stacja), kieruje ją tak zwany szef stacji (chief of station), który ma pod sobą podobny aparat wsparcia osobowego przez kadrowych pracowników CIA. Ponieważ CIA prowadzi wywiad globalny, jej rezydentury (stacje) składają się z wielu pionów jednostek (sections).

</doc>
<doc id="178592" url="https://pl.wikipedia.org/wiki?curid=178592" title="Podział administracyjny Meklemburgii-Pomorza Przedniego">
Podział administracyjny Meklemburgii-Pomorza Przedniego

Niemiecki kraj związkowy Meklemburgia-Pomorze Przednie od 4 września 2011 r. na podstawie ustawy Landtagu Meklemburgii-Pomorza Przedniego z 12 lipca 2010 r. jest podzielony na 6 powiatów (niem. "Landkreis") i 2 miasta na prawach powiatu ("kreisfreie Stadt").
Podział w latach 1994–2011.
Od 12 czerwca 1994 do 3 września 2011 Meklemburgia-Pomorze Przednie składała się z 12 powiatów (niem. "Landkreis") oraz sześciu miast na prawach powiatu ("kreisfreie Stadt").

</doc>
<doc id="178593" url="https://pl.wikipedia.org/wiki?curid=178593" title="Kazimierz Tymieniecki">
Kazimierz Tymieniecki

Kazimierz Tymieniecki (ur. 19 grudnia 1887 w Kielcach, zm. 13 października 1968 w Poznaniu) – polski historyk, mediewista.
Życiorys.
Jako uczeń Męskiego Gimnazjum Rządowego w Kielcach i członek koła narodowego uczestniczył 3 lutego 1905 roku w strajku skierowanym przeciw rusyfikacji, za co został relegowany ze szkoły.
Absolwent Uniwersytetu Jagiellońskiego. W latach 1915-1918 wykładowca historii starożytnej na Wydziale Humanistycznym Towarzystwa Kursów Naukowych w Warszawie. Zastępca profesora Uniwersytetu Warszawskiego, wykładowca Wolnej Wszechnicy Polskiej, współorganizator w 1919 Uniwersytetu Poznańskiego. Redaktor "Roczników Historycznych", swoją działalność prowadził w PAU i PTPN (prezes w latach 1956–1961), a później PAN (członek tytularny od 1952, członek rzeczywisty od 1957). Po II wojnie światowej jeden ze współzałożycieli Instytutu Zachodniego w Poznaniu.
Zasługą Kazimierza Tymienieckiego było zwrócenie uwagi na sprawę genezy miast i wykazanie bezpodstawności tzw. kolonialnej teorii, wywodzącej polskie miasta z okresu kolonizacji niemieckiej z XIII i XIV wieku. Dyskusję nad tym zapoczątkował artykułem "Zagadnienia początków miasta w Polsce" z 1919, natomiast kolejny artykuł z 1922 "Podgrodzia w północno-zachodniej Słowiańszczyźnie" stał się fundamentem całej nowoczesnej nauki o historii miast w Polsce.
Studiował na Uniwersytecie Jagiellońskim pod kierunkiem prof. Stanisława Krzyżanowskiego, potem w Lipsku i Paryżu. Do pierwszej wojny światowej związany był z krakowskim środowiskiem naukowym, następnie przez krótki czas pracował w warszawskim Archiwum Akt Dawnych, by po zakończeniu wojny, w lutym 1919 objąć i zorganizować Katedrę Historii Średniowiecznej na nowo założonym uniwersytecie w Poznaniu. na Uniwersytecie Poznańskim prowadził działalność dydaktyczną i naukową, nawet w trudnych czasach wojny i okupacji. Jemu też przypadł zaszczyt wygłoszenia pierwszego w historii uniwersytetu wykładu, przemawiając podczas uroczystej inauguracji na temat "Z dziejów uniwersytetów w Polsce".
W 1959, w siedemdziesiąta rocznicę urodzin profesora, została wydana specjalna pamiątkowa księga z tej okazji. W tymże roku Uniwersytet Warszawski nadał profesorowi tytuł doktora honoris causa, a Uniwersytet Wrocławski uczynił to w 1965. W 1960 profesor Tymieniecki przeszedł na emeryturę.
Odznaczony Krzyżem Komandorskim Orderu Odrodzenia Polski (1954). W 1953 otrzymał nagrodę państwową I stopnia.
Został pochowany na Cmentarzu Junikowo w Poznaniu.
Dzieła.
Był autorem od 500 do 650 rozpraw, artykułów, recenzji i książek naukowych na temat historii Polski od czasów najdawniejszych do XV wieku.
Wiele dzieł Tymienieckiego stanowiło punkt zwrotny w rozwoju polskiej myśli historycznej, wskazywało na nowatorskie metody badań.
W pierwszej swej pracy "Majętność książęca w Zagościu" z 1912 pokazał, jak na podstawie kilku lakonicznych dokumentów średniowiecznych można stworzyć wszechstronny obraz ówczesnego społeczeństwa, stanu gospodarki i stosunków ustrojowych.
Interesował go przede wszystkim proces formowania się społeczeństwa średniowiecznego w Polsce.
Rozgłos zyskała jego książka "Procesy twórcze formowania się społeczeństwa polskiego w wiekach średnich" z 1921. Sam autor nie traktował tej książki jako skończonej i doskonałej, mimo iż wielu polskich historyków czerpało inspirację do badań z tego właśnie dzieła. Książka ta odegrała ogromną rolę w rozwoju polskiej historiografii i przybliżyła do zrozumienia prawidłowości procesu historycznego.
Profesor Tymieniecki napisał o niej później: "był to tylko 'podkop' może wielki rozmiarami włożonego wysiłku i dość decydujący dla wytworzenia się (…) wyobrażeń tyczących się prawdy historycznej o dawnym społeczeństwie, ale bądź co bądź tylko 'podkop'."

</doc>
<doc id="178598" url="https://pl.wikipedia.org/wiki?curid=178598" title="Oficer manewrowy">
Oficer manewrowy

Agent manewrowy - pracownik tajnych służb specjalnych działający najczęściej na terenie swojego państwa lub państw bezpośrednio z nim graniczących. Często zdarza się prowadzenie działalności agenta na obszarze wszystkich krajów świata. Osoba niepodlegająca jurysdykcji sądu kraju, w którym jest zatrudniona. Agent manewrowy jest obdarzony szczególnym przywilejem przez państwo zatrudniające go. Podejmuje on każde działanie (łącznie z najcięższymi przestępstwami kryminalnymi w rozumieniu prawa kraju, w którym pracuje), które ma na celu ochronę tego kraju, jego interesów gospodarczych i politycznych. Agenci manewrowi werbowani są wśród wieloletnich pracowników służb specjalnych.
Agent manewrowy jest funkcjonariuszem komórki zwanej w żargonie operacyjnym agenturą manewrową istota funkcjonowania tej komórki (często tworzonego doraźnie zespołu operacyjnego) nie polega na rodzaju wykonywanych zadań ani na terenie ich wykonania, czy też na koncentracji na czarnym wywiadzie. Są to pracownicy wydzieleni do wykonywania zadań doraźnych, przesuwani elastycznie do czynności które wymagają wzmocnienia kadrowego właściwych zespołów operacyjnych. Równie dobrze mogą to być proste zadania obserwacji obiektowej jak i rozbudowane operacje tworzenia siatek wywiadowczych, kontroli struktur terenowych, czy całkowicie legalne zadania zbierania i analizy informacji w ramach OSINT.

</doc>
<doc id="178605" url="https://pl.wikipedia.org/wiki?curid=178605" title="Requiem d-moll">
Requiem d-moll



</doc>
<doc id="178611" url="https://pl.wikipedia.org/wiki?curid=178611" title="Rezerwat przyrody Wąwóz Homole">
Rezerwat przyrody Wąwóz Homole

Rezerwat przyrody „Wąwóz Homole” – krajobrazowy rezerwat przyrody obejmujący skalny wąwóz Homole oraz Czajakową Skałę i boczną część dolinki Koniowskiego Potoku w Małych Pieninach. Założony w 1963 rezerwat ma powierzchnię 58,64 ha i położony jest na obszarze wsi Jaworki w gminie Szczawnica, w powiecie nowotarskim (województwo małopolskie). Znajduje się na gruntach Skarbu Państwa w zarządzie Nadleśnictwa Krościenko (leśnictwo Małe Pieniny). Głównym celem jego powstania była ochrona krajobrazu i cennych osobliwości przyrody nieożywionej i ożywionej. Rezerwat nosi imię Jana Wiktora, jednak nazwa ta nie jest usankcjonowana prawnie.
Geologia i rzeźba terenu.
Wąwóz Homole ma długość ok. 800 m i w swej skalnej części tworzy głęboki V-kształtny kanion o bardzo stromych ścianach dochodzących do 120 m wysokości. Początek wąwozu obwarowany malowniczymi skałami, znajduje się przy wjeździe do Jaworek, od strony Szlachtowskiej. Wyżej wąwóz rozszerza się w Polanę Dubantowską. Zbudowany jest z wapieni krynoidowych serii czorsztyńskiej (widoczne są w dolnej części wąwozu) i serii niedzickiej (widoczne w górnej części wąwozu i nasunięte od południa na wapienie serii czorsztyńskiej). Wąwóz powstał w wyniku tektonicznych fałdowań w górnej kredzie. Dużą rolę w jego wyżłobieniu odegrał również płynący nim potok Kamionka. Tworzy on w wąwozie kaskady, a jego koryto zawalone jest wielkimi głazami.
Flora i fauna.
Przed powstaniem rezerwatu teren jego był wypasany i całkowicie bezleśny. Wypasanie na stromych zboczach powodowało silną erozję stoków. Od czasu powstania rezerwatu jego teren uległ zalesieniu – na stromych skałach w świetlistych miejscach jałowcem ("Juniperus communis"), w pozostałych wielogatunkowym lasem ze świerkiem pospolitym ("Picea abies"), bukiem pospolitym ("Fagus sylvatica"), jaworem ("Acer pseudoplatanus"), jesionem wyniosłym ("Fraxinus excelsior"), jarzębiną ("Sorbus aucuparia") i in. gatunkami. Wśród krzewów występują: bez koralowy ("Sambucus racemosa"), porzeczka alpejska ("Ribes alpinum"), wiciokrzew czarny ("Lonicera nigra"), kruszyna pospolita ("Rhamnus frangula"), śliwa tarnina ("Prunus spinosa").
Niezalesione powierzchnie zajęte są przez trzy zespoły roślinności naskalnej: zespół kostrzewy bladej ("Festucetum pallentis"), seslerii skalnej ("Seslerietum variae") i trzcinnika pstrego ("Calamagrostietum variae"), w których często występują takie gatunki roślin, jak: ożanka górska ("Teucrium montanum"), irga czarna ("Cotoneaster niger"), złocień baldachogroniasty ("Tanacetum corymbosum"), skalnica gronkowa, przytulia nierównolistna ("Galium anisphlyllum") oraz bogata flora mchów i drobne paprocie naskalne.
Występuje tutaj aż 9 gatunków roślin chronionych, m.in.: bluszcz pospolity ("Hedera helix"), cis pospolity ("Taxus baccata"), dziewięćsił bezłodygowy ("Carlina acaulis"), lilia złotogłów ("Lillium martagon"), rojownika włochatego ("Jovibarba hirta"), skalnica gronkowa ("Saxifraga paniculata"). Z ciekawszych gatunków roślin wymienić należy dwulistnika muszego ("Ophrys insectifera") (gatunek rzadki), przetacznika krzewinkowego ("Veronica frutucans"), (relikt glacjalny), smagliczkę skalną ("Alyssum saxatile"), rozchodnika ostrego ("Sedum acre"), rozchodnika wielkiego ("Sedum maximum") (jest podstawowym gatunkiem, na którym żerują gąsienice niepylaka apollo), skalnicę dwuletnią ("Saxifraga adscendens") (roślina rzadka), stokrotnicę górską ("Aster bellidiastrumi"), urdzika karpackiego ("Soldanella carpatica") (endemit zachodniokarpacki). Z rzadkich w Polsce gatunków roślin stwierdzono występowanie dwulistnika muszego, głódka żółtego, lepnicy gajowej i pszonaka pienińskiego.
W wapiennych skałach wąwozu gniazduje pustułka, sokół, puchacz. W wąwozie spotkać też można pluszcza i pliszkę górską. Z płazów występuje salamandra plamista i żaba trawna.

</doc>
<doc id="178614" url="https://pl.wikipedia.org/wiki?curid=178614" title="II Cesarstwo Francuskie">
II Cesarstwo Francuskie

II Cesarstwo Francuskie – państwo francuskie, którego początek datuje się na koronację Napoleona III na Cesarza Francuzów 2 grudnia 1852 roku, koniec zaś na wrzesień 1870 roku – klęska w wojnie francusko-pruskiej i proklamacja III Republiki Francuskiej.
Przez pierwszych osiem lat swego panowania cesarz Napoleon III rządził autokratycznie. Władzę oparł na wojsku, policji, administracji i religii katolickiej. Zmniejszone zostały uprawnienia Senatu i Rady Stanu, a opozycja republikańska i socjalistyczna poddane zostały represjom oraz osłabione aresztowaniami i banicją swych przywódców. Ograniczone zostały dotychczasowe republikańskie prawa obywatelskie, wprowadzono na powrót cenzurę publikacji i widowisk, zakaz strajków, do 1864 roku zakaz zrzeszania się robotników, rozwiązana została Gwardia Narodowa, usunięto symbole republikańskie. 29 stycznia 1853 roku Napoleon III poślubił hrabinę Eugenię de Montijo.
We wrześniu 1854 roku Cesarstwo Francuskie, wraz ze Zjednoczonym Królestwem Wielkiej Brytanii i Irlandii, interweniowały w wojnie rosyjsko-tureckiej po stronie Imperium Osmańskiego. Oba państwa obawiały się bowiem dalszego wzrostu potęgi Imperium Rosyjskiego, po grożącym całkowitym rozbiciu przez nią Imperium Osmańskiego. Interwencja polegała na dokonaniu dużego desantu wojskowego na Półwyspie Krymskim (wojna krymska). Rozegrały się tam ciężkie walki, z których sprzymierzeni wyszli zwycięsko, głównie zresztą na skutek skrajnej nieudolności generałów rosyjskich. W traktacie pokojowym, zawartym w Paryżu w 1856 roku, główne korzyści uzyskała Wielka Brytania, umacniając swą imperialną potęgę w basenie Morza Śródziemnego. Imperium Rosyjskie zostało upokorzone, Imperium Osmańskie ocalone, co pokazała przyszłość na dalszych kilkadziesiąt lat. Francja straciła w walce i chorobach 100 tys. żołnierzy.
Większych korzyści mógł spodziewać się Napoleon III Bonaparte dopiero wtedy, gdy w 1859 roku poprowadził 100 tys. armię na pomoc Królestwu Sardynii (Piemontu), zaatakowanemu przez wojska Cesarstwa Austrii. Zostały one pobite przez Francuzów pod Magentą i Solferino w Lombardii, po czym Napoleon III zawarł z Cesarstwem Austrii rozejm, anektując prowincję lombardzką do Francji, a następnie wymieniając ją z Piemontem na przygraniczne tereny Sabaudii i Nicei. Klęska Austrii stała się asumptem do powstań narodowościowych w Toskanii, Parmie, Modenie i Państwie Kościelnym. Wszystkie te, dotąd odrębne państewka, przyłączyły się wraz z Królestwem Obojga Sycylii, ale bez Państwa Kościelnego, do Królestwa Sardynii (Piemontu), które uosabiało wówczas idee "risorgimento", to jest stworzenia jednego państwa włoskiego.
W wyniku zmian na mapie Italii, Państwo Kościelne zostało zmniejszone do prowincji Rzymu, a świecka władza papieża mocno ograniczona. Stało się to powodem wielkiej krytyki Napoleona III przez biskupów, katolików francuskich i opozycji monarchistycznej. W rezultacie zastosował on represje wobec kleru, zamykając część gazet oraz stowarzyszeń katolickich i szkół zakonnych. Również burżuazja francuska, stanowiąca dotąd podporę władzy Cesarstwa, wystąpiła z krytyką Napoleona III za zawarcie liberalnego traktatu handlowego z Wielką Brytanią. W tej nowej sytuacji politycznej Napoleon III poczynił znaczne koncesje wobec opozycji republikańskiej. Ogłosił amnestię dla więźniów politycznych, rozszerzył uprawnienia parlamentu, przywódcy republikańscy mogli z wygnania wrócić do Francji, usankcjonowano prawnie strajki, upowszechniono bezpłatne szkoły podstawowe itp. Ta liberalizacja Cesarstwa uzyskała 83% poparcia w ogólnonarodowym plebiscycie.
Po wojnie włoskiej Cesarstwo Francuskie nie osiągnęło sukcesów w swej zagranicznej polityce w Europie. Gdy zorganizowano powstanie styczniowe w tzw. Polsce Kongresowej, Napoleon III, mimo pierwotnych obietnic, nie przyszedł z pomocą Polakom, gdyż ważniejsze uznawał dobre stosunki z Imperium Rosyjskim. Zaskoczony został zaborem duńskiego Szlezwiku przez rosnące w mocarstwo Królestwo Prus, a następnie pokonaniem przez nie Cesarstwa Austrii. Królestwo Prus z kierowaną polityką przez Ottona von Bismarcka po zdominowaniu Związku Niemieckiego stało się przyszłym likwidatorem ówczesnej Francji.
Jednak w polityce kolonialnej Francuzi osiągali sukcesy. W północnej Afryce utwierdzili swe rządy w Algierii i opanowali Maroko oraz Tunis, zaś w środkowej części kontynentu podbili terytoria Senegalu, Gwinei, Dahomeju, Gabonu i Wybrzeża Kości Słoniowej, natomiast na Oceanie Indyjskim wyspę Madagaskar. Również w Egipcie umocniły się wpływy francuskie, czego przejawem była budowa przez francuskiego inżyniera Ferdynanda Lessepsa Kanału Sueskiego, oddanego do użytku w 1869 roku. Na Bliskim Wschodzie francuski korpus ekspedycyjny zajął Syrię, w Indochinach terytoria Annam i Kambodża. W Cesarstwie Chin (Chiny / Dynastia Qing) wspólna wyprawa wojskowa Francji i Wielkiej Brytanii umocniła przywileje handlowe tychże w tym rozległym państwie. Jedyną porażką w ekspansji zamorskiej II Cesarstwa była przegrana wojna o uzależnienie Meksyku, a to w wyniku wsparcia Meksykanów przez Stany Zjednoczone Ameryki.
Prawie przez cały czas istnienia II Cesarstwa francuskiego, gospodarka rozwijała się względnie intensywnie, stymulowana zwłaszcza rozwojem przemysłu. Najbardziej rozbudowały się przemysły tekstylny i ciężki. Burzliwie rozwijał się transport, dzięki budowie w całym kraju linii kolejowych, które liczyły w 1870 roku już 24 tys. kilometrów. Także marynarka handlowa Francji stała się potęgą, drugą po angielskiej. Rolnictwo, mimo swego rozdrobnienia (w 1900 roku było 1,5 miliona gospodarstw rolnych), notowało stały, choć niewielki, wzrost swej produkcji. Przebudowane i rozbudowane zostały duże miasta: Paryż, Lyon, Marsylia. Otrzymały one oświetlenie gazowe, wodociągi, kanalizację, autobusy konne. Zaczęto stosować konstrukcje stalowe w budownictwie dworców kolejowych, hal targowych, mostów. W Paryżu wyburzono i przebudowano kilka dzielnic pod kierownictwem barona Haussmanna. Zaplanował on szerokie aleje, bulwary i place gwiaździste na głównych skrzyżowaniach ulicznych, a to w celu umożliwienia dalekiego ostrzału artyleryjskiego na wypadek rozruchów i walk ulicznych. Miasto wzbogaciło się o tysiące nowych budowli, fortyfikacje, gmach wielkiej opery.
Dużą rolę w rozwoju gospodarczym odgrywały banki (w tym Rothschild) i oferowane przez nie nowe formy obrotu kapitałowego takie jak akcje i obligacje. Rozrastała się administracja ogólna i komunalna, poczta, szkolnictwo, policja, a praca w administracji pozwalała na lepszy zarobek, niż otrzymywali robotnicy przemysłowi. Przy czym ci ostatni pracowali 11–12 godzin na dobę, bez zabezpieczenia na starość, lub na wypadek inwalidztwa, ich warunki mieszkaniowe były nędzne, wzrost płac bardzo powolny. Toteż mnożyły się strajki i inne spontaniczne formy protestów robotniczych, szczególne ich natężenie przypadało, jak się później okazało na ostatnie lata II Cesarstwa.
W lipcu 1870 roku rząd francuski, sprowokowany propozycjami obsadzenia tronu hiszpańskiego przez członka pruskiej dynastii Hohenzollern, wypowiedział Królestwu Prus wojnę (wojna francusko-pruska 1870–1871). Kanclerz Związku Północnoniemieckiego i jednocześnie kanclerz Kr. Prus Otto von Bismarck na ten czyn był przygotowany. Wykorzystując transport kolejowy, szybko przerzucił zmobilizowane wcześniej 550 tys. wojsko do Alzacji, atakując graniczne twierdze francuskie. Do września 1870 r. wojska pruskie zdobyły Sedan, biorąc do niewoli 100 tys. żołnierzy francuskich i cesarza Napoleona III Bonaparte! Kapitulacja Napoleona III i poddanie przez niego swego wojska Królestwu Prus, wywołały wstrząs i oburzenie Francuzów. Powszechnie żądano likwidacji Cesarstwa, przywrócenia rządów republikańskich i kontynuowania wojny z Królestwem Prus. Tak też się stało. 
We wrześniu 1870 roku ogłoszone zostało powstanie III Republiki i Rządu Obrony Narodowej, na którego czele stanął jako premier Louis Jules Trochu, ministrem spraw wewnętrznych został Léon Gambetta, ministrem wojny został Adolphe Le Flô, min. spraw zagranicznych Jules Favre, wymieniając tylko najważniejszych. Mimo nowej władzy nie uchroniło to Francji od klęski wojennej.
Napoleon III został zdetronizowany we wrześniu 1870 roku. Po zakończeniu wojny kanclerz niemieckiego mocarstwa jako zwycięzca nakazał byłemu władcy by emigrował do Anglii. Zmarł tam na wygnaniu w 1873 roku, będąc wcześniej świadkiem powołania w Pałacu wersalskim Cesarstwa Niemieckiego.
Wynikiem wojny następca prawny Cesarstwa Francuskiego, utracił podbitą Alzację i Lotaryngię oraz płacił zwycięskiemu Cesarstwu Niemieckiemu olbrzymią kontrybucję.

</doc>
<doc id="178615" url="https://pl.wikipedia.org/wiki?curid=178615" title="Vis">
Vis



</doc>
<doc id="178619" url="https://pl.wikipedia.org/wiki?curid=178619" title="Funkcjonariusz wywiadu">
Funkcjonariusz wywiadu

Funkcjonariusz wywiadu – osoba służące w służbie specjalnej o zadaniach wywiadowczych. 
Agent wywiadu.
 osoba zwerbowana, wyszkolona, kierowana i zatrudniona w celu zbierania i przekazywania informacji.
Agenci najczęściej werbowani są dwustopniowo – jako kandydaci na tajnych współpracowników, a następnie jako tajni współpracownicy na terenie kraju macierzystego (w przypadku zwerbowania agenta na terenie obcego kraju jako tajni współpracownicy, a następnie jako rezydenci). Zadaniem agenta jest dostarczanie wszelkich zdobytych informacji służbom specjalnym, które go zwerbowały, jak również podejmowanie działań mających na celu osiągnięcie zamierzonego celu przez wywiad, dla którego pracuje.

</doc>
<doc id="178625" url="https://pl.wikipedia.org/wiki?curid=178625" title="Piasek (powiat pszczyński)">
Piasek (powiat pszczyński)

Piasek (niem. "Sandau") – wieś w Polsce, położona w województwie śląskim, w powiecie pszczyńskim, w gminie Pszczyna.
W latach 1973–1977 w gminie Kobiór. Od 1 lutego 1977 w gminie Pszczyna.
Wieś jest nazywana „zagłębiem pieczarkowym” z powodu dużej liczby firm zajmujących się hodowlą i przetwórstwem pieczarek. Przez Piasek przebiega "Droga Książęca" z pszczyńskiego zamku do myśliwskiego zameczku w Promnicach pod Kobiórem, zwana „Reitweg”.
Historia.
Miejscowość została po raz pierwszy wzmiankowana w 1468 jako "de Piasek". W dokumencie sprzedaży dóbr pszczyńskich wystawionym przez Kazimierza II cieszyńskiego w języku czeskim we Frysztacie w dniu 21 lutego 1517 roku wieś została wymieniona jako "Pyesek".
W latach 1975–1998 miejscowość należała administracyjnie do województwa katowickiego.
W 2011 we wsi zarejestrowano prywatne, śmigłowcowe lądowisko Pszczyna.
Religia.
Na terenie wsi działalność duszpasterską prowadzi rzymskokatolicka parafia pw. Najświętszego Serca Pana Jezusa oraz Zbór Kościoła Wolnych Chrześcijan, protestancka wspólnota o charakterze ewangelicznym.
Ponadto działalność duszpasterską i ewangelizacyjną prowadzi Fundacja CEF (Child Evangelism Fellowship) – Społeczność Ewangelizacji Dzieci. Jest to służba o charakterze międzywyznaniowym. Siedzibą Fundacji SED jest Piasek, ul. Dworcowa 18. Terenem służby Fundacji jest cały obszar Polski. Służba ta rozwija się obecnie w 158 krajach.
Sport.
W Piasku ma siedzibę klub sportowy Czarni Piasek założony w 1956 roku jako LKS Piasek (zmiana nazwy na KS Czarni Piasek nastąpiła w 2003 roku). Obecnie piłkarska drużyna seniorów Czarnych Piasek występuje w Tyskiej B Klasie. Klub prowadzi też piłkarskie drużyny juniorów oraz trampkarzy starszych i młodszych.

</doc>
<doc id="178629" url="https://pl.wikipedia.org/wiki?curid=178629" title="Piętro roślinności">
Piętro roślinności



</doc>
<doc id="178631" url="https://pl.wikipedia.org/wiki?curid=178631" title="Powiat Demmin">
Powiat Demmin

Powiat Demmin (niem. "Landkreis Demmin") – były powiat w niemieckim kraju związkowym Meklemburgia-Pomorze Przednie z siedzibą w mieście Demmin. Istniał w latach 1818–2011.
Sąsiadował z powiatami: na północy Nordvorpommern, na wschodzie Ostvorpommern, na południowym wschodzie Mecklenburg-Strelitz, na południu Müritz oraz na zachodzie Güstrow. Wschodnia część powiatu (ok. 2/3 powierzchni) leżała na historycznym Pomorzu Przednim natomiast reszta w Meklemburgii-Strelitz.
Główną rzeką powiatu była Peene (pol. "Piana"). Kummerower See – największe jezioro powiatu o pow. ok. 33 km², które zasilane jest przez Westpeene i Ostpeene, zaś wypływająca zeń rzeka nosi nazwę Peene.
W wyniku reformy administracyjnej Meklemburgii-Pomorza Przedniego powiat został 4 września 2011 podzielony pomiędzy nowo utworzone powiaty Mecklenburgische Seenplatte i Vorpommern-Greifswald.
Podział administracyjny.
W skład powiatu Demmin wchodziły:
Gmina:
Związki gmin:

</doc>
<doc id="178645" url="https://pl.wikipedia.org/wiki?curid=178645" title="Piętrowość roślinna">
Piętrowość roślinna



</doc>
<doc id="178667" url="https://pl.wikipedia.org/wiki?curid=178667" title="VfL Bochum">
VfL Bochum

VfL Bochum, właśc. Verein für Leibesübungen Bochum 1848 – Fußballgemeinschaft – niemiecki klub piłkarski z siedzibą w Bochum w Nadrenii Północnej-Westfalii.

</doc>
<doc id="178670" url="https://pl.wikipedia.org/wiki?curid=178670" title="Nkosi Sikelel iAfrica">
Nkosi Sikelel iAfrica



</doc>
<doc id="178676" url="https://pl.wikipedia.org/wiki?curid=178676" title="Rezerwat przyrody Dolina Osy">
Rezerwat przyrody Dolina Osy

Rezerwat przyrody Dolina Osy – rezerwat krajobrazowy utworzony w 1994 r., obejmujący najbardziej wartościowy przyrodniczo odcinek doliny rzeki Osy pomiędzy miejscowościami Przesławice i Rogóźno-Zamek. Obszar chroniony jest położony na terenie Pojezierza Chełmińskiego (315.21) i jednocześnie na terenie gmin Rogóźno, Gruta i Łasin w powiecie grudziądzkim.
Obejmuje obszar 667,92 ha, chroniąc liczne gatunki ptaków i roślin takich jak: czosnek niedźwiedzi, lilia złotogłów, wawrzynek wilczełyko, dzwonek szerokolistny. W rezerwacie znajduje się pomnik przyrody „Adam” i „Ewa”.
Obszar rezerwatu podlega ochronie ścisłej, czynnej i krajobrazowej.

</doc>
<doc id="178677" url="https://pl.wikipedia.org/wiki?curid=178677" title="Kapary cierniste">
Kapary cierniste

Kapary cierniste, kapar ciernisty ("Capparis spinosa" L.) – gatunek roślin należący do rodziny kaparowatych. Występuje w rejonie śródziemnomorskim i Azji Mniejszej, sięgając po Himalaje, ale także w Azji tropikalnej (Pakistan, Indonezja, Filipiny), w Australii i na niektórych wyspach Pacyfiku (Guam, Vanuatu, Wyspy Salomona).
Skład chemiczny.
Owoce zawierają około 18% białka i około 36% tłuszczu, nasiona – do 30% tłuszczu. Liście i pąki kwiatowe wyróżniają się znaczną zawartością związków fenolowych, zwłaszcza rutyny, której w liściach jest średnio 1350 mg na 100 g świeżej masy, a w pąkach ok. 700 mg na 100 g świeżej masy.
Obecność w kulturze.
Gatunek ten jeden raz wymieniony jest w "Biblii". W "Księdze Koheleta" (12,5) jest zdanie: „"i pękać będą kapary, bo zdążać będzie człowiek do swego wiecznego domu"”. Zdaniem badaczy biblistów kapary w Biblii są symbolem ludzkiej kondycji, ich nagle pękające dojrzałe owoce mogą być kojarzone z niespodziewaną śmiercią człowieka.

</doc>
<doc id="178678" url="https://pl.wikipedia.org/wiki?curid=178678" title="Rekordy świata w żonglerce">
Rekordy świata w żonglerce

Ta strona zawiera wszystkie rekordy zarówno żonglerki maczugami, piłkami, obręczami i odbijającymi się piłkami jak i żonglerki dwuosobowej tymi samymi, wspomnianymi wcześniej przedmiotami.
Rekordy w każdej sekcji są podzielone na dwie grupy.
Rekordy solo.
Maczugi/kije.
Rekordy solo ze strony JISCON lub z publicznie dostępnym zapisem wideo:
Takie same lub lepsze rekordy solo bez zapisu wideo dostępnego dla JISCON lub ogółu
Piłki/woreczki.
Rekordy solo ze strony JISCON lub z publicznie dostępnym zapisem wideo:
Takie same lub lepsze rekordy solo bez zapisu wideo dostępnego dla JISCON lub ogółu
Obręcze/talerze.
Rekordy solo ze strony JISCON lub z publicznie dostępnym zapisem wideo:
Takie same lub lepsze rekordy solo bez zapisu wideo dostępnego dla JISCON lub ogółu
Odbijanie.
Rekordy solowe swobodnego odbijania z publicznie dostępnym zapisem wideo:
Rekordy solowe wymuszonego odbijania z publicznie dostępnym zapisem wideo:
Takie same lub lepsze rekordy solo bez zapisu wideo dostępnego dla JISCON lub ogółu
Dwuosobowe.
Maczugi.
Rekordy dwuosobowe ze strony JISCON lub z publicznie dostępnym zapisem wideo:
Piłki.
Rekordy dwuosobowe ze strony JISCON lub z publicznie dostępnym zapisem wideo:
Takie same lub lepsze rekordy dwuosobowe bez zapisu wideo dostępnego dla JISCON lub ogółu
Obręcze.
Rekordy dwuosobowe z publicznie dostępnym zapisem wideo:
Odbijanie.
Rekordy dwuosobowe z publicznie dostępnym zapisem wideo:

</doc>
<doc id="178679" url="https://pl.wikipedia.org/wiki?curid=178679" title="Otoczenie konkurencyjne">
Otoczenie konkurencyjne



</doc>
<doc id="178680" url="https://pl.wikipedia.org/wiki?curid=178680" title="Alexandre de Rhodes">
Alexandre de Rhodes

Alexandre de Rhodes (ur. 15 marca 1591 w Awinionie, zm. w Isfahanie, 5 listopada 1660) – misjonarz katolicki z Francji, jezuita, bardzo zasłużony dla wietnamskiej kultury i języka wietnamskiego. 
Rhodes jest autorem pierwszego wielojęzycznego słownika języka wietnamskiego (wietnamsko-portugalsko-łacińskiego), opracował także alfabet wietnamski, który, z pewnymi modyfikacjami, pozostaje w praktycznym użyciu do dziś i który wyparł używane w Wietnamie przez wieki pismo Chữ nôm oparte na chińskich ideogramach.
Życiorys.
Alexandre de Rhodes urodził się w papieskim ongiś Awinionie w roku 1591. Od dziecka wykazywał wiele zdolności, a nauczyciele zgodnie prorokowali mu wielką karierę, lecz ten kierował się powołaniem. 
Do Faifo (dziś Hội An w środkowym Wietnamie) przybył jako misjonarz w 1627. Pierwsze wrażenia nie były najlepsze. Mowa tubylców, brzmiąca niczym „szczebiot ptasząt”, zdawała się odstręczać Rhodesa, ale nie minęło sześć miesięcy, a władał nią na tyle biegle, iż mógł wygłaszać kazania. Równie łatwo nauczył się japońskiego, chińskiego, perskiego i hindi. Szybko też zrewolucjonizował język wietnamski swym ogólnie przyswajalnym alfabetem Quốc ngữ, który zastąpił znane tylko nielicznym ideogramy chińskie. Tym alfabetem (w nieco zmodernizowanej formie) Wietnamczycy posługują się do dziś.
Zachwycony pracą i osiągnięciami Rhodesa generał zakonu jezuitów skierował go do Hanoi, na dwór cesarza Trịnh Tránga, któremu zawiózł w darze zegarek i podręczniki do matematyki. Monarcha – głównie z powodu zegarka – pozwolił mu zostać i nauczać, co wkrótce zaowocowało (zgodnie z własnymi zapiskami jezuity) sześcioma mszami dziennie i ochrzczeniem 6700 Wietnamczyków, w tym osiemnastu dostojników dworu. Cesarz dopatrzył się jednak niebawem, że nowa religia – przeciwna wielożeństwu – godzi w jego własny harem, zmienił więc gruntownie zapatrywania. W 1630 rozpoczęły się prześladowania. Rhodes zbiegł na południe, po to tylko, by stwierdzić, że dynasta z rodu Nguyễn stał się równie nieprzyjazny misjom katolickim. Wyjechał więc do Makau, ale w ciągu następnego dziesięciolecia kilkakrotnie powracał potajemnie do Wietnamu. W 1645 został schwytany, skazany na śmierć, ale po trzech tygodniach ułaskawiony i deportowany. Towarzyszącym mu dziewięciu księżom nie poszło tak łatwo: dwóch ścięto, pozostali stracili po jednym palcu u prawej ręki. 
Rhodes nie miał wątpliwości, że winę za rosnącą niechęć Azjatów do Europejczyków ponoszą Portugalczycy i ich fatalna polityka kolonizacyjna. Każdy urzędnik przybyły z Lizbony dbał tylko o własną kiesę, a więc łupił niemiłosiernie bez zawracania sobie głowy pełnieniem obowiązków. Po powrocie do Europy Rhodes bezskutecznie próbował przekonać Stolicę Apostolską o konieczności uchylenia bulli Mikołaja V z 1454, która gwarantowała Portugalii wyłączność na kolonizację Azji poprzez „wzięcie w poddaństwo tamtejszych pogan, których nie dotknęła jeszcze zaraza Islamu i nauczanie prawdy w imię Chrystusa”. Nie zwojowawszy nic w Rzymie, pojechał do Paryża. I tu żądnym podbojów Francuzom jął opowiadać, że wietnamscy rybacy tkają swe sieci z jedwabiu, że kraj jest bogaty niczym mityczne El Dorado, a naród ciąży ku katolicyzmowi. 
Tym razem powiodło się, choć dla Rhodesa pośmiertnie. Już po jego zgonie (zmarł w roku 1660) Watykan wyraził zgodę na utworzenie w Paryżu Stowarzyszenia Misji Katolickich, co legło u podstawy powołania do życia prywatnej spółki pod nazwą Brytyjska Kompania Wschodnioindyjska. Role zostały podzielone w ten sposób, że Kompania z siedzibą w Rouen zapewniała zakonnikom transport, utrzymanie oraz ochronę, w zamian za co mieli oni pełnić obowiązki przedstawicieli handlowych i prowadzić rachunkowość. 
U schyłku życia został wyznaczony do podjęcia misji na terenie Persji, gdzie też zmarł.
Wśród licznych zajęć Aleksander de Rhodes znajdował czas na pisanie. Poza słownikiem wietnamsko-portugalsko-łacińskim napisał m.in. dzieła „Tunchinensis historiæ libri duo” (Lyon, 1652); „La glorieuse mort d'André, Catéchiste...” (Paryż, 1653) oraz Katechizmu, opublikowanego w Rzymie w 1658 r. po łacinie i w dialekcie tonkińskim.

</doc>
<doc id="178681" url="https://pl.wikipedia.org/wiki?curid=178681" title="Listopad 2002">
Listopad 2002



</doc>
<doc id="178684" url="https://pl.wikipedia.org/wiki?curid=178684" title="Bahía Blanca (miasto)">
Bahía Blanca (miasto)

Bahía Blanca – argentyńskie miasto portowe oddalone o ok. 550 km na południowy zachód od Buenos Aires (znajduje się w tej samej prowincji co stolica kraju). Stolica Partido Bahia Blanca (powiatu Bahia Blanca). Ludność 255 tys. (1996)
Miasto zostało założone w 1828 roku. Obecnie jest jednym z najważniejszych ośrodków gospodarczych w tej części kraju. Eksportuje się stąd głównie zboża i wełnę pochodzące z południowej części prowincji, produkty przemysłu petrochemicznego z prowincji Neuquén oraz owoce. Bahía Blanca jest także siedzibą uniwersytetu (Universidad Nacional del Sur) założonego w 1956 roku. W mieście oraz jego okolicach dobrze rozwinięty jest przemysł petrochemiczny (prowadzą tutaj dwa rurociągi ropy naftowej z Comodoro Rivadavia i Plaza Huincul), spożywczy, włókienniczy i chemiczny. Jest także ważnym w węzłem kolejowym oraz drogowym.
Z Bahía Blanca pochodzi noblista César Milstein oraz koszykarz Manu Ginóbili.
Bahía Blanca jest jednym z nielicznych ośrodków sportu żużlowego w Ameryce Południowej. W 2012 roku odbyły się tam dwa finałowe turnieje z cyklu zawodów indywidualnych mistrzostw świata juniorów na żużlu.

</doc>
<doc id="178685" url="https://pl.wikipedia.org/wiki?curid=178685" title="Maurycy Gottlieb">
Maurycy Gottlieb

Maurycy Gottlieb, właśc. Mojżesz Dawid Gottlieb (ur. 21 lutego 1856 w Drohobyczu, zm. 17 lipca 1879 w Krakowie) – polski malarz pochodzenia żydowskiego, uczeń Jana Matejki.
Życiorys.
Był synem właściciela rafinerii Izaaka, miał liczne rodzeństwo, spośród których trzej młodsi bracia, Marcin (1867–1936), Filip (1870–?) i Leopold (1879–1934), także zostali malarzami. Maurycy Gottlieb kształcił się w szkole bazylianów w Drohobyczu, następnie w gimnazjum we Lwowie; został usunięty ze szkoły za narysowanie karykatury jednego z nauczycieli, ale kontynuował naukę prywatnie i zdał egzaminy w niższej szkole realnej w Stryju. W 1872 r. podjął studia w Akademii Sztuk Pięknych w Wiedniu. Niezależnie od studiów malarskich interesował się historią i językiem polskim; fascynacje te pogłębiła prezentacja obrazu Matejki "Rejtan" w Wiedniu. W 1875 r. Gottlieb zwrócił się do Matejki z prośbą o przyjęcie do krakowskiej Szkoły Sztuk Pięknych i rozpoczął studia pod jego kierunkiem; zajął się w tym okresie głównie malarstwem historycznym, ale wkrótce – po zajściu z kolegami na tle antysemickim – opuścił Kraków i powrócił do Wiednia. W połowie października 1875 r. przeniósł się do Monachium, gdzie terminował u Karla Pilotyego (25 X 1875 r. zgłosił się do Akademii Sztuk Pięknych – Techn. Malklasse), w 1877 r. udał się ponownie do Wiednia, a rok później, korzystając z protekcji rabina wiedeńskiego Kurandy (którego portret namalował) i specjalnego stypendium, odbył podróż do Włoch. W Rzymie spotkał się m.in. ponownie z Matejką (którego cenił niezmiennie wysoko) oraz z Siemiradzkim. Na początku roku 1879 zamieszkał w Krakowie, gdzie zmarł pół roku później w wyniku powikłań po operacji gardła.
W okresie studiów krakowskich tworzył obrazy o tematyce historycznej, m.in. "Przysięga Kościuszki w Krakowie", "Kawalerowie inflanccy proszący o opiekę Zygmunta Augusta przeciw cesarzowi Ferdynandowi", "Albrecht brandenburski odbierający inwestyturę od króla Zygmunta Starego", "Scena z życia Dymitra Samozwańca", także autoportret w stroju szlachcica polskiego. W późniejszym czasie malował głównie prace związane z kulturą i tradycją żydowską; wysoko ceniono obraz "Shylock i Jessyka" (1877), wystawiany w Szkole Przemysłowej we Lwowie, następnie w Warszawie, a także "Żydzi modlący się w synagodze podczas Yom Kippur". Ponadto Gottlieb tworzył liczne typy portretowe (autoportret "Ahasverus", Żyd w stroju arabskim, głowa starej kobiety w czepcu, pijak i inne), a na zamówienie wiedeńskiego wydawcy ilustrował życie Natana Mędrca i Uriela Acosty oraz księgę Ruth.
W ostatnim okresie życia Gottlieb pracował głównie nad obrazami, będącymi realizacją jego nowej misji – pojednania polsko-żydowskiego poprzez malarstwo. Były to zarówno dzieła religijne ("Chrystus nauczający w Kafarnaum", "Chrystus w świątyni"), jak i historyczno-literackie ("Kazimierz Wielki nadający prawa Żydom", "Jankiel cymbalista i Zosia").
Prace Gottlieba były kilkakrotnie prezentowane w okresie międzywojennym. W 1892 r. Komitet Uczczenia Pamięci Gottlieba wystawił mu pomnik nagrobny (obelisk). Malarz był często nazywany najwybitniejszym uczniem Matejki; w swoich obrazach dawał wyraz nie tylko wpływom artystycznym, ale i swoim emocjom.
Pochowany został na Nowym cmentarzu żydowskim w Krakowie.
Jego prace znajdują się m.in. w zbiorach Muzeum Narodowego w Warszawie i Muzeum Narodowego w Krakowie, a jego "Autoportret w stroju polskiego szlachcica" można zobaczyć na wystawie stałej Muzeum Historii Żydów Polskich Polin.

</doc>
<doc id="178689" url="https://pl.wikipedia.org/wiki?curid=178689" title="Makrootoczenie">
Makrootoczenie

Makrootoczenie (otoczenie ogólne lub otoczenie dalsze przedsiębiorstwa) – ogół warunków działania przedsiębiorstwa w danym państwie, regionie geograficznym, strefie klimatycznej, układzie politycznym itd. Przedsiębiorstwo nie może ich zmieniać, może jedynie się do nich dostosować. Na makrootoczenie składają się:
Do sposobów badania makrootoczenia zalicza się:

</doc>
<doc id="178691" url="https://pl.wikipedia.org/wiki?curid=178691" title="Veszprem">
Veszprem



</doc>
<doc id="178700" url="https://pl.wikipedia.org/wiki?curid=178700" title="Hieronim Augustyn Lubomirski">
Hieronim Augustyn Lubomirski

Hieronim Augustyn Lubomirski herbu Drużyna (ur. 20 stycznia 1647, zm. 20 kwietnia 1706) – hetman wielki koronny, hetman polny koronny, kasztelan krakowski od 1702, wcześniej krótko wojewoda krakowski, podskarbi wielki koronny od 1692, marszałek nadworny koronny od 1683, chorąży wielki koronny od 1676, komandor komandorii poznańskiej zakonu maltańskiego w latach 1682–1685, kanonik kapituły katedralnej poznańskiej w latach 1682–1685, administrator olbory olkuskiej w latach 1695–1697, starosta smotrycki w 1699, starosta bohusławski w 1702, starosta kozienicki w 1695.
Życiorys.
Pochodzenie i młodość.
Był synem Jerzego Sebastiana Lubomirskiego i kasztelanki sandomierskiej Konstancji Ligęzianki, bratem Stanisława Herakliusza, właścicielem Rzeszowa, dziedzicem dóbr Wiśnicz i Jarosław.
W 1663 studiował na Uniwersytecie w Padwie, wstąpił do zakonu joannitów.
Działalność wojskowa i dyplomatyczna.
W 1668 brał udział na czele swojego prywatnego wojska w walkach z hetmanem kozackim Piotrem Doroszenką.
Od 1670 służył w wojsku koronnym. Brał udział w kampanii 1671 przeciw Ordzie Krymskiej, podczas której wyróżnił się podczas bitew pod Bracławiem i Kalnikiem, zdobył Winnicę. Brał udział w kampanii chocimskiej i wyprawie Sieniawskiego do Mołdawii 1673/1674. Elektor Jana III Sobieskiego z województwa krakowskiego w 1674, podpisał jego "pacta conventa". Odznaczył się w bitwie pod Lwowem 1675 i w kampanii 1676 walcząc pod Wojniłowem i Żórawnem. Podpisał elekcję Jana III Sobieskiego. Przez wiele lat procesował się z Dymitrem Wiśniowieckim o ordynację ostrogską. W 1676 został chorążym wielkim koronnym, w 1677 jego oddziały przeprowadziły bez zgody Rzeczypospolitej dywersję na Węgrzech, popierając powstanie antyaustriackie. W 1679 wyjechał na dwór Ludwika XIV, od którego już wcześniej pobierał pensję 15 000 liwrów rocznie.
Poseł na sejm koronacyjny 1676. Poseł sejmiku proszowickiego województwa krakowskiego na sejm 1677. Poseł sejmiku proszowickiego na sejm 1678/1679 roku, sejm 1683 roku, poseł sejmiku wiszeńskiego na sejm 1681 roku. Był marszałkiem sejmików województwa ruskiego w 1678, 1680.
Wybrany marszałkiem sejmu 1681, jako stronnik francuski uniemożliwił zawiązanie się koalicji antytureckiej. W 1682 przeszedł na stronę Habsburgów. W 1683 został marszałkiem nadwornym koronnym. Utworzył polski korpus posiłkowy na żołdzie cesarza, stając na jego czele w stopniu feldmarszałka-lejtnanta. Jego oddział pośpieszył 28 czerwca 1683 na udaną odsiecz obleganej przez Turków Bratysławie. Przyczynił się znacznie do zwycięstwa w bitwie pod Bisambergiem. Podczas bitwy pod Wiedniem jego korpus walczył w składzie armii austriackiej i jako pierwszy dotarł do murów Wiednia, następnie uczestniczył w bitwie pod Parkanami. Wkrótce jednak porzucił służbę austriacką i uczestniczył w wyprawach mołdawskich Sobieskiego. W 1685 jako członek zakonu potajemnie się ożenił z Konstancją Bokumówną, co wywołało irytację nuncjusza papieskiego. Grożono mu nawet wyklęciem. Aprobatę papiestwa uzyskał dopiero w 1690.
Brał udział w kampaniach mołdawskich z lat 1686 i 1691 (Bitwa pod Pererytą). W 1692 został podskarbim wielkim koronnym.
Udział w wojnach o sukcesję tronu polskiego.
Od 1685 stał się jednym z przywódców stronnictwa profrancuskiego w Rzeczypospolitej.
Podczas bezkrólewia 1696 popierał francuską kandydaturę ks. Conti, pozostając w opozycji do kandydatury Sasa. Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. 5 lipca 1697 roku podpisał w Warszawie obwieszczenie do poparcia wolnej elekcji, które zwoływało szlachtę na zjazd w obronie naruszonych praw Rzeczypospolitej. Był uczestnikiem rokoszu łowickiego 1697 roku. W styczniu 1702 roku podpisał akt pacyfikacji Wielkiego Księstwa Litewskiego. W 1702 August II Mocny pragnąc go pozyskać jako stronnika, uczynił go hetmanem polnym koronnym, a niedługo potem hetmanem wielkim koronnym. Mimo to należał do wrogich królowi magnatów, a wobec najazdu Karola XII zajął niejasną postawę. Pod naciskiem opinii publicznej i zwolenników Augusta II połączył wojska koronne z dowodzoną przez króla armią saską. W przegranej przez Augusta II bitwie pod Kliszowem w 1702 dowodził siłami koronnymi. Osobiście prowadził szarżę husarii, która wprawdzie pokonała jazdę szwedzką, lecz wskutek zastosowania przez Szwedów czośników nie była w stanie przełamać szyków piechoty. Po tym niepowodzeniu niespodziewanie wycofał oddziały koronne z pola bitwy, odsłaniając skrzydło Sasów, co stało się główną przyczyną ich klęski.
Był członkiem konfederacji warszawskiej 1704 roku. W 1704 przeszedł na krótko do obozu Leszczyńskiego, uznał bowiem za korzystniejsze, by Rzeczpospolita sprzymierzona z Karolem XII uderzyła na Rosję dla odzyskania ziem utraconych w 1667. Liczył na oddanie mu korony polskiej przez Karola XII. Rozczarowany obiorem Stanisława Leszczyńskiego i wobec tego, iż wojsko koronne pozostało przy Sasie, powrócił na stronę Augusta II przystępując do konfederacji sandomierskiej, utracił jednak popularność wśród szlachty. W 1705 został kawalerem Orderu Orła Białego. Zmarł w 1706 w Rzeszowie, wkrótce po pogodzeniu się z Augustem II.

</doc>
<doc id="178702" url="https://pl.wikipedia.org/wiki?curid=178702" title="Apoloniusz Kędzierski">
Apoloniusz Kędzierski

Apoloniusz Kędzierski (ur. 1 lipca 1861 w Suchedniowie, zm. 21 września 1939 w Warszawie) – polski malarz akwarelista, rysownik, ilustrator, dekorator. 
Życiorys.
Urodził się 1 lipca 1861 w Suchedniowie, w rodzinie Feliksa (zm. 1878) i Marii Magdaleny Kucharowskiej (1840–1914). Ukończył gimnazjum w Radomiu, po czym rozpoczął studia malarskie u Józefa Brandta. Później kształcił się u Wojciecha Gersona. W latach 1885–1888 studiował w Akademii Sztuk Pięknych w Monachium u Nikolausa Gysisa. W 1886 wyjechał na studia do Wiednia. Od 1892 mieszkał na stałe w Warszawie. Był członkiem honorowym Towarzystwa Zachęty Sztuk Pięknych, członkiem Towarzystwa Artystów Polskich „Sztuka” w Krakowie, członkiem Rady Artystycznej zarząd m. st. Warszawy.
Swoje prace wystawiał w warszawskich galeriach: Zachęcie i Instytucie Propagandy Sztuki oraz w kraju i za granicą.
Ważniejsze dzieła: „Przesiewanie”, „Polesie”, „Dyliżans pocztowy”, „Rybacy”, „Inspekty”, „Zwijanie partu”, „Zwózka drzewa”, „Wiejski astronom”, „W ogrodzie warzywnym”, „Dziewczyna z dzbanem”, „Jezioro lidzbarskie”.
Zajmował się także ilustratorstwem, jako rysownik współpracował z „Tygodnikiem Ilustrowanym”, „Tygodnikiem Powszechnym” i „Kłosami”. Wykonał też ilustracje do wielu książek, m.in. "Grzechów dzieciństwa" B. Prusa i "Chłopów" W. Reymonta.
Od 1 lutego 1902 był mężem Stanisławy Fijałkowskiej.
Zmarł śmiercią naturalną 21 września 1939 w oblężonej Warszawie, spoczął na cmentarzu Powązkowskim (kwatera 301-4-15).
Upamiętnienie.
Apoloniusz Kędzierski jest patronem ulic w Radomiu i Warszawie.

</doc>
<doc id="178704" url="https://pl.wikipedia.org/wiki?curid=178704" title="Bracia Serca Jezusowego">
Bracia Serca Jezusowego

Zgromadzenie Braci Serca Jezusowego ("Congregatio Fratrum Cordis Iesu" – CFCI) – założone i zatwierdzone w Polsce 21 listopada 1923 roku jako zakon kontemplacyjno-czynny w Puszczykowie koło Poznania.
Głównym założycielem Zgromadzenia był br. Stanisław Andrzej Kubiak (ur. 10 listopada 1877, zm. 9 grudnia 1928). 
Wytyczone zadania i zatwierdzone przez Kościół są następujące:
Zgodnie z wolą Brata Założyciela oraz Kościoła, jako bracia zakonni, nie przyjmują święceń kapłańskich.
Historia.
Początkowo Zgromadzenie zajęło się służbą jako zakrystianie, furtianie, przy katedrze i kurii poznańskiej.
W 1924 roku brat Stanisław, na tzw. „górnym Puszczykowie” niedaleko Poznania, zakupił willę „Warta”, a 2 lata później willę „Przemysławkę”. Te dwie wille stały się przyczynkiem do utworzenia Domu Głównego Zgromadzenia.
22 sierpnia 1926 roku, w dowód wdzięczności za powstanie Zgromadzenia, Brat Założyciel funduje figurę Najświętszego Serca Jezusowego na terenie klasztornym, która przetrwała przez wiele lat. Jednocześnie brat Stanisław Kubiak czynił starania u władz kościelnych aby zatwierdzić regułę zakonną nowo powstałego Zgromadzenia zakonnego.
Po śmierci Brata Założyciela, Zgromadzeniu przewodzą kolejni Przełożeni Generalni.
19 lutego 1945 w obozie koncentracyjnym w Dachau poniósł śmierć męczeńską brat Józef Zapłata błogosławiony Kościoła katolickiego.
Habit.
Pierwszy habit wyglądał identycznie jak dzisiejszy habit redemptorystów. W 1937 roku prymas Polski kardynał August Hlond zmienił konstytucję i habit zakonny tego zgromadzenia na czarną sutannę przepasaną szerokim zielonym pasem.

</doc>
<doc id="178705" url="https://pl.wikipedia.org/wiki?curid=178705" title="Prezydenci Kenii">
Prezydenci Kenii



</doc>
<doc id="178709" url="https://pl.wikipedia.org/wiki?curid=178709" title="Trawowce">
Trawowce



</doc>
<doc id="178716" url="https://pl.wikipedia.org/wiki?curid=178716" title="Józef Simmler">
Józef Simmler

Józef Simmler (IPA /ˈzimler/, ur. 14 marca 1823 w Warszawie, zm. 1 marca 1868 tamże) – polski malarz, portrecista, przedstawiciel realizmu.
Życiorys.
Naukę rysunku rozpoczął na prywatnych lekcjach prowadzonych przez Józefa Richtera, od 1837 kontynuował naukę u Bonawentury Dąbrowskiego, który przygotowywał go do wstąpienia na uczelnię w Dreźnie, co miało miejsce w 1841. W uznaniu wybitnych osiągnięć po pierwszym roku studiów otrzymał srebrny medal. Nie udało mu się pobierać nauki z malarstwa historycznego i portretowego u Eduarda Bendemanna, ponieważ artysta zaprzestał prowadzenia kursów pedagogicznych. Prawdopodobnie to spowodowało podjęcie decyzji o przeniesieniu się w grudniu 1841 r. do Akademii Sztuk Pięknych w Monachium (klasa: Malerei), gdzie kontynuował studia. W 1842 przeszedł zapalenie opon mózgowo-rdzeniowych, po którym dochodził do zdrowia u rodziny w Szwajcarii. W 1843 powrócił do Monachium, gdzie starał się o przyjęcie na naukę do pracowni . Równocześnie wstąpił do działającego w Monachium Kunstevereinu, gdzie pełnił funkcję członka zagranicznego. W 1844 Eduard Bendemann powrócił do pracy pedagogicznej, co spowodowało, że Józef Simmler powrócił do Drezna. Rok później nie otrzymał przedłużenia paszportu i w związku z tym powrócił do Warszawy, uczestniczył w Wystawie Publicznej Szkoły Sztuk Pięknych. Twórczość Simmlera z tego okresu to przede wszystkim portrety, które noszą cechy charakterystyczne dla niemieckiego biedermeieru.
W 1847 wyjechał do Paryża, gdzie uczył się technik malarskich poznając dzieła Charlesa Gleyra oraz eksponowane w Luwrze i Musee du Luxembourg. Podczas pobytu w stolicy Francji tworzył rysując grafiki oraz szkice do poematu Antoniego Malczewskiego "„Maria”", utrzymywał przyjacielskie kontakty z Paulem Delarochem. Do Warszawy powrócił w 1849; otrzymał tu propozycję pracy jako rzeczoznawca i oceniający prace uczniów i przyznawania patentów Szkole Sztuk Pięknych. Nadal tworzył portrety, i tak jak we wcześniejszym okresie były to często obrazy przedstawiające krewnych i przyjaciół. W 1850 poślubił pochodzącą z Monachium Julię Hoegensteller; para zamieszkała w Warszawie. W 1856 razem z żoną udał się przez Szwajcarię do Włoch, gdzie podczas rocznego pobytu odwiedzał muzea i galerie. Zajmował się kopiowaniem arcydzieł malarstwa zgromadzonych w Rzymie, Florencji i Wenecji; malował również obrazy z natury.
Po powrocie w 1857 przyłączył się do artystów, którzy wspierali Wojciecha Gersona w dążeniach do powołania do życia instytucji organizującej wystawy sztuki. Ich oczekiwania spełniły się w 1860, gdy Rada Administracyjna Królestwa Polskiego przegłosowała ustawę powołującą do życia Towarzystwo Sztuk Pięknych, w skład którego wszedł m.in. Simmler i pozostawał jego członkiem do końca życia. Kariera portrecisty była wówczas w kulminacyjnym momencie, artysta malował nie tylko bliskich i bogate mieszczaństwo, tworzył również portrety burżuazji i wyższych urzędników carskich. Często były to obrazy dużego formatu ukazujące całą sylwetkę oraz szczegółowo tło portretowanego, który stanowiło najczęściej wnętrz.
W 1866 i 1867 otrzymał zamówienia na portrety namiestnika Teodora Berga. Józef Simmler malował również obrazy o treściach historycznych i alegorie, tematyka ta stała się częstsza po upadku powstania styczniowego. W tym okresie artysta skupił się na tematyce religijnej, część obrazów była malowana dla kościołów i kaplic. Swoje prace wystawiał zarówno w krakowskim Towarzystwie Przyjaciół Sztuk Pięknych jak i w Towarzystwie Zachęty Sztuk Pięknych w Warszawie.
Zmarł dwa tygodnie przed czterdziestymi piątymi urodzinami na tyfus, spoczął 4 marca 1868 na cmentarzu ewangelicko-reformowanym w Warszawie (I/7/7).
Malował obrazy religijne, historyczne, portrety, m.in.:

</doc>
<doc id="178717" url="https://pl.wikipedia.org/wiki?curid=178717" title="Trawy (wieś)">
Trawy (wieś)

Trawy – wieś w Polsce położona w województwie mazowieckim, w powiecie węgrowskim, w gminie Korytnica.
Położenie.
Trawy leżą w południowo-zachodniej części gminy Korytnica. Przez wieś przebiegają drogi stanowiące wyjazd we wszystkich kierunkach, łącząc jej mieszkańców z miejscowością gminną Korytnica, miastem powiatowym Węgrowem oraz oddaloną o 60 km Warszawą.
Zabudowa we wsi zlokalizowana jest wzdłuż głównej drogi asfaltowej.
Demografia.
W Trawach mieszka 220 osób. W większości są to rolnicy, lecz dużą część mieszkańców stanowią też pracownicy zakładów i firm, zarówno prywatnych jak i państwowych, pracujący w Warszawie.
Historia.
W latach 1952-1954 miejscowość była siedzibą gminy Trawy w woj. warszawskim (dzisiejsze woj. mazowieckie). Gmina została utworzona 1 września 1952 roku w woj. warszawskim, w powiecie węgrowskim, z części gmin Borze, Korytnica i znoszonej gminy Jaczew. W dniu powołania składała się z 18 gromad: Adampol, Jaczewek, Marysin, Modecin, Połazie, Radoszyna, Świętochów Nowy, Świętochów Stary, Trawy, Wiktoria (z gminy Borze), Bednarze, Jugi, Kąty, Kupce, Maksymilianów, Sekłak, Sewerynów (z gminy Korytnica) i Rabiany (z gminy Jaczew).
Z racji utworzenia Urzędu Gminy i zorganizowania Rady Gminy w Trawach, 1 stycznia 1951 r. utworzono sekcję Ochotniczej Straży Pożarnej. Inicjatorami jej powołania byli Józef Sokulski (radny Rady Gminy), Bronisław Pełka (sołtys wsi) oraz Feliks Bogusz (proboszcz pniewnicki przyjeżdżający do kaplicy odprawiać nabożeństwa). Prezesami straży byli Józef Sokulski, Władysław Laskowski, Bronisław Pełka, Stanisław Ołdak i Stanisław Laskowski. Funkcję Komendanta sprawowali: Bronisław Pełka, Marceli Kruszewski, Roman Lewandowski i Piotr Sokulski. W latach 1958-1962 wybudowano nową remizę z garażem, a w roku 1963 ogrodzono działkę strażacką stalową siatką.
Gmina została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin 1 stycznia 1973 jednostki nie przywrócono.
W latach 1975–1998 miejscowość administracyjnie należała do województwa siedleckiego.

</doc>
<doc id="178723" url="https://pl.wikipedia.org/wiki?curid=178723" title="Su-15">
Su-15

Su-15 (ros. Су-15, w kodzie NATO Flagon) – radziecki, dwusilnikowy jednomiejscowy odrzutowy myśliwiec przechwytujący zaprojektowany w biurze Suchoja. Używany tylko przez lotnictwo ZSRR. Ogółem zbudowano ich ok. 1300. Nazwę Su-15 nosił także wcześniejszy prototyp myśliwca z 1949.
Historia rozwoju.
Projekt T-58.
Konstrukcja Su-15 rozpoczęła się jako dalsze rozwinięcie myśliwca T-47 (Su-11), wywodzącego się z projektu T-3 (Su-9). Dla zwiększenia możliwości przechwytywania celów, zdecydowano zastosować nową stację radiolokacyjną, o większej średnicy anteny. Ponieważ antena nie mieściła się już w regulowanym stożku centralnego wlotu powietrza, wymusiło to umieszczenie stacji w nieruchomym nosie kadłuba i zastosowanie dwóch wlotów powietrza po bokach kadłuba. Od środkowej części kadłuba, konstrukcja miała odpowiadać Su-11, także napęd miał stanowić jeden silnik AŁ-7F-2 konstrukcji Lulki. Prace prowadzono od 1960 pod oznaczeniem projektu T-58, pojawiło się już także wtedy oznaczenie Su-15. Samolot jednak w takiej postaci nie został zbudowany, gdyż w 1961 i 1962 roku ujawniły się poważne problemy z eksploatacją nowych myśliwców Su-9, prowadzące do wielu katastrof, głównie z powodu awarii niedopracowanych silników AŁ-7F-1. W efekcie władze zdecydowały ograniczyć produkcję następcy Su-9 - Su-11, a także skłaniały się ku wyposażeniu jednostek w bezpieczniejsze samoloty dwusilnikowe. Samolot tego rodzaju – Jak-28P, opracowany przez Jakowlewa, zastąpił w produkcji Su-11. 
T-58D - Su-15.
W tej sytuacji, Suchoj zdecydował przeprojektować T-58 na samolot dwusilnikowy, napędzany dwoma słabszymi, lecz sprawdzonymi silnikami Tumanskiego R-11F-300. Korzystał w tym celu z doświadczeń eksperymentalnego myśliwca T-5 (dwusilnikowej wersji T-3, oblatanej 18 lipca 1958). Nowy wariant oznaczono T-58D. Silniki umieszczono obok siebie w poszerzonej tylnej części kadłuba, który przybrał kształty zgodne z regułą pól (aczkolwiek z jedynie niewielkim przewężeniem). Początkowo prace prowadzono bez oficjalnego zamówienia, w końcu w lutym 1962 władze zamówiły rozwój samolotu jako modernizacji Su-11, początkowo pod oznaczeniem Su-11M.
Pierwszy nieuzbrojony prototyp (T-58D-1) oblatano 30 maja 1962 (pilot Władimir Iliuszyn). Dopiero we wrześniu 1962 wybrano dla samolotu radar Smiercz-AS i pociski kierowane K-8M2. Jednakże, ponieważ ten system uzbrojenia był dopiero w toku rozwoju, Rada Ministrów zgodziła się na zastosowanie w samolocie radaru Orieł-D i pocisków K-8M1, będących zmodyfikowanym systemem uzbrojenia Su-11. W kwietniu 1963 zbudowano drugi prototyp T-58D-2, wyposażony w ten system uzbrojenia, a potem trzeci T-58D-3. 
Od sierpnia 1963 do czerwca 1964 prowadzono badania państwowe prototypów, które przechodziły bez większych problemów. Po próbach, system został 30 kwietnia 1965 oficjalnie przyjęty na uzbrojenie, przy czym samolot otrzymał oficjalne oznaczenie Su-15, stacja radiolokacyjna Orieł-D - RP-15, pociski K-8M1 - R-98, a cały kompleks przechwytujący (samolot, radar i pociski) Su-15-98. 
Produkcję Su-15 rozpoczęto w zakładzie nr 153 w Nowosybirsku w 1966, w miejsce Jak-28P (a wcześniej Su-11). Samoloty Su-15 pierwszego modelu produkowano do 1971.
W toku produkcji wprowadzano modernizacje – przede wszystkim od 11. serii w 1969 skrzydła delta otrzymały wydłużone końcówki, polepszające stateczność oraz klapy z nadmuchem, polepszające charakterystyki lądowania. Zaczęto stosować też mocniejsze silniki R-13-300. Stacja radiolokacyjna była na już wyprodukowanych maszynach modernizowana do standardu RP-15M (Orieł-D58M), o większej odporności na zakłócenia. W latach 70. samoloty dostosowywano do przenoszenia dwóch podwieszanych kontenerów UPK-23-250 z działkiem 23 mm GSz-23Ł, a w latach 80. do przenoszenia pocisków bliskiego zasięgu samonaprowadzających się na podczerwień R-60.
Su-15T i TM.
Dla zwiększenia możliwości bojowych Su-15, podjęto prace nad nowymi wersjami, wyposażonymi w stację radiolokacyjną Tajfun (rozwinięcie Smiercz) oraz system automatycznego pilotażu SAU-58, pozwalający na optymalne wyjście na wysokość i kierunek celu według komend ze stanowiska dowodzenia oraz na automatyzację lotu na małej wysokości. Pierwszym wariantem był przejściowy Su-15T, którego prototyp zbudowano w 1969. Miał on pociski R-98 i mocniejsze silniki R-13-300, z powiększonymi wlotami powietrza. Ponieważ prace nad nim przeciągnęły się na skutek problemów z radarem, ostatecznie zbudowano w 1970 tylko 20 samolotów. 
Równolegle opracowany był docelowy wariant ulepszony Su-15TM, ze stacją radiolokacyjną RP-26 Tajfun-M i ulepszonymi pociskami rakietowymi R-98M. Jego prototyp oblatano 7 kwietnia 1970 i po próbach skierowano do produkcji, trwającej w latach 1971-1975. Oficjalnie został przyjęty do uzbrojenia w składzie kompleksu przechwytującego Su-15-98M dopiero 21 stycznia 1975. Od 8. serii produkcyjnej wprowadzono nową osłonę stacji radiolokacyjnej, o bardziej zaokrąglonych liniach, w celu poprawy warunków pracy stacji, montowaną później także na wcześniejszych maszynach. Awionikę samolotu następnie ulepszano, w szczególności począwszy od 1978 modernizowano radary, po tym, jak zachodni eksperci zapoznali się z myśliwcem MiG-25P wyposażonym w pokrewną stację radiolokacyjną Smiercz-A (na skutek ucieczki W. Bielenki do Japonii). W toku produkcji wprowadzono też możliwość podwieszania uzbrojenia bombowego na zamkach uniwersalnych. Od 1979 samoloty przystosowano także do przenoszenia pocisków bliskiego zasięgu R-60. 
Od 1972 prowadzono próby wariantu Su-15bis z nowymi silnikami R-25-300, lecz mimo nieco lepszych osiągów, nie wszedł on do produkcji, m.in. z powodu niewystarczającej produkcji silników, przeznaczonych w pierwszym rzędzie dla MiG-21bis. 
Wersje szkolne.
Wprowadzenie nowego masowo produkowanego samolotu wymagało powstania jego wersji szkolno-treningowej, aczkolwiek wersja taka nie zdążyła powstać przed wprowadzeniem Su-15 do jednostek. Pierwszą wersją był Su-15UT, oparty na konstrukcji Su-15 (oznaczenie fabryczne U-58T). Dodano w nim drugą kabinę dla instruktora, za kabiną pilota, z osobną osłoną i przedłużono o 45 cm kadłub. Zainstalowano na nim tylko podstawowy komplet wyposażenia nawigacyjnego, bez systemu uzbrojenia ani radaru. Masa samolotu wzrosła do 10.660 kg, a zmniejszeniu uległ zapas paliwa, co spowodowało zmniejszenie zasięgu i pułapu. Pierwszy prototyp tej wersji oblatano 26 sierpnia 1968. Samoloty Su-15UT produkowano od 1969 do 1972.
Jednocześnie, próbowano skonstruować dwumiejscową wersję szkolno-bojową Su-15UB, wyposażoną w system uzbrojenia i radar Tajfun (oznaczenie fabryczne U-58B). Prototyp oblatano w 1970, lecz na skutek przesunięcia środka ciężkości do przodu, samolot okazał się nieudany i dalsze prace przerwano.
Po wejściu do służby Su-15TM opracowano na jego bazie nową wersję szkolną Su-15UM (oznaczenie fabryczne U-58TM). Kabinę instruktora umieszczono w niej bez przedłużania kadłuba. Wersja ta była również pozbawiona radaru i pocisków naprowadzanych półaktywnie R-98M, lecz można było na niej stosować pociski samonaprowadzane termicznie R-98T i R-60 oraz dwa podwieszane kontenery z działkiem UPK-23-250. W 1976 zbudowano pierwszy samolot, po czym produkowano je do 1980 (ostatni został przekazany użytkownikowi w 1982). 
Użycie.
Pierwsze Su-15 trafiły do jednostek w 1967, w tym też roku zaprezentowano je na paradzie lotniczej w Domodiedowie. Su-15T i TM weszły do służby od 1972, z czego Su-15T tylko do jednostek szkolnych, natomiast Su-15TM stał się standardowym radzieckim myśliwcem przechwytującym. W połowie lat 70. wersje Su-15 stanowiły uzbrojenie 29 pułków myśliwskich – powyżej 1/3 jednostek obrony powietrznej. 
Po rozpadzie ZSRR w 1991, Su-15 używane były jeszcze do 1993 w Rosji i do 1996 na Ukrainie. Ostatnią jednostką był pułk lotnictwa w Belbek na Krymie. 
Samoloty Su-15 dokonywały wielu przechwyceń samolotów naruszających przestrzeń powietrzną ZSRR, także pasażerskich i transportowych. Po raz pierwszy: w nocy 11/12 września 1970 Su-15 zmusił do lądowania greckiego Douglasa DC-3. 20 kwietnia 1978 nad Karelią Su-15TM na rozkaz dowództwa wystrzelił rakietę w stronę południowokoreańskiego, niepodporządkowującego się komendom samolotu pasażerskiego Boeing 707 HL7429 lecącego z Paryża do Anchorage; uszkodzony samolot został zmuszony do lądowania na zamarzniętym jeziorze Korpijärvi, zginęły dwie osoby ze 109 znajdujących się na pokładzie. Najbardziej znanym i tragicznym epizodem związanym z Su-15 było zestrzelenie koreańskiego samolotu pasażerskiego Boeing 747 KAL007 1 września 1983, naruszającego granicę nad Kamczatką i Sachalinem, w rezultacie czego zginęło 269 osób (według wersji radzieckiej, był on wzięty za samolot rozpoznawczy). 18 lipca 1981 Su-15 staranował irański samolot transportowy CL-44 (pilot katapultował się). 
Su-15 miał dobre charakterystyki lotne, a jego poziom awaryjności nie przekraczał przeciętnego. W przeciwieństwie do poprzedników, mógł także przechwytywać cele powietrzne z przedniej półsfery.
Su-15TM jako pierwszy radziecki samolot miał pewne możliwości przechwytywania celów nisko lecących (500 m), lecz sam musiał lecieć poniżej, w czym pomagał automatyczny system pilotażu SAU-58 z radiowysokościomierzem, który jednak był efektywny tylko nad płaskim terenem.
Opis konstrukcji.
Samolot o konstrukcji półskorupowej, całkowicie metalowej, wykonanej z duraluminium. Jednomiejscowy średniopłat, w układzie klasycznym płatowca. Skrzydła w układzie delta w części wewnętrznej o skosie +53°, a w części zewnętrznej +37°. Usterzenie klasyczne, skośne, stery wysokości płytowe. Prostokątne wloty powietrza po bokach kadłuba. Kabina hermetyzowana z fotelem katapultowym KS-4, zakryta oszkloną osłoną, składającą się ze stałego wiatrochronu z płaską przednią szybą pancerną i otwieranej wypukłej osłony nad pilotem. Dwa silniki odrzutowe obok siebie w środkowej i tylnej części kadłuba. W ogonowej części kadłuba hamulce aerodynamiczne w formie 4 odchylanych klap. Podwozie samolotu trójkołowe, przednie z podwójnymi kołami, chowane do kadłuba w kierunku do przodu, główne z pojedynczymi kołami chowane do skrzydeł w kierunku kadłuba. W ogonowej części u nasady usterzenia spadochron hamujący. Pod kadłubem można podwiesić dwa dodatkowe zbiorniki paliwa - łączna pojemność systemu paliwowego: 8600 l.
Napęd: 2 silniki turboodrzutowe typów R-11F2S-300 (ciąg 2x60,8 kN / 6200 kg), R-11F2SU-300 lub R-13F-300 (ciąg 2x65,7 kN / 6700 kg). 
Uzbrojenie: stałego brak, 2 belki pod skrzydłami do podwieszenia pocisków rakietowych powietrze-powietrze samonaprowadzanych półaktywnie radiolokacyjnie R-98 lub termicznie R-98T (R-98M / R-98MT w Su-15TM). Od lat 80. dodano 2 belki dla podwieszania pocisków bliskiego zasięgu samonaprowadzających się na podczerwień R-60. Pod kadłubem zamiast zbiorników paliwa samolot mógł przenosić dwa kontenery UPK-23-250 z działkiem 23 mm GSz-23Ł (250 nabojów). Na Su-15TM i T istniała możliwość przenoszenia zamiast rakiet 2 bomb 250 kg (lub 500 kg?) lub 2 wyrzutni UB-16-57 po 16 niekierowanych pocisków rakietowych S-5 lub 2 niekierowanych pocisków rakietowych S-24. Udźwig uzbrojenia: 1500 kg.

</doc>
<doc id="178724" url="https://pl.wikipedia.org/wiki?curid=178724" title="Centralwings">
Centralwings

Centralwings (kod linii IATA: C0 / kod linii ICAO: CLW) – polskie linie lotnicze będące własnością spółki Nowy Przewoźnik, należącej do Polskich Linii Lotniczych LOT, która prowadziła działalność gospodarczą w zakresie regularnego i nieregularnego transportu lotniczego oraz leasingu samolotów w formule ACMI i działające w latach 2004–2009.

</doc>
<doc id="178728" url="https://pl.wikipedia.org/wiki?curid=178728" title="PyKDE">
PyKDE

PyKDE – zestaw modułów języka Python służących tworzeniu aplikacji dla środowiska graficznego KDE.
Moduły PyKDE stanowią implementację bibliotek z pakietu kdelibs i są to: dcop, kdecore, kdesu, kdefx, kdeui, kio, kfile, kparts, khtml, kspell, kdeprint i kmdi (z opcjonalnym kjs). PyKDE dostarcza niemal wszystkich klas i metod jakie występują w tych bibliotekach, co stanowi ponad 600 klas i 10 000 metod.
PyKDE jest dostępne dla systemów operacyjnych UNIX i GNU/Linux.

</doc>
<doc id="178732" url="https://pl.wikipedia.org/wiki?curid=178732" title="Stanisław Mikulski">
Stanisław Mikulski

Stanisław Mikulski (ur. 1 maja 1929 w Łodzi, zm. 27 listopada 2014 w Warszawie) – polski aktor teatralny i filmowy, prezenter telewizyjny, konferansjer i działacz kulturalny.
Życiorys.
Jego rodzice, Jan i Helena z domu Wajs, byli tkaczami. Stanisław Mikulski dzieciństwo spędził na łódzkich Bałutach, a po wybuchu wojny mieszkał z rodziną w Śródmieściu. W 1950 zdał maturę w VIII Liceum Ogólnokształcącym w Łodzi. W 1953, w Krakowie, zdał eksternistyczny egzamin aktorski. Następnie występował w Teatrze im. Osterwy w Lublinie (1952–1964), oraz w warszawskich teatrach: Teatrze Powszechnym (1964–1966), Teatrze Ludowym (1966–1969) oraz Teatrze Polskim (1969–1983). Od 1983 do 1988 był aktorem Teatru Narodowego w Warszawie.
Pierwszą znaczącą rolę zagrał w filmie "Kanał". Wielką popularność zdobył przede wszystkim dzięki głównej roli, Hansa Klossa, najpierw w serii spektakli teatru telewizji, "Stawka większa niż życie" (1965-1967), a następnie w kultowym serialu telewizyjnym pt. "Stawka większa niż życie" (1967–1968). 
W okresie PRL działał w sferze politycznej w ramach organizacji i partii komunistycznych. W latach 1946–1951 należał do Związku Walki Młodych i Związku Młodzieży Polskiej. Od 1951 był członkiem Polskiej Zjednoczonej Partii Robotniczej. W 1978 został I sekretarzem POP w Teatrze Polskim w Warszawie. Od 10 lutego 1978 do 12 grudnia 1979 był członkiem egzekutywy Komitetu Warszawskiego PZPR, od 12 grudnia 1979 do 29 czerwca 1981 członkiem Komitetu Warszawskiego PZPR. W 1983 został wybrany do składu Krajowej Rady Towarzystwa Przyjaźni Polsko-Radzieckiej, a w latach 1986–1989 był członkiem Ogólnopolskiego Komitetu Grunwaldzkiego. Od 1988 do 1990 pełnił funkcję dyrektora Ośrodka Informacji i Kultury Polskiej ("Польский культурный центр в Москве") przy ambasadzie PRL w Moskwie. 
Wielokrotnie był konferansjerem na Festiwalu Piosenki Żołnierskiej, gdzie występował również jako wykonawca. Był konferansjerem na Festiwalu Piosenki Radzieckiej w Zielonej Górze. 
Od 1995 do 1998 był prowadzącym teleturnieju "Koło Fortuny" w TVP2. Następnie na antenie TVN prowadził program "Supergliny".
W 2012 powrócił do roli Hansa Klossa w filmie kinowym "Hans Kloss. Stawka większa niż śmierć" w reżyserii Patryka Vegi. Zyskał popularność komediową rolą porucznika MO Lecha Rysia w "Misiu" oraz rolą pułkownika Zakrzewskiego w filmie "Sekret Enigmy" i serialu "Tajemnica Enigmy." Podczas kariery aktorskiej wystąpił gościnnie w serialach "Polskie drogi, 07 zgłoś się, Życie na gorąco, Dom, 13 posterunek, Na dobre i na złe" oraz "Niania." W 1994 wykonał partie dubbingu w komedii familijnej "Brzdąc w opałach." W XXI wieku grał drugoplanowe role w serialach "Samo życie, Złotopolscy" a w "Kryminalni" i "," zagrał rolę Jana Zawady, ojca komisarza Adama Zawady. 
Był wielokrotnie nagradzany nagrodami branżowymi i państwowymi.
Zmarł 27 listopada 2014 w wyniku choroby nowotworowej. 5 grudnia 2014 został pochowany w Alei Zasłużonych na cmentarzu wojskowym na Powązkach w Warszawie (kwatera B32-tuje-22). Pogrzeb miał charakter świecki. Tego samego dnia jego pamięć minutą ciszy uczcił Sejm RP VII kadencji.
Życie prywatne.
Stanisław Mikulski był trzykrotnie żonaty. Jego pierwszą żoną w latach 1954–1966 była Wanda. Z tego małżeństwa miał swojego jedynego syna, Piotra. Jego wnuk, Jakub Mikulski, był perkusistą grupy Roan.
Drugi związek małżeński zawarł z kostiumolog Jadwigą Rutkiewicz (zmarła w 1985), mieli bliźniaki Grzegorza i Bartłomieja, którzy zmarli tuż po porodzie (w 1972 roku).
Trzecią żoną Stanisława Mikulskiego była muzykolog Małgorzata Błoch-Wiśniewska (ur. 1952), z którą wspólnie wychowywali jej córkę.
Upamiętnienie.
W Łodzi, nieopodal ulicy Wydawniczej, znajduje się plac nazwany imieniem Stanisława Mikulskiego. Mieści się tam pętla autobusowa.

</doc>
<doc id="178738" url="https://pl.wikipedia.org/wiki?curid=178738" title="Stygmat (religia)">
Stygmat (religia)

Stygmat (gr. "στίγμα" dpn. "στίγματος" 'znamię, piętno') – rany będące w niektórych religiach symbolem szczególnego związku z Bogiem. Zjawisko znane np. z wierzeń chrześcijańskich (rany odpowiadające ranom Chrystusa na czole, dłoniach, stopach i boku) i islamskich (rany odpowiadające ranom Mahometa odniesionym przez niego podczas bitew). Człowiek, u którego takie rany występują, nazywany jest stygmatykiem.
Stygmatykami byli między innymi św. Franciszek z Asyżu oraz św. Pio z Pietrelciny. Rany takie mogą cały czas krwawić, nie goją się, ale także nie ropieją mimo braku sterylności, a po śmierci stygmatyka często znikają. Stygmaty były przyczyną wielu kontrowersji, głównie dotyczących ich autentyczności oraz możliwości kontrolowania przez naznaczonego.
Zgodnie z przekazem biblijnym uczniowie Chrystusa zostali naznaczeni stygmatem Ducha Świętego, objawiającym się jako umiejętność komunikacji w dowolnym języku, przedstawianym również jako język ognia ponad głową naznaczonego.
Większość stygmatyków (około 90%) to kobiety.
Lista wybranych stygmatyków.
Niektórzy mistycy, święci i błogosławieni, którzy mieli widoczne lub ukryte stygmaty:
Za stygmatyka uważany jest św. Paweł Apostoł
Badania naukowe.
Istnieją badania naukowe, które wskazują, że stygmaty mogą mieć podłoże histeryczne lub mogą być związane z zaburzeniem dysocjacyjnym tożsamości, wskazują zwłaszcza na istnienie związku pomiędzy stosowaniem głodówek (rygorystycznych postów), dysocjacyjnymi stanami psychicznymi a samookaleczeniem w kontekście wiary religijnej. Przypadki jadłowstrętu psychicznego (Anorexia nervosa) występującego wraz z zaburzeniem obsesyjno-kompulsywnym czasami prowadzą do samookaleczenia podobnego w swoich skutkach do stygmatów. Związek pomiędzy głodem i samookaleczeniami odnotowano wśród jeńców wojennych oraz podczas klęsk głodu. Psychoanalityczne studium stygmatyczki Therese Neumann sugeruje, że jej stygmaty były wynikiem stresu pourazowego objawiającego się nieuświadomionymi aktami samookaleczenia i wynikającymi z nadmiernej podatności na autosugestię.
W swojej książce „Stigmata: A Medieval Phenomenon in a Modern Age” („Stygmaty – średniowieczny fenomen naszych czasów”) Ted Harrison sugeruje, że istnieje więcej niż jeden mechanizm prowadzący do pojawienia się stygmatów. Badając współczesne przypadki stygmatów, Harrison wyklucza ich nadprzyrodzone pochodzenie. Stwierdza jednak, że rany pochodzenia naturalnego niekoniecznie są oszustwem. Niektórzy stygmatycy naznaczają się sami, chcąc w ten sposób uczestniczyć w cierpieniu Chrystusa – w takich przypadkach stygmatyzacja jest formą pobożności. Inni ranią się przypadkowo i ich znaki zostają rozpoznane przez świadków jako stygmaty. Często rany takie powodują głębokie i autentyczne przeżycia religijne. Harrison zauważa również, że proporcja stygmatyków do stygmatyczek, która przez wiele wieków wynosiła 7 do 1, uległa zmianie w ciągu ostatnich 100 lat i wynosi 5:4. Pojawianie się stygmatów często zbiegało się w czasie z niepokojami w Kościele katolickim związanymi z kwestiami władzy. Znaczący był nie tyle fakt, że stygmatykami byli głównie mężczyźni, ale że były to osoby niewyświęcone. Posiadanie stygmatów dawało im bezpośredni dostęp do Ciała Chrystusa, bez konieczności pośrednictwa Kościoła i uczestniczenia w Eucharystii. Dopiero w ostatnim stuleciu pojawili się stygmatycy-kapłani.
Z zapisów dolegliwości fizycznych i objawów występujących u św. Franciszka, dr Edward Hartung wywnioskował w 1935 r., z jakimi problemami zdrowotnymi borykał się ten człowiek. Hartung uważa, że św. Franciszek cierpiał na chorobę oczu zwaną jaglicą oraz malarię spowodowaną zarodźcem malarycznym i objawiającą się nawracającą co czwarty dzień gorączką malaryczną. Ta forma malarii atakuje wątrobę, śledzionę i żołądek, powodując intensywne bóle. Jednym z powikłań malarii, które występowało w czasach św. Franciszka, jest plamica, polegająca na powstawaniu na skórze krwawych wybroczyn. Takie skazy krwotoczne zwykle występują symetrycznie, więc ręce i nogi są nimi objęte w równym stopniu. Gdyby tak było w przypadku św. Franciszka, dotknięty byłby niezwykle dużymi wybroczynami. Jego skazy krwotoczne mogły być jednak przebite podczas pobytu na pustyni i dlatego wydawały się otwartymi ranami, podobnymi do ran ukrzyżowanego Chrystusa.
Autentyczność stygmatów.
Teolodzy chrześcijańscy wyliczają 5 kryteriów niezbędnych do uznania krwawych stygmatów za autentyczne:
W Polsce przypadkiem nieuznanych stygmatów są rany Katarzyny Szymon, śląskiej mistyczki i wizjonerki, której objawienia nie są uznane przez Kościół katolicki za zgodne z jego nauką.

</doc>
<doc id="178739" url="https://pl.wikipedia.org/wiki?curid=178739" title="Olga Boznańska">
Olga Boznańska

Olga Helena Karolina Boznańska h. Nowina (ur. 15 kwietnia 1865 w Krakowie, zm. 26 października 1940 w Paryżu) – polska malarka, portrecistka, przedstawicielka modernizmu; od 1898 zamieszkała w Paryżu, członkini szkoły monachijskiej, Towarzystwa Artystów Polskich „Sztuka” (1898) i Société nationale des beaux-arts (1901).
Życiorys.
Była córką inżyniera Adama Nowiny Boznańskiego i Francuzki Eugenii de Mondain. Ojciec Boznańskiej ukończył wiedeńską politechnikę, matka interesowała się sztuką, sama rysowała. Olga miała siostrę Izabellę Antoninę Ewelinę. 
Olga Boznańska swoją przygodę z rysunkiem zaczęła w wieku 6 lat, pierwszych lekcji rysunku udzielała jej matka. Malarstwa uczyła się u Antoniego Adama Piotrowskiego, Kazimierza Pochwalskiego, a następnie na Kursach Malarskich imienia Adriana Baranieckiego. W 1886 wyjechała kontynuować naukę w Monachium. Jako kobieta nie miała wstępu do Akademii Sztuk Pięknych, kształciła się więc w prywatnych, monachijskich szkołach Karla Kricheldorfa i Wilhelma Dürra. W 1892 umarła jej matka.
W 1896 zrezygnowała z nauczycieli i wynajęła własną pracownię. W tym samym roku po raz pierwszy wystawiła w Paryżu swój obraz. W tym czasie zaczęła wystawiać swoje prace w Monachium, Warszawie, Berlinie, Wiedniu. Dwa lata później nadeszły pierwsze sukcesy. Za "Portret malarza Pawła Nauena" otrzymała z rąk arcyksięcia Karola Ludwika w Wiedniu złoty medal, a w Londynie za "Portret miss Mary Breme" – wyróżnienie. W 1896 jury paryskiego Société des Beaux-Arts przyjęło na wystawę jej obraz. Po tych sukcesach dostała propozycję objęcia katedry malarstwa na wydziale kobiet w krakowskiej Szkole Sztuk Pięknych, którą odrzuciła.
W 1898 przeprowadziła się do Paryża. W tym też roku została członkiem Towarzystwa Artystów Polskich „Sztuka”. W tym samym roku urządza pierwszą indywidualną wystawę. W 1900 na wystawie w New Gallery w Londynie dostała złoty medal. Na Wystawie Światowej w Paryżu otrzymała wyróżnienie. Tego samego roku doszło do zerwania jej długoletniego narzeczeństwa z malarzem Józefem Czajkowskim. W 1901 po raz pierwszy wystawiała w Pittsburghu. Rząd francuski zakupił jej "Bretonkę" i "Portret panny Dygat" do państwowych zbiorów sztuki. Została członkiem Société Nationale des Beaux Arts. Uczyła w Académie de la Grande Chaumière.
W 1906 umarł jej ojciec. Rok później Carnegie Institute w Pittsburghu przyznał jej srebrny medal. W 1912 na wystawie w Pittsburghu, wraz z Claude’em Monetem i Augustem Renoirem, reprezentowała Francję. W Amsterdamie na międzynarodowej wystawie zdobyła srebrny medal. W 1914 warszawska Szkoła Sztuk Pięknych zaproponowała jej stanowisko profesora. W 1923 ponownie reprezentowała szkołę francuską w Pittsburghu wśród takich artystów jak Pierre Bonnard czy Maurice Denis.
Jej sława powoli malała. Miała coraz mniej zamówień na portrety, głównym źródłem utrzymania stał się dla niej czynsz z krakowskiej kamienicy. W 1932 po raz ostatni przyjechała do Krakowa. W 1934 otrzymała nagrodę m. st. Warszawy za sztukę plastyczną. W 1937 na Wystawie Światowej w Paryżu otrzymała Grand Prix. Na weneckim Biennale w 1938 sprzedała pięć obrazów, w tym "Portret pani Dygatowej", który zakupił król włoski. Był to jej ostatni sukces. Dwa lata później umarła.
Twórczość.
Była portrecistką, w każdym razie to portrety przyniosły jej największą sławę. Malowała głównie w pracowni. Częstym motywem jej obrazów są wnętrza pracowni lub widoki z okna.
Farbę kładła małymi dotknięciami pędzla i czekała, aż podeschnie. Metoda ta gwarantowała, że jej paleta nie będzie sprawiała wrażenia „brudnej” (mimo używania odcieni szarości i ciemnych brązów). Już w okresie pobytu w Monachium zrezygnowała z pokrywania gotowych obrazów werniksem. Z czasem coraz częściej zamiast na płótnie, malowała na lekko zagruntowanej tekturze, dzięki czemu uzyskiwała matowość, która pozwalała jej na wyrafinowane efekty kolorystyczne.
Boznańska a impresjonizm.
Błędem jest łączenie Boznańskiej z impresjonizmem. Często stosowała barwy lokalne i czerń, kolory odrzucane przez impresjonistów. Różnił ją też stosunek do natury. Zmysłowy zachwyt powierzchnią zjawisk w świetle leżący u podstaw impresjonizmu zastępowała w swych portretach wnikliwą analizą psychologiczną i dążeniem do silnej ekspresji.
Stosowana przez nią zasnuta mgłą paleta ma niewiele wspólnego z feerią barw typowych dla Moneta, van Gogha czy Renoira. Podczas gdy impresjoniści opuszczali pracownie i badali wpływ światła słonecznego na kolor, Boznańska niemal nigdy nie malowała w plenerze. Nie traktowała też (jak impresjoniści) postaci ludzkich jako elementu krajobrazu lub każdego innego motywu malarskiego. Koncentrowała się na portrecie psychologicznym, odzwierciedlającym wewnętrzną prawdę o portretowanej postaci, a nie ulotną chwilę lub iskrzącą plamę barwną. W jej obrazach światło żyje własnym życiem i nie jest uzależnione od pogody czy pory dnia.
Około 1900 r. miała już ukształtowany własny styl. W jej malarstwie dominował walor, gra tonów i półtonów, nadających obrazom specyficzną mglistość i tajemniczość. Ówcześni krytycy paryscy słusznie więc nie dopatrywali się związku Boznańskiej z impresjonizmem. Sama artystka zapytana kiedyś o swoją zależność od impresjonizmu uznała takie pytanie za absurdalne: „Ja i impresjonizm?”.
Jej twórczość zaliczana jest do nurtu postimpresjonizmu.
Upamiętnienie.
W Krakowie Boznańska mieszkała w domu przy ul. Piłsudskiego 21 (kiedyś Wolska 21), w którym miała własną pracownię. Dom został wybudowany przez jej ojca. Po jego śmierci dom przypadł Oldze i Izabeli. Na budynku znajduje się tablica pamiątkowa wykonana przez rzeźbiarza, pracownika Wydziału Form Przemysłowych Tadeusza Banasia w 2000 roku w 135 rocznicę urodzin artystki i 60 rocznicę jej śmierci. Swoją część budynku w testamencie Olga zapisała Akademii Sztuk Pięknych w Krakowie (część budynku należąca do Izy Boznańskiej przypadła Gminie Kraków).
Jest patronką ulic m.in. w: Bogatyni, Częstochowie, Katowicach, Kielcach, Krakowie, Kutnie, Lubinie, Ostrowie Wielkopolskim, Stargardzie, Sycowie, Tarnowie, Warszawie, Wrocławiu. W Śremie jedną z ulic nazwano Zaułek Olgi Boznańskiej.

</doc>
<doc id="178740" url="https://pl.wikipedia.org/wiki?curid=178740" title="Wahadło zegarowe">
Wahadło zegarowe

Wahadło zegarowe – wahadło fizyczne stosowane w zegarach jako element odmierzający jednakowe odcinki czasu. Wahadło zegarowe jest zwykle zbudowane z pręta 2 (patrz rys.) obciążonego obciążnikiem 6 nazywanym soczewką i jest zawieszone na sprężystej taśmie 1 ponad swoim środkiem ciężkości. Wahadło wykonuje drgania w płaszczyźnie pionowej pod wpływem siły grawitacji. 
Ruch wahadła odbywa się z częstotliwością bardzo bliską swojej częstotliwości rezonansowej. Z punktu widzenia fizyki wahadło stanowi realizację oscylatora harmonicznego wymuszonego tłumionego. Utrzymanie stałej amplitudy ruchu wahadła obywa się poprzez uzupełnianie strat energii za pomocą mechanicznego (wychwyt) lub elektromechanicznego urządzenia napędowego. 
Regulacja okresu wahadła (strojenie zegara) odbywa się poprzez zmianę momentu bezwładności wahadła. Realizuje się to obracając specjalną nakrętkę regulacyjną 7 powodującą przesunięcie ciężarka 6. 
Podstawowe parametry wahadła to:
Okres wahań wahadła zegarowego zmienia się pod wpływem zmian: 

</doc>
<doc id="178742" url="https://pl.wikipedia.org/wiki?curid=178742" title="Wychwyt">
Wychwyt

Wychwyt – element mechanizmu zegarowego spełniający dwie podstawowe funkcje: 
Ze względu na sposób działania wychwyty możemy podzielić na cofające, spoczynkowe i wolne. W wychwytach cofających i spoczynkowych przesuwanie się palety po zębach koła wychwytowego i związane z tym działanie siły tarcia trwa przez stosunkowo długi czas, podczas gdy w wychwytach wolnych czas ten jest zminimalizowany do bardzo krótkiego impulsu. 
Wychwyty cofające.
Historycznie najstarszymi wychwytami są wychwyty cofające. Nazwa pochodzi stąd, że w pewnej fazie okresowego ruchu regulatora nacisk palety powoduje lekkie cofanie koła wychwytowego. Wychwyty te cechują się stosunkowo małą dokładnością. 
Wychwyt wrzecionowy (szpindlowy).
Historycznie pierwszym wychwytem mechanicznym był wynaleziony prawdopodobnie w XIII wieku cofający wychwyt wrzecionowy (nazywany też łopatkowym lub szpindlowym, od niem. „spindel” = „wrzeciono”). Składa się z koła wychwytowego o nieparzystej liczbie zębów oraz ruchomej osi, na której znajdują się dwie palety. Oś połączona jest z regulatorem chodu, którym początkowo był tzw. „kolebnik”, czyli poziome ramie, na którego końcach zawieszone były dwa ciężarki. Kolebnik wykonywał okresowe obroty w płaszczyźnie poziomej o pewien kąt w lewo i w prawo. Zmieniając położenie ciężarków można było zmieniać moment bezwładności kolebnika, a co za tym idzie okres jego wahań. Regulator kolebnikowy był bardzo mało dokładny i ok. 1658 roku wieku został zastąpiony przez wahadło (wynalazek ten przypisuje się Christiaanowi Huygensowi). Wychwyty łopatkowe były stosowane (również w zegarkach kieszonkowych z balansem jako regulatorem chodu) aż do połowy XIX wieku, kiedy to zostały ostatecznie wyparte przez nowocześniejsze i dokładniejsze wychwyty.
Najstarszym działającym zegarem z wychwytem wrzecionowym jest najprawdopodobniej zbudowany w 1386 roku zegar znajdujący się w katedrze w Salisbury w Anglii.
Wychwyt hakowy.
Około 1660 roku Robert Hooke wynalazł cofający kotwicowy wychwyt hakowy. Zęby koła wychwytowego są w nim pochylone do tyłu w stosunku do kierunku obrotu, kotwica wykonana jest z odpowiednio ukształtowanego, pojedynczego kawałka stali. Jego istotną zaletą było to, że do pracy wymagał znacznie mniejszych kątów wychylenia wahadła, co zapewniało o wiele lepszy izochronizm niż w przypadku wychwytu wrzecionowego. Wychwyt ten rozpowszechnił się bardzo szybko i jest stosowany do dziś, najczęściej w tanich, popularnych zegarach wahadłowych. 
Jedną z modyfikacji wychwytu hakowego jest tzw. „wychwyt szwarcwaldzki”, w którym kotwica wykonana jest z odpowiednio ukształtowanego paska blachy stalowej z zaszlifowanymi końcami.
Wychwyty spoczynkowe.
Do wychwytów spoczynkowych zaliczany jest wychwyt Grahama, Brocota (może też być skonstruowany jako cofający), nożycowy, cylindrowy i wiele innych.
Wychwyt Grahama.
George Graham skonstruował około roku 1715 kotwicowy wychwyt spoczynkowy, którego zaletą jest to, że poruszające się palety kotwicy nie cofają koła wychwytowego a jedynie ślizgają się po jego zębach w fazie „spoczynku”, dzięki czemu chód zegara może być znacznie bardziej stabilny. Wychwyt Grahama jest powszechnie stosowany w większości domowych stojących i wiszących zegarów wahadłowych.
Wychwyt cylindrowy.
Wychwyt wynaleziony w 1695 roku przez angielskiego zegarmistrza Thomasa Tompiona, następnie ok. 1720 roku udoskonalony przez Georga Grahama. Zęby koła wychwytowego współpracują w nim z obejmującym je obrotowym cylindrem, w którym znajduje się wycięcie. Oś cylindra połączona jest z regulatorem chodu (najczęściej kołem balansowym).
Wychwyty wolne.
W wychwytach wolnych czas ruchu palety względem zębów koła wychwytowego ograniczony jest do bardzo krótkich impulsów, dzięki czemu wychwyty te osiągają największą dokładność ze wszystkich wychwytów mechanicznych. Przykładem wychwytu wolnego może być wychwyt Strassera i Riefflera (stosowane w precyzyjnych zegarach astronomicznych), a także wychwyt chronometrowy, wychwyt szwajcarski i inne. 
Wychwyt szwajcarski.
Wychwyt ten został wynaleziony w 1750 roku przez Thomasa Mudge i od XIX wieku jest powszechnie używany w większości zegarków naręcznych. W 1867 roku Georg Frederic Roskopf zaprojektował uproszczoną, znacznie tańszą w produkcji ale i mniej dokładną wersję tego wychwytu, znaną pod nazwą wychwytu Roskopfa. Stosowany jest on do dziś w tanich budzikach i czasomierzach kuchennych.
Wychwyty Riefflera i Strassera.
Wychwyt Riefflera został skonstruowany i opatentowany w 1889 roku przez niemieckiego zegarmistrza Sigmunda Rieflera. Wychwyty te były stosowane wyłącznie w precyzyjnych zegarach astronomicznych, produkowanych aż do połowy XX wieku przez firmę Clemens Riefler. Zegary Rieflera obok zegarów Strassera były najdokładniejszymi zegarami mechanicznymi jakie kiedykolwiek zostały zbudowane (lepszą dokładność udało się osiągnąć dopiero w przypadku elektromechanicznego zegara Shortta). W wychwytach tych energia podtrzymująca ruch wahadła dostarczana jest do niego za pośrednictwem specjalnie ukształtowanej sprężynki zawieszkowej. 

</doc>
<doc id="178745" url="https://pl.wikipedia.org/wiki?curid=178745" title="Strateg (Bizancjum)">
Strateg (Bizancjum)

Strateg (z "strategos") – w bizantyjskiej hierarchii urzędniczej i wojskowej dowódca wojskowy, zarządzający oddziałami na obszarze określonego temu. Strateg był każdorazowo mianowany przez cesarza i przed nim odpowiadał za swe decyzje. Do jego obowiązków należało dowództwo nad miejscowymi oddziałami wojska, administracja cywilna temu, a także sądownictwo karne.
W gestii stratega pozostawało poza tym pobieranie podatków w wysokości określonej przez cesarza. Ponieważ jednak stopień kontroli jaki administracja centralna miała nad poczynaniami lokalnych zarządców nie był wysoki, powierzenie spraw finansowych temu strategowi owocowało wysoką korupcją oraz dość dużym obciążeniem finansowym prostego ludu. Podatki faktycznie ściągane nieraz dwu- i trzykrotnie przewyższały sumy odprowadzane do skarbu państwowego.
Ranga strategów różnych temów nie była jednakowa. W okresie rozkwitu cesarstwa najwyżej w hierarchii stał strateg temu Anatolikon (Anatolia), później dowódcy innych temów w Azji Mniejszej, a wreszcie strategowie w Europie.
Czasami stratedzy posługiwali się także tytułem dux.
Termin strateg odpowiada randze generała lub admirała.

</doc>
<doc id="178749" url="https://pl.wikipedia.org/wiki?curid=178749" title="Ochrona zabytków w Polsce">
Ochrona zabytków w Polsce

Ochrona zabytków w rozumieniu przyjętym w obowiązującej obecnie w Polsce ustawie o ochronie zabytków i opiece nad zabytkami z 23 lipca 2003 r. oznacza działania organów administracji publicznych podejmowane w celu:
W wielu pracach teoretycznych dotyczących ochrony zabytków pojęcie to definiuje się jednak znacznie szerzej, jako ogół działań podejmowanych wobec zabytków dla zapewnienia zachowania ich substancji zabytkowej i umożliwienia społeczeństwu korzystania z wartości zabytkowych, których zabytki są nośnikami.
Pojęcie ochrony zabytków.
"Mały słownik ochrony zabytków" definiuje ochronę zabytków jako ogół działań mających na celu zapewnienie zabytkom:
Z tak szerokiej definicji pojęcia ochrony zabytków wynika, że obejmuje ona:
Definicja zabytku w świetle prawa polskiego.
Zabytki w Polsce () obejmują - wedle konwencji haskiej o ochronie zabytków w razie konfliktu zbrojnego (tytuł niekiedy tłumaczony nieprawidłowo i niezgodnie zakresem aktu jako konwencja haska o ochronie dóbr kultury w razie konfliktu zbrojnego) oraz wedle polskiej ustawy o ochronie zabytków i opiece nad zabytkami - wszystkie obiekty dziedzictwa kultury materialnej () w Polsce.
Według przepisów prawa polskiego zabytkiem jest nieruchomość (np. pojedynczy budynek, cmentarz, historyczny układ urbanistyczny lub krajobraz kulturowy) albo rzecz ruchoma (np. dzieło sztuki użytkowej, obraz, rzeźba, znalezisko archeologiczne – np. artefakt), ich części lub zespoły rzeczy, które są dziełem człowieka lub związane z jego działalnością i stanowią świadectwo minionej epoki bądź zdarzenia, a których zachowanie leży w interesie społecznym ze względu na swoją wartość artystyczną, naukową lub historyczną. Obiekty takie mogą być wpisane do rejestru zabytków prowadzonego przez wojewódzkiego konserwatora zabytków.
Formy ochrony zabytków.
Zgodnie z ustawą istnieje pięć form ochrony zabytków:
Wpis do gminnej ewidencji zabytków nie jest formą ochrony zabytków w myśl "Ustawy o ochronie zabytków i opiece nad zabytkami z 23 lipca 2003 r." – co jednak nie musi oznaczać, że nie jest on formą ochrony zabytków w ogóle (sporna kwestia tzw. "nienazwanych form ochrony"). Ustawa odróżnia zatem ochronę zabytków, która ma być sprawowana przez organy państwowe i opiekę nad zabytkami, sprawowaną przez właścicieli i użytkowników zabytków. Takie ujęcie problematyki ochrony zabytków stanowi naśladownictwo niemieckich wzorców legislacyjnych, w których odróżnia się "Denkmalschutz" (ochronę zabytków) od "Denkmalpflege" (opieki nad zabytkami).
W Polsce w latach 1961–1973 wartość zabytku określała pięciostopniowa klasyfikacja (klasa 0 oraz klasy I-IV). Obecnie podział na klasy nie jest stosowany. Zasadniczo uważa się wszystkie zabytki za równie cenne, chociaż zabytki mające wyjątkową wartość Prezydent Rzeczypospolitej Polskiej może uznać za pomniki historii. Najbardziej unikatowe zabytki mogą zostać wpisane na listę światowego dziedzictwa UNESCO.
Rejestr zabytków.
Obecnie obowiązuje podział na:
Ochroną mogą być objęte również historyczne, geograficzne lub tradycyjne nazwy budynków, placów, ulic lub jednostek osadniczych.
Z rejestru skreśla się otoczenie zabytku, w przypadku skreślenia z rejestru tego zabytku.
Wszystkie zabytki (z dziedzin budownictwa, rzemiosła, sztuki, archeologii (dziedzictwo archeologiczne) i przyrody) łącznie z obiektami niematerialnego dziedzictwa kulturowego (, zwanymi niekiedy w żargonie nauk humanistycznych i sztuk artystycznych niezgodnie z definicją prawną również zabytkami) stanowią zasoby dziedzictwa kulturowego.

</doc>
<doc id="178751" url="https://pl.wikipedia.org/wiki?curid=178751" title="Orestes (imię)">
Orestes (imię)

Orestes – imię męskie pochodzenia greckiego. Wywodzi się od słowa oznaczającego „góral” (ὄρος "oros", „góra”).
Orestes imieniny obchodzi 14 stycznia, 9 listopada, 23 listopada i 13 grudnia.
Znane osoby noszące to imię:

</doc>
<doc id="178752" url="https://pl.wikipedia.org/wiki?curid=178752" title="Pomnik historii">
Pomnik historii

Pomnik historii – jedna z form ochrony zabytków w Polsce, określonych w ustawie o ochronie zabytków i opiece nad zabytkami (art. 7). Status pomnika historii ustanawiany jest w drodze rozporządzenia przez Prezydenta Rzeczypospolitej Polskiej. Przyznawany jest zabytkom nieruchomym o szczególnej wartości historycznej, naukowej i artystycznej, utrwalonym w powszechnej świadomości i mającym duże znaczenie dla dziedzictwa kulturalnego Polski.
Lista pomników historii jest otwarta. Zawiera obiekty i obszary reprezentujące najwybitniejszą grupę zabytków, odzwierciedlającą bogactwo i różnorodność dziedzictwa kulturowego w Polsce. Należą do nich oprócz pojedynczych obiektów także zespoły staromiejskie, komponowane krajobrazy kulturowe, dzieła budownictwa obronnego, pola bitewne, kanały, zespoły budowlane czy zespoły klasztorne.
Historia.
Pojęcie prawne pomnika historii wprowadziła ustawa o ochronie dóbr kultury, uchwalona 15 lutego 1962 roku. 20 września 1994 roku pierwsze obiekty zostały uznane przez prezydenta Lecha Wałęsę za pomniki historii.
W 2016, z okazji zbliżającego się jubileuszu stulecia odzyskania niepodległości przez Polskę, w Ministerstwie Kultury i Dziedzictwa Narodowego zrodziła się inicjatywa poszerzenia listy pomników historii do stu obiektów. W ciągu dwóch lat Narodowy Instytut Dziedzictwa przygotował 46 kompletnych dokumentacji obiektów, które umożliwiły wpisanie ich na listę.
10 grudnia 2018 roku w Teatrze Narodowym w Warszawie odbyła się gala „100 Pomników Historii na 100-lecie odzyskania niepodległości”. Na gali, Prezydent Rzeczypospolitej Polskiej Andrzej Duda, wręczył rozporządzenia zarządcom 14 obiektów wpisanych tego dnia na listę pomników historii. Zarządcom wszystkich w tym momencie, 105 pomników historii, wręczone zostały symboliczne tablice upamiętniające jubileusz odrodzenia niepodległej Polski.
Cel i znaczenie.
Celem ustanowienia pomników historii jest wyróżnienie najcenniejszych, najważniejszych obiektów zabytkowych na terenie Polski. Zgodnie z obecnym stanem prawnym przyznanie statusu pomnika historii jest przede wszystkim wydarzeniem prestiżowym i stanowi jedyne odstępstwo od wynikającej z ustawy o ochronie zabytków i opiece nad zabytkami zasady równocenności zabytków. Nie zmienia ono jednak nic w sposobie zarządzania zasobami obiektów zabytkowych, nie nakłada ani nie zwalnia zarządców z żadnych obowiązków, nie ustanawia wzmożonego reżimu ochrony substancji zabytkowej, formalnie nie wiąże się z ułatwieniem otrzymania dofinansowania dla obiektu. Ustawa nie stawia także przed administracją konserwatorską żadnych nowych zadań i nie daje dodatkowych kompetencji, poza tymi które posiada w przypadku każdego innego zabytku nieruchomego.
Procedura uznania za pomnik historii.
Proces uznawania obiektu za pomnik historii reguluje obecnie art. 15 ust. 1 i 2 ustawy o ochronie zabytków i opiece nad zabytkami. Wniosek o uznanie zabytku za pomnik historii składa minister właściwy do spraw dziedzictwa narodowego (obecnie Minister Kultury i Dziedzictwa Narodowego), po uzyskaniu pozytywnej opinii Rady Ochrony Zabytków.
Zgodnie z obowiązującą procedurą, opracowaną przez Narodowy Instytut Dziedzictwa (NID), wniosek podpisany przez właściciela obiektu przesyłany jest do Generalnego Konserwatora Zabytków wraz z opinią wystawioną przez odpowiedniego wojewódzkiego konserwatora zabytków. Następnie wniosek jest kierowany do Narodowego Instytutu Dziedzictwa, gdzie określana jest zasadność propozycji. Po uzyskaniu opinii NID-u wniosek przedstawiany jest Radzie Ochrony Zabytków, a następnie Prezydentowi Rzeczypospolitej Polskiej. Rekomendacja Rady ma charakter obligatoryjny i wynika bezpośrednio z przepisów ustawy o ochronie zabytków i opiece nad zabytkami.
Procedura cofnięcia uznania za pomnik historii jest podobna – poprzez wydanie przez Prezydenta RP rozporządzenia (art. 15 ust. 3).
Kryteria.
Rada Ochrony Zabytków ustaliła warunki przyznawania tytułu. Głównymi kryteriami, które musi spełniać obiekt wyróżniony mianem pomnika historii są:
Krytyka.
Obecny charakter wyróżnienia jest krytykowany przez badaczy polskiego dziedzictwa kulturowego i konserwatorów zabytków. W debacie publicznej, prowadzonej na temat nowelizacji ustawy o ochronie zabytków, proponowane jest przez nich wprowadzenie nowych rozwiązań dotyczących tej formy ochrony oraz określenie jasnych celów istnienia wyróżnienia. Postulaty dotyczą także zmian administracyjnych – reformy rejestru zabytków, wprowadzenia wymogu uchwalenia miejscowego planu zagospodarowania przestrzennego dla terenów wpisanych i postulowanych do wyróżnienia tytułem oraz finansowych – utworzenie odrębnej jednostki budżetowej odpowiedzialnej za finansowanie obiektów posiadających status pomnika historii.
Logo.
W celu wyróżnienia pomnika historii jako marki i ułatwienia działań promocyjnych, w 2011 roku Narodowy Instytut Dziedzictwa opracował logo, które po akceptacji przez Ministra Kultury i Dziedzictwa Narodowego zostało przekazane opiekunom pomników historii. Logiem pomników historii jest godło z motywem gotyckiego łuku, dostępne jest ono w kilku wersjach kolorystycznych. Szczegółowe informacje dotyczące warunków korzystania z logo, jak również wzór tablic, służących do oznakowania obiektów uznanych za pomnik historii udostępnione są na stronie internetowej NID.

</doc>
<doc id="178753" url="https://pl.wikipedia.org/wiki?curid=178753" title="Orestes (mitologia)">
Orestes (mitologia)

Orestes (łac. Orestes z gr. "" Oréstēs 'góral' od "ὄρος" oros, 'góra') – w mitologii greckiej syn Agamemnona i Klitajmestry, który pomścił ojca, zabijając matkę (jego morderczynię) i jej kochanka. Postaci Orestesa poświęcone są liczne antyczne dzieła literackie, przede wszystkim tragedie.
Mityczne i literackie biografie Orestesa wykazują spore rozbieżności.
Dzieciństwo.
Orestes był najmłodszym dzieckiem władcy Myken, Agamemnona i jego żony Klitajmestry, bratem Ifigenii, Elektry, a według niektórych przekazów także Chrysotemis, przyrodnim bratem Erigone i Aletesa.
Jako roczne dziecko Orestes został użyty jako narzędzie szantażu: Telefos porwał go z rąk ojca i groził, że zabije dziecko, jeżeli Achilles nie uleczy rany, zadającej mu straszliwy ból. Jako dziecko Orestes był zaręczony z Hermioną, córką Menelaosa i Heleny, swoją kuzynką.
Kiedy skończyła się wojna i Agamemnon powrócił do Myken, by tam zginąć z rąk żony Klitajmestry, Orestes znalazł się w niebezpieczeństwie. Wykradziony według jednych źródeł przez piastuna, według innych – przez Elektrę, został odesłany na wychowanie do króla Fokidy Strofiosa, żonatego z Anaksibią, siostrą Agamemnona. Syn tej pary, Pylades, rówieśnik Orestesa, został jego najbliższym przyjacielem.
Zabójstwo Klitajmestry.
Czy to z rozkazu Apollina, czy to z własnej woli, Orestes musiał pomścić śmierć ojca, zabijając jego morderców. Wraz z Pyladesem i (w niektórych wersjach) swoim wychowawcą z dzieciństwa wrócił do ojczyzny, gdzie złożył ofiarę na grobie ojca. Po puklu włosów, który zostawił w ofierze na grobie, rozpoznała go Elektra. Według wersji Eurypidesa przybył do ojczyzny incognito, przedstawiając się parze królewskiej jako posłaniec, przynoszący wiadomość o śmierci Orestesa. Z poparciem Elektry lub z jej czynną pomocą zabił Ajgistosa i Klitajmestrę, mimo że matka błagała o darowanie jej życia.
Po zabójstwie.
Morderstwo matki ściągnęło na Orestesa erynie, które doprowadziły go do obłędu. Istnieje kilka wyjaśnień dotyczących tego, jak zdołał się od nich uwolnić:
Dalsze losy.
Po powrocie do Grecji Orestes postanowił upomnieć się o obiecaną mu za żonę Hermionę. Według różnych przekazów mitycznych albo sam zabił jej męża Neoptolemosa w Delfach, albo wykorzystał jego śmierć, by móc poślubić wdowę. Orestes i Hermiona panowali nad większą częścią Peloponezu. Mieli jednego syna Tisamenusa. Orestes miał też, według niektórych wersji, mieć syna Pentilusa ze swoją przyrodnią siostrą, córką Klitajmnestry i Ajgistosa, Erigone. Swoją siostrę Elektrę wydał za mąż za Pyladesa. Orestes miał umrzeć jako dziewięćdziesięcioletni starzec od ukąszenia węża w Arkadii.
Kult pośmiertny.
Orestes czczony był jako heros przede wszystkim w Sparcie. Według Herodota wyrocznia delficka poinformowała Spartan, że nie zwyciężą w wojnie z Tegeą, póki nie odzyskają i nie pochowają w Sparcie szczątków Orestesa. Zdołał je odzyskać niejaki Lichas; przewieziono je do Sparty i tam pochowano.

</doc>
<doc id="178754" url="https://pl.wikipedia.org/wiki?curid=178754" title="Émile Combes">
Émile Combes

Justin Louis Émile Combes (ur. 6 września 1835 w Roquecourbe, zm. 25 maja 1921 w Pons) – francuski polityk, senator, minister zdrowia, lewicujący radykał.
Życiorys.
W młodości uczęszczał do seminarium duchowego, które jednak opuścił.
Od 1885 piastował mandat senatora. W latach 1893–1895 był wiceprezesem senatu. W latach 1895–1896 był ministrem oświaty, propagował na tym stanowisku laicyzację szkoły. W latach 1902–1905 zajmował stanowisko premiera, ministra spraw wewnętrznych i ministra wyznań. W 1904 doprowadził do wypowiedzenia konkordatu z Rzymem. W latach 1915–1916 minister bez teki w gabinecie Brianda.
Zasłynął jako zwolennik modernizacji, przewodniczący lewicy republikańskiej, który jako jeden z pierwszych francuskich polityków sprzeciwił się klerykalizacji życia publicznego oraz systemu edukacji. Przeprowadził reformę, która rozdzieliła kościół od państwa we Francji. Do 1904, z powodu jego nacisków, 10.000 szkół religijnych zostało zamkniętych we Francji, a tysiące księży i zakonnic musiało opuścić Francję ze względu na prześladowania.
W Wielki Piątek 1904 roku ma mocy jego decyzji usunięto wszystkie krucyfiksy z sal sądowych, a w lipcu tego roku zerwano stosunki dyplomatyczne z Watykanem, co było jednoznaczne z rozwiązaniem konkordatu.
W 1906 roku na mocy nowej ustawy o rozdziale państwa od Kościołów, państwo francuskie przejęło na własność wszystkie budynki Kościoła katolickiego. W praktyce oznaczało to inwentaryzację wielu budynków wraz z wyposażeniem przez policję. Wielokrotnie dochodziło do starć z ludnością broniącą swoich przekonań religijnych poprzez tworzenie wokół „żywych murów”.
Jego rząd prowadził także inwigilację oficerów wojska francuskiego pod kątem ich religijności – odpowiednie „fiszki” o chodzeniu do kościoła na nabożeństwo znacznie utrudniały awans w wojsku. Doprowadziło to do wybuchu tzw. afery fiszkowej, po której ujawnieniu Combes musiał złożyć rezygnację ze stanowiska.
Jego akcjom sprzeciwiały się wszystkie partie konserwatywne i prawicowe które widziały w masowym zamykaniu szkół kościelnych prześladowania religijne.
Jego antyklerykalizm doprowadził go do stania się wolnomularzem.

</doc>
<doc id="178757" url="https://pl.wikipedia.org/wiki?curid=178757" title="Odilo Globocnik">
Odilo Globocnik

Odilo Lotario Globocnik (ur. 21 kwietnia 1904 w Trieście, zm. 31 maja 1945 w Paternion) – austriacki nazista, wysokiej rangi funkcjonariusz NSDAP i SS, zbrodniarz wojenny, jeden z głównych organizatorów i wykonawców Zagłady Żydów.
Był synem oficera cesarsko-królewskiej armii. Rodzina planowała dla niego karierę wojskową, lecz plany te pokrzyżował rozpad monarchii austro-węgierskiej. Od lat szkolnych był związany z organizacjami o charakterze nacjonalistycznym i antysemickim. W 1931 roku wstąpił do austriackiej NSDAP, szybko awansując na stanowisko zastępcy gauleitera Karyntii. Po delegalizacji partii zaangażował się w działalność podziemną. W latach 1933–1937 był sześciokrotnie zatrzymywany, m.in. pod zarzutem zdrady stanu i działalności terrorystycznej. Wstąpił do SS, a jej przywódca Heinrich Himmler stał się jego mentorem i protektorem. Po Anschlussie mianowano go gauleiterem Wiednia, jednakże w styczniu 1939 roku został pozbawiony stanowiska z powodu nieudolności i podejrzanych machinacji finansowych.
W stopniu podoficera SS wziął udział w kampanii wrześniowej. Po jej zakończeniu Himmler mianował go Dowódcą SS i Policji w dystrykcie lubelskim Generalnego Gubernatorstwa. Na nowym stanowisku organizował represje wobec polskiej inteligencji i duchowieństwa. Był także współodpowiedzialny za masowe egzekucje sowieckich jeńców wojennych. Opowiadał się za szybkim przekształceniem dystryktu w niemiecki obszar osiedleńczy. Zdaniem Bogdana Musiała jest prawdopodobne, iż to on opracował plan wymordowania polskich Żydów w obozach zagłady, a następnie przekonał do niego Himmlera. Kierował rozpoczętą w marcu 1942 roku akcją „Reinhardt”, podczas której w obozach śmierci i masowych egzekucjach zgładzono około 1,8 mln. Żydów z Generalnego Gubernatorstwa i Okręgu Białystok. Ponadto zainicjował i kierował rozpoczętą w listopadzie 1942 roku operacją wysiedleńczo-pacyfikacyjną na Zamojszczyźnie.
We wrześniu 1943 roku z powodu konfliktu z administracją cywilną został odwołany z Lublina i przeniesiony na stanowisko Wyższego Dowódcy SS i Policji w Strefie Operacyjnej Regionu Wybrzeża Adriatyku. Odpowiadał tam za eksterminację miejscowych Żydów oraz walkę z jugosłowiańską i włoską partyzantką. 31 maja 1945 roku został aresztowany przez żołnierzy brytyjskich w swej górskiej kryjówce nieopodal Paternion. Jeszcze tego samego dnia popełnił samobójstwo przez zażycie cyjanku potasu.
Młodość.
Urodził się 21 kwietnia 1904 roku w Trieście, należącym podówczas do monarchii austro-węgierskiej. Był trzecim z czworga dzieci Franza Globočnika i Anny z d. Pecsinka. Jego ojciec był oficerem cesarsko-królewskiej armii, który po zawarciu małżeństwa przeszedł do rezerwy i został urzędnikiem pocztowym. Przodkowie po mieczu byli niemieckojęzycznymi mieszkańcami słoweńskiej Górnej Krainy. Pradziadek Odila posługiwał się nazwiskiem Globotschnig, natomiast ojciec podpisywał się już jako Globočnik. Matka była z kolei córką radcy sądowego. Pochodziła z Banatu i miała węgierskie korzenie, lecz identyfikowała się całkowicie jako Niemka. Odilo był jedynym synem w rodzinie.
W latach 1910–1914 uczęszczał do szkoły ludowej w Trieście, w której językiem wykładowym był włoski. Po wybuchu I wojny światowej jego ojciec został zmobilizowany i skierowany do służby w warsztatach etapowych w miejscowości Landschütz w Zalitawii (ob. Bernolákovo na Słowacji). Wraz z nim przeniosła się tam cała rodzina. W grudniu 1915 roku jedenastoletni Odilo rozpoczął naukę w Niższej Realnej Szkole Wojskowej w St. Pölten ("Militär-Unterrealschule"). Przygotowywała ona uczniów do nauki na jednej z wyższych szkół wojskowych, a w dalszej perspektywie – do kariery oficerskiej. Globocnik dał się poznać jako dobry uczeń; rok szkolny 1916/1917 zakończył z ósmą lokatą. Wojenna klęska i rozpad monarchii austro-węgierskiej uniemożliwiły mu ukończenie nauki i pokrzyżowały plany kariery wojskowej. W 1918 roku rodzina Globocników przeniosła się do Klagenfurtu. Odilo przez pięć miesięcy uczęszczał do tamtejszej Realschule, a następnie rozpoczął naukę w Państwowej Szkole Przemysłowej ("Höhere Staatsgewerbeschule Klagenfurt").
W grudniu 1919 roku zmarł jego ojciec, co spowodowało drastyczne pogorszenie sytuacji materialnej rodziny. Aby zarobić na czesne młody Globocnik był zmuszony pracować jako tragarz na dworcu w Klagenfurcie. Tymczasem pretensje terytorialne do południowej części Karyntii zaczęło zgłaszać nowo powstałe Królestwo Serbów, Chorwatów i Słoweńców. Zimą 1918/1919 rozgorzały tam walki pomiędzy karynckim Heimatschutzem a słoweńską milicją wspieraną przez regularną armię SHS. Uczestniczył w nich również Globocnik. W jego życiorysach publikowanych w III Rzeszy podawano, że za postawę na polu walki odznaczono go Krzyżem Karynckim. Informacja ta nie znajduje jednak potwierdzenia w oficjalnych dokumentach z tego okresu. Johannes Sachslehner przypuszczał, że z racji młodego wieku Globocnik mógł co najwyżej służyć w formacjach pomocniczych. Po zawarciu rozejmu i rozpisaniu plebiscytu aktywnie uczestniczył w kampanii na rzecz pozostania południowej Karyntii w granicach Austrii. W latach szkolnych należał także do skrajnie nacjonalistycznych i antysemickich korporacji akademickich „Marcomannia” i „Teutonia”. Działalność polityczna kolidowała z nauką; w 1921 roku groziło mu nawet usunięcie ze szkoły. Ostatecznie w lipcu 1923 roku z wyróżnieniem zdał maturę.
W 1922 roku poznał dwa lata młodszą Gretę Michner, z którą wkrótce się zaręczył. Ojciec dziewczyny, Emil Michner, był podpułkownikiem w stanie spoczynku i aktywnym działaczem karynckiego Heimatschutzu. Dzięki jego protekcji Globocnik został zatrudniony jako kierownik budowy w przedsiębiorstwie gospodarki wodnej KÄWAG. Latem 1925 roku rozpoczął studia wyższe w Wiedniu, jednakże z nieznanych przyczyn przerwał je po kilku miesiącach. Ponownie zatrudnił się w KÄWAG, a później pracował w klagenfurckiej firmie budowlanej należącej do inż. Rudolfa Rapatza.
Działalność w austriackiej NSDAP.
Globocnik, który od lat szkolnych sympatyzował z ruchami skrajnie prawicowymi, szybko uległ fascynacji ideologią nazistowską. 1 marca 1931 roku wstąpił do austriackiej NSDAP. Otrzymał legitymację członkowską o numerze 442 939. Początkowo piastował stanowisko kierownika propagandy Narodowosocjalistycznej Organizacji Komórek Zakładowych w okręgu partyjnym Karyntia. W 1933 roku awansował na stanowisko zastępcy gauleitera Karyntii.
19 czerwca 1933 roku rząd Austrii zakazał działalności NSDAP i jej organizacji afiliowanych. 30 sierpnia tegoż roku Globocnik został aresztowany po raz pierwszy. Zarzucono mu, że stojąc pod oknami aresztu w Klagenfurcie rozmawiał na tematy polityczne z osadzonymi tam nazistami. Szybko wyszedł na wolność, lecz osiemnaście dni później aresztowano go ponownie, tym razem pod zarzutem prowadzenia narodowosocjalistycznej agitacji. Dzięki zabiegom ojca narzeczonej, który interweniował u szefa rządu krajowego Karyntii, został zwolniony z aresztu. Trzeci raz zatrzymano go w listopadzie 1933 roku. Tym razem zarzuty były o wiele poważniejsze; Globocnika podejrzewano, iż był zamieszany w organizację licznych zamachów bombowych. Między innymi miał rzekomo wrzucić bombę do zakładu jubilerskiego w wiedeńskiej dzielnicy Meidling, zabijając żydowskiego właściciela oraz jednego z klientów. Po raz kolejny interwencja Emila Michnera sprawiła jednak, że postępowanie prokuratorskie zostało umorzone. W czerwcu 1934 roku został zwolniony z firmy Rudolfa Rapatza, gdyż bez wiedzy pracodawcy ukrył materiały wybuchowe w jednym z firmowych składów budowlanych. Od tego momentu poświęcił się całkowicie „pracy partyjnej”. 1 września 1934 roku wstąpił do SS, uzyskując numer członkowski 292 776.
Członkostwo w SS znacznie przyspieszyło karierę partyjną Globocnika. Reinhard Heydrich powierzył mu zadanie rozbudowy Służby Specjalnej Okręgu Karyntia ("Sonderdienst der Gauleitung") i jej zintegrowania ze strukturami SS. Globocnik był zaangażowany w szereg nielegalnych przedsięwzięć: pomoc poszukiwanym nazistom w ucieczce z Austrii, przemyt broni, ładunków wybuchowych i materiałów propagandowych, organizowanie funduszy na działalność nazistowską. Członkowie podległych mu struktur SS skutecznie infiltrowali austriacki aparat państwowy. W związku ze swą podziemną działalnością wielokrotnie podróżował do Niemiec. Posługiwał się około 20–30 pseudonimami. W grudniu 1934 roku został aresztowany przez austriacką policję. Szeroko zakrojone śledztwo pozwoliło udowodnić mu zdradę stanu i doprowadziło do wymierzenia mu kary sześciu miesięcy pozbawienia wolności. Nie wiadomo, czy odsiedział cały wyrok. Po wyjściu z więzienia powrócił do działalności konspiracyjnej.
Skutecznie kreując swój wizerunek, budując sojusze oraz korzystając z faktu, iż wielu „starych bojowników” zostało aresztowanych i w ten sposób przejściowo wyłączonych z działalności partyjnej, młody Globocnik szybko wzmacniał swoją pozycję w strukturach austriackiej NSDAP. Pod koniec sierpnia 1935 roku po raz kolejny aresztowano go pod zarzutem zdrady stanu. Został skazany na karę sześciu miesięcy pozbawienia wolności, lecz dzięki amnestii ogłoszonej przez rząd kanclerza Schuschnigga wyrok zmniejszono do 70 dni więzienia. 16 lipca 1936 roku wraz ze swym przyjacielem i współpracownikiem Friedrichem Rainerem został po raz pierwszy przyjęty przez Adolfa Hitlera. Spotkanie, do którego doszło w Berghofie, przebiegło w chłodnej atmosferze, gdyż Führer dał swoim gościom wyraźnie do zrozumienia, iż nie życzy sobie, aby austriacka NSDAP kontynuowała działalność terrorystyczną lub podejmowała jakiekolwiek inne działania, które mogłyby zaszkodzić relacjom dyplomatycznym między III Rzeszą a Austrią. Obaj młodzi naziści podporządkowali się temu rozkazowi.
Wkrótce Globocnik i Rainer znaleźli się w ostrym konflikcie z przywódcą austriackiej NSDAP Josefem Leopoldem, który nie akceptował umiarkowanej linii narzuconej przez Hitlera oraz podejrzewał, iż „grupa karyncka” zamierza osłabić jego wpływy w partii. W sierpniu 1937 roku Leopold doprowadził do usunięcia obu Karyntyjczyków z szeregów partii. Decyzję tę skutecznie zawetował jednak szef austriackiej SS Ernst Kaltenbrunner, któremu poparcia udzielił Heinrich Himmler. Ostatecznie Leopold został w lutym 1938 roku pozbawiony przez Hitlera władzy nad austriacką NSDAP. W międzyczasie, w lipcu 1937 roku, Globocnik został aresztowany po raz szósty, jednakże na polecenie szefa austriackiej policji Michaela Skubla jeszcze tego samego dnia unieważniono nakaz jego zatrzymania i wypuszczono go na wolność.
Globocnik był jedną z osób, które doprowadziły do spotkania Schuschnigga z Hitlerem 12 lutego 1938 roku w Berghofie. Führer wymusił wtedy na kanclerzu zgodę na zalegalizowanie działalności austriackiej NSDAP i powierzenie teki ministra spraw wewnętrznych naziście Arthurowi Seyss-Inquartowi. Gdy kilka tygodni później Schuschnigg podjął próbę wycofania się z tych ustaleń i rozpisania plebiscytu niepodległościowego, Globocnik osobiście zawiózł Hitlerowi list Seyss-Inquarta, po czym powrócił do Wiednia z instrukcjami, które dawały austriackim nazistom wolną rękę w działaniach wymierzonych w rząd. W dniach poprzedzających Anschluss wraz z Rainerem pośredniczył w kontaktach między Berlinem a Seyss-Inquartem. Naraził się wtedy Reichsmarschallowi Hermannowi Göringowi, gdyż poinformował go przedwcześnie, iż prezydent Wilhelm Miklas zgodził się powierzyć Seyss-Inquartowi misję utworzenia rządu. Owa fałszywa informacja chwilowo opóźniła wkroczenie wojsk niemieckich do Austrii. Gdy austriackie władze zdecydowały się skapitulować przed naciskami Hitlera, Globocnik jako samozwańczy „pełnomocnik rządu” ulokował się w urzędzie kanclerskim, aktywnie uczestnicząc w procesie przejmowania władzy przez nazistów. Wchodził w skład delegacji, która wczesnym rankiem 12 marca 1938 na podwiedeńskim lotnisku Aspern powitała Reichsführera-SS Himmlera. Jeszcze tego samego dnia wraz z Seyss-Inquartem uczestniczył w uroczystym powitaniu Hitlera w jego rodzinnym Linzu.
Gauleiter Wiednia.
13 marca 1938 roku Globocnik został kierownikiem sztabu Huberta Klausnera, nowego szefa austriackiej NSDAP. Dwa dni później mianowano go także sekretarzem stanu bez teki w rządzie krajowym namiestnika Rzeszy. Ponadto otrzymał awans do stopnia SS-Standartenführera i uzyskał mandat posła do Reichstagu. Nie były to jednak stanowiska, które zadowalałyby jego ambicję. Przez krótki czas rozważał powrót do Karyntii, ostatecznie postanowił jednak ubiegać się o stanowisko gauleitera Wiednia. Zabiegi Globocnika napotkały na opór ze strony innych prominentnych nazistów, jednakże decydujący okazał się fakt, że w partyjnej rozgrywce po jego stronie opowiedzieli się Heinrich Himmler i Reinhard Heydrich. Ostatecznie 23 maja 1938 roku Hitler powierzył młodemu Karyntyjczykowi upragnione stanowisko.
Szybko stało się jasne, że Globocnik mimo osobistego zapału nie posiada kompetencji niezbędnych do sprawowania tak wysokiego urzędu. Wśród Wiedeńczyków był niepopularny z powodu swej pompatyczności i demagogii. Nie potrafił zapobiec chaosowi i gospodarczej zapaści, których przyczyną była m.in. usilnie forsowana „aryzacja”. Wprowadzenie w Austrii niemieckiego podatku od wynagrodzeń wywołało wręcz niepokoje wśród wiedeńskich robotników, którym gauleiter nie był w stanie zapobiec (styczeń 1939). Wdał się również w konflikt z Kościołem katolickim. Gdy 7 października 1938 roku środowiska katolickie zorganizowały w Wiedniu pokojową manifestację, nazistowscy bojówkarze napadli na pałac kardynała Innitzera i ciężko poturbowali wikarego katedry św. Szczepana. Globocnik zorganizował następnie gwałtowną kampanię propagandową przeciw duchowieństwu. Owe wydarzenia ostatecznie poróżniły go z Seyss-Inquartem i umiarkowanym skrzydłem austriackiej NSDAP.
Jako gauleiter był współodpowiedzialny za prześladowania ludności żydowskiej. 2 sierpnia 1938 roku na wiedeńskim dworcu Nordwestbahnhof otworzył antysemicką wystawę „Wieczny Żyd”. W czasie „nocy kryształowej” organizował pogromy w Wiedniu i Karyntii. W samym tylko Wiedniu spalono wtedy 42 synagogi i zamknięto ponad 4 tys. żydowskich sklepów. Aresztowano także 6547 Żydów, z czego 3700 wysłano po kilku dniach do KL Dachau.
Pozycję Globocnika w nazistowskiej hierarchii podważyły ostatecznie jego finansowe machinacje. Jako gauleiter Wiednia prowadził nieprzejrzystą i samowolną politykę finansową, nie zważając zupełnie na partyjne regulacje. Pragnąc stworzyć własne imperium prasowe, bez zgody głównego skarbnika NSDAP przeznaczył blisko 300 tys. reichsmarek z partyjnego budżetu na zakup upadającego wydawnictwa Adolf Luser Verlag. Bez zezwolenia skarbnika dokonywał także transakcji na rynku nieruchomości oraz udzielał przyjaciołom i protegowanym nieoprocentowanych pożyczek. Otworzył nawet tajne konta, które funkcjonowały równolegle do oficjalnej księgowości wiedeńskiego "Gau". Zarówno on sam, jak i jego protegowani wzbogacali się kosztem prześladowanych Żydów, m.in. w trakcie „nocy kryształowej”. W pewnym momencie centrala NSDAP zażądała, aby Globocnik do 6 grudnia 1938 roku przesłał szczegółowy raport na temat sytuacji finansowej okręgu. Gauleiter nie dotrzymał wyznaczonego terminu, zamiast tego udał się do Berlina w poszukiwaniu sojuszników. Jego zabiegi spełzły jednak na niczym, gdyż w tym czasie był już skonfliktowany ze znaczną częścią nazistowskiej hierarchii.
30 stycznia 1939 roku Hitler odwołał go ze stanowiska gauleitera – oficjalnie „na jego własną prośbę”. W tym krytycznym momencie dla swojej kariery Globocnik otrzymał jednak wsparcie od niezmiennie mu życzliwego Himmlera. 1 lutego 1939 roku został przydzielony do jego osobistego sztabu. Następnie udał się na miesięczny urlop, po czym 1 marca rozpoczął trzymiesięczne szkolenie wojskowe w pułku SS-Verfügungstruppe „Der Führer”. Po jego ukończeniu został skierowany na kurs dla kadry dowódczej w pułku SS-VT „Germania”.
II wojna światowa.
Dowódca SS i Policji w Lublinie.
We wrześniu 1939 roku jako podoficer w pułku SS-VT „Germania” wziął udział w kampanii przeciwko Polsce. 1 listopada tegoż roku Himmler mianował go Dowódcą SS i Policji ("SS- und Polizeiführer" – SSPF) w dystrykcie lubelskim Generalnego Gubernatorstwa. Tym samym Globocnik stał się najwyższym zwierzchnikiem wszystkich jednostek SS oraz regularnych i pomocniczych formacji policyjnych, które działały na terenie dystryktu. Urzędowanie w Lublinie rozpoczął 9 listopada. Wraz z objęciem nowego stanowiska został awansowany na stopień SS-Brigadeführera. Wiele stanowisk w jego sztabie objęli austriaccy esesmani, gdyż Globocnik chętnie otaczał się rodakami z Karyntii.
Dzień, w którym Globocnik rozpoczął urzędowanie, był jednocześnie pierwszym dniem szeroko zakrojonej akcji represyjnej wymierzonej w polską inteligencję. W ciągu kilkunastu dni w więzieniu na Zamku w Lublinie osadzono ponad 250 osób, w tym 16 wykładowców Katolickiego Uniwersytetu Lubelskiego, 80 nauczycieli, 31 sędziów i adwokatów, ponad 100 duchownych. 17 listopada władze niemieckie formalnie zamknęły KUL. Tego samego dnia Gestapo wtargnęło do gmachu kurii biskupiej, gdzie aresztowało ordynariusza diecezji lubelskiej, ks. biskupa Mariana Fulmana, sufragana lubelskiego, ks. biskupa Władysława Gorala, oraz kilkunastu innych duchownych. Obaj biskupi zostali wyrokiem sądu doraźnego skazani na karę śmierci. Na skutek interwencji Watykanu wyrok zmieniono jednak na karę dożywotniego więzienia, a skazanych wraz z grupą innych duchownych wywieziono do KL Sachsenhausen. W pierwszym okresie niemieckiej okupacji żadna inna diecezja w Generalnym Gubernatorstwie nie padła ofiarą tak ostrych represji. Z tego powodu Józef Marszałek przypuszczał, że rozprawa z lubelską kurią była osobistą inicjatywą Globocnika.
W pierwszych tygodniach jego urzędowania miały miejsce liczne egzekucje. 23 grudnia 1939 roku na starym cmentarzu żydowskim w Lublinie niemieccy policjanci rozstrzelali dziesięciu szanowanych obywateli miasta – urzędników, prawników, naukowców, nauczycieli i duchownych – a wraz z nimi także dwóch kryminalistów. W kolejnych tygodniach zbiorowe egzekucje Polaków miały miejsce także na lubelskich gliniankach oraz w Lubartowie. W grudniu 1939 roku w trakcie tzw. marszu śmierci z Chełma do Hrubieszowa szwadron kawalerii SS zastrzelił około 440 Żydów. Ponadto 12 stycznia 1940 roku rozstrzelano w Chełmie 420 pacjentów tamtejszego szpitala psychiatrycznego, a następnego dnia – 600 Żydów przywiezionych z Lublina.
Wiosną 1940 roku w Generalnym Gubernatorstwie rozpoczęła się kolejna akcja represyjna wymierzona w „polską warstwę przywódczą”. Okupanci ochrzcili ją kryptonimem Akcja AB. Nie ominęła dystryktu lubelskiego, gdzie w czerwcu 1940 roku Gestapo przeprowadziło masowe aresztowania członków ruchu oporu, działaczy społecznych i politycznych, nauczycieli, prawników, urzędników i duchownych. Ponad tysiąc zatrzymanych deportowano do obozów koncentracyjnych. Od 450 do 500 osób rozstrzelano natomiast w Rurach Jezuickich pod Lublinem. Egzekucje miały także miejsce w Kumowej Dolinie koło Chełma, gdzie policja bezpieczeństwa zamordowała co najmniej 115 osób.
Globocnik wykazywał duże zainteresowanie „kwestią żydowską”. W szczególności zależało mu na przejęciu kontroli nad żydowskimi robotnikami przymusowymi. Z jego inicjatywy w grudniu 1939 roku przy ul. Lipowej w Lublinie rozpoczęto budowę obozu pracy dla Żydów. Był to pierwszy tego typu obóz w Generalnym Gubernatorstwie. Z kolei wiosną 1940 roku Globocnik zainicjował budowę długiego na 50 kilometrów rowu przeciwczołgowego wzdłuż granicy niemiecko-sowieckiej. W tym celu polecił zorganizować na obszarze przygranicznym sieć obozów pracy z obozem w Bełżcu jako obozem centralnym. W tragicznych warunkach przetrzymywano tam tysiące żydowskich mężczyzn, a także pewną liczbę Polaków oraz Romów i Sinti. W dystrykcie lubelskim utworzono łącznie 58 obozów pracy. Globocnik działał przy tym w sposób całkowicie arbitralny, bezceremonialnie wkraczając w kompetencje administracji cywilnej, której formalnie podlegały urzędy pracy. Ofiarą łapanek urządzanych przez podległe mu jednostki policji i Selbstschutzu często padali żydowscy robotnicy, którzy pozostawali zatrudnieni w niemieckich przedsiębiorstwach. Ten stan rzeczy doprowadził do konfliktu z gubernatorem Ernstem Zörnerem. Przy okazji nielicznych osobistych kontaktów z Żydami Globocnik okazywał brutalność i pogardę. Taras swojej rezydencji polecił wyłożyć macewami zabranymi z lubelskiego cmentarza żydowskiego.
Za Globocnikiem przez długi czas ciągnęła się niewyjaśniona sprawa jego finansowych operacji w Wiedniu. Oficjalnych wyjaśnień domagali się od niego główny skarbnik NSDAP Franz Xaver Schwarz i rewident Rzeszy Franz Müller. Dopiero w marcu 1941 roku, dzięki kilkukrotnym interwencjom Himmlera, Schwarz zgodził się udzielić Globocnikowi absolutorium.
Latem i jesienią 1941 roku podległe Globocnikowi jednostki SS i policji dopuściły się masowych zbrodni na sowieckich jeńcach wojennych. W obozach jenieckich zorganizowanych na terenie dystryktu lubelskiego funkcjonariusze SD wyszukiwali komisarzy politycznych, członków partii komunistycznej, Żydów oraz przedstawicieli azjatyckich narodów ZSRR. Ludzie ci byli następnie zabierani z obozów i potajemnie rozstrzeliwani. Z rąk funkcjonariuszy 306. batalionu policji zginęło około 5–6 tys. jeńców z obozu w Kaliłowie pod Białą Podlaską i 780 jeńców z obozu w Zamościu. Zamordowano także wielu jeńców ze Stalagu 319 w Chełmie.
W okresie lubelskim duże zmiany zaszły w życiu osobistym Globocnika. Od momentu, kiedy objął stanowisko gauleitera Wiednia, stopniowo rozpadał się jego związek z Gretą Michner. Jesienią 1939 roku brigadeführer zdecydował się zerwać zaręczyny. Oburzony ojciec dziewczyny interweniował u Rudolfa Heßa, ostatecznie za radą Himmlera niedoszły zięć wypłacił rodzinie Michnerów 15 tys. reichsmarek odszkodowania. Niedługo później nawiązał romans z młodszą o 16 lat sekretarką, Irmgard Rickheim. Latem 1941 roku para oficjalnie się zaręczyła. Związek nie zyskał jednak aprobaty matki Globocnika, a co ważniejsze – Himmlera. Ten ostatni wykorzystał przy tym fakt, iż wpłynął do niego anonimowy donos, w którym oskarżono Rickheim o nieobyczajne zachowanie. Globocnik początkowo był lojalny wobec narzeczonej, jednakże pod naciskiem Reichsführera zdecydował się ostatecznie zerwać zaręczyny (początek 1943 roku). Sprawa ta spowodowała ochłodzenie jego relacji z wieloletnim protektorem.
Akcja „Reinhardt”.
Począwszy od lata 1940 roku Globocnik forsował radykalne plany germanizacji dystryktu lubelskiego poprzez jego zasiedlenie etnicznymi Niemcami. W sierpniu 1940 roku zaproponował Himmlerowi utworzenie na Lubelszczyźnie sieci niemieckich gospodarstw chłopskich o charakterze obronnym. Reichsführer zgodził się jednak wyłącznie na przekształcenie sześciu skonfiskowanych polskich majątków w „punkty oparcia SS i policji”. Nie osłabiło to jednak aktywności Globocnika. Dowiedziawszy się, że w XVIII wieku w okolicach Zamościa osiedlono niemieckich kolonistów, zainicjował w całym dystrykcie „akcję poszukiwania niemieckiej krwi”. Jej celem było „przywrócenie niemieckości” spolonizowanych osadników. W utworzonym z jego inicjatywy „Domu SS w Lublinie” ("SS-Mannschaftshaus") eksperci do spraw rasy i osadnictwa, wspierani przez architektów i inżynierów budowlanych, opracowywali szeroko zakrojone plany osiedleńcze.
Projekty Globocnika budziły zdumienie nawet wśród zatwardziałych nazistów, którzy określali je mianem „szalonych” i „fantastycznych”. Niemniej Reichsführer był pod ich ogromnym wrażeniem i udzielał im pełnego poparcia. Globocnik stał się, wedle słów Dietera Pohla, „jednym z najważniejszych partnerów Himmlera w działaniach na Wschodzie”. 17 lipca 1941 roku, niespełna miesiąc po rozpoczęciu wojny niemiecko-sowieckiej, został mianowany „pełnomocnikiem Reichsführera-SS do spraw utworzenia baz policji i SS na nowym obszarze wschodnim”. Jego głównym zadaniem miało być dopilnowanie, by znajdujące się na podbitych terytoriach zakłady przemysłowe znalazły się pod kontrolą SS. Z uwagi na potrzebę zapewnienia bazom odpowiedniej obsady zorganizowano w Trawnikach specjalny obóz szkoleniowy SS, w którym formowano jednostki kolaboracyjne złożone z byłych żołnierzy Armii Czerwonej. „Trawnikowcy” zostali później wykorzystani przez Globocnika podczas eksterminacji Żydów.
Podczas wizyty w Lublinie w lipcu 1941 roku Himmler podjął decyzję o rozszerzeniu „akcji poszukiwania niemieckiej krwi” na całe Generalne Gubernatorstwo. Zezwolił także na realizację forsowanych przez Globocnika planów osiedleńczych. Skolonizowany przez niemieckich osadników dystrykt lubelski miał docelowo stać się swoistym „pomostem”, który połączyłby kraje bałtyckie z zamieszkanym przez mniejszość niemiecką rumuńskim Siedmiogrodem. W ten sposób ziemie centralnej Polski zamknięto by w swoistym „kotle”, a zamieszkująca je ludność zostałaby stopniowo „zduszona pod względem gospodarczym i biologicznym”.
Radykalne projekty osiedleńcze Globocnika wymagały, aby ziemie przeznaczone pod niemiecką kolonizację zostały „oczyszczone” z ludności żydowskiej, a w dalszej kolejności także z ludności polskiej. Początkowo niemieckie koncepcje „ostatecznego rozwiązania kwestii żydowskiej” przewidywały masowe wysiedlenia Żydów na Madagaskar lub na podbite ziemie ZSRR. W obliczu przedłużającej się wojny plany te stały się jednak niewykonalne. Na najwyższych szczeblach hitlerowskiego reżimu zaczęła więc krystalizować się koncepcja fizycznej eksterminacji Żydów. Zdaniem Bogdana Musiała, to właśnie Globocnik, który domagał się jak najszybszej realizacji swoich planów osiedleńczych, opracował plan wymordowania polskich Żydów w obozach zagłady, a następnie przekonał do niego Himmlera. Już we wrześniu 1941 roku porozumiał się z szefami Kancelarii Führera, Philippem Bouhlerem i Viktorem Brackiem, w sprawie oddelegowania na Lubelszczyznę grupy pracowników tej instytucji, którzy uprzednio uczestniczyli w akcji T4, czyli tajnym programie eksterminacji osób chorych psychicznie i niepełnosprawnych umysłowo. 13 października spotkał się natomiast w Kętrzynie z Himmlerem i Wyższym Dowódcą SS i Policji w Generalnym Gubernatorstwie, SS-Obergruppenführerem Friedrichem Wilhelmem Krügerem. Podczas tego spotkania omówiono najprawdopodobniej planowane operacje wysiedleńcze i osiedleńcze w dystrykcie lubelskim oraz przygotowane wcześniej przez Globocnika propozycje dotyczące fizycznej „likwidacji” Żydów. Wiele wskazuje, iż Globocnik uzyskał wtedy zgodę na rozpoczęcie masowej eksterminacji, gdyż już 1 listopada w Bełżcu rozpoczęła się budowa pierwszego obozu śmierci w Generalnym Gubernatorstwie. Niewykluczone, że podczas tego samego spotkania podjęto również decyzję o zorganizowaniu w dystrykcie lubelskim jeszcze jednego ośrodka zagłady, tj. obozu w Sobiborze. Musiał jest przekonany, że przeznaczeniem tych obozów od samego początku była eksterminacja wszystkich Żydów z Generalnego Gubernatorstwa, aczkolwiek inni historycy są skłonni przypuszczać, że pierwotnie planowano je wykorzystać wyłącznie do wymordowania Żydów z dystryktu lubelskiego.
Podczas konferencji w Wannsee w styczniu 1942 roku zapadła decyzja, że Żydzi z Generalnego Gubernatorstwa jako pierwsi zostaną objęci „ostatecznym rozwiązaniem”. Zadanie ich wymordowania Himmler powierzył Globocnikowi. Na cześć zabitego w czerwcu 1942 roku Reinharda Heydricha akcję eksterminacyjną ochrzczono później kryptonimem „Reinhardt” ("Einsatz Reinhardt"). Jicchak Arad podaje, że jako kierownik "Einsatz" Globocnik odpowiadał bezpośrednio przed Himmlerem. Inni historycy wskazują jednak, że zgodnie ze ścieżką służbową w procesie decyzyjnym uczestniczył także jego formalny zwierzchnik, Friedrich Wilhelm Krüger. Globocnikowi bezpośrednio podlegał 453-osobowy niemiecki personel "Einsatz" oraz oddziały kolaborantów z Trawnik. Trzon załóg trzech obozów zagłady stanowiło 94 weteranów akcji T4. Centrala akcji „Reinhardt”, ukryta pod nazwą „sztabu przesiedleńczego” ("Aussiedlungsstab"), została ulokowana w budynku przedwojennego gimnazjum przy ul. Spokojnej w Lublinie. Na czele sztabu stanął austriacki esesman, SS-Hauptsturmführer Hermann Höfle, który opracowywał plany deportacji oraz czuwał nad koordynacją działań lokalnych struktur SS i policji, administracji cywilnej oraz Generalnej Dyrekcji Kolei Wschodniej. Kwatermistrzem akcji „Reinhardt”, odpowiedzialnym zwłaszcza za sprawy związane z grabieżą żydowskiej własności, był SS-Sturmbannführer Georg Wippern. Z kolei mechanizm eksterminacji Żydów w obozach zagłady wypracował i wdrożył Christian Wirth – weteran akcji T4, pierwszy komendant obozu śmierci w Bełżcu, od sierpnia 1942 roku inspektor wszystkich obozów akcji „Reinhardt”.
Zagłada Żydów w Generalnym Gubernatorstwie rozpoczęła się w nocy 16 na 17 marca 1942 roku wraz z rozpoczęciem likwidacji getta w Lublinie i pierwszymi deportacjami do obozu zagłady w Bełżcu. Do połowy kwietnia w Bełżcu zgładzono około 66 tys. Żydów z gett w dystrykcie lubelskim i dystrykcie Galicja. Na początku maja rozpoczął działalność obóz zagłady w Sobiborze. Od tej pory deportacjami były obejmowane całe powiaty, a jednocześnie do „odciążonego” obozu w Bełżcu zaczęły nadchodzić transporty z dystryktu krakowskiego. 19 lipca 1942 roku Himmler rozkazał Krügerowi i Globocnikowi zakończyć do 31 grudnia 1942 roku deportację wszystkich Żydów z Generalnego Gubernatorstwa do obozów zagłady. Rozkaz ten spowodował znaczące zwiększenie tempa i zasięgu akcji eksterminacyjnej. 22 lipca rozpoczęła się „Wielka Akcja” w getcie warszawskim. Do nowo otwartego obozu zagłady w Treblince zaczęto kierować transporty z Warszawy, a także z gett prowincjonalnych dystryktu warszawskiego. W sierpniu akcją „Reinhardt” objęto dystrykt radomski, a w listopadzie – Okręg Białystok. Transporty z tamtejszych gett były kierowane przede wszystkim do Treblinki. Do listopada 1943 roku w Bełżcu, Sobiborze i Treblince, a także w obozie koncentracyjnym na Majdanku zgładzono około 1,5 mln Żydów. Kolejnych kilkaset tysięcy zostało zamordowanych w masowych egzekucjach, w czasie obław oraz w obozach pracy. Tym samym zdaniem Stephana Lahnstaedta całkowitą liczbę ofiar akcji „Reinhardt” należy szacować na co najmniej 1,8 mln. Zdecydowaną większość stanowili wśród nich polscy Żydzi, aczkolwiek w obozach Globocnika zamordowano także około 140 tys. Żydów pochodzących z Austrii, Protektoratu Czech i Moraw, Francji, Grecji, Holandii, Jugosławii, Niemiec, Słowacji, ZSRR.
Jako kierownik "Einsatz" Globocnik domagał się jak najszybszego zakończenia deportacji, gdyż obawiał się, że każda zwłoka może uniemożliwić doprowadzenie eksterminacji do końca. Gdy latem 1942 roku remonty linii kolejowych wymusiły chwilowe przerwanie deportacji do Sobiboru, skierował 101. policyjny batalion rezerwy do Józefowa Biłgorajskiego i Łomaz z rozkazem rozstrzelania mieszkańców tamtejszych gett. Pod koniec sierpnia 1942 roku osobiście przeprowadził inspekcję w Treblince, gdy proces eksterminacji uległ tam załamaniu na skutek niekompetencji komendanta Irmfrieda Eberla. Wszedł ponadto w skład zarządu utworzonej w marcu 1943 roku spółki Ostindustrie GmbH („Osti”). Pod jej parasolem SS zamierzało czerpać zyski z pracy chwilowo oszczędzonych Żydów, których planowano zgromadzić w obozach pracy Globocnika na Lubelszczyźnie. Raport końcowy z akcji „Reinhardt” Globocnik przedłożył Himmlerowi 4 listopada 1943 roku, a jej szczegółowy bilans finansowy – 5 stycznia 1944 roku.
Udział w Zagładzie był dla Globocnika okazją do osobistego wzbogacenia się. Jego ordynans twierdził, że zrabowane ofiarom kosztowności przed umieszczeniem w centralnych magazynach akcji „Reinhardt” przechodziły „przegląd” w rezydencji brigadeführera. Jego adiutant wspominał z kolei o „workach z pieniędzmi”, które składano w piwnicach rezydencji po większych „akcjach” przeciwko Żydom. Brigadeführer wykorzystywał ponadto swoje stanowisko do prowadzenia nielegalnych przedsięwzięć gospodarczych, w tym czarnorynkowego handlu. Jednym z jego partnerów w interesach miał być znany żydowski kolaborant z Lublina, Szama Grajer, którego Globocnik ostatecznie rozkazał zamordować, pozbywając się w ten sposób niewygodnego świadka. Korupcji i defraudacji dopuszczali się również podwładni Globocnika z personelu "Einsatz". Proceder ten przybrał takie rozmiary, że Himmler polecił sędziemu SS Konradowi Morgenowi przeprowadzenie śledztwa, które nie przyniosło jednak większych rezultatów.
Wysiedlenia z Zamojszczyzny.
Równolegle z eksterminacją Żydów, nie czekając na wojenne zwycięstwo Niemiec, Globocnik zamierzał zrealizować swoje plany osiedleńcze. Już w listopadzie 1941 roku z siedmiu wsi pod Zamościem wypędzono ponad 2 tys. mieszkańców, na których miejsce sprowadzono 100 niemieckich rodzin. Było to jednak tylko preludium do szeroko zakrojonej operacji wysiedleńczo-pacyfikacyjnej, którą rozpoczęto na Zamojszczyźnie niespełna rok później. Niemieckie plany przewidywały, że ze składających się na ten region czterech powiatów zostanie wysiedlonych 140 tys. Polaków, zamieszkałych w 696 wsiach. Na ich miejsce zamierzano sprowadzić 60 tys. niemieckich kolonistów, przede wszystkim volksdeutschów z różnych krajów Europy. Ponadto część opróżnionych wsi Niemcy planowali zasiedlić Ukraińcami, chcąc stworzyć w ten sposób swoisty bufor osłaniający niemiecki obszar osiedleńczy, a zarazem zantagonizować Polaków z Ukraińcami.
Wysiedlenia z Zamojszczyzny rozpoczęły się w nocy z 27 na 28 listopada 1942 roku. Oddziały SS i policji otaczały polskie wsie i metodycznie wysiedlały ludność. Wysiedleńców gromadzono w prymitywnych obozach przejściowych w Zamościu, Zwierzyńcu i Biłgoraju, gdzie byli selekcjonowani pod kątem wartości „rasowej” i zdolności do pracy. Osoby „wartościowe rasowo” były kierowane do specjalnych ośrodków germanizacyjnych w Rzeszy. Zdolnych do pracy mężczyzn i kobiety wywożono na roboty przymusowe. Osoby starsze i „bezwartościowe rasowo” dzieci były natomiast przesiedlane do tzw. wsi rentowych. Około 21% wysiedleńców deportowano bezpośrednio do obozów koncentracyjnych, przede wszystkim do Auschwitz-Birkenau i na Majdanek. Do sierpnia 1943 roku akcją objęto 294 wsie, z których wypędzono 110 tys. Polaków. W gronie wysiedlonych znalazło się 30 tys. dzieci, z których jedna trzecia straciła życie. Do opróżnionych wsi sprowadzono 13 tys. niemieckich osadników. Akcjami przesiedleńczymi objęto także 18 tys. Ukraińców.
Działania Niemców spotkały się z biernym oporem wysiedlanej ludności oraz ze zbrojną reakcją polskiego ruchu oporu. Oddziały partyzanckie Batalionów Chłopskich, Armii Krajowej i Gwardii Ludowej usiłowały powstrzymać ekspedycje pacyfikacyjno-wysiedleńcze, atakowały niemieckie obiekty gospodarcze i komunikacyjne, a także przeprowadzały akcje odwetowe we wsiach zasiedlonych przez niemieckich kolonistów. Globocnik odpowiedział brutalnymi represjami. Oddziały SS i policji zamordowały m.in. ponad 160 mieszkańców wsi Kitów (11 grudnia 1942) oraz około 180 mieszkańców wsi Sochy (1 czerwca 1943). Pod koniec czerwca 1943 roku Globocnik zarządził przeprowadzenie na Zamojszczyźnie szeroko zakrojonej akcji pacyfikacyjnej o kryptonimie „Werwolf”. W 163 wsiach zamordowano wtedy około tysiąca Polaków.
Opór stawiany przez polską partyzantkę oraz klęski Wehrmachtu na froncie wschodnim ostatecznie zmusiły Niemców do przerwania wysiedleń. "Aktion Zamość" pogrążyła region w chaosie, zdezorganizowała jego gospodarkę i sprowokowała polski ruch oporu do otwartej walki z okupantem. Tragiczny los dzieci Zamojszczyzny wywołał wśród ludności polskiej powszechne wzburzenie. Ten stan rzeczy doprowadził do otwartego konfliktu Globocnika z administracją cywilną. Początkowo dzięki wsparciu Himmlera wychodził z tych potyczek obronną ręką, a jego główny rywal, gubernator Ernst Zörner, został w kwietniu 1943 roku odwołany z Lublina. Wkrótce jednak sytuacja stała się tak napięta, że generalny gubernator Hans Frank interweniował bezpośrednio u Hitlera. Chcąc załagodzić spór Himmler zgodził się odwołać swego protegowanego. Początkowo rozważał mianowanie go Dowódcą SS i Policji na obszar "Russland-Mitte", ostatecznie zdecydował się jednak przenieść go na wybrzeże Adriatyku. 13 września 1943 roku Globocnik został awansowany do rangi SS-Gruppenführera i generała policji. Tydzień później wraz z grupą najbliższych współpracowników opuścił Lublin.
Wyższy Dowódca SS i Policji w Trieście.
We wrześniu 1943 roku Włochy skapitulowały przed mocarstwami alianckimi, w konsekwencji czego wojska niemieckie rozpoczęły okupację północnej i środkowej części kraju. Triest, rodzinne miasto Globocnika, stał się stolicą nowo utworzonej Strefy Operacyjnej Regionu Wybrzeża Adriatyku. Gruppenführer przybył tam 23 września 1943 roku, aby objąć funkcję Wyższego Dowódcy SS i Policji. Jego przyjaciel z czasów austriackiej NSDAP, Friedrich Rainer, został natomiast szefem administracji cywilnej. Wraz z Globocnikiem do Triestu przybyła grupa jego podwładnych z czasów akcji „Reinhardt”, w tym większość esesmanów z personelu Bełżca, Sobiboru i Treblinki. Sformowano z nich specjalną jednostkę pod nazwą "Einsatz R", na której czele stanął Christian Wirth.
"Einsatz R" natychmiast przystąpiła do aresztowań Żydów i konfiskaty ich własności. W nieczynnej łuskarni ryżu Risiera di San Sabba w Trieście urządzono obóz przejściowy, w którym przetrzymywano, torturowano i mordowano Żydów oraz osoby podejrzewane o współpracę z ruchem oporu. Liczbę jego ofiar szacuje się na 3–5 tys. osób. Ponadto z Triestu skierowano 22 transporty do Auschwitz-Birkenau i innych obozów koncentracyjnych. Znalazło się w nich około 20 tys. osób.
Poważnym problemem, z którym musiał mierzyć się Globocnik, była rosnąca aktywność jugosłowiańskiej i włoskiej partyzantki. Gruppenführer zamierzał ją zdusić stosując zasadę odpowiedzialności zbiorowej. Podległe mu oddziały SS i policji rozstrzeliwały zakładników oraz pacyfikowały wsie i miasteczka, mordując setki mieszkańców, a tysiące pozbawiając dachu nad głową. Globocnik organizował także zakrojone na szeroką skalę łapanki, których celem było pozyskanie siły roboczej do prac przy budowie fortyfikacji na tzw. Pozycji Prealpy ("Voralpenstellung").
22 października 1944 roku Globocnik poślubił młodszą o 13 lat Laurentię (Lorę) Peterschinegg (półżydówkę, zm. 1974), terenową przywódczynię Bund Deutscher Mädel w Karyntii. Himmler, który wcześniej doprowadził do zakończenia jego związku z Irmgard Rickheim, wyraził zgodę na małżeństwo. Uczynił to jednak bez entuzjazmu, czego przejawem była m.in. odmowa świadkowania na ślubie. W styczniu 1946 roku, ponad siedem miesięcy po śmierci Globocnika, Lora urodziła jego syna – Petera.
Śmierć.
Wiosną 1945 roku klęska III Rzeszy była już oczywista. Niemiecki front we Włoszech i na Bałkanach uległ załamaniu. W nocy z 29 na 30 kwietnia Globocnik opuścił Triest i ewakuował się do Karyntii. SS-Obergruppenführer Hartmann Lauterbacher twierdził, że w ostatnich dniach wojny Globocnik rozkazał zamordować prominentnych zakładników, których przywieziono z obozu koncentracyjnego Sachsenhausen i umieszczono w luksusowym hotelu nad Pragser Wildsee. Na skutek obstrukcji Lauterbachera i kilku innych nazistów egzekucję jakoby zdołano jednak odwlec do czasu, aż więźniowie zostali uwolnieni przez wojska amerykańskie.
Około 5–6 maja Globocnik dotarł do Klagenfurtu, gdzie spotkał się z żoną. Prawdopodobnie za jej radą postanowił ukryć się w schronisku BDM, które znajdowało się na górskiej hali Mösslacher Alm nieopodal jeziora Weißensee. Ukryła się tam również grupa jego podwładnych, wśród nich Hermann Höfle i Ernst Lerch. 30 maja dołączył do nich jeszcze Friedrich Rainer. W trakcie ucieczki Globocnik odłączył się od swojego sztabu i dopiero 20 maja na własną rękę dotarł do kryjówki. Nie wiadomo, co działo się z nim w przeciągu dwóch tygodni między 6 a 20 maja. Owa tajemnicza nieobecność dała później pożywkę teoriom spiskowym, iż w tym czasie ukrył zagrabione przez siebie skarby.
Tymczasem do brytyjskich żołnierzy z 4 Pułku Huzarów Królowej, którzy stacjonowali w rejonie Paternion, dotarła wiadomość, że grupa wysokich rangą nazistów ukrywa się w górskiej chacie na Mösslacher Alm. Informatorem był podoficer SS Siegfried Kummerer, któremu wcześniej ludzie Globocnika odmówili udzielenia schronienia w swej kryjówce. Późnym wieczorem 30 maja oddział pod dowództwem mjr. Alexandra Ramsaya i kpt. Guy P. Wheelera udał się na Mösslacher Alm. Następnego poranka Brytyjczycy otoczyli schronisko, zatrzymali wszystkich znajdujących się tam mężczyzn, po czym zabrali ich do Paternion. Rainer został od razu zidentyfikowany, lecz Globocnik, który miał na sobie cywilne ubranie i posiadał sfałszowane dokumenty, usiłował ukryć swą tożsamość. Niemniej Brytyjczycy podejrzewali, że mają do czynienia z poszukiwanym zbrodniarzem wojennym i, chcąc go zdemaskować, posłużyli się podstępem. Gdy więźniów prowadzono do cel, Ramsay głośno krzyknął „Globocnik!”, na co zaskoczony Gruppenführer odruchowo odwrócił głowę. Zorientowawszy się, że został rozpoznany, przegryzł ukrytą w ustach kapsułkę z cyjankiem potasu. Śmierć nastąpiła niemal natychmiast. Będący świadkami tej sceny esesmani potwierdzili później tożsamość samobójcy.
Globocnik został pogrzebany w nieoznakowanym grobie nad brzegiem rzeki Drawy, na polu, które miejscowa ludność nazywała Sautratten. Za zmarłego został oficjalnie uznany postanowieniem sądu krajowego w Klagenfurcie z 1 lipca 1949 roku.
Po wojnie krążyły pogłoski, iż Globocnik wciąż żyje, a mężczyzną, który popełnił samobójstwo na dziedzińcu zamku Paternion, był w rzeczywistości ktoś inny. Rozmaici świadkowie twierdzili, że spotkali go w Argentynie, w Irlandii lub na hiszpańskim Costa Brava. W tej sytuacji Szymon Wiesenthal wystąpił do władz austriackich o ponowne zbadanie okoliczności śmierci Globocnika. W 1964 roku austriacka policja przeprowadziła dochodzenie, w którego konkluzji uznała, że „z dużym prawdopodobieństwem można przyjąć”, że Globocnik „sam sobie wymierzył sprawiedliwość” i spoczywa na Sautratten. Śledczy oparli się przede wszystkim na zeznaniach świadków i brytyjskich dokumentach, nie zdecydowali się natomiast na przeprowadzenie ekshumacji.
W kulturze.
Globocnik jest jednym z głównych antagonistów w powieści Roberta Harrisa "Vaterland" z 1992 roku, a także w nakręconym na jej podstawie filmie "Vaterland – Tajemnica III Rzeszy" (1994). W tym ostatnim w jego postać wcielił się John Shrapnel.
Globocnik pojawia się także na kartach powieści Jonathana Littella "Łaskawe".

</doc>
<doc id="178759" url="https://pl.wikipedia.org/wiki?curid=178759" title="Bracia Szkół Chrześcijańskich">
Bracia Szkół Chrześcijańskich



</doc>
<doc id="178761" url="https://pl.wikipedia.org/wiki?curid=178761" title="Samba (przeglądarka)">
Samba (przeglądarka)



</doc>
<doc id="178762" url="https://pl.wikipedia.org/wiki?curid=178762" title="Konrad z Montferratu">
Konrad z Montferratu

Konrad z Montferratu (ur. ok. 1145 w Monteferracie, zm. 28 kwietnia 1192 w Tyrze) – przez krótki czas władca Królestwa Jerozolimskiego w 1192 roku.
Życiorys.
Był drugim synem Wilhelma V, markiza Montferratu i jego żony Judyty, córki Leopolda III Świętego, margrabiego Austrii. Przez ojca był najbliższym kuzynem Ludwika VII, króla Francji, a przez matkę taki sam stopień pokrewieństwa łączył go z cesarzem Fryderykiem I Rudobrodym. Braćmi Konrada byli Wilhelm, późniejszy hrabia Jafy i Askalonu, Bonifacy, późniejszy król Tessaloniki, Fryderyk, który został biskupem Alby, oraz Rajnier, związany później z cesarskim rodem Komnenów.
Dokładna data i miejsce urodzenia Konrada nie są znane. Po raz pierwszy pojawia się w źródłach w 1160 roku, kiedy służył na dworze swojego wuja Konrada, biskupa Pasawy.
W późniejszych latach działał jako dyplomata i dowódca wojskowy, zasłużony w walkach, które jego krewni prowadzili z Ligą Lombardzką. Przed 1179 rokiem ożenił się. Jego wybranką była przypuszczalnie córka Meinharda I z Gorycji. Żona Konrada zmarła pod koniec 1186 roku.
W 1179 roku walczył z siłami swojego kuzyna, Fryderyka Rudobrodego, gdyż margrabiowie z Montferratu pozostawali w przymierzu z Manuelem I Komnenem, cesarzem bizantyjskim. We wrześniu 1179 pod Camerino pokonał niemieckie wojska dowodzone przez arcybiskupa Moguncji Chrystiana I. Niemiecki duchowny dostał się do niewoli. Konrad pozostawił jeńca pod pieczą swojego brata Bonifacego, a sam udał się do Konstantynopola, aby zostać nagrodzonym przez Manuela. Krótko po śmierci cesarza w 1180 roku powrócił do Włoch.
Zimą z 1186 na 1187 roku cesarz bizantyński Izaak II Angelos postanowił odnowić sojusz z władcami Montferratu i zaoferował Bonifacemu rękę swojej siostry Teodory. Bonifacy był w tym czasie żonaty. W tym samym czasie Konrad wyruszał do Królestwa Jerozolimskiego, gdzie przebywał jego ojciec. Wiosną 1187 roku zjawił się w Konstantynopolu, poślubił siostrę cesarza i pozostał w Bizancjum.
Podczas najazdu Saladyna wsławił się jako dowódca obrony Tyru – jedynego niezdobytego przez muzułmanów miasta w Królestwie Jerozolimskim. Statek przewożący Konrada i towarzyszących mu rycerzy frankijskich z Konstantynopola zawinął do portu w Tyrze 14 lipca 1187 roku, kiedy dowodzący miejscowym garnizonem Renald z Sydonu prowadził już negocjacje z Saladynem w sprawie kapitulacji miasta. Niespodziewane przybycie Konrada dało obrońcom miasta nadzieję, a w konsekwencji doprowadziło do zerwania rozmów z muzułmanami i utrzymania Tyru w rękach chrześcijan.
Po uwolnieniu z niewoli króla Gwidona de Lusignan, Konrad odmówił podporządkowania się jego rozkazom, argumentując, że Gwidon stracił prawo do korony po bitwie pod Hittin. Oznajmił, iż bramy Tyru otworzy tylko przed wysłannikami dowodzących trzecią krucjatą monarchów.
Do porozumienia między Gwidonem i Konradem doszło dopiero na początku 1190 roku, podczas oblężenia Akki. Konrad zgodził się uznać Lusignana za króla, zaś ten dał mu w lenno Tyr oraz Bejrut i Sydon (w przypadku ich odzyskania z rąk muzułmanów).
Kilka miesięcy później, wraz ze śmiercią królowej Sybilli, prawo Gwidona do tronu wygasło. Baronowie królestwa w porozumieniu z dowódcami krucjaty postanowili przekazać tron przyrodniej siostrze Sybilli, Izabeli. Na jej męża wybrano Konrada (fakt, iż posiadał on już dwie żony – jedną w Konstantynopolu, drugą we Włoszech, zlekceważono). 24 listopada 1190 roku, po unieważnieniu małżeństwa Izabeli z Onufrym z Toronu i wyrażeniu zgody przez przekupionego legata papieskiego, arcybiskupa Pizy, biskup Beauvais udzielił Izabeli i Konradowi ślubu.
Po zdobyciu Akki w 1191 roku powrócono do negocjacji w sprawie tronu Jerozolimy. Tym razem baronowie potwierdzili dożywotnie prawo Gwidona do tronu Jerozolimy. Jego następcą, jako mąż Izabeli, miał być Konrad, któremu pozostawiono Tyr, Sydon i Bejrut.
Przez kolejne miesiące Konrad prowadził samodzielną politykę, odmawiając współdziałania z Gwidonem, pomimo gróźb przebywającego przez cały czas w Palestynie króla Ryszarda Lwie Serce. Na własną rękę, nie oglądając się na krzyżowców, negocjował nawet zawieszenie broni z Saladynem.
Ostatecznie, w 1192 roku baronowie jednogłośnie przyznali koronę Konradowi. Nie cieszył się on tą decyzją zbyt długo. 28 kwietnia 1192 roku, kilka dni przed planowaną koronacją, król elekt został skrytobójczo zamordowany przez członków muzułmańskiej sekty asasynów. Do dziś nie wiadomo, kto zlecił zabójstwo. Możliwe, że była to inicjatywa samych członków sekty, którym istnienie na wybrzeżu silnych państw frankijskich było nie na rękę. Innym powodem zabójstwa mogła być piracka napaść Konrada na statek wiozący zaopatrzenie dla asasynów. Niektórzy uważają jednak, że zleceniodawcą morderstwa mógł być Saladyn lub król Ryszard. Niemniej, żadna z tych hipotez nie została potwierdzona.

</doc>
<doc id="178765" url="https://pl.wikipedia.org/wiki?curid=178765" title="Henryk II z Szampanii">
Henryk II z Szampanii

Henryk II (ur. 29 lipca 1166, zm. 10 września 1197 w Akce) – hrabia Szampanii od 1181 r., niekoronowany władca Królestwa Jerozolimskiego od 1192 r. (jako "Henryk I").
Był najstarszym synem hrabiego Szampanii Henryka I i Marii, córki króla Francji Ludwika VII i Eleonory, córki Wilhelma X, księcia Akwitanii. Był siostrzeńcem królów Francji i Anglii, Filipa Augusta i Ryszarda Lwie Serce.
Wyprawa krzyżowa.
Tytuł hrabiego Szampanii odziedziczył po śmierci swojego ojca w 1181 r. Do 1187 r. sprawował rządy pod regencją swojej matki. W 1190 r. Henryk wyruszył na wyprawę krzyżową prowadząc 55 rycerzy i 2000 piechoty. Swoim następcą w Szampanii wyznaczył swojego młodszego brata, Tybalda. Henryk przybył pod oblężoną Akkę przed głównymi wodzami krucjaty – Ryszardem Lwie Serce i Filipem Augustem, i stał się jednym z wodzów armii łacinników oblegającej miasto. Na początku 1191 r. ciężko zachorował i obawiano się, że nie wyzdrowieje. Pozostał w "Outremer" po zdobyciu Akki i odpłynięciu króla Filipa. Brał udział w bitwie pod Arsuf.
W tym okresie Henryk stał się jednym z zaufanych ludzi Ryszarda Lwie Serce. W kwietniu 1192 r. wyruszył z Akki jako wysłannik Ryszarda do Tyru, aby poinformować markiza Konrada z Montferratu o wybraniu go królem Jerozolimy. Kilka dni po wyjeździe Henryka z Tyru Konrad został zamordowany przez asasynów. Dwa dni po morderstwie Henryk ponownie przybył do Tyru, gdzie szybko został zaręczony z wdową po Konradzie, królową Izabelą (1170–1205), córką króla Amalryka I i Marii Komneny, córki protosebastosa Jana Dukasa Komnena. Ślub odbył się 8 dni po zabójstwie Konrada, 5 maja 1192 r. Henryk nigdy nie został koronowany na króla Jerozolimy, przyjął tytuł „seniora Królestwa Jerozolimskiego”.
Rządy w królestwie.
Henryk brał udział w kolejnych walkach III krucjaty, aż do bitwy pod Jafą. Po jego odjeździe pod koniec 1192 r. musiał stawić czoła problemom wewnętrznym Królestwa. Głównym problemem Henryka był król Cypru Gwidon de Lusignan, były król Jerozolimy, który chciał odzyskać palestyńskie władztwo. Popierali go liczni w Królestwie Pizańczycy. W maju 1193 r. Henryk dowiedział się, że Pizańczycy planują spisek mający na celu przywrócenie tronu Gwidonowi. Rozkazał więc wygnać kupców pizyjskich z Tyru, a następnie z Akki, oraz cofnął im przywileje nadane przez poprzednich monarchów. Rozkazał również aresztować brata Gwidona, Amalryka, który był konstablem Królestwa. Za Amalrykiem wstawili się jednak baronowie i wielcy mistrzowie zakonów rycerskich, co spowodowało, że Henryk uwolnił go, ale zmusił do zrzeczenia się urzędu konstabla i wyjazdu na Cypr.
Gwidon z Lusignan zmarł w 1194 r. i jego następcą został Amalryk. Nowy król od razu znalazł się w konflikcie z Henrykiem, którzy uważał Cypr za intergralną część Królestwa Jerozolimskiego. Wkrótce jednak obaj władcy uznali, że rywalizacja nie służy dobrze interesom Franków na Wschodzie i doszli do porozumienia przypieczętowanego małżeństwem syna Amalryka z córką Henryka. Henryk doszedł również do porozumienia z Pizańczykami, którym przywrócił odebrane wcześniej przywileje. W 1194 r. interweniował jako arbiter w sporze między Księstwem Antiochii a cylicyjskim królestwem Armenii, umacniając tym samym zwierzchość Królestwa nad północnymi państwami łacińskimi. Podczas rządów Henryka Królestwo Jerozolimskie cieszyło się okresem pokoju. Dzięki umiejętnej dyplomacji Henryk zapezpieczył swoje posiadłości od ataków ze strony państw muzułmańskich.
Pokój w Outremer został zakłócony w 1197 r., kiedy do Królestwa przybyli krzyżowcy niemieccy. We wrześniu, bez porozumienia z Henrykiem, zaatakowali oni terytorium muzułmańskie. Rychło zostali otoczeni przez przeciwników i tylko interwencja króla uratowała ich od klęski. Po powrocie do Akki do Henryka nadeszły wieści o muzułmańskim ataku na Jafę. Henryk rozpoczął przygotowania do udania się do miasta. 10 września, podczas przeglądu wojsk, wypadł przez nieuwagę tyłem przez okna swojego pałacu. Towarzyszący królowi karzeł imieniem Scarlet próbował przytrzymać króla, ale ten pociągnął go za sobą. Henryk przeżył upadek, ale zmarł wkrótce z powodu odniesionych obrażeń. Królowa Izabela poślubiła wkrótce Amalryka z Lusignan.
Steven Runciman tak opisał Henryka: "Cieszył się on wielką popularnością. Choć nie jaśniał wrodzonymi talentami, to jednak dzięki swemu taktowi, wytrwałości i poleganiu na dobrych doradcach okazał się zdolnym władcą, który z każdego doświadczenia wyciągał dla siebie lekcję".
Potomkowie.
Z małżeństwa z Izabelą Henryk urodziły się trzy córki:

</doc>
<doc id="178768" url="https://pl.wikipedia.org/wiki?curid=178768" title="O2 (marka)">
O2 (marka)

Telefónica O2 plc – marka hiszpańskiego operatora Telefónica, wcześniej brytyjski operator telefonii komórkowej z siedzibą w Slough. Operuje m.in. w Wielkiej Brytanii, Niemczech, Czechach i na Słowacji. W 2005 r. przejęta została przez hiszpańskiego operatora Telefónica.

</doc>
<doc id="178772" url="https://pl.wikipedia.org/wiki?curid=178772" title="Władcy cesarstwa trapezunckiego">
Władcy cesarstwa trapezunckiego

Władcy cesarstwa trapezunckiego, wszyscy władcy pochodzili z dynastii Komnenów, używali nazwy Wielki Komnen. Cesarze Trapezuntu stosowali tytulaturę identyczną jak cesarze bizantyńscy. Panowali w latach 1204-1461. 

</doc>
<doc id="178773" url="https://pl.wikipedia.org/wiki?curid=178773" title="Zofia Holszańska">
Zofia Holszańska

Zofia Holszańska herbu Hippocentaurus, właściwie Sonka Holszańska (ur. ok. 1405, zm. 21 września 1461 w Krakowie) – księżniczka litewska, królowa Polski, od 1422 roku czwarta i ostatnia żona Władysława II Jagiełły.
Sonka przed ślubem z polskim królem musiała przejść z prawosławia na katolicyzm, przyjmując jednocześnie imię Zofia. Koronowana w 1424 roku. Wraz z mężem starała się zapewnić polski tron synowi Władysławowi III Warneńczykowi, co zakończyło się połowicznym sukcesem, bo w 1434 roku – po śmierci Jagiełły – Władysław został królem, ale Zofia nie została regentką. Po śmierci starszego syna w 1444 roku zabiegała o polską koronę dla młodszego Kazimierza IV Jagiellończyka, który został koronowany w 1447 roku.
Inicjatorka pierwszego tłumaczenia Biblii na język polski (tzw. "Biblia królowej Zofii").
Pochodzenie.
Sonka pochodziła z litewskiego rodu Holszańskich, którego siedzibą była wieś Holszany (obecnie na Białorusi). Sonka była drugą z trzech córek księcia Andrzeja Holszańskiego i jego żony księżniczki druckiej Aleksandry, będącej według większości historyków córką Dymitra Starszego Olgierdowica. Jej siostrami były Wasylisa i Maria.
Po śmierci ojca wraz z matką i siostrami mieszkała na dworze swojego wuja Semena, księcia druckiego. Rodzina ta była prawosławna i silnie zruszczona (matką Semena i Aleksandry była Agrypina, księżniczka smoleńska), dlatego Sonkę nazywa się czasami księżniczką ruską.
Ślub z Władysławem Jagiełłą.
Władysław II Jagiełło zimą 1420/1421 odwiedził Druck. Tam poznał bądź odnowił znajomość z córkami Andrzeja Holszańskiego. Według ruskiego źródła rozważał możliwość poślubienia Wasylisy, jednak uznał, że "Dziewka jest mocnaja, a ja człowiek stary, nie śmiem oncie pokusitsia". Z tego powodu zainteresował się drugą z kolei Sonką. Jak podaje ówczesne polskie źródło zwane "Dopełnieniem szamotulskim", króla do tego związku motywował ówczesny pogląd medyczny, według którego stary mężczyzna i młoda kobieta mogą spodziewać się licznego potomstwa.
Orędownikiem tego małżeństwa był Semen Drucki, bratanek króla i wuj dziewczyny. Do poślubienia Sonki namawiał Jagiełłę także brat stryjeczny Witold, spowinowacony z Sonką. Późny ruski latopis z XVI wieku, "Kronika Bychowca", twierdzi, że to Jagiełło zwrócił się do Witolda z prośbą o uzyskanie zgody od Semena, księcia druckiego, na ślub z jego siostrzenicą Sonką: "„Miałem trzy żony, dwie Laszki i jedną Niemkę, a teraz proszę cię, wyjednaj mi u kniazia Semena jego młodszą siostrzenicę Zofię, żebym ją pojął za żonę z pokolenia ruskiego, aby Bóg dał mi potomstwo”". Pytanie, czy to Witold namawiał króla do małżeństwa, czy też król prosił go o pośrednictwo pozostaje nierozstrzygnięte. W literaturze historycznej próbuje się łączyć większość teorii w jedną całość: Jagiełło poznał księżniczki Holszańskie zimą 1420/1421, a Sonka zdobyła jego sympatię; do małżeństwa króla zaczął namawiać wuj dziewczyny Semen, a sprawę poparł później Witold.
Ze względu na ówczesne zwyczaje nie można było wydać córki młodszej przed starszą, dlatego Wasylisę szybko poślubiono Iwanowi, księciu na Bielsku, jednemu z licznych bratanków Jagiełły. Sonka była prawosławną, więc by móc poślubić polskiego króla na początku 1422 roku w Nowogródku przyjęła chrzest w obrządku katolickim, otrzymując imię Zofia.
Ślub Jagiełły z Zofią odbył się w lutym 1422 w kościele pw. Przemienienia Pańskiego w Nowogródku, udzielił go Maciej, biskup żmudzki. Data dzienna ślubu pozostaje dyskusyjna: część badaczy opowiada się za 7 lutego; inni za 24 lutego.
Między małżonkami istniała spora różnica wieku. Sonka miała około siedemnastu lat. Władysław Jagiełło według badaczy, opierających się na dawniejszych badaniach, miał w tym czasie siedemdziesiąt jeden lat. Nowsze ustalenia wskazują, że Jagiełło w chwili czwartego ślubu miał około sześćdziesięciu lat.
Żona Władysława Jagiełły (1422–1434).
W marcu 1422 roku Zofia znalazła się na Wawelu. Sytuacja młodej królowej nie przedstawiała się najlepiej. Niechętna jej była córka Jagiełły z drugiego małżeństwa – Jadwiga (w razie urodzenia syna przez Zofię przestawała być dziedziczką ojca) oraz stronnictwo proluksemburskie, do którego między innymi zaliczali się przedstawiciele rodu Tęczyńskich i Tarnowskich oraz Zbigniew Oleśnicki, protonotariusz kancelarii królewskiej.
Mąż często zostawiał ją samą w Krakowie (od marca do listopada 1422, gdy groziła wojna z Krzyżakami; od grudnia 1422 do lutego 1423, gdy przebywał na Litwie; w marcu 1423, gdy udał się na Słowację, by spotkać się z Zygmuntem Luksemburskim). Nie podjął też starań o koronację młodej żony.
Istnieje hipoteza, że Zofia odegrała ważną rolę w obsadzeniu na przełomie 1422 i 1423 roku kilku stanowisk w Polsce – wtedy Zbigniew Oleśnicki został biskupem krakowskim, Jan Szafraniec kanclerzem, a Stanisław Ciołek – podkanclerzym. Pogląd ten kwestionuje się, gdyż wprawdzie od ślubu Zofii i Jagiełły minął już rok, lecz para przebywała ze sobą wspólnie zaledwie 8-9 tygodni.
W kolejnych miesiącach pozycja Zofii znacznie wzrosła. Jesienią 1423 roku mąż podjął konkretne starania o jej koronację – planowano ją na 25 grudnia tego roku, jednak termin ten z nieznanych przyczyn nie został dochowany. Pod koniec 1423 roku, pod nieobecność Jagiełły, bawiącego w tym czasie na Rusi, podejmowała w Krakowie króla Danii, Norwegii i Szwecji – Eryka Pomorskiego.
5 marca 1424 odbyła się w Krakowie ceremonia koronacyjna Zofii. Celebrował ją arcybiskup gnieźnieński Wojciech Jastrzębiec z udziałem kardynała Brandy de Castiglione. Na uroczystość zjechali m.in. Zygmunt Luksemburski, król Czech i Węgier, wraz z żoną Barbarą; Ludwik VII, książę bawarski; Eryk Pomorski oraz liczni książęta litewscy i ruscy na czele z Zygmuntem Korybutowiczem.
9 marca 1424 roku Jagiełło zapisał żonie wsie Zagość i Bogucice, a 11 marca tego samego roku wiano w wysokości 20 000 grzywien groszy praskich, zabezpieczonych na Radomiu, Sączu, Bieczu, Żarnowcu, Sanoku, Inowrocławiu i Nieszawie.
W nocy z 30 na 31 października 1424 roku urodziła syna Władysława. Od razu para królewska skupiła się na tym, aby zapewnić synowi następstwo tronu. W kwietniu 1425 roku na zjeździe w Brześciu uznano, że Władysław (III) zostanie królem, jeżeli potwierdzi w odpowiednim czasie wolności szlacheckie, ale odrzucono propozycję, aby królowa została regentką. Zjazd w Łęczycy w maju 1426 roku nie przyniósł dalszych rozwiązań – gdy Jagiełło powiedział, że nie zatwierdzi starych przywilejów ani nie nada nowych, zebrani panowie posiekali na drobne kawałki dokument wystawiony rok wcześniej, zawierający zgodę na następstwo Władysława (III).
W sprawie polityki dynastycznej para królewska odniosła jednak pewne sukcesy. Miasto Kraków uznało dziedziczność tronu w lutym 1425 roku, Konin miesiąc później, a Lwów – w październiku tego samego roku. W czerwcu 1427 roku w Haliczu szlachta ruska zgodziła się na dziedziczenie tronu przez Władysława (III).
Wiosną 1427 roku królowa została oskarżona o niewierność małżeńską. Uwięzione i poddane torturom dwórki Zofii – Katarzyna i Elżbieta Szczukowskie – zarzuciły królowej zdradę z Janem Hińczą z Rogowa, synem podskarbiego Jagiełły, a także z innymi: z imienia (oprócz Hińczy) wymieniły sześciu. Byli to Piotr Kurowski, Wawrzyniec Zaręba, Jan Kraska, Jan Koniecpolski oraz bracia Piotr i Dobiesław ze Szczekocin. Trzech oskarżonych (Jan z Koniecpola i bracia ze Szczekocin) zdołało uciec, resztę uwięziono. Władysław II Jagiełło postawił żonę przed sądem. Sędziami byli Witold (jako przewodniczący); Jan Tarnowski, wojewoda krakowski; Mikołaj z Michałowa i Kurozwęk zw. Białucha, wojewoda sandomierski; kasztelan krakowski i Zbigniew Oleśnicki. Już po urodzeniu trzeciego syna (listopad 1427) królowa złożyła przysięgę oczyszczającą; to samo musiało uczynić siedem powszechnie szanowanych matron oraz jedna panna z dworu Zofii. W tę sprawę zamieszany był zakon krzyżacki – Witold w liście z 1430 roku do wielkiego mistrza Pawła von Russdorffa pisał, że Jan Stamberski, komtur toruński, w imieniu wielkiego mistrza miał poinformować Jagiełłę, jakoby to wielki książę litewski rozgłaszał plotki o nieślubnym pochodzeniu synów Zofii Holszańskiej. Witold w liście domagał się od wielkiego mistrza odpowiedzi i wyjaśnień.
Oskarżeni rycerze szybko powrócili do łask króla, pozostając na dworze lub w kancelarii. W późniejszych latach nikt nie kwestionował ojcostwa Jagiełły, a urodzony w 1427 roku Kazimierz IV Jagiellończyk był "we wszystkim ojcu Jagiełłowi podobny".
Kilka lat później w 1431 roku królowa oskarżyła o zniesławienie Jana Strasza z Białaczewa, mającego powiązania i z Oleśnickim, i z książętami mazowieckimi. Po procesie, w którym jako świadkowie występowali m.in. Hińcza z Rogowa i Piotr Kurowski, Strasz został wtrącony do więzienia w Sandomierzu.
4 marca 1430 na zjeździe w Jedlni zatwierdzono elekcyjność tronu i koronację Władysława po zatwierdzeniu przywilejów szlacheckich. Odrzucono zarazem regencję Zofii. Król w styczniu 1433 roku na zjeździe w Krakowie musiał potwierdzić te postanowienia.
Około 1430 roku zachorowała Jadwiga – córka Władysława Jagiełły i pasierbica Zofii. Pojawiły się oskarżenia, że została otruta przez macochę. Doszło do złożenia przysięgi oczyszczającej – jednak relacja Jana Długosza na ten temat jest na tyle niejasna, że nie wiadomo, czy to chora Jadwiga przysięgała, że nie została otruta, czy też to Zofia przysięgała, że nie otruła pasierbicy. Jadwiga zmarła 8 grudnia 1431 roku. Mimo posiadania przez Jagiełłę synów, jego córka miała pewne szanse na objęcie tronu – istniały wśród szlachty rozbieżności, czy polski tron jest dziedziczny, czy elekcyjny (zjazd w Jedlni w 1413 roku uznał Jadwigę za następczynię tronu).
1 czerwca 1434 roku Władysław II Jagiełło zmarł w Gródku. Zofia Holszańska została wdową.
Królowa matka (1434–1461).
25 lipca 1434 roku dziesięcioletni Władysław III, syn Zofii, został wybrany królem. Regencji nie sprawowała jednak królowa-matka, lecz rada regencyjna, w której dominującą rolę zyskał biskup Oleśnicki. Zofia mimo to miała pewne wpływy. Latem 1435 roku pomogła uciec z polskiego więzienia Eliaszowi, byłemu hospodarowi mołdawskiemu. W 1438 roku starała się bezskutecznie o tron czeski dla młodszego syna Kazimierza, a w 1439 roku miała spory udział w zawiązaniu konfederacji korczyńskiej pod przewodem Spytka z Melsztyna. Konfederaci zostali jednak rozbici w bitwie pod Grotnikami przez krakowskiego biskupa Zbigniewa Oleśnickiego.
W 1440 roku Zofia pożegnała obu synów, gdyż Władysław został królem Węgier i wyjechał do drugiego królestwa, zaś Kazimierz odziedziczył Wielkie Księstwo Litewskie. W następnych latach królowa-matka skupiała się na zarządzaniu ziemią sanocką, która była jej oprawą. W Sanoku mieszkała na zamku królewskim. W sumie spędziła w Sanoku 26 lat życia, będąc w regionie autorytetem i uczestnicząc we władzy.
10 listopada 1444 roku Władysław III poległ w bitwie pod Warną. Początkowo większość Polaków łudziła się nadzieją, że król przeżył i dostał się do niewoli. Gdy jednak nie nadchodziły żadne wiadomości o Władysławie, Zofia zaczęła starać się o polską koronę dla swojego młodszego syna.
W kwietniu 1445 roku brała udział w zjeździe w Sieradzu, gdzie wybrano Kazimierza królem, z tym zastrzeżeniem, że elekcja będzie nieważna w wypadku powrotu Władysława. Kazimierz nie kwapił się do objęcia polskiego tronu. Jesienią 1445 roku królowa – choć nie była do tego wyznaczona – wyruszyła z polskimi panami namawiać syna do przyjazdu do Polski. W październiku 1445 w Grodnie spotkała się z synem, lecz Kazimierz nie zmienił decyzji.
W styczniu 1446 roku Zofia na sejmie w Piotrkowie namawiała polskich panów do wyboru innego króla, gdyż chciała widmem utraty tronu sprowokować Kazimierza do przyjazdu. 30 marca 1446 roku na sejmie piotrkowskim zapadła decyzja, że jeżeli Kazimierz nie zdecyduje się na przyjazd do Polski, korona przypadnie księciu mazowieckiemu Bolesławowi IV. Jeszcze w tym samym roku doszło do zjazdu w Nowym Mieście Korczynie, na którym Zofia z płaczem błagała Polaków, aby po stracie jednego syna, nie pozbawiali drugiego korony. Jesienią 1446 roku w Brześciu Litewskim królowa spotkała się z synem. Kazimierz pod wpływem nalegań matki i kilku panów koronnych zdecydował się na zawarcie ostatecznych układów w sprawie objęcia polskiego tronu. W efekcie w 1447 roku Kazimierz wydał przywilej w Wilnie gwarantujący nienaruszalność dziedzicznego terytorium Litwy, a następnie przybył do Polski i 25 czerwca tego roku został koronowany.
W pierwszych latach panowania Kazimierza IV doszło do konfliktu między nowym władcą a biskupem krakowskim Zbigniewem Oleśnickim. Z rywalizacji tej król wyszedł zwycięsko. Zofia brała udział w tych wydarzeniach – w 1448 roku była zamieszana w nieudaną próbę przeniesienia Oleśnickiego na stanowisko arcybiskupa gnieźnieńskiego. Dla tego ostatniego oznaczało to odsunięcie od stolicy i utratę wpływu na losy państwa. Oleśnicki jednak zdecydował się pozostać w Krakowie, a 27 października 1448 roku arcybiskupem gnieźnieńskim wybrano Władysława Oporowskiego. Kazimierz, wbrew Oleśnickiemu, w sprawach mołdawskich popierał siostrzeńców swojej matki – w 1448 roku planował osadzić na tronie starszego Romana II (ten jednak został otruty), a w 1452 roku zapewnił połowę Mołdawii młodszemu Aleksandrowi II. Wiadomo, że wśród przeciwników Oleśnickiego znajdował się Jan z Zagórza, marszałek dworu Zofii
Zofia dość często towarzyszyła synowi w podróżach – w kwietniu 1448 roku była z nim na Litwie, a w 1453 roku w Piotrkowie. W 1452 roku, po śmierci Świdrygiełły, starała się o włączenie do Polski pozostawionego przez niego Wołynia; Kazimierz zdecydował o zachowaniu tej krainy historycznej przy Litwie. W 1453 roku w czasie zjazdu w Piotrkowie Zofia przez pięć dni próbowała przekonać syna do zmiany decyzji – aż wraz z kasztelanem krakowskim Janem z Czyżewa prosiła na kolanach, by myślał "o rozszerzeniu Korony Polskiej". Kazimierz pozostał jednak nieugięty. W tym samym roku polski król potwierdził dawniejsze zapisy ojca i brata na rzecz Zofii, lecz sam nie dokonał nowych.
Jesienią 1458 roku Zofia wysłała do Rzymu posła, oficjalnie mającego złożyć w imieniu królowej wyrazy obediencji nowo wybranemu papieżowi Piusowi II. Rzeczywistym celem tego poselstwa było wybadanie poglądów papieża na toczącą się wtedy wojnę polsko-krzyżacką.
Zofia Holszańska a nauka i sztuka.
W literaturze przedmiotu przyjęło się uważać, że Zofia nie odebrała żadnego wykształcenia na dworze wuja w Drucku i w chwili zaślubin z Jagiełłą nie potrafiła ani czytać, ani pisać. Jedni twierdzą, że pozostała ostatnią niepiśmienną królową Polski, inni przypuszczają, że nauczyła się w Polsce czytać. Jednak zachował się list królowej pochodzący z lat 50. XV w., na którym widnieje podpis królowej: "Zophia dei gratia Regina Polonie".
Wspierała finansowo Akademię Krakowską, nazywano ją "singularis protector" tej uczelni. Na zamówienie Zofii biskup Stanisław Ciołek napisał "Pochwałę Krakowa", gdzie podkreślał, że miasto słynie z tego, że królowej „czystość błyszczy światu wśród dworskich wspaniałości”.
W 1424 roku królowa ofiarowała katedrze wawelskiej, jako wotum koronacyjne, relikwiarz na głowę świętego Stanisława. Gdy kilkadziesiąt lat później Elżbieta Rakuszanka ufundowała jeszcze piękniejszy relikwiarz, dar Zofii przeznaczono na szczątki świętego Floriana.
W 1432 roku ufundowała kaplicę Świętej Trójcy w katedrze wawelskiej. Ściany sanktuarium ozdobiono ruskimi freskami. Przypuszcza się, że dla tej kaplicy zamówiła płytę alabastrową, przedstawiającą Nawiedzenie i Zwiastowanie Najświętszej Marii Panny (choć pojawia się pogląd, że dla kościoła św. Anny).
W 1453 roku na jej polecenie zaczęto tłumaczyć Biblię na język polski. Przekładu z języka czeskiego (a nie bezpośrednio z łaciny) dokonał kapelan Andrzej (Jędrzej) z Jaszowic. Tłumaczenie to, zwane „Biblią królowej Zofii”, jest najstarszym znanym przekładem Biblii na język polski. Tłumaczenie pierwszego tomu ukończono w 1455 roku, drugiego około 1460 roku. Nie można wykluczyć, że drugi tom został przetłumaczony już po śmierci Zofii Holszańskiej.
Królowa Zofia miała być autorką słów najstarszej dumki, której treść wzywa Kozaków do pomszczenia śmierci jej syna, Władysława.
Zofii Holszańskiej został poświęcony łaciński wiersz "Sanguine clara Ducum Russiae, clarissima quondam" (być może autorstwa Grzegorza z Sanoka), zawarty jest w księdze XII "Roczników" Jana Długosza pod rokiem 1461. Zofia wspomniana jest też w pieśni "Nitor inclite claredinis", stworzonej z okazji urodzin jest syna Władysława.
Choroba i śmierć.
Zofia Holszańska zachorowała latem 1461 roku. Jak podaje Jan Długosz, dostała febry, rzekomo z powodu przejedzenia się melonami. Sądząc, że organizm sam przezwycięży chorobę, odmówiła przyjmowania lekarstw. Stan zdrowia królowej jednak szybko się pogorszył i Zofia została jednostronnie sparaliżowana, co wskazuje na udar mózgu. Zmarła 21 września 1461 roku na Wawelu, opatrzona sakramentami.
Kazimierz IV Jagiellończyk był w tym czasie nieobecny w Krakowie, dlatego przez 8 dni (do czasu jego powrotu) zwłoki królowej znajdowały się w kościele św. Michała.
28 września 1461 roku została pochowana w kaplicy Świętej Trójcy katedry wawelskiej w Krakowie, której była fundatorką. Ruskie malowidła, które zdobiły ściany kaplicy nie dotrwały do naszych czasów; zachowała się jednak wapienna płyta nagrobna, umieszczona pierwotnie w posadzce naprzeciwko ołtarza po stronie południowej. Płyta posiadała brązowe aplikacje z inskrypcjami i motywami heraldycznymi, których ślady się zachowały. Płyta nagrobna została usunięta z kaplicy w roku 1844. Odnaleziono ją po roku 1900 na cmentarzu przykatedralnym. Obecnie płyta nagrobna królowej Zofii, opatrzona zrekonstruowaną listwą z inskrypcją, wmurowana jest w ścianę północną kaplicy.
Na początku XX w. dokonano odkrycia grobu królowej Zofii. Badacze odnotowali bardzo wysoki wzrost monarchini – 179 cm. Gęste, ciemne włosy królowej były zaplecione w warkocze i upięte z tyłu głowy. Znakomicie zachował się strój Zofii Holszańskiej (wskazujący na wpływy odzieży ruskiej) oraz insygnia pogrzebowe.
Potomstwo.
Z małżeństwa Zofii Holszańskiej i Władysława II Jagiełły pochodziło trzech synów:
Genealogia.
Wywód przodków Zofii Holszańskiej według Teodora Narbutta i Józefa Wolffa&lt;

</doc>
<doc id="178775" url="https://pl.wikipedia.org/wiki?curid=178775" title="Jan Nepomucen Fijałek">
Jan Nepomucen Fijałek

Jan Nepomucen Fijałek (ur. 8 maja 1864 w Pogwizdowie, zm. 19 października 1936 w Krakowie) – polski historyk Kościoła katolickiego, ksiądz, profesor i dziekan Wydziału Teologicznego Uniwersytetu Jagiellońskiego, profesor i rektor Uniwersytetu Lwowskiego, znawca dziejów chrześcijaństwa.
Życiorys.
Był synem organisty Jana i Marii z Grotowskich. Uczęszczał do szkoły powszechnej w Bochni, następnie do krakowskiego gimnazjum Św. Anny (ukończył w 1883). W tym samym roku rozpoczął studia w seminarium duchownym w Tarnowie, rok później przeniósł się do seminarium krakowskiego. W 1887 przyjął święcenia kapłańskie. Uzupełniał wykształcenie w kierunku prawa i historii w Akademii Paleograficznej w Rzymie, Papieskim Uniwersytecie Gregoriańskim i Papieskim Liceum Św. Apolinarego (1887–1889), a w latach 1889–1891 na Uniwersytecie Jagiellońskim; wyjazd do Rzymu zawdzięczał biskupowi Albinowi Dunajewskiemu. W Liceum Św. Apolinarego obronił doktorat z prawa kanonicznego (1889), a na UJ z teologii (1891, praca "De gestis statutusque synodalibus episcoporum Wladislaviensum medii aevi observationes criticae"). Wśród jego wykładowców byli m.in. Władysław Chotkowski i Stanisław Smolka. W Rzymie pełnił obowiązki paleografa-archiwisty Stolicy Świętej, a w Krakowie – zarówno przed wyjazdem, jak i po powrocie z Rzymu – wykonywał obowiązki duszpasterskie, m.in. w kościele św. Salwatora i Kościele Mariackim oraz w parafii w Gruszowie koło Gdowa; od 1889 uczył historii w gimnazjach krakowskich.
W 1893 przedstawił na UJ pracę habilitacyjną "Życie i obyczaje kleru w Polsce średniowiecznej" i został docentem w Katedrze Historii Kościoła. W 1896 przeniósł się na Uniwersytet Lwowski, gdzie jako profesor nadzwyczajny objął kierownictwo Katedry Historii Kościelnej; w 1899 promowany na profesora zwyczajnego, pełnił również kilka funkcji kierowniczych – dziekana Wydziału Teologicznego (1901/1902), rektora (1903/1904), prorektora (1904/1905). Ponownie zatrudniony na UJ w 1912, został kierownikiem Katedry Historii Kościoła, a w 1919 kierownikiem Katedry Historii Kościoła w Polsce. W roku akademickim 1914/1915 był dziekanem Wydziału Teologicznego. Od 1926 zasiadał w kapitule katedralnej krakowskiej.
W 1903 wybrany na członka korespondenta AU (późniejsza PAU), w 1919 na członka czynnego PAU; od 1927 był dyrektorem Wydziału II PAU. Przewodniczył również Komisji Historycznej PAU (1920–1933), był dyrektorem zbiorów i wydawnictw tej komisji, przewodniczącym Komitetu Słownika Łaciny Średniowiecznej w Polsce PAU (od 1922), przewodniczącym Komitetu Ekspedycji Rzymskiej PAU (od 1932). Wśród innych towarzystw naukowych, do których należał, były m.in. Towarzystwo im. Benedykta XV (od 1918), Towarzystwo Naukowe we Lwowie (1920), Polskie Towarzystwo Teologiczne (od 1928 członek honorowy), Towarzystwo Przyjaciół Nauk w Wilnie (od 1932 członek honorowy), Poznańskie Towarzystwo Przyjaciół Nauk (od 1936 członek honorowy). Uniwersytet Stefana Batorego w Wilnie nadał mu w 1932 doktorat "honoris causa". 
Był także zasłużonym archiwistą: od 1917 porządkował Archiwum Paulinów na Jasnej Górze w Częstochowie, w 1926 objął funkcję archiwisty krakowskiej Kapituły Metropolitarnej.
Był uważany (m.in. przez Stanisława Kutrzebę) za jednego z najwybitniejszych historyków Kościoła. Opracował m.in. dzieło poświęcone życiu i działalności wybitnego XV-wiecznego pisarza kościelnego Jakuba z Paradyża ("Mistrz Jakób z Paradyża i Uniwersytet Krakowski w okresie soboru bazylejskiego", 1900, 2 tomy). W czasie poszukiwań archiwalnych odnalazł szereg nieznanych dokumentów, m.in. z czasów Kazimierza Wielkiego; na ich podstawie stwierdził, że król Kazimierz planował stworzenie w Polsce ośrodka uniwersyteckiego wiele lat przed 1364. Przygotował do wydania "Studia do dziejów Uniwersytetu Krakowskiego i jego Wydziału Teologicznego w XV wieku" (1898), "Statuty kapituły katedralnej włocławskiej" (1915), statuty biskupów krakowskich Nankera (1915) i Mikołaja Trąby (1915, z Adamem Vetulanim), "Kodeks dyplomatyczny katedry i kościołów diecezji wileńskiej" (1932–1939, z Władysławem Semkowiczem), "Kodeks dyplomatyczny klasztoru Jasnogórskiego" (1939, z Kazimierzem Kaczmarczykiem).
Miał opinię człowieka bezkompromisowo poświęconego nauce; język jego prac i wykładów – suchy, formalny – był trudny do odbioru dla studentów, a sam Fijałek uchodził za człowieka apodyktycznego i zamkniętego w sobie. Wśród jego studentów byli m.in. Adam Vetulani i Tadeusz Glemma. Prof. Fijałek prowadził polemiki m.in. z Władysławem Konopczyńskim i Michałem Godlewskim, a także korespondował z Wojciechem Kętrzyńskim. Redagował czasopisma „Polonia Sacra” (1918–1921), „Archiwum Komisji Historycznej PAU”.
Miał siostrę Antoninę, po mężu Mozołowska. Po tym jak owdowiała w 1904, Jan Nepomucen Fijałek wspierał ją podczas wychowania osieroconych dzieci (w tym Stefana i Włodzimierza).
Zmarł 19 października 1936 w klinice UJ w Krakowie. Został pochowany na Cmentarzu Rakowickim (kwatera IB-wsch-po lewej gr. Wiązownickich).

</doc>
<doc id="178781" url="https://pl.wikipedia.org/wiki?curid=178781" title="Pierre-Marie-René Waldeck-Rousseau">
Pierre-Marie-René Waldeck-Rousseau

Pierre-Marie-René Ernest Waldeck-Rousseau (ur. 2 grudnia 1846 w Nantes, zm. 10 sierpnia 1904 w Corbeil-Essonnes) – polityk francuski. 
W latach 1879-1899 był deputowanym z ramienia Unii Republikańskiej. W latach 1881-1882 i 1883-1885 sprawował urząd ministra spraw wewnętrznych. Jako z zawodu adwokat, bronił Ferdinanda de Lessepsa w związku z aferą Kanału Panamskiego. Od 1894 roku był senatorem, a w latach 1899-1902 - premierem koalicyjnego rządu "obrony republiki", a także ministrem spraw wewnętrznych. Przyczynił się do ułaskawienia Alfreda Dreyfusa. W 1901 roku doprowadził do uzależnienia zakonów od ich legalizacji przez aparat państwowy.

</doc>
<doc id="178782" url="https://pl.wikipedia.org/wiki?curid=178782" title="Patrokles">
Patrokles



</doc>
<doc id="178783" url="https://pl.wikipedia.org/wiki?curid=178783" title="Cosmos 1">
Cosmos 1

Cosmos 1 – projekt The Planetary Society (Stowarzyszenia Planetarnego), mający na celu zbudowanie pojazdu kosmicznego, którego napęd stanowiłby żagiel słoneczny. Pojazd został wystrzelony 21 czerwca 2005 o godz. 21.46 czasu środkowoeuropejskiego z rosyjskiego okrętu podwodnego znajdującego się na Morzu Barentsa, w głowicy rakiety Wołna, opartej na pocisku balistycznym R-29R.
W 83. sekundzie lotu, nastąpiła awaria napędu pierwszego stopnia rakiety "Wołna" (przedwczesne wyłączenie się napędu pierwszego członu rakiety na skutek krytycznego spadku wydolności operacyjnej pompy silnika). Drugi stopień nie został uruchomiony. W wyniku awarii cały pojazd spadł z powrotem do Morza Barentsa. Domniemane wejście na orbitę, które zdawały się potwierdzać sygnały, rzekomo wykryte przez niektóre ze stacji śledzących, nigdy nie nastąpiło.
Gdyby pojazd osiągnął orbitę, to 25 czerwca 2005 miał zostać rozwinięty żagiel. Byłoby to pierwsze w historii użycie żagla do napędu pojazdu kosmicznego.
Pojazd posiadał 8 trójkątnych, mylarowych żagli, o łącznej powierzchni ok. 600 m². Materiał ten miał grubość 5 mikrometrów, a cały pojazd miał masę ok. 100 kilogramów.
Planowana podróż pojazdu miała trwać ok. miesiąca – na tyle czasu wyliczono trwałość materiału żagli, który zużywa się pod wpływem światła słonecznego. Właściwa misja miała rozpocząć się na wysokości 840 km (apogeum; perygeum – 832 km), na prawie kołowej, blisko biegunowej orbicie, o nachyleniu 78,6 stopni. Okres orbity miał wynosić 104 minuty, z czego przez 35 minut statek miał pozostać w cieniu Ziemi. W czasie misji, poza oczywistym zbadaniem możliwości kontrolowanego lotu żaglowego, planowano także próbę napędzania pojazdu za pomocą silnego promienia mikrofalowego wysyłanego ze stacji naziemnej.

</doc>
<doc id="178784" url="https://pl.wikipedia.org/wiki?curid=178784" title="Stanisław Hieronim Lubomirski">
Stanisław Hieronim Lubomirski



</doc>
<doc id="178785" url="https://pl.wikipedia.org/wiki?curid=178785" title="Wiktor Krum">
Wiktor Krum



</doc>
<doc id="178787" url="https://pl.wikipedia.org/wiki?curid=178787" title="Satyrowie">
Satyrowie

Satyrowie (także Satyry; gr. Sátyroi, lp. Satyros, łac. Satyri, Fauni, lp. Satyrus, Faunus) – bóg grecki; demon leśny; bóstwo płodności; według niektórych ojcem satyrów był Hermes, matką Iphtime; choć nie wymieniane przez Homera, u Hezjoda określane są mianem braci nimf górskich i Kuretów. Fakt, że kojarzono satyrów z nimfami, kultem dionizyjskim oraz płodnością natury wskazuje na pierwotnie chtoniczną naturę tego bóstwa.
Satyrowie wchodzili w skład orszaku Dionizosa i – jak on – kojarzeni byli z męskim popędem seksualnym; miano „satyrów” nosili też mężczyźni uczestniczący w orszakach dionizyjskich (analogicznie, kobiety, które brały udział w tych pochodach, znane były jako menady). Na wazach greckich przedstawiano ich zatem z wyeksponowanym, często wyolbrzymionym członkiem w stanie erekcji.
Satyrów wyobrażano sobie jako istoty silnej budowy; górną połowę ciała miały ludzką, dolną – zwierzęcą; przedstawiano je ze zmierzwionymi włosami, płaskim nosem, spiczastymi uszami; później dodano im kozi czy koński ogon. Głównym satyrem był Sylen – pomniejsze bóstwo kojarzone (podobnie jak Hermes i Priap) z płodnością.
Satyry, bóstwa naturalne, uchodziły za istoty nieprzyjazne człowiekowi, choć nie bezpośrednio mu wrogie; satyry, w przeciwieństwie do bogów większych, zantropomorfizowanych, nie zdradzały chęci do nawiązywania związków ze światem ludzkim, unikały go i nie życzyły sobie, by ludzie ingerowali w ich świat.
Jako uczestnicy orszaku dionizyjskiego satyrowie, tak jak Dionizos, uwielbiali muzykę, wino, taniec i rozkosz, które wprawiały ich w stan upojenia; grali na fletni, cymbałach i kastanietach; tańczyli z nimfami, które lubili wprawiać w przerażenie i które prześladowali, by w końcu je zniewolić. Uprawiali specyficzną formę tańca znana jako sikinnis. Ze względu na umiłowanie wina, często przedstawiani są z winoroślami i z pucharami w dłoniach.
Satyrowie jako bogowie mniejsi ("dii minorum gentium") nie byli nieśmiertelni, uważano jednak, że dożywają późnego wieku. Na wazach greckich występują w formach odpowiadających trzech stadiom życia ludzkiego. Satyrowie starsi znani byli jako "sileni", a młodsi znani byli jako "satyrisci".
Ze względu na swój chtoniczny, nieprzyjazny człowiekowi charakter, a także w związku z faktem, że satyrowie wchodzili w skład orszaku dionizyjskiego, w chrześcijańskim średniowieczu postać satyra stała się archetypem – nieznanego wcześniej – wyobrażenia diabła, choć raczej w jego ludowej, rubasznej postaci.

</doc>
<doc id="178788" url="https://pl.wikipedia.org/wiki?curid=178788" title="Wypalanie traw">
Wypalanie traw

Wypalanie traw – współcześnie to ogólny termin oznaczający wzniecenie ognia na obszarach nieużytków, trawiastych i uprawnych w celu pozbycia się pozostałości uschniętej roślinności.
U zarania cywilizacji stosowany był jako jeden z zabiegów rolniczych, wciąż utrzymuje się w wielu regionach świata, tracąc jednak na znaczeniu, wraz z rozwojem techniki i kultury rolnej. Bywa również stosowany w innych celach niż rolnicze, np. jako forma profilaktyki przeciwpożarowej (w Australii i USA) poprzez usuwanie nadmiernie nagromadzonej uschniętej roślinności na terenach stepowych.
Wypalanie w Polsce.
W Polsce wypalanie roślinności stosowane bywa jako forma oczyszczania terenów nieużytków rolnych, wczesnowiosenny i późnojesienny sposób oczyszczania pastwisk lub sposób na letnie oczyszczanie pól po zbiorach. Zwyczaj ten utrzymuje się głównie na obszarach zaniedbanych rolniczo oraz nieużytkach.
Prawo.
Ustawa z dnia 16 kwietnia 2004 r. o ochronie przyrody określa:
Rozporządzenie Ministra Spraw Wewnętrznych i Administracji z dnia 21 kwietnia 2006 r. w sprawie ochrony przeciwpożarowej budynków, innych obiektów budowlanych i terenów:
1) rozniecanie ognia poza miejscami wyznaczonymi do tego celu przez właściciela lub zarządcę lasu;
2. Przepis ust. 1 pkt 1 nie dotyczy czynności związanych z gospodarką leśną oraz wykonywaniem robót budowlanych.
Wypalanie pozostałości roślinnych w ogrodach, ogródkach działkowych itp. regulowane jest prawem miejscowym i w wielu przypadkach na terenach miejskich zabronione lub dopuszczalne tylko w sezonie wiosennym.
Zagrożenie pożarowe.
Efektem wypalania są często pożary, skutkujące nieraz dużymi stratami materialnymi, a nawet ofiarami śmiertelnymi, spowodowane przerzuceniem się ognia na zabudowania lub lasy. Zagrożone są też trzcinowiska i oczerety. Szczególnie niekorzystne są przerzuty pożarów na torfowiska, które w wyniku pożarów mogą ulec całkowitemu unicestwieniu, ponieważ tląc się pod powierzchnią są bardzo trudne do ugaszenia. Stanowią też zagrożenie dla przebywających na nich ludzi i zwierząt.
Zwalczanie wypalania.
Mimo zakazów i konsekwencji prawnych wypalanie traw jest w Polsce częste. Zwalczanie tej praktyki jest przedmiotem apeli i akcji edukacyjnych przeprowadzanych m.in. przez służby leśne, Państwową Straż Pożarną i Kościół katolicki.
W 2004 r. w Polsce wprowadzone zostały przepisy dotyczące dopłat rolniczych, zgodnie z którymi wypalanie traw jest działaniem wbrew tzw. "dobrej kulturze rolnej", a rolnicy dopuszczający się takich praktyk mogą zostać pozbawieni dopłat bezpośrednich i rolno-środowiskowych z funduszów Unii Europejskiej.
Badanie skutków.
Na zlecenie Komitetu Badań Naukowych w Akademii Rolniczej, Katedrze Ekologicznych Podstaw Inżynierii Środowiska w Krakowie przeprowadzono badanie "Dynamika wypalania nieleśnych zbiorowisk roślinnych" analizując rozkład temperatury we wczesnowiosennym wypalaniu różnych rodzajów roślinności w warunkach Polski. Niektóre z wniosków:
W publikacji „Badania dioksyn w powietrzu Krakowa. Raport za lata 1995-1997” wydanej przez Instytut Chemii i Technologii Nieorganicznej Politechniki Krakowskiej oceniono toksyczność:
„W przeprowadzonych badaniach analitycznych zawartości dioksyn w latach 1998-1999 w powietrzu Krakowa zanieczyszczonym dymem powstałym podczas wypalania traw i odpadów gospodarczych na terenach rolniczych, a nawet miejskich, wykazano 20-krotny wzrost zawartości dioksyn w stosunku do powietrza nie zadymionego. Ponadto w zadymionym powietrzu wykazano obecność polichlorowanych bifenyli (PCB) na poziomie 50 000 pg/m³ (50 ng/m³). Jest to wartość bardzo duża biorąc pod uwagę, że w powietrzu czystym w miesiącach letnich zawartość PCB jest rzędu 500-800 pg/m³. Polichlorowane bifenyle uważane są za związki, których toksyczność porównywalna jest do dioksyn.
Przyczyną tego stanu zanieczyszczenia powietrza dioksynami podczas wypalania traw jest zdolność do powstawania tych związków w warunkach spalania materii organicznej na wolnym powietrzu. Rośliny zawierają obecnie znacznie większe stężenie środków ochrony roślin oraz zanieczyszczeń przemysłowych. Podczas spalania zanieczyszczenia te są prekursorami dioksyn zatrzymujących się na cząstkach popiołu i wraz z nim rozprzestrzeniają się w atmosferze”.
Historia.
Wypalanie nieużytków zwane wypalaniem traw stosowane było od początku istnienia rolnictwa w charakterze prymitywnego zabiegu agrotechnicznego początkowo w tzw. systemie żarowym przy karczowaniu pierwotnych lasów, a później w dwupolówce (XII w.) i trójpolówce (XIII-XVIII w.). Wypalanie ściernisk i pastwisk było początkowo zabiegiem przygotowującym do uprawy, a udoskonalenie uprawy mechanicznej oraz uprawa roślin okopowych i ograniczenie ugorowania zmniejszyły jego znaczenie. Dopiero upowszechnienie się chemicznych metod walki z chwastami ograniczyło zachwaszczenie i wypalanie użytków ornych. Wypalanie pozostało na zaniedbanych łąkach i nieużytkach.
Wprowadzenie kombajnowego zbioru (omłot na polu) oraz unowocześnienie hodowli zwierząt spowodowało zmniejszenie zapotrzebowania na słomę, w wyniku czego rozpowszechniło się palenie słomy po żniwach. Praktyka ta obecnie zanika ze względu na upowszechnienie się kombajnów z rozdrabniaczami słomy, konsekwencje finansowe i prawne grożące za wzniecanie pożarów, a także zapotrzebowanie na słomę do ogrzewania.
Ocena i kontrowersje.
Zbiorcza ocena celowości i skutków wypalania traw w skali światowej jest niemożliwa z powodu zbyt wielu różnic w uwarunkowaniach regionalnych, gdzie zarówno przyczyny i metody wypalania są odmienne, jak również ich skutki. Również uwarunkowania lokalne w miejscu wypalania są bardzo różne, co utrudnia jednolitą ocenę skutków zjawiska.
Na różnice te składają się m.in. takie aspekty, jak:
Jak niemalże każda działalność człowieka w ekosystemach, wypalanie suchych pozostałości roślin wywołuje kontrowersje co do skutków oddziaływania na przyrodę. Według zwolenników, przeciwnicy wypalania nie uwzględniają niektórych ze skutków i takich czynników jak: pora roku, rodzaj gleby lub rodzaj ekosystemu. Pod względem przeciwpożarowym, w ocenach skutków nie uwzględniają również czynników lokalnych, takich jak: wielkość areału, warunki klimatyczne czy otoczenie wypalanych terenów. Przeciwnicy w swoich argumentach podają statystyki pożarowe, wyliczają ogromne koszty gaszenia pożarów oraz straty materialne wskutek niekontrolowanego rozprzestrzeniania się ognia. Odwołują się również do wartości etycznych w związku ze śmiercią zwierząt.
Kontrolowane pożary na świecie.
W latach 70. w USA i Australii opracowano metodę kontrolowanego wypalania nadmiernie gromadzącej się uschniętej roślinności na obszarach stepowych (w suchym klimacie równikowym i podzwrotnikowym), co zostało uznane za konieczne działanie przeciwpożarowe i zabieg zastępujący dawne naturalne pożary. Po wnikliwym zbadaniu skutków i opracowaniu techniki działania, takie kontrolowane pożary wykonują odpowiednie służby.
Motywy w literaturze.
Tragiczne skutki wypalania traw w USA stały się kanwą powieści Williama Whartona. W książce pt. "Niezawinione śmierci" autor opisuje własne przeżycia związane ze śmiercią swojej córki, zięcia i wnuczek w karambolu drogowym spowodowanym wypalaniem traw. Wątek osobisty i emocjonalny przeplata się z opisem daremnej sądowej batalii o sprawiedliwość naginaną przez wpływowe lobby rolnicze.

</doc>
<doc id="178791" url="https://pl.wikipedia.org/wiki?curid=178791" title="Intelektualizm etyczny">
Intelektualizm etyczny

Intelektualizm etyczny – pogląd głoszący, że postępowanie człowieka zależy wyłącznie od jego wiedzy na temat dobra i zła. Człowiek wiedzący co dobre nie może czynić źle – jeśli zatem źle postępuje, oznacza to, że jego wiedza na temat dobra jest niepełna. 
Sformułowanie tego stanowiska przypisuje się Sokratesowi, który pierwszy twierdził, że grecka αρετη ("areté") – szeroko pojmowana cnota – tożsama jest z επιστημη ("episteme") – wiedzą, poznaniem naukowym.
Jak podaje Arystoteles w "Etyce eudemejskiej" (1216 b):
Podobnie pisze Ksenofont w swoich "Wspomnieniach o Sokratesie" (III 9, 5):
Konsekwencją tego poglądu było twierdzenie, że cnoty można się nauczyć, wbrew elitarnym poglądom arystokratów, że jest ona czymś przyrodzonym. Dalej, cnota, jako tożsama z wiedzą, jest jedna i nie można być cnotliwym w pewnej dziedzinie, a w innej już nie.
Przekonanie to musiało prowadzić do paradoksów, które dostrzegał sam Sokrates. W "Hippiaszu Mniejszym" znajdujemy między innymi taki ustęp:
Wybrnąć z problemu można jedynie zajmując nieludzką postawę albo-albo: "kto źle czyni, nie może wiedzieć; kto wie, nie może czynić źle", opisaną wyżej przez Ksenofonta. Postawa ta dostępna jest jedynie (jeśli w ogóle) nielicznym. Jak zauważył Owidiusz w "Metamorfozach" (VII 20-21):

</doc>
<doc id="178793" url="https://pl.wikipedia.org/wiki?curid=178793" title="Belweder (architektura)">
Belweder (architektura)

Belweder (wł. "belvedere" od "bello" – piękny, "vedere" – widzieć) – w architekturze ma dwa znaczenia:
Oba typy belwederów występowały od wczesnego renesansu.

</doc>
<doc id="178796" url="https://pl.wikipedia.org/wiki?curid=178796" title="XPM">
XPM



</doc>
<doc id="178797" url="https://pl.wikipedia.org/wiki?curid=178797" title="Bechowiec">
Bechowiec



</doc>
<doc id="178798" url="https://pl.wikipedia.org/wiki?curid=178798" title="Manuel Corral">
Manuel Corral

Manuel Alonso Corral (ur. 22 listopada 1934 w Cabeza del Buey, zm. 15 lipca 2011 w El Palmar de Troya) – hiszpański duchowny, drugi papież Kościoła Palmariańskiego jako Piotr II w latach 2005-2011. Następca Grzegorza XVII.
Życiorys.
Był uzdolnionym, zamożnym prawnikiem, jednak porzucił swoje dotychczasowe świeckie życie poprzez dołączenie do Clementa Domíngueza y Gómeza, który założył Zakon Karmelitów od Najświętszego Oblicza "(Orden de los Carmelitas de la Santa Faz)" w 1975 roku.
11 stycznia 1976 roku Corral otrzymał święcenia kapłańskie i sakrę biskupią z rąk katolickiego arcybiskupa Petera Martina Ngô Đình Thụca wraz z Dominguezem i trzema innymi osobami, które już wcześniej były katolickimi księżmi. Arcybiskup Ngô wraz z pięcioma mianowanymi przezeń biskupami został ekskomunikowany przez papieża Pawła VI, ponieważ konsekracja odbyła się bez zgody Stolicy Apostolskiej. 
Wiadomość o ekskomunice poruszyła abp. Ngô, który odwołał i zaprzestał uznawać wykonanych przez siebie konsekracji opartych na Zakonie Karmelitów od Najświętszego Oblicza. Poprosił Pawła VI o przebaczenie, które otrzymał i został zwolniony ze wszystkich kar kościelnych w 1976 roku. Jego współpraca z Zakonem zakończyła się. Corrala i Domingueza wiadomość o ekskomunice nie poruszyła, a nawet utwierdziła w przekonaniu, że Kościół Katolicki jest pełen wrogich prawdziwej wierze wpływów.
W 1978 roku, kiedy Clemente Dominguez doznał wizji, w której Jezus Chrystus koronował go na papieża, Zakon przemianowano na Kościół Palmariański. Dominguez obwoławszy się papieżem Grzegorzem XVII mianował Corrala swoim sekretarzem stanu. Funkcja była przez niego sprawowana aż do śmierci owego papieża, która nastąpiła 21 marca 2005 roku.
Wybór następcy Grzegorza XVII nastąpił w atmosferze skandalu, ponieważ na mocy oświadczenia z 2000 roku kolejny papież został imiennie określony, a był nim dotychczasowy sekretarz stanu Manuel Alonso Corral. Decyzja o przekazaniu władzy z pominięciem wyboru poprzez konklawe doprowadziła do rozłamu w Kościele Palmariańskim.
Kościół Palmariański jednak przetrwał ten kryzys, a Manuel Corral jako Piotr II został drugim papieżem Kościoła Palmariańskiego. Początek pontyfikatu nastąpił 21 marca 2005 roku. Piotr II odnosił się z szacunkiem do objawień swego poprzednika i nie negował ich. Uzupełnił doktrynę swego Kościoła o więcej informacji na temat związany z Antychrystem. Stwierdził, że Antychryst będzie naśladował Chrystusa i drwił z jego nauk, a jego pierwsze wystąpienie nastąpi w wieku 12 lat. Publiczną działalność rozpocznie w wieku lat 30 (jak Chrystus).
Piotr II zmarł 15 lipca 2011 roku po długiej chorobie. Jego następcą został wybrany przez palmariańskich kardynałów Ginés Jesús Hernández, który przyjął imię Grzegorza XVIII.

</doc>
<doc id="178805" url="https://pl.wikipedia.org/wiki?curid=178805" title="Chodnik">
Chodnik



</doc>
<doc id="178809" url="https://pl.wikipedia.org/wiki?curid=178809" title="Spacer kosmiczny">
Spacer kosmiczny

Spacer kosmiczny (także: EVA, od ang. Extra-vehicular activity – czynności pozapojazdowe) – działania wykonywane przez astronautów na zewnątrz statku kosmicznego w specjalnym skafandrze dysponującym własnym zasilaniem. Terminem EVA najczęściej określa się wyjścia poza statek obiegający Ziemię (spacer kosmiczny – ang. "spacewalk"), choć odnosi się on również do pobytów na powierzchni Księżyca (ang. "moonwalk")
Wskutek pewnych różnic w konstrukcji wczesnych statków kosmicznych, Amerykanie i Rosjanie definiują spacer kosmiczny w nieco odmienny sposób. Rosyjskie, a wcześniej radzieckie pojazdy zawsze miały zamontowaną śluzę powietrzną, dlatego według astronautów z tego kraju spacer ma miejsce od razu, gdy kosmonauta znajdzie się w próżni. Natomiast statki amerykańskie początkowo nie były wyposażone w śluzę i podczas lotu następowała dekompresja całego pojazdu. Astronauci amerykańscy określają zatem jako EVA dopiero wystawienie przynajmniej części ciała poza statek. W ten sposób narodził się termin SEVA (ang. "standing EVA") – niepełne wyjście.
Spacery mogą być ubezpieczone (astronauta połączony jest ze statkiem linką, specjalny przewód dostarcza mu tlen, powrót nie wymaga użycia napędu odrzutowego) lub nieubezpieczone. Jeśli połączenie podtrzymuje funkcje życiowe astronauty, np. poprzez dostarczanie tlenu, nazywa się je pępowiną (ang. "umbilical"). Podczas nieubezpieczonego spaceru, powrót na statek umożliwia zastosowanie osobistego zespołu manewrowego, który posiada własne silniki odrzutowe.
Historia spacerów kosmicznych.
Pierwszą osobą, która odbyła spacer w kosmosie 18 marca 1965 roku był radziecki kosmonauta Aleksiej Leonow ze statku Woschod 2. Przebywał w otwartej przestrzeni kosmicznej przez 12 minut, przywiązany do statku liną. Pierwszą spacerowiczką była kosmonautka Swietłana Sawicka, która 25 lipca 1984 roku opuściła pokład stacji kosmicznej Salut 7.
Pierwszym Amerykaninem w otwartej przestrzeni kosmicznej był Edward Higgins White, który odbył spacer 3 czerwca 1965 roku z pokładu statku Gemini 4. Jako pierwsza Amerykanka w przestrzeni kosmicznej 11 października 1984 roku znalazła się Kathryn D. Sullivan z misji STS-41-G wahadłowca Challenger.
Pierwszy spacer odbyty przez astronautę z innego kraju przeprowadził 9 grudnia 1988 roku Francuz Jean-Loup Chrétien podczas swego trzytygodniowego pobytu na stacji kosmicznej Mir.
Pierwszy spacer po powierzchni Księżyca odbył 21 lipca 1969 roku Neil Armstrong z misji Apollo 11. Później dołączył do niego Buzz Aldrin i ich EVA trwały odpowiednio: dwie godziny czternaście minut (Armstrong) i godzinę 51 minut (Aldrin).
Pierwszy niezabezpieczony spacer odbył amerykański astronauta Bruce McCandless 7 lutego 1984 podczas misji wahadłowca Challenger STS-41-B.
Rekordzistą w liczbie odbytych spacerów kosmicznych jest Anatolij Sołowjow, który w przestrzeni kosmicznej przebywał 16 razy, spędzając tam w sumie 77 godzin i 41 minut.
Niebezpieczeństwa spacerów kosmicznych.
Z przebywaniem w otwartej przestrzeni kosmicznej zawsze wiąże się pewne ryzyko. Najpoważniejszym zagrożeniem jest możliwość zderzenia z niewielkim meteoroidem lub fragmentem złomu (elementy rakiet, satelitów, narzędzia), jakiego tysiące ton człowiek pozostawił w kosmosie. Prędkość orbitalna 300 km nad Ziemią (typowa wysokość dla misji amerykańskich wahadłowców) wynosi 7,7 km/s, czyli ok. 10 razy więcej niż szybkość zwykłego pocisku. Tak więc energia kinetyczna małej drobiny (np. odprysku farby, czy ziarenka piasku) jest równa energii pocisku o 100-krotnie większej masie. Każda misja kosmiczna zwiększa ilość kosmicznych odpadów, zatem problem ten będzie z czasem przybierał na sile.
Naukowcy pracują nad zdalnie sterowanymi robotami, które mogłyby zastąpić człowieka podczas większości zadań wymagających pracy na zewnątrz statku kosmicznego.

</doc>
<doc id="178811" url="https://pl.wikipedia.org/wiki?curid=178811" title="Chodnik (droga)">
Chodnik (droga)

Chodnik, trotuar – utwardzony pas terenu służący do poruszania się pieszych, zazwyczaj fragment pobocza drogi. W Polsce najczęściej wyłożony jest płytami betonowymi, kostką betonową lub kamiennym brukiem.
Główną funkcją chodników jest zapewnienie bezpiecznej i wygodnej komunikacji pieszym i oddzielenie jej od komunikacji kołowej na drodze. Mogą pełnić funkcje promenady. Ozdobne mozaiki oraz specjalna, mała infrastruktura może przekształcać chodnik w dzieło sztuki.
Obecnie chodniki budowane są w wielu miastach w miarę możliwości i potrzeb łącznie z drogami rowerowymi, oświetlane, a krawężniki na przejściach dla pieszych są obniżone, by umożliwić ruch osób niepełnosprawnych i osób z wózkami dla dzieci.
Regulacje prawne w Polsce.
Do 20 września 2022 r. zgodnie z definicją z ustawy Prawo o ruchu drogowym chodnik był „częścią drogi przeznaczona do ruchu pieszych”. Od 21 września 2022 r. chodnik to "część drogi dla pieszych przeznaczona wyłącznie do ruchu pieszych i osób poruszających się przy użyciu urządzenia wspomagającego ruch".
Jazda po drodze dla pieszych.
Zgodnie z ustawą żadnym pojazdem drogowym łącznie z rowerami nie można zatem jeździć wzdłuż po drodze dla pieszych. Rowerem po drodze dla pieszych można jechać wyłącznie, gdy są spełnione jednocześnie 3 warunki: nie ma drogi dla rowerów, dopuszczalna szybkość poruszania się na jezdni drogi wynosi więcej niż 50 km/h i droga dla pieszych ma minimum 2 metry szerokości. Rowerem można jechać też, gdy jadąca osoba opiekuje się „osobą w wieku do lat 10 kierującą rowerem”, a także w przypadku wystąpienia niekorzystnych warunków atmosferycznych, takich jak opady śniegu, silny wiatr, ulewa, gołoledź, gęsta mgła.
Parkowanie na drodze dla pieszych.
Parkowanie na tej drodze pojazdem samochodowym dozwolone jest przy zachowaniu określonych warunków: parkowanie odbywa się przy krawędzi jezdni, na danym odcinku nie obowiązuje zakaz zatrzymania albo postoju, a szerokość drogi dla pieszych pozostawionego dla pieszych nie jest mniejsza niż 1,5 m. Pojazd nie może utrudniać przejścia pieszym po drodze dla pieszych (art. 47 ustawy Prawo o ruchu drogowym).

</doc>
<doc id="178818" url="https://pl.wikipedia.org/wiki?curid=178818" title="Fly on the Windscreen (utwór)">
Fly on the Windscreen (utwór)

„Fly on the Windscreen” – piosenka grupy Depeche Mode z albumu Catching Up with Depeche Mode.
Ta wersja utworu nie była zagrana podczas żadnej trasy koncertowej zespołu.
Ta wersja utworu nie zawiera mrocznego wejścia (oryginalną wersję utworu zaczyna automat perkusyjny).
Utwór znalazł się na stronie B singla "It's Called a Heart" oraz na albumach: "Catching Up with Depeche Mode" (tuż po utworze "It's Called a Heart") oraz na zremasterowanej wersji albumu "Black Celebration", wraz z odnowioną wersją utworu.
Wersja z albumu Black Celebration.
„Fly on the Windscreen (final)” – nowa wersja utworu pochodząca z albumu Black Celebration. Ten utwór różni się nieco od oryginału z 1985 roku (np. w czasie trzeciej zwrotki pojawia się zwrot "Tell me how you feel!").
Ta wersja utworu była grana chętniej podczas kilku tras koncertowych zespołu.
Ta wersja utworu zawiera fragment mrocznej końcówki z utworu "Black Celebration", sklejonej z początkiem tego utworu.
Ta wersja utworu zawiera teledysk, w którym to muzyka jest trochę bardziej mroczna, niż sam utwór.
Wersja utworu w wykonaniu Ane Brun i Vince'a Clarke'a.
W 2013 roku pojawiło się nowe wydanie utworu "Fly on the Windscreen" w wykonaniu Ane Brun. Podczas nagrywania tej wersji utworu towarzyszył jej były muzyk zespołu Depeche Mode - Vince Clarke. Ta wersja utworu jest bardziej mroczna od tej wykonywanej przez Depeche Mode. Teledysk do utworu został nagrywany w kościele. Pod koniec niego możemy ujrzeć muzyków wykonujących utwór w tej budowli. Do nagrania utworu wykorzystano syntezatory, automat perkusyjny (który można usłyszeć dopiero w czasie drugiej zwrotki). W utworze zostały prawdopodobnie również wykorzystane organy kościelne.
Inne wersje utworu.
Zespół God Lives Underwater swoją wersję tej piosenki nagrał na album For the Masses z 1998 roku.

</doc>
<doc id="178820" url="https://pl.wikipedia.org/wiki?curid=178820" title="Apt-get">
Apt-get



</doc>
<doc id="178821" url="https://pl.wikipedia.org/wiki?curid=178821" title="Didier Drogba">
Didier Drogba

Didier Yves Drogba Tébily (ur. 11 marca 1978 w Abidżanie) – iworyjski piłkarz grający na pozycji napastnika. W latach 2002–2014 reprezentant Wybrzeża Kości Słoniowej.
Początkowo gracz klubów francuskich, w latach 2004–2012 zawodnik Chelsea. Wraz z londyńskim zespołem m.in. czterokrotnie zdobył mistrzostwo Anglii (2005, 2006, 2010, 2015) oraz wygrał Ligę Mistrzów (2012). W finałowym meczu tych rozgrywek z Bayernem Monachium strzelił wyrównującego gola w końcówce, a w serii rzutów karnych zdobył decydującą o zwycięstwie swojej drużyny bramkę. Dwukrotny król strzelców Premier League (2007, 2010). Czterokrotnie klasyfikowany w pierwszej dziesiątce konkursu na Piłkarza Roku FIFA, w tym w 2007 na czwartym miejscu.
Dwukrotny srebrny medalista mistrzostw Afryki (2006, 2012), uczestnik mistrzostw świata w Niemczech i RPA, w których rozegrał łącznie pięć meczów i zdobył dwie bramki. Rekordzista pod względem strzelonych goli dla reprezentacji Wybrzeża Kości Słoniowej. Dwukrotnie wybrany najlepszym piłkarzem Afryki (2006, 2009).
Od 24 stycznia 2007 roku ambasador dobrej woli w programie walki z AIDS ONZ. W 2010 umieszczony na liście 100 najbardziej wpływowych ludzi świata magazynu Time.
Kariera klubowa.
Występy we Francji.
W młodym wieku wyemigrował do Francji. Początkowo występował na pozycji prawego obrońcy. Jego pierwszym klubem w profesjonalnej karierze piłkarskiej było drugoligowe Le Mans UC72, którego barwy reprezentował do stycznia 2002 roku. Następnie był zawodnikiem En Avant Guingamp, w którym zadebiutował w Ligue 1. Nastąpiło to 30 stycznia 2002 roku w meczu z FC Metz; w spotkaniu tym strzelił również swojego pierwszego gola. W sezonie 2002/2003 był podstawowym zawodnikiem swojego klubu, należał także do najlepszych napastników francuskiej ekstraklasy – z dorobkiem 17 zdobytych goli uplasował się na trzecim miejscu w klasyfikacji najlepszych strzelców ligi.
Latem 2003 roku Drogba przeszedł do Olympique Marsylia. W nowym zespole szybko wywalczył miejsce w podstawowym składzie i w sezonie 2003/2004 zdobył 19 goli w Ligue 1. W barwach klubu z Marsylii zadebiutował także w europejskich pucharach, strzelił w tych rozgrywkach również swojego pierwszego gola. Wraz ze swoim zespołem dotarł do finału Pucharu UEFA, w którym wystąpił przez pełne 90 minut, natomiast Olympique przegrał z Valencią 0:2. Ponadto w sezonie 2003/2004 Drogba strzelił trzy gole w meczu fazy grupowej Ligi Mistrzów z Partizanem.
Będąc graczem Marsylii Drogba zaczął odnosić swoje pierwsze indywidualne sukcesy. W 2003 roku został wybrany najlepszym zagranicznym piłkarzem Ligue 1, a bramka zdobyta przez niego 4 lutego 2004 w spotkaniu z Montpellier HSC została wybrana „golem roku” francuskiej ekstraklasy. W 2004 znalazł się również w „jedenastce sezonu” oraz został wybrany najlepszym zawodnikiem grającym w Ligue 1.
Chelsea.
W 2004 roku Drogba przeszedł do Chelsea, kwota transferu wyniosła 24 miliony funtów. W nowym zespole zadebiutował 15 sierpnia w wygranym 1:0 meczu z Manchesterem United. Pierwszego gola zdobył dziewięć dni później w spotkaniu z Crystal Palace.
W sezonie 2007/2008 Drogba zdobył sześć goli w Lidze Mistrzów, a wraz ze swoim klubem dotarł do finału tych rozgrywek. W nim Chelsea przegrała po serii rzutów karnych z Manchesterem United. Napastnik rozpoczął mecz w podstawowym składzie, zaś pod koniec dogrywki został ukarany czerwoną kartką przez sędziego Ľuboša Micheľa za uderzenie w twarz Nemanji Vidicia. Cztery lata później (2012) Drogba wraz z londyńskim klubem wygrał Ligę Mistrzów – w pierwszym spotkaniu półfinałowym z Barceloną strzelił jedynego gola, przyczyniając się do awansu do finału, natomiast w pojedynku z Bayernem Monachium, decydującym o triumfie, zdobył bramkę pod koniec regulaminowego czasu gry, doprowadzając do remisu i dogrywki. W serii rzutów karnych strzelił zaś gola, który przesądził o ostatecznym zwycięstwie londyńskiego zespołu.
Będąc graczem Chelsea dwukrotnie został królem strzelców Premier League: w sezonie 2006/2007 strzelił 20 goli (m.in. trzy w spotkaniu z Watfordem), natomiast w sezonie 2009/2010 zdobył 29 bramek (m.in. strzelił hat-tricka w kończącym sezon meczu z Wigan Athletic). Ponadto w 2010 roku został wybranym najlepszym graczem londyńskiego klubu.
Wraz z londyńskim klubem trzykrotnie zdobył mistrzostwo Anglii (2005, 2006, 2010), dwukrotnie sięgnął po Puchar Ligi Angielskiej (2005 – w finałowym meczu z Liverpoolem strzelił jedną z bramek, 2007 – w finałowym spotkaniu z Arsenalem strzelił dwa gole dla Chelsea, które zapewniły jej zwycięstwo 2:1), czterokrotnie sięgnął po Puchar Anglii (2007 – w finałowym meczu z Manchesterem United zdobył jedyną bramkę, 2009 – w finałowym spotkaniu z Evertonem strzelił jednego z dwóch goli dla Chelsea, 2010 – w finałowym pojedynku z Portsmouth zdobył jedyną bramkę, 2012 – w finałowym meczu z Liverpoolem strzelił jednego z dwóch goli dla swojej drużyny) oraz dwa razy zdobył Tarczę Wspólnoty (2005 – w meczu z Arsenalem zdobył dwie bramki, które zapewniły londyńczykom wygraną 2:1; 2009 – w serii rzutów karnych z Manchesterem United zdobył gola).
22 maja 2012 roku Drogba ogłosił, że nie przedłuży wygasającego z końcem czerwca kontraktu z Chelsea. W barwach londyńskiej drużyny rozegrał łącznie 342 mecze i strzelił 157 goli.
Shanghai Shenhua.
20 czerwca 2012 roku podpisał dwuipółletni kontrakt z Shanghai Shenhua. 22 lipca zadebiutował w jego barwach w zremisowanym 1:1 meczu z Guangzhou R&amp;F FC, natomiast pierwsze dwa gole w chińskiej ekstraklasie strzelił 4 sierpnia w spotkaniu z Hangzhou Greentown, przyczyniając się do zwycięstwa 5:1.
Galatasaray SK.
W niedzielę 27 stycznia 2013 roku działacze tureckiego Galatasaray SK ogłosili, że snajper z Wybrzeża Kości Słoniowej podpisze półtoraroczny kontrakt z tymże klubem. Podczas spotkania Ligi Mistrzów z Realem Madryt zdobył bramkę, przyczyniając się do zwycięstwa tureckiego klubu 3-2, jednak w pierwszym meczu Real wygrał 3-0.
28 września 2013 roku po tym jak zwolniono tureckiego szkoleniowca Fatiha Terima Drogba został tymczasowym grającym trenerem drużyny. Ostatecznie Drogba prowadził zespół dwa dni, gdyż 30 września 2013 roku nowym trenerem został Włoch Roberto Mancini. 19 maja 2014 roku Drogba poinformował, że odchodzi z klubu.
Powrót do Chelsea.
25 lipca 2014 podpisał roczny kontrakt z Chelsea. Pierwszą bramkę po powrocie zanotował w meczu Ligi Mistrzów z Mariborem. W tym też sezonie wraz z zespołem wywalczył mistrzostwo Premier League i Puchar Ligi.
Montreal Impact.
27 lipca 2015 został zawodnikiem kanadyjskiego klubu Montreal Impact.
W listopadzie 2018 zakończył piłkarską karierę.
Kariera reprezentacyjna.
W reprezentacji Wybrzeża Kości Słoniowej zadebiutował 8 września 2002 roku w meczu z Republiką Południowej Afryki. Pierwszego gola zdobył 11 lutego 2003 w spotkaniu z Kamerunem, przyczyniając się do zwycięstwa 3:0. 8 czerwca tego samego roku strzelił swojego jedynego hat-tricka w reprezentacji – zdobył trzy gole w wygranym 6:1 pojedynku z Burundi.
Czterokrotnie wraz z reprezentacją brał udział w Pucharze Narodów Afryki. Po raz pierwszy w 2006 roku, kiedy Wybrzeże Kości Słoniowej zajęło drugie miejsce, a on zdobył trzy gole, w tym jedyną bramkę w półfinałowym spotkaniu z Kamerunem. W kolejnych dwóch edycjach PNA (2008 i 2010) rozegrał dziewięć meczów, w których strzelił cztery gole. W Pucharze Narodów Afryki 2012 po raz drugi wywalczył srebrny medal, a w finałowym spotkaniu z Zambią nie wykorzystał rzutu karnego w regulaminowym czasie gry. We wcześniejszych fazach turnieju zdobył trzy bramki – jedną w grupowym meczu z Sudanem i dwie w ćwierćfinałowym pojedynku z Gwineą Równikową.
Uczestniczył w mistrzostwach świata w 2006 i 2010 roku. Na turnieju w Niemczech (2006) rozegrał dwa mecze (w obu pełnił funkcję kapitana drużyny) i strzelił jednego gola – zdobył honorową bramkę w spotkaniu z Argentyną. Cztery lata później w Republice Południowej Afryki wystąpił w trzech spotkaniach (w dwóch był kapitanem zespołu) i strzelił jednego gola. Ponownie była to bramka honorowa, tym razem w przegranym 1:3 meczu z Brazylią.

</doc>
<doc id="178823" url="https://pl.wikipedia.org/wiki?curid=178823" title="Potok-Senderki">
Potok-Senderki

Potok-Senderki – wieś w Polsce, położona w województwie lubelskim, w powiecie zamojskim, w gminie Krasnobród.
W latach 1975–1998 miejscowość położona była w województwie zamojskim.
Miejscowość powstała z połączenia wsi Potok oraz Senderki, które powstały w 1765 r. w dobrach hr. Antoniego Fortunata Tarnowskiego.
W drugiej połowie XIX w. na terenie Senderek znajdowały się podziemne kopalnie kamienia wykorzystywanego do produkcji kamieni młyńskich, po których pozostały sztolnie.

</doc>
<doc id="178825" url="https://pl.wikipedia.org/wiki?curid=178825" title="Senderki">
Senderki



</doc>
<doc id="178828" url="https://pl.wikipedia.org/wiki?curid=178828" title="Stettin">
Stettin

Geografia.
Czechy.
Dawna nazwa miejscowości:

</doc>
<doc id="178830" url="https://pl.wikipedia.org/wiki?curid=178830" title="Santiago Solari">
Santiago Solari

Santiago Hernán Solari Poggio (ur. 7 października 1976 w Rosario) – argentyński piłkarz grający na pozycji pomocnika, trener piłkarski.
Piłkarzami byli również jego ojciec Eduardo, stryj Jorge oraz bracia Esteban i David.
Ostatnim klubem w jego karierze zawodniczej był urugwajski Club Atlético Penarol. Wcześniej grał między innymi w Hiszpanii dla klubów z Madrytu - Atletico i Realu oraz we Włoszech dla Interu Mediolan. W 2008 roku grał dla zespołu San Lorenzo, następnie w Atlante.
Był trenerem Realu Madryt, zastępując zwolnionego 29 października 2018 Julena Lopeteguiego. Początkowo pełnił obowiązki trenera tymczasowego, a dwa tygodnie później podpisał z klubem kontrakt do 2021 roku. Wcześniej trenował zespół Real Madryt Castilla.
11 marca 2019 został zwolniony z posady trenera Realu Madryt.
Statystyki.
Trener.
"Aktualne na 2 marca 2022."

</doc>
<doc id="178832" url="https://pl.wikipedia.org/wiki?curid=178832" title="Gołębiewski">
Gołębiewski

Gołębiewski, Gołębiewska – polskie nazwisko, w Polsce nosi je ponad 12 tys. osób.

</doc>
<doc id="178838" url="https://pl.wikipedia.org/wiki?curid=178838" title="Ptaki stymfalijskie">
Ptaki stymfalijskie

Ptaki stymfalijskie, stymfalidy (gr. "Stymphalídes órnithes", łac. "Aves Stymphalides") – w mitologii greckiej poświęcone Aresowi ptaki o dziobach, szponach i skrzydłach z żelaza, które zasiedliły okolice bagien nad jeziorem Stymfalos w peloponeskiej Arkadii. Żywiące się mięsem stwory zabijały ludzi i stada dziobami i wyrzucanymi jak strzały żelaznymi piórami, a ich odchody były trujące. Wskutek tego, ludna i bogata okolica zaczęła zamieniać się w pustkowie.
Szósta praca Heraklesa zlecona przez króla Myken Eurysteusza, polegała na wytrzebieniu stada morderczych ptaków. W tym celu Atena obdarzyła go wykonanymi przez Hefajstosa kołatkami (bądź grzechotkami) ze spiżu, których dźwięk wypłoszył ptactwo, tak by heros mógł je powystrzelać z łuku. Według wersji odnotowanej przez Pauzaniasza w ślad za epicznym poetą Pizandrem z Kamiros, przyjęto, że Herakles nie pozabijał ptaków, tylko przepędził je dźwiękiem kołatek krotale. Resztki stymfalidów znalazły schronienie na Wyspie Aresa (Aretias) na Morzu Czarnym, skąd ostatecznie zostały przepędzone przez Argonautów w ich drodze do Kolchidy.
Świadectwem upamiętnienia tego mitu przez starożytnych są monety z podobiznami Heraklesa i ptaków bite w IV wieku p.n.e. przez peloponeskie miasto Stymfalia. Scena walki herosa z morderczymi ptakami występuje już w greckim malarstwie wazowym; później wyobrażali ją twórcy różnych epok: od Albrechta Dürera do Gustave’a Moreau.

</doc>
<doc id="178842" url="https://pl.wikipedia.org/wiki?curid=178842" title="Fuksja">
Fuksja

Fuksja, ułanka ("Fuchsia" L.) – rodzaj roślin z rodziny wiesiołkowatych ("Onagraceae"). Obejmuje 108 gatunków. Rośliny te występują w naturze głównie w Ameryce Środkowej i Południowej z centrum zróżnicowania w Andach, tylko pojedyncze gatunki pochodzą spoza tego obszaru – cztery z Nowej Zelandii i jeden z Tahiti. Rośliny te występują głównie w formacjach leśnych i zaroślowych. Ich kwiaty zapylane są głównie przez kolibrowate (ornitogamiczne). Także nasiona są zwykle rozprzestrzeniane przez ptaki żywiące się soczystymi owocami zawierającymi drobne nasiona.
Liczne gatunki i tysiące kultywarów, w tym głównie mieszańców, uprawianych jest jako rośliny ozdobne. W klimacie umiarkowanym w gruncie uprawiana jest fuksja magellańska "F. magellanica" z południowych krańców Ameryki Południowej i jej mieszańce. Niektóre gatunki wykorzystywane są także jako rośliny lecznicze.
Nazwa rodzajowa została nadana w XVII wieku przez Charlesa Plumiera dla upamiętnienia niemieckiego botanika Leonharta Fuchsa (1501–1566).
Systematyka.
Rodzaj z podrodziny "Onagroideae" z rodziny wiesiołkowatych ("Onagraceae"). Blisko spokrewniony z rodzajem czartawa "Circaea".

</doc>
<doc id="178843" url="https://pl.wikipedia.org/wiki?curid=178843" title="Amalryk II de Lusignan">
Amalryk II de Lusignan

Amalryk II de Lusignan (ur. 1145, zm. 1 kwietnia 1205 w Akce) – król Cypru 1194-1205, król Jerozolimy 1198-1205.
Życiorys.
Był Francuzem, drugim synem Hugona VIII, hrabiego Lusignan, oraz starszym bratem Gwidona de Lusignan. W latach 60. XII wieku towarzyszył swojemu ojcu i bratu w wyprawie do Ziemi Świętej. Został wygnany z Poitou przez pana tych ziem - Ryszarda Lwie Serce za zabicie Patryka of Salisbury, pierwszego earla Salisbury. Do Palestyny przybył około roku 1174, a jego brat prawdopodobnie trochę później. Amalryk poślubił Eschiwę, córkę Baldwina z Ibelinu, i zaczął służbę u Agnieszki z Courtenay - wtedy żony Reginalda z Sydonu. Agnieszka była matką króla Baldwina IV. "Proibelińska" Kronika Ernoul podaje, że Amalryk był kochankiem Agnieszki, ale bardziej prawdopodobne jest, że Agnieszka i jej syn próbowali popsuć relacje Amalryka z rodziną Ibelin i pozbawić go ich wpływów.
Krótko po 22 kwietnia 1179 Amalryk został mianowany konstablem Jerozolimy. W 1180 Gwidon poślubił owdowiałą starszą siostrę Baldwina IV - Sybillę i w 1186 został królem Jerozolimy. Amalryk razem z bratem walczył w bitwie pod Hittin w 1187 i po przegranej razem z bratem trafił do niewoli. W 1194 po bezdzietnej śmierci Gwidona został królem Cypru jako "Amalryk I". Koronowany został w Nikozji, 22 września 1197. Po śmierci żony Eschiwy, w październiku poślubił Izabelę, przyrodnią siostrę Sybilli i Baldwina IV, ówczesną królową Jerozolimy. Poprzez to małżeństwo Amalryk został królem Jerozolimy i został koronowany w Akce, w styczniu 1198.
W 1198 zawarł 5-letni pokój z muzułmanami, wykorzystał walkę brata i synów Saladyna o władzę i ziemie Saladyna. Pokój został złamany przez obie strony, ale w 1204 został odnowiony na kolejne 6 lat.
Amalryk zmarł w wyniku przejedzenia się rybą na krótko przed swoją drugą żoną - Izabellą. Możliwe, że został otruty. Został pochowany w katedrze Św. Zofii w Nikozji. Cypr trafił w ręce jego najstarszego syna, którego miał z Eschiwą. Jerozolima trafiła do rąk najstarszej córki Izabeli z jej poprzedniego małżeństwa z Konradem de Montferrat.

</doc>
<doc id="178845" url="https://pl.wikipedia.org/wiki?curid=178845" title="Maria z Montferratu">
Maria z Montferratu

Maria z Montferratu, zw. La Marquise, fr. Marie de Montferrat, wł. Maria del Monferrato (ur. 1192 lub 1193, zm. 1212) – królowa Jerozolimy od 1205.
Jedyna córka Konrada z Montferratu i jego trzeciej żony Izabeli Jerozolimskiej. W chwili narodzin została następczynią tronu jerozolimskiego, a po śmierci matki w 1205 została formalnie królową. W 1210 poślubiła Jana z Brienne i została koronowana. Matka Izabeli II (Jolanty), żony cesarza Fryderyka II.
Pochodzenie i losy do śmierci matki.
Matce Marii, Izabeli, w 1190 po śmierci siostry Sybilli przypadły prawa do korony jerozolimskiej. W tym czasie była ona żoną Onufrego z Toronu, ale pod naciskiem części baronów małżeństwo unieważniono. 24 listopada 1190 Izabela poślubiła Konrada z Montferratu.
Konrad zginął 28 kwietnia 1192 zamordowany przez asasynów. W tym czasie Izabela była w ciąży. Już osiem dni po śmierci męża, 5 maja, wyszła za mąż za Henryka II z Szampanii. Maria z Montferratu urodziła się jako pogrobowiec. Dokładna data jej narodzin nie jest znana. Możliwe jest, że urodziła się w jeszcze 1192, jak i dopiero w 1193. Od tytułu ojca zwano ją „La Marquise”.
W 1194 ojczym Marii, Henryk II, zawarł ścisły sojusz z Amalrykiem, nowym królem Cypru. Przypieczętowały go zaręczyny Gwidona, syna Amalryka, z Marią z Montferratu. Jej dwie młodsze przyrodnie siostry – Alicję i Filipę z Szampanii – zaręczono z kolejnymi synami Amalryka: Janem i Hugonem. Zaręczyny następczyni tronu jerozolimskiego z następcą tronu cypryjskiego dawały nadzieję na unię obu państw w następnym pokoleniu. Jednak Gwidon, narzeczony Marii, zmarł w dzieciństwie.
W 1197 zmarł Henryk z Szampanii. W 1198 Izabela wyszła za mąż po raz czwarty, za Amalryka, króla Cypru. Owdowiała 1 kwietnia 1205, sama zaś zmarła niedługo później.
Z trzeciego małżeństwa z Henrykiem II z Szampanii Izabelę przeżyły dwie córki – Alicja i Filipa. Także z czwartego małżeństwa z Amalrykiem II, królem Cypru i Jerozolimy, przeżyły ją jedynie córki – Sybilla i Melisanda. W takiej sytuacji trzynastoletnia Maria jako następczyni matki została królową Jerozolimy. Godność bajlifa (regenta) objął przyrodni brat zmarłej władczyni – Jan z Ibelinu, senior z Bejrutu. Dawniej pytanie, czy wyznaczyła go przed śmiercią Izabela, czy też wybrali go baronowie, uważano za otwarte. Obecnie badacze stoją na stanowisku, że po śmierci Amalryka baronowie jerozolimscy wybrali Jana z Ibelinu na bajlifa, a królowa Izabela zaakceptowała ten wybór.
Zaręczyny i ślub z Janem z Brienne.
Okres regencji Jana z Ibelinu był okresem spokoju w dziejach Królestwa Jerozolimskiego. Źródła podają sprzeczne podstawy jego rządów. Zdaniem jednych był regentem ze względu na małoletniość Marii, zdaniem innych ze względu na fakt, że jego siostrzenica nie była zamężna.
W 1208, gdy Maria miała siedemnaście lat, do Francji udało się poselstwo na czele z Florencjuszem, biskupem Akki, i Aymarem, seniorem Cezarei. Posłowie poprosili króla Francji Filipa II Augusta, aby wyznaczył odpowiedniego kandydata do ręki Marii. Wiosną 1210 król zawiadomił, że wybór padł na Jana z Brienne, rycerza z Szampanii, starszego od Marii. Według starszych opracowań Jan z Brienne był w tym czasie około sześćdziesięcioletnim mężczyzną. W nowszych wskazuje się, że w chwili ślubu miał około 35 lat, czyli różnica wieku między narzeczonymi wynosiła około 16 lat. Filip August i papież Innocenty III ofiarowali mu w wianie po 40 tysięcy funtów srebra.
13 września 1210 Jan przybył do Akki. Następnego dnia zawarł związek małżeński z Marią. Ślubu udzielił im patriarcha jerozolimski Albert. 3 października w Tyrze odbyła się uroczysta koronacja Marii i Jana.
Narodziny córki i śmierć.
W 1212 Maria urodziła córkę Izabelę, zwaną przez zachodnie źródła Jolantą. Krótko potem zmarła, przypuszczalnie na skutek komplikacji poporodowych. Formalnie następczynią Marii została jej córka, zaś Jan z Brienne sprawował rządy w jej imieniu jako regent.
Od Marii wywodziła się starsza linia królewska domu jerozolimskiego, która wygasła w 1268 na jej prawnuku Konradynie, księciu Szwabii i królu Jerozolimy, straconym w Neapolu. Po tym zdarzeniu prawa do korony jerozolimskiej przeszły na potomków przyrodniej siostry Marii, Alicji z Szampanii.
Maria w literaturze.
Maria z Montferratu była jedną z bohaterek powieści "Bez oręża" Zofii Kossak.

</doc>
<doc id="178848" url="https://pl.wikipedia.org/wiki?curid=178848" title="Komenda Główna Policji">
Komenda Główna Policji

Komenda Główna Policji (KGP) – jednostka organizacyjna Policji, przy pomocy której Komendant Główny Policji realizuje zadania określone w ustawach. Komendant Główny Policji jest centralnym organem administracji rządowej, właściwym w sprawach ochrony bezpieczeństwa ludzi oraz utrzymania bezpieczeństwa i porządku publicznego. Komendant Główny Policji podlega ministrowi właściwemu do spraw wewnętrznych.
Siedziba Komendy Głównej Policji znajduje się przy ul. Puławskiej 148/150 w Warszawie. Budynek został wybudowany w stylu realizmu socjalistycznego prawdopodobnie w 1955 roku. Zaprojektowany przez Jerzego Beilla. Wcześniej znajdowało się tutaj Ministerstwo Spraw Wewnętrznych. Siedziba jest w kształcie litery H, nawiązującej do nowożytnej architektury pałacowej. W portyku wejściowym znajdują się kolumny lotosowe.
Struktura organizacyjna.
Członkowie kierownictwa KGP sprawują nadzór nad następującymi komórkami organizacyjnymi:
Rzecznik Komendanta Głównego Policji.
Funkcję rzecznika prasowego Komendanta Głównego Policji pełni Mariusz Ciarka.

</doc>
<doc id="178851" url="https://pl.wikipedia.org/wiki?curid=178851" title="Konstanty Damrot">
Konstanty Damrot

Konstanty Damrot (niem. "Constantin Damroth") "ps. Czesław Lubiński" (ur. 13 września 1841 w Lublińcu, zm. 5 marca 1895 w Pilchowicach k. Gliwic) – duchowny katolicki, poeta, pisarz i działacz górnośląski.
Życiorys.
Urodził się w wielodzietnej rodzinie chłopskiej w Lublińcu jako syn Konstantego oraz Karoliny z domu Jüttner. O jego edukację zadbał krewny, ks. Juliusz Jüttner, który umieścił go w sierocińcu przy katolickim seminarium nauczycielskim w Paradyżu (obecna nazwa tej miejscowości: Gościkowo). Damrot zdał maturę w 1862 w gimnazjum w Opolu. Następnie studiował na Wydziale Filozoficznym Uniwersytetu Wrocławskiego. W czasie studiów był aktywnym członkiem Towarzystwa Literacko-Słowiańskiego oraz Koła Górnoślązaków, które przekształcił w Towarzystwo Polskich Górnoślązaków. W 1864 przeniósł się na Wydział Teologiczny, lecz wkrótce został wcielony do wojska i wziął udział w wojnie duńsko-pruskiej. 
W 1867 roku otrzymał święcenia kapłańskie i objął wikariat w Opolu. W 1870 przeniósł się do Kościerzyny na Pomorzu, gdzie przez 13 lat pełnił funkcję dyrektora Katolickiego Seminarium Nauczycielskiego. W 1884 powrócił na Górny Śląsk i pracował na stanowisku dyrektora Seminarium Nauczycielskiego w Opolu. Był czynnym członkiem Związku Opolskiej Inteligencji Philomatia.
Przyjaźnił się z Karolem Miarką starszym. W 1891 roku przeszedł na emeryturę i zamieszkał w Pilchowicach, gdzie zmarł.
Twórczość.
Konstanty Damrot publikował swoje dzieła pod pseudonimem "Czesław Lubiński", dzięki czemu uniknął prześladowań ze strony władz pruskich. Książka "Szkice z ziemi i historii Prus Królewskich" wydana w Gdańsku w roku 1886 wzbudziła niepokój władz, które nie mogąc zidentyfikować autora, osadziły w więzieniu wydawcę "„za wyszydzanie kościoła protestanckiego, obrazę rejencji oraz podsycanie nienawiści plemiennej”" oraz skonfiskowały cały nakład książki.
Poezje Damrota ukazywały się w kalendarzach oraz czasopismach, m.in. w „Chacie”, „Dzienniku Chicagoskim” i „Pielgrzymie”. Był autorem popularnej pieśni patriotycznej „Długo nasz Śląsk ukochany...” śpiewanej na melodię polskiego hymnu narodowego oraz antybismarckowskiej fraszki „Przemoc i prawo”.
Upamiętnienie.
Patron szkół podstawowych w Lubecku (okolice Lublińca) i w Rudzie Śląskiej oraz ulic w:

</doc>
<doc id="178852" url="https://pl.wikipedia.org/wiki?curid=178852" title="Organizacja Paktu Azji Południowo-Wschodniej">
Organizacja Paktu Azji Południowo-Wschodniej

Organizacja Paktu Azji Południowo-Wschodniej, ang. "South East Asia Treaty Organization" (SEATO) – organizacja wojskowo-polityczna z siedzibą w Bangkoku, która powstała na mocy paktu z Manili 8 września 1954. Układ spisano w językach angielskim i francuskim, depozytariuszem został rząd Filipin. Zarejestrowany przez Sekretariat ONZ zgodnie z art. 102 Karty ONZ 13 kwietnia 1955 r.
Historia.
Była ona odpowiedzią Stanów Zjednoczonych na klęskę Francji w Indochinach. Celem powstania organizacji było powstrzymywanie postępów komunizmu w południowo-wschodniej Azji. Obszar jego działania obejmował także kraje Indochin. Celem paktu było pokojowe rozwiązywanie sporów, strony paktu zobowiązywały się do udzielania pomocy w zwalczaniu agresji, co faktycznie oznaczało niedopuszczanie do poszerzania wpływów komunizmu, przejmowania władzy przez ugrupowania lewicowe.
Zrzeszała następujące kraje:
W strefie oddziaływania paktu (nieformalnie) znajdowały się również:
Pakt zawarto na czas nieograniczony, z możliwością wystąpienia po upływie roku od zawiadomienia depozytariusza (art. 10). Pakistan opuścił organizację 7 listopada 1973, a Francja 30 czerwca 1974. Spowodowało to głosy podważające sens dalszego trwania organizacji. Dnia 30 czerwca 1977 roku podczas konferencji w Bangkoku sojusz został rozwiązany.

</doc>
<doc id="178853" url="https://pl.wikipedia.org/wiki?curid=178853" title="Konie Diomedesa">
Konie Diomedesa

Konie Diomedesa (gr. Híppoi toû Diomḗdous, łac. Equi Diomedis) – w mitologii greckiej cztery konie (lub klacze) Diomedesa karmione ludzkim mięsem.
Nazywały się Dejnos (Dinus), Ksantos (Ksantus), Lampon, Podargos (Podargus). Schwytanie ich było jedną z dwunastu prac Heraklesa. Heros popłynął do Tracji na czele zastępu ochotników. Gdy przybył do Tirydy, przegonił koniuchów opiekujących się czwórką koni i popędził je ku okrętowi. Gdy zorientował się, że podąża za nimi pogoń, polecił Abderosowi opiekę nad stadem (konie pożarły przyjaciela Heraklesa), sam zaś stawił czoło Trakom. Podobno miał rzucić koniom na pożarcie ciało ogłuszonego Diomedesa i w ten sposób je uspokoić.
Eurysteusz kazał wypuścić konie na wolność w okolicach góry Olimp. Tam zostały pożarte przez wilki.

</doc>
<doc id="178854" url="https://pl.wikipedia.org/wiki?curid=178854" title="SEATO">
SEATO



</doc>
<doc id="178860" url="https://pl.wikipedia.org/wiki?curid=178860" title="Zbigniew Okoński">
Zbigniew Okoński

Zbigniew Wojciech Okoński (ur. 12 lutego 1949 w Gdańsku) – polski ekonomista, menedżer i polityk, w 1995 minister obrony narodowej.
Życiorys.
Absolwent IX LO w Gdańsku. Ukończył studia ekonomiczne na Uniwersytecie Gdańskim oraz inżynierskie w zakresie rybołówstwa morskiego na Akademii Rolniczej w Szczecinie.
W latach 1973–1987 pracował w PHZ Navimor, w latach 1987–1990 zatrudniony był w przedsiębiorstwach prywatnych. W 1990 został radnym Gdańska, z mandatu zrezygnował 14 lipca 1992. Od 4 lutego do 6 stycznia 1992 pełnił funkcję podsekretarza stanu w Ministerstwie Współpracy Gospodarczej z Zagranicą w rządzie Jana Krzysztofa Bieleckiego. Krótko był dyrektorem w przedsiębiorstwie B&amp;T International. Od 30 lipca 1992 do 20 września 1994 ponownie zajmował stanowisko wiceministra współpracy gospodarczej z zagranicą w rządach Hanny Suchockiej i Waldemara Pawlaka, odpowiedzialnego za stosunki gospodarcze z krajami byłego ZSRR i Dalekiego Wschodu.
7 marca 1995 objął urząd ministra obrony narodowej. Złożył dymisję 22 grudnia tego samego roku, dzień przed zaprzysiężeniem Aleksandra Kwaśniewskiego na stanowisko prezydenta. Nie należał do partii politycznej.
Po odejściu z polityki zajął się działalnością w biznesie, m.in. jako dyrektor ds. koordynacji handlowej i członek zarządu Elektrimu, przewodniczący rady nadzorczej BRE Banku oraz Państwowej Agencji Inwestycji Zagranicznych. W latach 1998–2007 był członkiem zarządu i wiceprezesem Prokom Investments, gdzie odpowiadał m.in. za realizację projektu Miasteczka Wilanów. W 2007 został prezesem zarządu spółki akcyjnej Robyg, zajmującej się działalnością deweloperską. W 2011 stanął na czele Polskiego Związku Firm Deweloperskich.

</doc>
<doc id="178861" url="https://pl.wikipedia.org/wiki?curid=178861" title="Sophie Scholl">
Sophie Scholl

Sophie Scholl, właśc. Sophia Magdalena Scholl (ur. 9 maja 1921 w Forchtenberg, zm. 22 lutego 1943 w Monachium) – niemiecka działaczka antynazistowskiego ruchu oporu Biała Róża w czasach III Rzeszy.
Życiorys.
Przed wojną.
Sophie Scholl dorastała razem ze swoim rodzeństwem – Ingą, Hansem, Elizabeth i Wernerem – w mieście Ulm, gdzie ich ojciec Robert Scholl, liberalny burmistrz pochodzenia chłopskiego, i matka Magdalena pielęgniarka wychowali ich w poszanowaniu chrześcijańskich i humanistycznych wartości. Propagowany przez nazistów ideał wspólnoty wydał się jej i starszemu o dwa i pół roku bratu Hansowi atrakcyjny na tyle, aby wejść w szeregi organizacji nazistowskich. W roku 1933 przystąpiła do Bund Deutscher Mädel (BDM), żeńskiej sekcji Hitlerjugend. Naśladując swoich braci, przystępowała do prób odwagi i prób wytrzymałościowych, by poznać swoje ograniczenia. Przez pewien czas Scholl była ostrzyżona na wzór chłopców, czyli nosiła z tyłu krótkie, a z przodu dłuższe włosy. Po zjeździe NSDAP w 1936 roku wraz z bratem Hansem przyłączyła się do niezależnej organizacji młodzieżowej Deutsche Jungenschaft (nazwa skrótowa: „dj 1.11.”). Jesienią 1937 aresztowano ją wraz z rodzeństwem, poszukiwano bowiem jej brata Hansa za udział w ruchu Bündische Jugend. Zostali uwolnieni dzięki amnestii z roku 1938.
II wojna światowa.
W 1940 Sophie Scholl zaczęła zdobywać wykształcenie z pedagogiki wczesnoszkolnej w przedszkolu, by uniknąć pracy w Reichsarbeitsdienst, co jej się zresztą nie udało. Pół roku musiała służyć zarówno w Reichsarbeitsdienst, jak i w służbach niosących pomoc wojenną. Jej przeżycia i wrażenia z tego okresu utwierdziły ją w nienawiści wobec reżimu nazistowskiego. W 1942 podjęła na Uniwersytecie Ludwika i Maksymiliana w Monachium studia z zakresu biologii i filozofii. W trakcie ferii międzysemestralnych została zmuszona do pracy w jednym z zakładów zbrojeniowych w Ulm.
Za pośrednictwem swojego brata, studiującego na monachijskim uniwersytecie medycynę, poznała wiele osób, które jeszcze bardziej utwierdzały ją w poglądach antynazistowskich. Mimo że jej brat Hans próbował trzymać ją z dala od kręgu osób należących do opozycji antynazistowskiej, udało jej się przyłączyć do tego grona. Zdecydowana na podjęcie nielegalnej i publicznie wyrażanej krytyki, wzięła udział w produkcji i rozprowadzaniu ulotek studenckiej grupy ruchu oporu Biała Róża.
Działalność antynazistowska.
Członkowie Białej Róży wysyłali swoje apele pocztą, rozkładali ulotki w budkach telefonicznych i zaparkowanych samochodach oraz przekazywali je studentom z innych miast w celu dalszego kolportażu. W styczniu 1943 roku Scholl była po raz pierwszy zaangażowana w produkcję ulotek. Kolportowane w Kolonii, Stuttgarcie, Berlinie i Wiedniu ulotki spowodowały poruszenie wśród miejscowej ludności oraz władz i stały się bezpośrednią przyczyną intensywnego poszukiwania sprawców. Już w lutym Gestapo przypuszczało, że autorzy ulotek należą do monachijskiego kręgu studentów.
W połowie lutego została przygotowana szósta wersja ulotki z apelem o przewrót reżimu nazistowskiego i utworzenie „nowej duchowej Europy”. Jesienią 1942 dodrukowano ulotki w Anglii i rozrzucono je nad Niemcami z brytyjskich samolotów. Ponadto odczytywano je w brytyjskiej radiostacji BBC.
Donos, proces i egzekucja.
18 lutego 1943 woźny Jakob Schmid, członek SA, przyłapał Sophie Scholl wraz z bratem Hansem w trakcie rozprowadzania ulotek na uniwersytecie w Monachium i przekazał rodzeństwo do rektoratu. Po kilkugodzinnym przesłuchaniu przez syndyka uniwersyteckiego dr. Ernsta Haeffnera i rektora uniwersytetu prof. Walthera Wüsta – kierownika zakładu „Kultury i językoznawstwa aryjskiego” i SS-Standartenführera oboje zostali wraz z Christophem Probstem, innym członkiem Białej Róży zadenuncjowani Gestapo i aresztowani. Cztery dni później, 22 lutego, Scholl za czynny udział w organizacji Biała Róża została skazana przed Trybunałem Ludowym w Monachium na karę śmierci przez ścięcie na gilotynie. Obradom tego sądu przewodniczył przybyły z Berlina sędzia Roland Freisler. Jeszcze tego samego dnia, około godz. 17, dokonano egzekucji na całej trójce przez zgilotynowanie w zakładzie karnym München-Stadelheim, w obecności byłego kierownika oddziału egzekucyjnego monachijskiego sądu okręgowego, dr. Waltera Roemera.
Dziennik Sophie Scholl.
Sophie Scholl prowadziła dziennik, który przetrwał wojnę, i dzięki któremu znane są jej poglądy i postawy.
Grób.
Grób Sophie Scholl znajduje się na cmentarzu Friedhof am Perlacher Forst w Monachium (grób Nr 73-1-18/19). Jest pochowana wraz z bratem Hansem, zaś obok spoczywa Christoph Probst. Na cmentarzu tym pochowany jest także Walter Klingenbeck.

</doc>
<doc id="178862" url="https://pl.wikipedia.org/wiki?curid=178862" title="Fler">
Fler

Fler, także Frank White, właściwie Patrick Losensky (ur. 3 kwietnia 1982 w Berlinie) – niemiecki raper.
Życiorys.
Razem z B-Tightem, Sido, Kitty Kat i Tonym D tworzył niemiecki skład i wytwórnię Aggro Berlin. Ten 28-letni raper z zachodniego Berlina solową karierę rozpoczął w 2003 roku. Wcześniej znany jako Frank White, współpracował z Bushido i pojawił się na albumach „Carlo, Cokxxx, Nutten”, „Vom Bordstein bis zur Skyline” oraz DJ Devina pt. „New Kidz On The Block”. Swoje solowe umiejętności zaprezentował w 2003 roku na albumie „Aggro Ansage nr 3”, a rok później Fler wydał swój pierwszy singel zatytułowany „Aggroberlina”. W 2005 roku zaprezentował swój pierwszy studyjny album pt. "Neue Deutsche Welle". W późniejszym czasie Losensky postanowił również odpowiedzieć na dissy w jego kierunku wykonane przez Eko Fresha i Bushido, który przed premierą Aggro Ansage Nr.4 rozstał się z wytwórnią i założył własny label ersguterjunge. W ten sposób w 2004 roku powstał diss na Bushido, Eko i Azada, pt. „Hollywoodtürke”, a w 2005 roku wspólnie z B-Tightem kolejny diss na Eko Fresha i Bushido, pt. „Du Opfer”. Na początku 2006 roku ukazał się pierwszy mixtape Flera pt. „F.L.E.R. 90210”. Mixtape mimo braku większej promocji sprzedał się w nakładzie ponad 60 tys. sztuk. W czerwcu tego samego roku Fler wydał swój drugi solowy album pt. "Trendsetter". Płyta ta jest bardziej osobista od poprzedniej. Z niej pochodzi zarówno singel „Papa is zurück”, późniejszy „Cüs Junge” nagrany z Muhabbetem, piosenkarzem pochodzenia tureckiego.
W 2010 roku wydał swój piąty solowy album pt. Flersguterjunge. W 2020 roku wystąpił gościnnie w utworze „Public Enemies” innego rapera, Farida Banga. Poza tym gościnnie wystąpił w tym utworze jeszcze jeden raper – Kollegah.

</doc>
<doc id="178863" url="https://pl.wikipedia.org/wiki?curid=178863" title="Kafar">
Kafar

Kafar – urządzenie budowlane służące do wbijania pionowych pali w ziemię lub w dno zbiornika wodnego. Nazwa wywodzi się z . Kafary wykorzystuje się podczas palowania – robót budowlanych wykonywanych najczęściej na grząskich lub niedostatecznie stabilnych gruntach oraz w budowlach nawodnych.
Historia.
Zanim pojawiły się pierwsze kafary, do robót palowych stosowano ręczne młoty. Wraz z pojawianiem się pierwszych kieratów i żurawi w czasach antycznych, prawdopodobnie pojawiają się kafary. W łacinie klasycznej słowo "festuca" oznacza babę kafaru, bijak, tłuk.
Pierwsze w pełni udokumentowane konstrukcje kafarów pochodzą z czasów średniowiecza. Była to konstrukcja drewniana ustawiona w formie kozła. Na jego szczycie było zamontowane koło linowe, przez które przewijano liny. Drewniany kloc zamocowany do lin był podnoszony ręcznie, a następnie opuszczany. Opadający kloc uderzał we wbijany pal. W 1238 r. mistrz Eberhardt z Kolonii wykonał na podmokłym gruncie rozległe palowanie, na którym wybudowano klasztor Bloomkampf. Prace te wykonywano przez pięć lat za pomocą dziesięciu kafarów ręcznych. Każdy kafar obsługiwało czterech ludzi, a kolejnych czterech stanowiło zmianę.
Z czasem pojawiają się udoskonalenia. Pod koniec XV w. pojawia się kierat i prowadzenie baby w prowadnicach, oraz mechanizm zwalniania. W pełni udokumentowaną konstrukcję kafara można znaleźć w dziele „Kodeks Atlantycki” Leonarda da Vinci z 1500 r. W Muzeum Wiedzy i Techniki w Mediolanie jest model wykonany na podstawie opisów.
Zupełnie innym rozwiązaniem kafarów jest maszyna przedstawiona w dziele Bessoniego Jacoba „Theatrum instrumentorum et machinarum” z 1582 r. Maszyna była wyposażona w ustawiany duży młot wprawiany w ruch wahadłowy przez robotników ciągnących z liny. Maszyna prawdopodobnie nigdy nie została zbudowana, będąca jedynie tylko propozycją samego autora. Innym nietypowym rozwiązaniem Bessoniego był kafar dwumłotowy z wciągarką ślimakową.
W XVII w. do napędu kafara zastosowano koło wodne. Z tego okresu też pochodzą wzmianki o kafarach w literaturze polskiej. Kafar jest nazywany „windą do bicia pali w wodzie”.
Przez okres XVIII wieku wprowadza się szereg udoskonaleń. Stosuje się koła deptakowe i wykorzystuje zwierzęta pociągowe do napędu. W tym okresie można wyróżnić dwa rodzaje kafarów: z młotem opadowym (podnoszonym na określoną wysokość i spadającym swobodnie po zwolnieniu blokady) oraz młotem podrywanym (młot podrywany liną połączoną z nim na stałe i opadający z liną po jej zwolnieniu, ale tak by jej nie wypuścić z rąk).
W okresie rewolucji przemysłowej wraz z zastosowaniem maszyn parowych pojawia się w 1837 roku młot parowy, wynalazek szkockiego inżyniera Jamesa Nasmytha, który niebawem w 1843 roku wykorzystuje go do napędu kafara.
Budowa i podział.
Głównym elementem kafaru jest baba – masywny ciężar służący do pobijania wbijanego pala. Spotyka się kafary zarówno naziemne (zwykle z podwoziem gąsienicowym), jak i nawodne (zamontowane na statku wodnym).
Tradycyjnie kafary były napędzane parą wodną – baba była podnoszona przez ciśnienie pary wytwarzanej w kotle, a następnie po osiągnięciu odpowiedniej wysokości para była gwałtownie wypuszczana, a zwalniana baba opadała pod własnym ciężarem. Obecnie najczęściej w użyciu są kafary pneumatyczne, wymagające jedynie dostarczenia do baby sprężonego powietrza lub urządzenia hydrauliczne i spalinowe. Ruch baby w górę i w dół odbywa się na stosunkowo krótkim odcinku, kilku lub kilkunastu centymetrów, zależnym głównie od jej masy wynoszącej od kilkudziesięciu kilogramów do kilkudziesięciu ton. Natomiast częstotliwość uderzeń w główkę wbijanego słupa wynosi do kilku, a nawet kilkunastu uderzeń na minutę.
Kafary, mające w swej konstrukcji prowadnicę elementu uderzeniowego ("baby") mogą dopuszczać wbijanie pali nie tylko pionowo, ale również z nieznacznym – najczęściej nie więcej niż kilkustopniowym – odchyleniem od pionu.

</doc>
<doc id="178869" url="https://pl.wikipedia.org/wiki?curid=178869" title="B-Tight">
B-Tight

B-Tight, właściwie Robert Edward Davis (ur. 28 grudnia 1979 w Kalifornii) – niemiecki raper. Znany również jako Der Neger, Bobby Dickm Beattight.

</doc>
<doc id="178870" url="https://pl.wikipedia.org/wiki?curid=178870" title="Aggro Berlin">
Aggro Berlin

Aggro Berlin – niemiecka wytwórnia hip-hopowa, która istniała pomiędzy 1 stycznia 2001 a rokiem 2008. Po roku przerwy jej działalność wznowiono. Została założona przez trzech Niemców: właściciela sklepów hip-hopowych, artystę graffiti i tancerza break dance. Wśród artystów tworzących dla wytwórni byli Fler i Bushido.

</doc>
<doc id="178871" url="https://pl.wikipedia.org/wiki?curid=178871" title="Heliograf (meteorologia)">
Heliograf (meteorologia)

Heliograf – przyrząd pomiarowy do pomiaru czasu usłonecznienia rzeczywistego czyli czasu, w którym pomiędzy tarczą Słońca a wybranym punktem na Ziemi nie było zachmurzenia. 
Zasada działania.
Zasada działania heliografu opiera się na wykorzystaniu efektu cieplnego lub fotochemicznego, wywoływanego przez promieniowanie słoneczne. 
Heliograf Campbella-Stokesa składa się ze szklanej kuli, pełniącej funkcję soczewki, która skupia promienie słoneczne na odpowiednio ukształtowanym pasku papieru (są one zróżnicowane w zależności od pory roku – najdłuższy i najniżej położony pasek letni, pasek średni wiosenno-jesienny i najwyżej wkładany oraz najkrótszy pasek zimowy). Skupiony promień światła słonecznego wypala ślad, którego długość określa czas operowania Słońca z dokładnością do 6 minut (1/10 godziny). Na podobnej zasadzie działają heliografy rejestrujące czas padania promieni słonecznych na papierze światłoczułym.
Inne konstrukcje, do których nazwy "heliograf" się nie stosuje wykorzystują element światłoczuły albo ciepłoczuły (np. DSU12 firmy Vaisala), wynik pomiaru jest zapisywany elektronicznie z dokładnością rzędu 1 s.
Został opatentowany w 1880 r.

</doc>
<doc id="178872" url="https://pl.wikipedia.org/wiki?curid=178872" title="Heliograf">
Heliograf



</doc>
<doc id="178873" url="https://pl.wikipedia.org/wiki?curid=178873" title="Walerij Bykowski">
Walerij Bykowski

Walerij Fiodorowicz Bykowski (; ur. 2 sierpnia 1934 w Pawłowskim Posadzie, zm. 27 marca 2019 w Gwiezdnym Miasteczku) – radziecki kosmonauta, Lotnik Kosmonauta ZSRR.
Życiorys.
W 1952 roku rozpoczął loty na samolotach w moskiewskim aeroklubie. W 1955 roku ukończył szkołę lotniczą, a w 1959 roku szkołę pilotów wojskowych, po której pełnił służbę jako pilot myśliwski oraz instruktor spadochronowy.
W 1960 roku trafił do pierwszej grupy radzieckich kosmonautów (WWS 1). W jej składzie znajdował się do 1982 roku.
Po powołaniu go do oddziału kosmonautów, ukończył studia na Akademii Lotniczej im. Żukowskiego (1968).
Loty załogowe.
Został dziewiątym człowiekiem w kosmosie i piątym radzieckim kosmonautą. Brał udział w trzech misjach kosmicznych:
Po raz drugi Walerij Bykowski wystartował w kosmos 13 lat później. W 1976 roku był dowódcą dwuosobowej załogi Sojuza 22 (razem z Władimirem Aksjonowem). Kosmonauci fotografowali m.in. Ziemię przy użyciu multispektralnej kamery.
Na Ziemię wrócili po 7 dniach 21 godzinach 52 minutach i 17 sekundach.
W 1978 roku wystartował w przestrzeń kosmiczną po raz trzeci – jako dowódca statku kosmicznego Sojuz 31. Był to lot w ramach programu Interkosmos do stacji kosmicznej Salut 6, a razem z Walerijem Bykowskim poleciał Sigmund Jähn z ówczesnej Niemieckiej Republiki Demokratycznej. Po wyprawie trwającej 7 dni 20 godzin 49 minut i 4 sekundy obaj wrócili na Ziemię na pokładzie Sojuza 29.
Odznaczenia i nagrody.
Wielokrotnie odznaczany i nagradzany. Otrzymał m.in.:
Został odznaczony złotym medalem „Za wybitne osiągnięcia” i honorowym dyplomem Aeroklubu Królewskiego w Szwecji.
Był honorowym obywatelem Sieradza (Polska), Kaługi (Rosja), Astany (Kazachstan), Burgasu i Warny (Bułgaria). Jego imię noszą ulice m.in. w miastach Pawłowskij Posad i Jakuck.
Życie prywatne.
Był synem Fiodora Fiodorowicza (1908–1981), pracownika kolei, później KGB i Klaudii (ur. 1909). Ożeniony z Walentyną z Suchowych (ur. 1938), miał dwóch synów Walerego (1963–1985, pilot sił transportowych, zginął w katastrofie lotniczej nad Złoczowem) i Sergieja (ur. 1965, pilot sił powietrznych). Zmarł 27 marca 2019 roku w Gwiezdnym Miasteczku pod Moskwą.

</doc>
<doc id="178876" url="https://pl.wikipedia.org/wiki?curid=178876" title="Boca Juniors">
Boca Juniors



</doc>
<doc id="178881" url="https://pl.wikipedia.org/wiki?curid=178881" title="Kildare (hrabstwo)">
Kildare (hrabstwo)

Kildare (irl. "Contae Chill Dara") – hrabstwo w Irlandii położone na południowy zachód od Dublina, w prowincji Leinster. Stolicą hrabstwa jest Naas.
W VI wieku w Monasterevin Św. Evin założył opactwo Moore (Moore Abbey). Najstarszym i najbardziej historycznym w hrabstwie jest miasto Kildare. Hrabstwo jest również znane jako „hrabstwo krótkich traw” (Shortgrass County).
Populacja zachodniego Kildare wzrosła bardzo szybko; liczba ludzi wzrosła od roku 1996 do 2002 o 28 952, co daje 21,4%. Maynooth jest historycznym i edukacyjnym centrum hrabstwa, w którym znajdują się National University of Ireland i St Patrick’s College. W Leixlip znajduje się ogromna fabryka Intela.
W hrabstwie Kildare mieści się również konna trasa Curragh z wieloma stadninami.
Kildare graniczy z hrabstwami Carlow, Fingal, Laois, Meath, Offaly, Dublin Południowy oraz Wicklow.

</doc>
<doc id="178882" url="https://pl.wikipedia.org/wiki?curid=178882" title="Hans Scholl (pacyfista)">
Hans Scholl (pacyfista)

Hans Scholl (ur. 22 września 1918 w Ingersheim an der Jagst koło Crailsheim, zm. 22 lutego 1943 w Monachium) – członek nielegalnej pacyfistycznej organizacji Biała Róża (działającej w III Rzeszy), skazany za zdradę na ścięcie na gilotynie i stracony.
Ojciec Hansa Scholla – Robert był burmistrzem Forchtenberg a matka – Magdalena pielęgniarką.
W wieku 15 lat dołączył do Hitlerjugend, uczestniczył też w zjazdach nazistowskich w Norymberdze. W grudniu 1937, po donosie jego byłego kochanka Rolfa Futterknechta, został zatrzymany przez Gestapo i oskarżony o niemoralne zachowanie. Scholl nie zaprzeczył, oświadczając: "Mogę tylko wyjaśnić powody moich działań wielką miłością, jaką żywiłem do Futterknechta". Sąd umorzył sprawę, uznając, że była to jedynie młodzieńcza aberracja i nie warto przekreślać wzorowej postawy Scholla w strukturach młodych nazistów.
18 lutego 1943 zatrzymano go wraz z siostrą Sophie za tworzenie i kolportowaniu ulotek antyhitlerowskich na Uniwersytecie Ludwika i Maksymiliana w Monachium i malowanie antyhitlerowskich napisów na gmachach urządów w Monachium. 22 lutego, razem z siostrą oraz ich przyjacielem Christophem Probstem, po czterech dniach przesłuchania i krótkim procesie został skazany na śmierć. Wyrok wykonano jeszcze tego samego dnia.
Działalność rodzeństwa z Monachium zainspirowała uczniów i studentów (w sumie ok. 50 osób), do prowadzenia podobnej aktywności w Hamburgu.

</doc>
<doc id="178887" url="https://pl.wikipedia.org/wiki?curid=178887" title="Równania Hamiltona">
Równania Hamiltona

Równania Hamiltona, kanoniczne równania ruchu – jedna z alternatywnych postaci zapisu równań ruchu, obok równań ruchu mechaniki Newtona oraz równań Eulera-Lagrange’a mechaniki w ujęciu Lagrange’a. Równania te wyrażają pochodne współrzędnych uogólnionych i pędów uogólnionych układu fizycznego po czasie przy pomocy funkcji Hamiltona układu.
Definicja równań Hamiltona.
Równania Hamiltona – układ równań opisujących zmiany w czasie współrzędnych uogólnionych i pędów uogólnionych układu fizycznego wyrażonych przy pomocy funkcji Hamiltona
gdzie:
Równania Hamiltona stanowią układ formula_8 równań różniczkowych zwyczajnych pierwszego rzędu.
Równania Hamiltona wyrażone przez nawiasy Poissona.
Przy zapisie z użyciem nawiasów Poissona układ ten wygląda bardziej symetrycznie
Rozwiązania równań Hamiltona. Trajektoria układu.
Rozwiązanie równań Hamiltona przy zadanych warunkach początkowych formula_10(lub brzegowych) daje zależności czasowe położeń formula_11 i pędów uogólnionych formula_12 od czasu. Punkt formula_13 kreśli w przestrzeni fazowej trajektorią układu.
Twierdzenie.
Jeżeli układ fizyczny znajduje się w polu oddziaływań o potencjale skalarnym, np. ciecz porusza się w polu grawitacyjnym, to pęd cząstek układu jest proporcjonalny do ich prędkości formula_14 Ponadto jeżeli równania ruchu cząstek cieczy są równaniami Hamiltona, to ciecz ta jest nieściśliwa, tzn. jej super-prędkość formula_15 ma znikającą dywergencję
gdzie:
Zakładając, na wzór elektrodynamiki, istnienie skalarnego potencjału „wektorowego” formula_18 którego odpowiednik rotacji, jak permutacja gradientu z sygnaturą (jeden z wektorów prostopadłych do wektora całkowitego gradientu Hamiltonianu), zagwarantuje znikanie dywergencji podobnie jak w 3 wymiarach dla pól elektromagnetycznych, tzn. takiego, że
otrzymujemy z twierdzenia Schwartza o przemienności pochodnych cząstkowych
Jak widać, także
jeśli zapiszemy równania Hamiltona symbolicznie w sposób skrócony:
co wyraża prostopadłość wektora prawej strony równań formula_24 do gradientu Hamiltonianu formula_25
Przykład – oscylator harmoniczny.
Hamiltonian jednowymiarowego oscylatora harmonicznego o jednostkowej masie i częstości dany jest przez:
Przestrzeń fazowa formula_27 jest więc dwuwymiarowa, tzn. jest płaszczyzną.
Z równań Hamiltona otrzymamy:
Różniczkując drugie równanie po czasie i wstawiając do niego pierwsze, otrzymujemy równanie Newtona:
Rozwiązaniem specjalnym tego równania jest funkcja
przy czym formula_32 lub równoważnie formula_33
Rozwiązanie musi być funkcją rzeczywistą – stąd formula_34 w ogólnym przypadku ma postać:
Na podstawie pierwszego równania widać, że całkując powyższe równanie, otrzymamy pęd:
Z powyższych rozwiązań otrzymamy
Wynik ten przedstawia równanie parametryczne okręgu. Oznacza to, że punktu formula_38 porusza się w przestrzeni fazowej po okręgu z częstością równą częstości oscylatora.
Jeśli rozważymy zbiór wielu punktów o różnych warunkach początkowych formula_39 odpowiadający cieczy składającej się z cząstek wypełniających przestrzeń fazową z pewną gęstością początkowa i skoncentrujemy na jednym z nich, to ponieważ wszystkie punkty poruszają z taką sama częstością kołowa, to gęstość cieczy pozostanie stała mino jej ruchu. Oznacza to, że ciecz jest nieściśliwą.
W przypadku oscylatora harmonicznego własność ta oznacza, że tzw. funkcja Wignera (która wyraża gęstość pędu i położenia stanu kwantowego) jedynie się obraca, zachowując w czasie ten sam kształt.

</doc>
<doc id="178889" url="https://pl.wikipedia.org/wiki?curid=178889" title="Tetrachlorek węgla">
Tetrachlorek węgla



</doc>
<doc id="178890" url="https://pl.wikipedia.org/wiki?curid=178890" title="Piotr Kołodziejczyk">
Piotr Kołodziejczyk

Piotr Franciszek Kołodziejczyk (ur. 8 czerwca 1939 w Poznaniu, zm. 2 września 2019 w Rekowie Górnym) – polski wojskowy, wiceadmirał, dowódca 3 Flotylli Okrętów i Marynarki Wojennej, minister obrony narodowej w latach 1990–1991 i 1993–1994, poseł na Sejm X kadencji.
Życiorys.
Syn Józefa i Bronisławy, urodził się 8 czerwca 1939 w Poznaniu. 15 lipca 1956 rozpoczął studia na Wydziale Pokładowym Wyższej Szkoły Marynarki Wojennej w Gdyni. W 1960, po ukończeniu studiów, został mianowany na stopień podporucznika marynarki, otrzymał tytuł zawodowy inżyniera nawigatora statku morskiego i został przydzielony do 3 Brygady Kutrów Torpedowych w Gdyni na stanowisko pomocnika dowódcy kutra torpedowego. Pływał kolejno w załogach KT-83, KT-87 oraz jako dowódca okrętu na KT-88. W 1962 ukończył roczny kurs broni rakietowej w Wyższej Szkole Marynarki Wojennej w Baku. Po powrocie do kraju został przeniesiony na kutry rakietowe projektu 205. Był dowódcą działu rakietowo-artyleryjskiego na ORP „Hel” oraz zastępcą dowódcy i dowódcą ORP „Elbląg”. W latach 1970-1973 był słuchaczem Akademii Marynarki Wojennej ZSRR w Leningradzie. W latach 1973–1977 pełnił służbę w Dowództwie Marynarki Wojennej w Gdyni na stanowiskach pomocnika szefa wydziału i zastępcy szefa Oddziału Operacyjnego, a od 1976 szefa Oddziału Rozpoznania. Od 1977 do 1978 dowodził Wydzieloną Grupą Polskiej Wojskowej Jednostki Specjalnej Doraźnych Sił Pokojowych Organizacji Narodów Zjednoczonych na Wzgórzach Golan. W 1978 został skierowany na studia w Akademii Sztabu Generalnego Sił Zbrojnych ZSRR im. Klimienta Woroszyłowa w Moskwie. 5 września 1980, po powrocie do kraju, został dowódcą 3 Flotylli Okrętów w Gdyni. 1 sierpnia 1983 został szefem sztabu i zastępcą dowódcy Marynarki Wojennej (admirała Ludwika Janczyszyna). W latach 1986–1989 był dowódcą Marynarki Wojennej. Pod koniec 1989 objął stanowisko szefa Głównego Zarządu Wychowawczego Wojska Polskiego. W 1984 mianowany kontradmirałem, a w 1989 wiceadmirałem.
W latach 1989–1991 sprawował mandat posła na Sejm kontraktowy z ramienia Polskiej Zjednoczonej Partii Robotniczej. Po rozwiązaniu PZPR wchodził w skład Klubu Posłów Wojskowych.
Od lipca 1990 do grudnia 1991 był ministrem obrony narodowej w rządach Tadeusza Mazowieckiego i Jana Krzysztofa Bieleckiego. W 1992 miał objąć urząd generalnego inspektora sił zbrojnych. Po przekazaniu urzędu Janowi Parysowi pod koniec 1991 został przez niego natychmiastowo, wbrew woli prezydenta Lecha Wałęsy, przeniesiony do rezerwy, co uniemożliwiło objęcie tego stanowiska. Sytuacja ta była początkiem konfliktu pomiędzy prezydentem a ministrem obrony (zdymisjonowanym w połowie 1992), a Generalny Inspektorat Sił Zbrojnych nie został utworzony. Stanowisko ministra obrony narodowej Piotr Kołodziejczyk sprawował ponownie od października 1993 do listopada 1994 w rządzie Waldemara Pawlaka. Został zdymisjonowany po przedłużającym się konflikcie z prezydentem Lechem Wałęsą i szefem Sztabu Generalnego Wojska Polskiego Tadeuszem Wileckim. Kulminacją tego sporu był tzw. obiad drawski przy okazji odprawy kadry dowódczej Wojska Polskiego w Drawsku Pomorskim, podczas którego, w obecności Lecha Wałęsy i Tadeusza Wileckiego, generałowie skrytykowali działalność Piotra Kołodziejczyka, dając prezydentowi pretekst do jego odwołania.
W drugiej połowie lat 90. związany z Unią Wolności, z ramienia której w 1998 bez powodzenia kandydował do sejmiku województwa pomorskiego.
Zmarł 2 września 2019. Został pochowany 9 września na Cmentarzu Marynarki Wojennej w Gdyni.
Życie prywatne.
Mieszkał w Gdyni. Był żonaty z Krystyną z domu Cordes, z którą miał dwóch synów.

</doc>
<doc id="178892" url="https://pl.wikipedia.org/wiki?curid=178892" title="MESI">
MESI

MESI (inaczej "Illinois protocol") — protokół spójności danych w pamięci podręcznej komputera, stosowany w większości współczesnych procesorów. 
Każda linia pamięci podręcznej ma przydzielony jeden z czterech stanów (zakodowanych na dwóch dodatkowych bitach):

</doc>
<doc id="178901" url="https://pl.wikipedia.org/wiki?curid=178901" title="Stefan II (papież)">
Stefan II (papież)

Stefan II lub Stefan III (zm. 26 kwietnia 757) – 92. papież w okresie od 26 marca 752 do 26 kwietnia 757.
Życiorys.
Był Rzymianinem, synem Konstantyna z rodziny zamieszkującej rejon S. Maria in Via Lata (Via del Corso). Późniejsza tradycja przypisała mu przynależność do bogatego rodu Orsinich, co jednak jest wątpliwe z uwagi na brak potwierdzenia w źródłach mu współczesnych. Wraz ze swoim bratem Pawłem (późniejszym papieżem), został diakonem, za czasów Zachariasza.
Jego pontyfikat był okresem słabości papiestwa. Rzym był atakowany przez króla Longobardzkiego, Aistulfa, który pomimo że przyrzekł 40-letni pokój z Rzymem, nałożył na każdego mieszkańca roczny podatek. Ponieważ kolejne poselstwa do Aistulfa i do cesarza Konstantyna V nie skutkowały, Stefan jako pierwszy papież przeszedł Alpy i zwrócił się po pomoc do frankijskiego króla Pepina Małego, uczestnicząc w pokutnej procesji. Pepin, pamiętając o długu wdzięczności, wysłał do papieża Chrodeganga z Metzu, który wraz ze Stefanem wyruszyli do Pawii, a następnie do Ponthiou. 6 stycznia 754 władca Franków spotkał się z papieżem, który w pokutnym stroju padł mu do stóp i prosił o ochronę przed Longobardami. Pepin i jego synowie zobowiązali w roku 755 dbać o bezpieczeństwo Rzymu oraz kilku innych miast i obszarów, jako własności św. Piotra (darowizna Pepina Małego, która dała początek Państwu Kościelnemu – jego pozostałością jest dzisiejszy Watykan).
W zamian Stefan namaścił króla i jego rodzinę oraz nadał dziedziczny tytuł "patricius romanorum". Stało się to podwalinami ścisłych powiązań papiestwa z francuskimi królami. Niewiele później odnowione zostało Cesarstwo Rzymskie – Leon III koronował 25 grudnia 800 roku syna Pepina Małego, Karola Wielkiego, na cesarza.
Pepin dotrzymał obietnicy i w sierpniu 754 pokonał Aistulfa i zawarł z nim pierwszy pokój w Pawii. Wkrótce potem król Longobardów ponownie wkroczył do Rzymu i Pepin ponownie go pokonał i wygnał z miasta (drugi pokój w Pawii w czerwcu 756). Dzięki temu Rzym odzyskał Rawennę, Pentapolis i Emilię. Po śmierci Aistulfa, który nie miał dzieci, Stefan skutecznie poparł kandydaturę Dezyderiusza z Toskanii i dzięki temu odzyskał Bolonię.
Następcą Stefana został jego brat, który przyjął imię Paweł I.

</doc>
<doc id="178907" url="https://pl.wikipedia.org/wiki?curid=178907" title="Kilkenny (hrabstwo)">
Kilkenny (hrabstwo)

Kilkenny (irl. "Contae Chill Chainnigh") – hrabstwo na południowym wschodzie Irlandii, w prowincji Leinster. Nazwę wzięło od miasta Kilkenny, stolicy regionu.

</doc>
<doc id="178917" url="https://pl.wikipedia.org/wiki?curid=178917" title="August Weismann">
August Weismann

August Friedrich Leopold Weismann (ur. 17 stycznia 1834 we Frankfurcie nad Menem, zm. 5 listopada 1914 we Fryburgu Bryzgowijskim) – niemiecki biolog i genetyk, twórca teorii plazmy zarodkowej, który jako pierwszy wyróżnił substancję dziedziczną („plazmę”) i ciało („somę”) – przewidział istnienie chromosomów („plazma zarodkowa”), które są odpowiedzialne za dziedziczenie. Był głównym przedstawicielem neodarwinizmu.
Życiorys.
Studiował w Uniwersytecie w Getyndze (1852–1856). Prowadził badania w Uniwersytecie w Gießen. Był profesorem Uniwersytetu we Fryburgu (1863–1912).
Jest autorem książek:
W 1894 odznaczony został Bawarskim Orderem Maksymiliana za Naukę i Sztukę. W roku 1908 został odznaczony przez Royal Society Medalem Darwina
W następnym roku był nominowany do Nagrody Nobla w dziedzinie fizjologii lub medycyny (współnominowani: Theodor Boveri i Jacques Loeb).

</doc>
<doc id="178920" url="https://pl.wikipedia.org/wiki?curid=178920" title="Biała Róża">
Biała Róża

Biała Róża (niem. "Weiße Rose") – działająca, głównie w Monachium i Hamburgu, od czerwca 1942 do lutego 1943 niemiecka grupa antynazistowska o orientacji chrześcijańskiej.
Historia.
Trzon organizacji tworzyło pięcioro studentów monachijskiego uniwersytetu: rodzeństwo Hans Scholl i Sophie Scholl oraz Christoph Probst, Alexander Schmorell i Willi Graf. Szóstym członkiem trzonu grupy został profesor Kurt Huber. Biała Róża stawiała sobie za zadanie obalenie systemu nazistowskiego pokojowymi metodami. Aktywiści zajmowali się pisaniem ulotek i ich powielaniem oraz dystrybucją, a także malowali w publicznych miejscach antynazistowskie hasła. W 1943 roku wszyscy jej główni członkowie podczas procesów pokazowych przed Trybunałem Ludowym zostali skazani na śmierć przez ścięcie (przewodniczył tym rozprawom sędzia Roland Freisler).
Działalność rodzeństwa Schollów w Monachium zainspirowała uczniów i studentów do stworzenia podobnej grupy w Hamburgu.

</doc>
<doc id="178922" url="https://pl.wikipedia.org/wiki?curid=178922" title="Newcastle (Australia)">
Newcastle (Australia)

Newcastle – drugie pod względem liczby ludności miasto stanu Nowa Południowa Walia, a szóste w całej Australii. Według danych z 2016 roku liczyło 322 278 mieszkańców. Miasto jest oddalone od centrum Sydney o 117 km, leży nad ujściem rzeki Huntera do Oceanu Spokojnego w dolinie Huntera. Duży ośrodek przemysłu górniczego.
Historia.
Przed napływem Europejczyków.
Tereny miasta Newcastle tysiące lat temu były zamieszkiwane przez aborygenów. Istniały tam 2 duże plemiona: Awabakal i Worimi.
Odkrywanie i zasiedlanie.
Pierwszym przybyszem z Europy w historii Newcastle był brytyjczyk por. John Shortland, który dobił do brzegu "Zatoki Sydney" we wrześniu 1798 roku. Jego odkrycie było w dużym stopniu przypadkiem; porucznik wiózł na swoim statku "Cumberland" więźniów wzdłuż Zatoki Sydney. Kiedy wracał dostrzegł rzekę, którą potem nazwał John Hunter na cześć ówczesnego gubernatora Nowej Południowej Walii. Podczas postoju przeprowadził krótkie badania geologiczne. Nieoczekiwanie natrafił na złoża węgla kamiennego. To zapoczątkowało szybką ekspansję osady założonej przez Shortlanda.
Na przełomie wieków XVIII i XIX obszar ujścia rzeki Huntera był już często odwiedzany przez górników, drwali, itp. Wtedy też gubernator Nowej Południowej Walii oficjalnie rozporządził, aby wydobywać surowce naturalne z Doliny Huntera. Kolejne kopalnie i tartaki dały podwaliny miasta, które powoli nabierało kształtu. Osada ta stała się głównym "dostarczycielem" surowców budowlanych do pobliskiego Sydney, które w tym czasie rozwijało się w bardzo szybkim tempie.
W 1804 roku, kiedy osada rozwijała się bardzo prężnie, kolejne fale osadników nazwały ją "Rzeką Węgla" (en. "Coal River"), by niedługo potem zmieniono nazwę na "Newcastle". Nazwę „zapożyczono” od angielskiego miasta Newcastle upon Tyne. Miasto to stało się ważnym punktem wydobywczym Anglii, która sprawowała całkowitą kontrolę nad nim.
Królewska kolonia więźniów.
Przez kolejne lata do tamtejszego portu przypływało coraz więcej statków, nie tylko handlowych, ale także wojskowych. Te drugie odcisnęły duże piętno na dalszych losach miasta. Żołnierze, którzy przypłynęli w 1804 na trzech statkach królewskich, "Lady Nelson", "Resources" oraz "James", pomogli w gaszeniu buntów robotniczych, które wybuchły na terenie Australii w tym czasie. W ten sposób Newcastle stało się jednocześnie głównym więzieniem dla pobliskiego Sydney.
Przez wiele lat setki więźniów były zsyłane do więzień w Newcastle, aż do roku 1823, kiedy to z rozporządzenia ówczesnego gubernatora Lachlana Macquarie zredukowano liczbę więźniów do 100 (większość pracowała na terenie miasta jako pracownicy fizyczni), a prawie 900 więźniów zostało przesiedlonych do Portu Macquarie. Decyzja ta była wywołana poglądem gubernatora, że tak duże więzienie nie może znajdować się tak blisko Sydney. Wtedy to Newcastle zostało uznane oficjalnie za Australijską Kolonię Osadniczą.
We wczesnych latach 30. XIX wieku na terenie miasta i w promieniu kilkunastu kilometrów zaczęły pojawiać się prawdziwe kombinaty górnicze. Kopalnie te (m.in. "Stockton", "Tighes Hill", "Carrington", "the AA Co.") działały aż ok. do 1930 roku, kiedy to spółki te przeistoczyły się w dwa duże ośrodki górnicze: Kurri Kurri oraz Cessnock.
W drugiej połowie XIX wieku na terenie miasta znaleziono także rudę miedzi, a także cynku. Powstało wtedy kilka kopalni tych surowców. Na początku lat 90. XIX wieku powstała tam pierwsza huta przetapiająca te metale.
Rozwój przemysłu w mieście został ukoronowany powstaniem w 1885 roku największej fabryki na południowej półkuli założonej przez pochodzącego z Londynu Charlesa Upfolda. Jego fabryka mydła i świeczek "Sydney Soap and Candle Company" zastąpiła mniejszą fabrykę w Wickham. Fabryka ta została zbudowana na 22 akrach. Jej wyroby zdobywały liczne medale na międzynarodowych konkursach. Przedsiębiorstwo zostało sprzedane podczas I wojny światowej, a potem zlikwidowane w latach 30. XX wieku.
Na przełomie wieków XIX i XX na rynek Newcastle wkroczył potentat w dziedzinie wydobycia surowców naturalnych, BHP Billiton. Ten fakt zapoczątkował duże zainteresowanie wśród amerykańskich przedsiębiorców. Dzięki tym wydarzeniom obszar Newcastle stał się jednym z największych ośrodków zatrudnienia w ówczesnej Australii.
28 grudnia 1989 roku miasto nawiedziło trzęsienie ziemi o sile 5,6 w skali Richtera. Zginęło wtedy 13 osób, a 162 osoby zostały ranne. Znaczna część miasta została zniszczona, włączając w to centrum miasta. Następstwem tego wydarzenia była recesja ekonomiczna, która nastąpiła w pierwszej połowie lat 90.
Geografia.
Newcastle jest położone nad południową częścią ujścia rzeki Huntera. Północna część jest pokryta wydmami, bagnami oraz rozwidleniami rzeki. Dlatego też infrastruktura miasta jest zogniskowana na pagórkach i wzgórzach na południe od rzeki. Pomiędzy miastem a rzeką istnieje małe miasteczko Stockton. Znaczną część miasta stanowią niewielkie doliny, w których są położone kopalnie. Natomiast na wzgórzach otaczających te doliny znajdują się osiedla mieszkalne i handlowe.
Newcastle dziś.
Gospodarka miasta opiera się głównie na eksporcie węgla kamiennego oraz na hutnictwie, w szczególności na produkcji aluminium.
Obecnie "Port Newcastle" jest najważniejszym punktem handlowym miasta i pozwala na handel surowcami naturalnymi z doliny Huntera. Jednocześnie jest jednym z największych portów w Nowej Południowej Walii. Port ten wiedzie prym na świecie w transporcie węgla kamiennego. Rocznie bowiem przeładowuje on 90 mln ton tego surowca, a port odwiedza ponad 3000 statków handlowych. Eksport stanowi prawie 90% całego handlu w porcie. Miasto posiada także niewielką stocznie.
Populacja miasta rośnie. To powoduje powstawanie kolejnych apartamentów i hoteli w centrum miasta, a także licznych osiedli willowych na przedmieściach.
W mieście rozwinął się przemysł metalowy, stoczniowy, chemiczny, cementowy, spożywczy, włókienniczy, odzieżowy, szklarski oraz drzewny.
Kultura.
W mieście odbywają się liczne festiwale kulturowe i muzyczne na skalę krajową, lecz także międzynarodowe. Do bardziej znanych należą "Narodowy Festiwal Młodych Pisarzy" (ang. "National Young Writers' Festival"), "Konferencja Dźwięku" (ang. "Sound Summit"), czy "To Nie Jest Sztuka" (ang. "This Is Not Art"). Ten ostatni odbywa się co roku w długi weekend w listopadzie. Jest to bardzo popularny festiwal i zjeżdżają się na niego całe rzesze uczestników z obszaru całej Australii.
Na terenie miasta znajdują się także liczne teatry, galerie sztuki i muzea.
Jednak najbardziej popularne są wszelkiego rodzaju obiekty sportowe. W mieście są kluby wszelkich dyscyplin sportowych, od netballa, poprzez koszykówkę, piłkę nożną, aż po hokej, surfing i rugby. Szczególnie ta ostatnia dyscyplina jest bardzo popularna, nie tylko w Newcastle, ale także na terenie całego kraju.
Kluby piłkarskie działające w mieście: Newcastle United Jets FC, Adamstown Rosebud FC. Dawniej istniejące kluby: Newcastle KB United, Newcastle Breakers FC.
Największym stadionem miasta jest Newcastle International Sports Centre.

</doc>
<doc id="178925" url="https://pl.wikipedia.org/wiki?curid=178925" title="Tomasz Maracewicz">
Tomasz Maracewicz

Tomasz Maracewicz (ur. 23 kwietnia 1963 w Gdyni) – harcmistrz, członek KIHAM, jeden z założycieli Związku Harcerstwa Rzeczypospolitej.
Życiorys.
W 1985 roku ukończył studia na Uniwersytecie Gdańskim na Wydziale Biologii i Nauk o Ziemi. Nauczyciel w warszawskich liceach: w latach 1987-1988 w Liceum Ogólnokształcącym im. Władysława IV oraz 1987-1989 w Liceum Ogólnokształcącym im. Mikołaja Reja, potem adiunkt w Muzeum Leśnictwa w Gołuchowie. Od 1992 roku pracował jako broker ubezpieczeniowy. Twórca idei i organizator pierwszego Kongresu Brokerów Ubezpieczeniowych. Członek zarządów Stowarzyszenia Polskich Brokerów Ubezpieczeniowych i Reasekuracyjnych oraz Polskiej Izby Brokerów Ubezpieczeniowych.
W 2016 ukończył Akademię Morską w Gdyni, w latach 2018-19 uczestniczył w rejsie dookoła świata (Rejs Niepodległości) jako drugi oficer na "Darze Młodzieży".
Harcerstwo.
Przyrzeczenie harcerskie złożył w maju 1973 w 30 Gdańskiej Drużynie Harcerzy, a w latach 1978-1986 pełnił funkcję drużynowego 1 Wodnej Drużyny Harcerzy w Gdańsku. W 1981 wiceprzewodniczący KIHAM w Gdańsku, później działacz Ruchu Harcerskiego, redaktor „Bratniego Słowa” i „Wielkiej Gry”.
Jeden z założycieli i pierwszy Sekretarz Generalny ZHR. W latach 1990-1993 jako naczelnik harcerzy tworzył Organizację Harcerzy ZHR, 2003-2004 ponownie sekretarz generalny.
Obecnie członek zespołu redakcyjnego Portalu Instruktorskiego ZHR – „Pobudka”. W latach 2008-2010 był członkiem Rady Naczelnej Związku Harcerstwa Rzeczypospolitej z wyboru oraz członkiem Naczelnictwa Związku Harcerstwa Rzeczypospolitej.
W latach 2011-2014 był Komendantem Centrum Wychowania Morskiego ZHP w Gdyni.
Fundator Fundacji Harcerstwa "Jakobstaf!"
Pozostała działalność społeczna.
W 1981 jeden z organizatorów strajku na Uniwersytecie Gdańskim, w latach 1985-1987 współpracownik „Zespołu Oświaty Niezależnej”. W latach 80. osadzany w areszcie kilkakrotnie, najdłużej (przez 5 miesięcy) w 1985. W latach 1993-1994 przewodniczący Rady Regionalnej Unii Demokratycznej w Kaliszu, członek rad Fundacji „Edukacja dla Demokracji”, Fundacji „Prawo Ubezpieczeniowe” i Fundacji TEO (Towarzystwa Edukacyjnego „Ogród”).
Książki autorstwa Tomasza Maracewicza.
Harcerskie:
Pozostałe:

</doc>
<doc id="178928" url="https://pl.wikipedia.org/wiki?curid=178928" title="Ohio Wesleyan University">
Ohio Wesleyan University

Ohio Wesleyan University (Uniwersytet Wesleyański Ohio, Uniwersytet Weslejański Ohio) – amerykańska uczelnia niepubliczna założona przez metodystów (z Adamem Poem oraz Charlesem Elliottem na czele) w 1842 w mieście Delaware w Ohio, związana ze Zjednoczonym Kościołem Metodystycznym.
Kształci się na niej około 1600 osób. Szkoła nie oferuje studiów magisterskich.

</doc>
<doc id="178930" url="https://pl.wikipedia.org/wiki?curid=178930" title="Karczewski">
Karczewski

Karczewski ("Poraj odmienny I, Rosa, Różyc") – polski herb szlachecki z nobilitacji, odmiana herbu Poraj.
Opis herbu.
Opis zgodnie z klasycznymi regułami blazonowania:
W polu czerwonym - róża srebrna pięciolistna.
Klejnot: sokół, z płomieni wychodzący.
Najwcześniejsze wzmianki.
Nobilitacja Macieja Szczudlika Karczewskiego z 14 września 1579.
Herbowni.
Karczewski, Szczudlik.

</doc>
<doc id="178933" url="https://pl.wikipedia.org/wiki?curid=178933" title="ORP Krakowiak (1940)">
ORP Krakowiak (1940)

ORP Krakowiak – polski niszczyciel eskortowy z okresu II wojny światowej, brytyjskiego typu "Hunt II", wydzierżawiony przez Polską Marynarkę Wojenną od rządu Wielkiej Brytanii. Bliźniak ORP Kujawiak (1940).
Budowę okrętu rozpoczęto 5 grudnia 1939 w stoczni Samuel White w Cowes. 4 grudnia 1940 okręt wodowano i otrzymał brytyjską nazwę HMS "Silverton". Przed wejściem do służby brytyjskiej, 20 kwietnia 1941 okręt przekazano Polskiej Marynarce Wojennej. 22 maja 1941 podniesiono na nim polską banderę i nadano nazwę ORP "Krakowiak", numer burtowy L 115.
ORP "Krakowiak" był pierwszym niszczycielem eskortowym typu "Hunt II" przekazanym Polsce. Do 10 lipca 1941 miało miejsce szkolenie załogi. Następnie brał udział w osłonie konwojów, w tym konwojów atlantyckich, patrolach oraz działaniach zespołów floty. Pod koniec grudnia 1941 wziął udział w operacji Anklet – rajdzie sił brytyjskich na niemieckie stanowiska na Lofotach. Podczas wojny kilkakrotnie walczył m.in. z niemieckimi ścigaczami torpedowymi. W 1943 działał na Morzu Śródziemnym, m.in. w lipcu wspierając ogniem lądowanie na Sycylii (operacja Husky), a w czasie bitwy o Dodekanez 1943 w nocy 10/11 listopada 1943 wraz z niszczycielami HMS "Petard" i HMS "Rockwood" bombardował Kalimnos.
W czerwcu 1944 roku uczestniczył w inwazji w Normandii. 10–11 czerwca 1944 roku wraz z innymi okrętami alian­ckimi wziął udział w walce z niemieckimi ścigaczami na kanale La Manche, które zostały zato­pione.
Po wojnie "Krakowiak" wziął udział w operacji Deadlight – zatapianiu poniemieckich U-Bootów. 28 września 1946 okręt został zwrócony Brytyjczykom i wszedł do służby w Royal Navy pod pierwotną nazwą HMS "Silverton". Podczas przekazywania okrętu Brytyjczykom oficer mechanik kpt. mar. Aleksander Wilczyński zabrał banderę, która obecnie znajduje się w Muzeum Marynarki Wojennej. W 1947 został przeniesiony do rezerwy, następnie przeklasyfikowany na fregatę z numerem burtowym F 55. W lipcu 1953 reprezentował Flotę Rezerwową podczas rewii koronacyjnej królowej Elżbiety II w Spithead. W 1959 został wycofany ze służby i sprzedany na złom.
Podczas wojny przebył 146 000 mil morskich, eskortował 206 konwojów, w tym 9 atlantyckich. Zestrzelił 3 samoloty, w ostatnim okresie wojny brał udział w kilku starciach z niemieckimi ścigaczami (Schnellboote), z których jednego prawdopodobnie zatopił, a dwa uszkodził.

</doc>
<doc id="178934" url="https://pl.wikipedia.org/wiki?curid=178934" title="Hamad ibn Isa Al Chalifa">
Hamad ibn Isa Al Chalifa

Hamad ibn Isa Al Chalifa (arab. 'حمد بن عيسى آل خليفة, ur. 28 stycznia 1950 w Ar-Rifie) – w latach 1999–2002 emir, a od 2002 król Bahrajnu, syn emira Isy ibn Salmana Al Chalify.
Zarys biografii.
Od 27 czerwca 1964 następca tronu, ukończył szkołę średnią w Cambridge, a w latach 1967-1968 studiował w brytyjskiej szkole wojskowej w Hampshire. W 1974 został zastępcą Rady Rodu Al Chalifa, natomiast w 1978 założył Ośrodek Dokumentacji Historycznej Bahrajnu. Jest współtwórcą sił powietrznych Bahrajnu. 6 marca 1999 przejął władzę w kraju po śmierci Isy ibn Salmana Al Chalify. 14 lutego 2002 proklamował Bahrajn monarchią konstytucyjną i przyjął tytuł króla. 9 maja tego samego roku odbyły się pierwsze od 35 lat wybory do władz lokalnych.
Na fali Arabskiej Wiosny, 14 lutego 2011 w kraju wybuchły antyrządowe manifestacje przeciwko korupcji, ograniczaniu swobód obywatelskich i praw demokracji. W zamieszkach zginęło co najmniej 36 osób, ponad 2000 zostało aresztowanych i przeszło 3000 zostało rannych. 

</doc>
<doc id="178935" url="https://pl.wikipedia.org/wiki?curid=178935" title="Krzeczunowicz">
Krzeczunowicz

Krzeczunowicz – herb szlachecki.
Opis herbu.
Na tarczy dwudzielnej w pas, w polu górnym srebrnym, na zielonym pagórku – baran czarny na murawie zielonej; w dolnym czerwonym, na zielonym pagórku – koń galopujący srebrny. W klejnocie między skrzydłami orlimi w połowie na przemian srebrnymi i czerwonymi – połukoń srebrny. Labry prawe czarne podbite srebrem, lewe czerwone srebrem.
Najwcześniejsze wzmianki.
Nadany w 1785 przez Józefa II Grzegorzowi Krzeczunowiczowi, wraz ze szlachectwem I stopnia i predykatem "von Olejewo".
Herbowni.
Krzeczunowicz von Olejewo
Bibliografia.
Sławomir Górzyński, Nobilitacje w Galicji w latach 1772-1918, DiG 1997, 

</doc>
<doc id="178936" url="https://pl.wikipedia.org/wiki?curid=178936" title="Cheyenne, Wyoming">
Cheyenne, Wyoming



</doc>
<doc id="178941" url="https://pl.wikipedia.org/wiki?curid=178941" title="Wszechwład Maracewicz">
Wszechwład Maracewicz

Wszechwład Maracewicz (ur. 26 października 1907, zm. 18 sierpnia 1987) – polski wojskowy, morski oficer pokładowy niszczycieli, komandor podporucznik. Podczas II wojny światowej dowodził ORP i .
Wykształcenie.
Wszechwład Maracewicz urodził się 26 października 1907 roku w Rydze. Stamtąd wędrując wraz z rodzicami przez Irkuck, Odessę, Sankt Petersburg i Kijów dotarł do Polski w 1921. Maturę zdał w Warszawie, a w 1931 ukończył Szkołę Podchorążych Marynarki Wojennej w Toruniu i otrzymał promocję oficerską. Był również absolwentem II Kursu Oficerów Sygnałowych (1935).
Służba wojskowa.
Po odbyciu kursu aplikacyjnego, jako podporucznik marynarki wyznaczony został oficerem wachtowym i p.o. zastępcy dowódcy na okręcie szkolnym, szkunerze . Od 1935 służył w dowództwie dywizjonu kontrtorpedowców na stanowisku oficera sygnałowego, a od 1936 oficera flagowego dowódcy dywizjonu. W 1938 był oficerem sygnałowym stawiacza min (w pierwszej załodze) i oficerem nawigacyjnym ORP „Iskra”, po czym powrócił na oficera flagowego dowódcy dywizjonu kontrtorpedowców.
30 sierpnia 1939, będąc zaokrętowanym przy dowódcy dywizjonu na niszczycielu , brał udział w realizacji planu Peking – przejściu 3 niszczycieli do Wielkiej Brytanii. W 1940 roku został oficerem kursowym w Szkole Podchorążych Marynarki Wojennej na , potem oficerem sygnałowym na niszczycielu ORP „Piorun”. Od 1941 do 1942 jako oficer sygnałowy niszczyciela brał udział w konwojach do Islandii. Następnie był zastępcą dowódcy okrętu na niszczycielach OORP i podczas desantu pod Dieppe i patroli azorskich. W latach 1943–1944 dowodził niszczycielem eskortowym ORP „Krakowiak”, brał udział w osłonie desantu na Sycylii (operacja Husky), rajdzie na wody Dodekanezu (bitwa o Dodekanez) i lądowaniu w Normandii, podczas którego zatopił dwa niemieckie okręty patrolowe. Od 1944, po awansie na komandora podporucznika był kierownikiem Referatu Personalnego w Kierownictwie Marynarki Wojennej. W 1945 roku został I oficerem krążownika , a potem dowódcą ORP „Piorun”. Tym ostatnim uczestniczył w operacji Deadlight – topieniu poddanych U-Bootów. Jako ostatni dowódca okrętu w 1946 roku przekazał ORP „Piorun” Brytyjczykom.
Od czasów przedwojennych współpracował z Oddziałem II Sztabu Generalnego. Zajmował się cenzurowaniem korespondencji. Po zakończeniu II wojny światowej i kilku nieudanych próbach przedarcia się żony i syna na Zachód, wyemigrował w 1948 roku do Argentyny. Pracował jako I oficer na statkach handlowych. Zmarł 18 sierpnia 1987 roku w Buenos Aires.
Awansowany kolejno na stopnie oficerskie:

</doc>
<doc id="178942" url="https://pl.wikipedia.org/wiki?curid=178942" title="Baerum">
Baerum



</doc>
<doc id="178943" url="https://pl.wikipedia.org/wiki?curid=178943" title="Kryweczki">
Kryweczki

Kryweczki ("Krzyweczki") – herb szlachecki.
Opis herbu.
Na tarczy przedzielonej pasem błękitnym lewo-ukośnym na którym pałasz, w polu górnym srebrnym, na murawie - srebrny jednorożec; w dolnym srebrnym, na murawie drzewo palmowe zielone. U szczytu między dwoma czarnymi skrzydłami - drzewo palmowe, jak na tarczy.
Najwcześniejsze wzmianki.
Indygenat w Galicji z 1784.

</doc>
<doc id="178946" url="https://pl.wikipedia.org/wiki?curid=178946" title="Przedsiębiorstwo (prawo)">
Przedsiębiorstwo (prawo)



</doc>
<doc id="178948" url="https://pl.wikipedia.org/wiki?curid=178948" title="Kuczera">
Kuczera

Kuczera – herb szlachecki.
Opis herbu.
Na tarczy czterodzielnej, w polach I i IV złotych – łapa krucza czarna, trzymająca w szponie winne grono czerwone na gałązce z dwoma listkami zielonymi; w II i III czerwonych – połukoń w prawo srebrny. W klejnocie I łapa krucza jak na tarczy, w II - połukoń srebrny. Labry I czarne podbite złotem, II czerwone srebrem.
Najwcześniejsze wzmianki.
Nadany w 1778 w Galicji Franciszkowi Kuczerze, wraz z II stopniem szlachectwa (tytuł "Ritter") i predykatem "von Traubenthal".
Herbowni.
Kuczera Ritter von Traubenthal
Bibliografia.
S. Górzyński, Nobilitacje w Galicji w latach 1772-1918, DiG 1997, 

</doc>
<doc id="178949" url="https://pl.wikipedia.org/wiki?curid=178949" title="Zakład (prawo gospodarcze)">
Zakład (prawo gospodarcze)

Zakład – funkcjonalnie odrębna jednostka, stanowiąca część przedsiębiorstwa (zwanego przedsiębiorstwem macierzystym).
Istnieją różne terminy na określanie zakładów przedsiębiorstw (jednak pojęcia te, mogą mieć zupełnie inne znaczenie nadawane im na potrzeby jakiejś części prawa), są to np.:
Jednostka gospodarcza działająca w strukturze kilku zakładów, określana jest jako przedsiębiorstwo wielozakładowe.
W międzynarodowym prawie podatkowym.
W międzynarodowym prawie podatkowym pojęcie zakład, oznacza funkcjonalnie odrębną jednostkę położoną w innym państwie niż przedsiębiorstwo macierzyste. W tym rozumieniu, dla celów podatkowych zakład traktowany jest jako odrębne przedsiębiorstwo. Zatem posiada on kapitał zakładowy, odrębne aktywa i osobno od przedsiębiorstwa macierzystego ponosi koszty i ryzyko. Zakład i przedsiębiorstwo macierzyste traktowane są jako niezależne, lecz powiązane kapitałowo przedsiębiorstwa.
Określenie zakład obejmuje w szczególności:
Szczególnymi rodzajami zakładu są zakład typu budowlanego i zakład typu agencyjnego. Pierwszy z nich może zostać ukonstytuowany - zgodnie z testem czasu realizacji inwestycji - gdy plac budowy, prace budowlane lub instalacyjne trwają dłużej niż 12 miesięcy (rozwiązanie modelowe). W poszczególnych umowach o unikaniu podwójnego opodatkowania minimalny czas prowadzenia inwestycji może być różny (np. 6 miesięcy, 9 miesięcy, 18 miesięcy). Natomiast zakład typu agencyjnego może powstać, jeżeli dana osoba (agent) działa w państwie w imieniu przedsiębiorstwa (nierezydenta) i zwyczajowo zawiera umowy lub zwyczajowo odgrywa istotną rolę prowadzącą do zawarcia umów w imieniu przedsiębiorstwa, a także gdy umowy te dotyczą majątku przedsiębiorstwa lub świadczenia usług przez to przedsiębiorstwo.

</doc>
<doc id="178950" url="https://pl.wikipedia.org/wiki?curid=178950" title="Giric">
Giric

Giric, (zm. 889) – król Szkotów 878–889 (razem z Eochaidem).
Syn króla Donalda I. Mimo iż zgodnie ze zwyczajem "tanistry" został wybrany następcą Aeda, to przejął tron szkocki w wyniku spisku wraz ze swym kuzynem Eochaidem. Szczegóły ich wspólnego, prawdopodobnie niezbyt zgodnego panowania nie są znane. Obydwaj zostali usunięci przez Donalda II w 889 r. Eochaid został wygnany, a Giric zginął w bitwie pod Dundurn w środkowej Szkocji.

</doc>
<doc id="178951" url="https://pl.wikipedia.org/wiki?curid=178951" title="Czesbor">
Czesbor



</doc>
<doc id="178955" url="https://pl.wikipedia.org/wiki?curid=178955" title="Bahia Blanca">
Bahia Blanca



</doc>
<doc id="178957" url="https://pl.wikipedia.org/wiki?curid=178957" title="M88000">
M88000

M88000 – rodzina mikroprocesorów RISC firmy Motorola, znana także pod nazwą "88k".
Najważniejsze układy tej rodziny:
Dla spopularyzowania architektury "88k" założono konsorcjum 88open, jednak nie przyniosło to wymiernych efektów.
Ta rodzina procesorów nigdy nie stała się zbyt popularna. Na jej bazie zbudowano między innymi komputery Data General AViiON oraz Omron Luna-88K. Motorola produkowała także linię płyt głównych MVME opartą na tych procesorach i szynie VME.
Kiedy w 1993 roku Motorola przystąpiła do współpracy z firmami IBM i Apple przy tworzeniu procesora PowerPC, dalsze prace rozwojowe nad M88000 zostały zarzucone.
Aktualnie (czerwiec 2005) jedynym aktywnie rozwijanym systemem operacyjnym dla rodziny "88k" jest OpenBSD.
Niektóre systemy operacyjne w przeszłości dostępne dla M88000:

</doc>
<doc id="178958" url="https://pl.wikipedia.org/wiki?curid=178958" title="MC88100">
MC88100

MC88100 – mikroprocesor typu RISC produkowany od roku 1989 do połowy lat dziewięćdziesiątych przez firmę Motorola. Należy do rodziny M88000, znanej także jako "88k". 
Układ zawierał 32 32-bitowe rejestry, wbudowany arytmometr stało- i zmiennoprzecinkowy oraz rozszerzalna listę instrukcji. Przy taktowaniu rzędu 20 MHz układ osiągał wydajność obliczeniową na poziomie 15 MIPS. W jednym komputerze możliwe było zastosowanie czterech układów MC88100.

</doc>
<doc id="178959" url="https://pl.wikipedia.org/wiki?curid=178959" title="Bł. Bronisław Markiewicz">
Bł. Bronisław Markiewicz



</doc>
<doc id="178960" url="https://pl.wikipedia.org/wiki?curid=178960" title="Czasław">
Czasław

miejscowości w Polsce:

</doc>
<doc id="178961" url="https://pl.wikipedia.org/wiki?curid=178961" title="Cisław">
Cisław



</doc>
<doc id="178962" url="https://pl.wikipedia.org/wiki?curid=178962" title="Steatopygia">
Steatopygia

Steatopygia (nazwa wprowadzona w 1822 r. przez W. J. Burchella, z gr. στέαρ – "stéar", dopełniacz στέατος – "stéatos" – „twardy tłuszcz”, „łój”; πυγη – "pygē" – „pośladki”) – cecha charakterystyczna zwłaszcza dla niektórych ludów afrykańskich – m.in. Buszmenów i Hotentotów (w mniejszym stopniu u Pigmejów), polegająca na znacznym odkładaniu się tłuszczu na pośladkach. Zjawisko to szczególnie widoczne jest u kobiet. Ponadto wraz z tą cechą występuje znaczny przerost warg sromowych mniejszych ("labia minora") – nawet do 10 centymetrów – nazywany „fartuszkiem hotentockim” oraz nadmierna lordoza kręgosłupa lędźwiowego. Konsekwencją znacznej steatopygii są zaburzenia statyki ciała i trudności w poruszaniu się, nie zwiększa ona natomiast istotnie ryzyka zachorowania na choroby związane z otyłością (nadciśnienie tętnicze, cukrzyca, itp.). Cechy te mają podłoże genetyczne, ale ich znaczenie nie jest wyjaśnione. U wymienionych ludów steatopygia ujawnia się w okresie dojrzewania, co jest uznawane za oznakę płodności i zdolności do zamążpójścia.
Steatopygia bywa jeszcze, a w odległej przeszłości często była ideałem kobiecości u ludów prymitywnych, co wyraża się m.in. w sztuce prehistorycznej. Steatopygia jest skrajnym przykładem otyłości typu kobiecego, zwanego typem „gruszki”, tzn. takiego w którym tkanka tłuszczowa odkłada się w rejonach ciała poniżej pasa (w przeciwieństwie do otyłości typu „jabłka”, charakterystycznego dla płci męskiej i związanego z nadmiarem tkanki tłuszczowej w górnej części ciała).

</doc>
<doc id="178967" url="https://pl.wikipedia.org/wiki?curid=178967" title="Finanse">
Finanse

Finanse – stosunki ekonomiczne polegające na gromadzeniu, podziale i wydatkowaniu zasobów pieniężnych.
Opis.
W nauce o finansach termin ten definiuje się jako ogół zjawisk pieniężnych będących wynikiem działalności gospodarczej i społecznej prowadzonej przez ludzi. Ponieważ jednak nie wszystkie zjawiska pieniężne można włączyć do pojęcia finansów, a chodzi o pieniądz jako miernik kategorii realnych, to pojęcie finansów obejmuje tylko te zjawiska pieniężne, które są związane z kreacją i ruchem realnie istniejących zasobów pieniężnych lub z zaciąganiem zobowiązań do uruchomienia zasobów pieniężnych w przyszłości.
Teorie finansów stanowią wydzieloną część teorii pieniądza i ich zadanie polega na wyjaśnianiu funkcji pieniądza (stabilizacyjnej, alokacyjnej i redystrybucyjnej) w całym mechanizmie procesów gospodarczych oraz na wyjaśnieniu konstrukcji i funkcjonowania wszystkich kategorii finansowych (np. kredytu, budżetu, podatku, deficytu budżetowego).

</doc>
<doc id="178968" url="https://pl.wikipedia.org/wiki?curid=178968" title="Harmoniki sferyczne">
Harmoniki sferyczne

Harmoniki sferyczne (harmoniki kuliste, funkcje kuliste) – funkcje zmiennych rzeczywistych formula_1 będące rozwiązaniami równania różniczkowego Laplace’a zapisanego w układzie współrzędnych sferycznych:
gdzie:
przy czym wartość współrzędnej radialnej formula_6 współrzędnych sferycznych jest stała, co redukuje operator Laplace’a do powyżej podanej postaci. Pokazuje się, że aby rozwiązania były nieosobliwe, parametr formula_5 musi przyjmować wartości dyskretne takie że formula_8 gdzie formula_9
Powyższe równanie można otrzymać np. w metodzie rozdzielania zmiennych podczas rozwiązywania równania Schrödingera z potencjałem sferycznie symetrycznym; wtedy formula_5 jest stałą separacji tej metody.
Harmoniki sferyczne.
Jeżeli parametr formula_5 przyjmuje dyskretne wartości, formula_8 gdzie formula_13 to równanie Laplace’a ma rozwiązania nieosobliwe tradycyjnie oznaczane symbolami formula_14 przy czym indeks formula_15 przyjmuje wartości całkowite oraz
(1) dla formula_16
gdzie:
(2) dla formula_24
gdzie:
Funkcje formula_31 nazywa się tradycyjnie harmonikami sferycznymi (lub harmonikami kulistymi, funkcjami kulistymi).
Dla danej liczby formula_32 jest w sumie formula_33 liniowo niezależnych rozwiązań postaci formula_14 gdzie formula_35
Własności harmonik sferycznych.
Ortonormalność:
tj. harmoniki różniące się od siebie co najmniej jedną z liczb formula_37 lub formula_38 są ortonormalne, jeżeli określa się je dla punktów na powierzchni sfery, tak że formula_39 oraz formula_40
Przykłady harmonik sferycznych.
Poniższa tabela zawiera w danej kolumnie formula_41 harmonik formula_31 odpowiadających danej wartości formula_32
Wykresy harmonik.
Harmoniki sferyczne są funkcjami zmiennych formula_39 oraz formula_40 Ich wykresy w układzie sferycznym pokazano na rys. 1.
Ogólne rozwiązanie równania Laplace’a.
Ogólne rozwiązanie formula_46 równania Laplace’a można wyrazić za pomocą kombinacji liniowej dwóch lub większej liczby funkcji formula_31 o różnych wartościach parametrów formula_48 Rozwiązanie takie znajduje się żądając np. aby były spełnione odpowiednie warunki początkowe lub brzegowe.
Równanie Laplace’a w mechanice kwantowej.
W równaniu Schrödingera.
Równanie Laplace’a pojawia się w mechanice kwantowej. Np. przy rozwiązywaniu równania Schrödingera dla atomu wodoru, na który nie działają żadne pola zewnętrzne (np. pole magnetyczne) operator Hamiltona ma postać
gdzie formula_15 – masa elektronu, formula_51 – operator Laplace’a trzech zmiennych, opisujących położenie formula_52 elektronu w atomie. Ze względu na symetrię sferyczną energii potencjalnej formula_53 elektronu oddziałującego siłami elektrycznymi z protonem
gdzie formula_55 – wartość ładunku elektronu i protonu, wprowadza się współrzędne sferyczne formula_56 oraz formula_57 w zapisie operatora Hamiltona. Po rozdzieleniu zmiennej radialnej formula_6 od zmiennych kątowych formula_59 otrzymuje się z równania Schrödingera dwa równania, z których jedno jest równaniem Laplace’a zmiennych formula_60 Rozwiązania tego równania stanowią część funkcji falowej elektronu, zwanej orbitalem; jej kwadrat przedstawia gęstość prawdopodobieństwa znalezienia elektronu w atomie.
W równaniu własnym operatora momentu pędu.
Równanie Laplace’a pojawia się także w postaci operatora kwadrat momentu pędu, odpowiadającego operatorowi Hamiltona swobodnego atomu wodoru (omówionego wyżej), tj.
lub, zapisując go we współrzędnych sferycznych
Z rozwiązania równania własnego tego operatora
otrzymuje się jako funkcje własne harmoniki sferyczne
oraz wartości własne
które są dyskretne, gdyż formula_9 Oznacza to, że także wartości moment pędu formula_67 są dyskretne (skwantowane), bo formula_68
Danej wartości formula_67 momentu pędu odpowiada formula_33 różnych funkcji własnych formula_71 formula_27 operatora formula_73 mających różne wartości liczby formula_74 Wartości własne operatora Hamiltona (czyli energie atomu) są także identyczne dla wszystkich tych liczb formula_75 a tej samej liczbie formula_76 W takiej sytuacji mówi się, że poziomy energetyczne swobodnego atomu są zdegenerowane.
Magnetyczna liczba kwantowa m.
Degenerację energii usuwa umieszczenie atomu w zewnętrznym polu magnetycznym – obserwuje się wtedy rozszczepienie linii widmowych atomu (zjawisko Zemana). W opisie kwantowomechanicznym tego przypadku każdej parze liczb formula_32 oraz formula_15 odpowiada inna wartość energii. Dyskretność wartości liczby formula_15 implikuje dyskretność poziomów energetycznych atomu w polu. Z tego względu liczbę formula_15 nazywa się magnetyczną liczbą kwantową. Opis kwantowomechaniczny tego przypadku wymaga dodania dodatkowego składnika do operatora Hamiltona, odpowiadającego za oddziaływanie elektronu z polem.

</doc>
<doc id="178970" url="https://pl.wikipedia.org/wiki?curid=178970" title="Eochaid">
Eochaid

Eochaid, Eocha, Eochu, (zm. po 889) – król Strathclyde 877–889 i Szkotów 878–889 (razem z Giricem).
Po matce wnuk Kennetha I, syn Rhuna MacArthgala, władcy Strathclyde, brytyjskiego królestwa podległego Szkotom.
Eochaid, zgodnie ze szkocką tradycją "tanistry", jako pochodzący z żeńskiej linii, nie mógł być wybrany na króla Szkotów. W celu zdobycia tronu zawiązał spisek z prawowitym sukcesorem – Giricem. Po obaleniu Aeda obydwaj kuzyni rządzili jednocześnie, ale brak jest bliższych danych o tym okresie. Obydwaj zostali usunięci przez potomka Kennetha I w linii męskiej – Donalda II w 889 r.; Giric zginął w bitwie pod Dundurn w środkowej części kraju, a Eochaid został wygnany ze Szkocji.

</doc>
<doc id="178974" url="https://pl.wikipedia.org/wiki?curid=178974" title="Sagi staroskandynawskie">
Sagi staroskandynawskie



</doc>
<doc id="178976" url="https://pl.wikipedia.org/wiki?curid=178976" title="Częstowojna">
Częstowojna

Częstowojna – staropolskie imię żeńskie, złożone z członów "Często-" ("często") i "-woj-na" ("wojowniczka"). Oznacza ono "tę, która często wojuje".
Częstowojna imieniny obchodzi 30 sierpnia.
Męski odpowiednik: Częstowoj

</doc>
<doc id="178977" url="https://pl.wikipedia.org/wiki?curid=178977" title="Arekowate">
Arekowate

Arekowate, palmy ("Arecaceae") – rodzina roślin należących do jednoliściennych. Należy tu 184–188 rodzajów z 2550–2585 gatunkami. Rośliny te występują na wszystkich kontynentach w strefie międzyzwrotnikowej (stosunkowo niewielkie ich zróżnicowanie w porównaniu z innymi obszarami tropikalnymi jest w Afryce), niektóre gatunki rosną także w strefie klimatu umiarkowanego (np. w Europie południowej występuje naturalnie karłatka niska). Do palm należą rośliny drzewiaste o wzroście zwykle monopodialnym. Liście są okazałe, często w formie pióropusza na szczycie pędu, pierzaste lub dłoniaste. Wiele roślin z tej rodziny ma ogromne znaczenie użytkowe, np. kokos właściwy, daktylowiec właściwy, olejowiec gwinejski, sagownica sagowa i winodań wachlarzowata.
Rozmieszczenie geograficzne.
Rodzina występuje na wszystkich kontynentach w strefie międzyzwrotnikowej przy czym relatywnie jest mało zróżnicowana w kontynentalnej Afryce, gdzie występuje 65 z ponad 2,5 tys. gatunków. Największe zróżnicowanie gatunkowe jest w Azji i na wyspach Pacyfiku, gdzie łącznie występuje ok. 1600 gatunków. Na kontynentach amerykańskich rośnie ok. 730 gatunków. Znaczącymi ośrodkami zróżnicowania tej rodziny są wyspy, takie jak Nowa Gwinea (32 rodzaje z 273 gatunkami), Madagaskar (165 gatunków), Borneo (na niewielkim obszarze w Sarawak naliczono 100 gatunków), czy Seszele i Nowa Kaledonia wyróżniające się zróżnicowaniem na poziomie rodzajów. Mianem „strefy palmowej” określa się obszar do szerokości 20° po obu stronach równika, przy czym obszar ten wskazuje raczej główny obszar upraw palmy kokosowej "Cocos nucifera", a nie zasięg występowania palm. Najdalej na północ sięga karłatka niska "Chamaerops humilis", występująca w południowej Hiszpanii i we Włoszech.
Czynnikiem znacząco limitującym występowanie palm jest ich wrażliwość na niskie temperatury. Wysunięta na północ karłatka niska znosi spadki temperatury do 7 °C. W dużym stopniu odporne na ochłodzenia są też gatunki górskie, np. niektóre gatunki daktylowców "Phoenix" rosną w Himalajach na 2300 m n.p.m., kalamus "Calamus" i pinanga "Pinanga" rosną na Borneo na 3000 m n.p.m., a "Ceroxylon" w Andach na 3800 m n.p.m.
Wiele gatunków użytkowych zostało szeroko rozprzestrzenionych w strefie międzyzwrotnikowej, co wraz z bardzo długą historią ich uprawy i zanikiem dzikich populacji utrudnia ustalenie ich pochodzenia (tak jest np. w przypadku palmy kokosowej, daktylowca właściwego "Phoenix dactylifera" i wachlarzowca właściwego "Corypha umbraculifera").
Systematyka.
Pozycja systematyczna rodziny i jej podział jest dość stały w różnych systemach. Wyjątkiem jest jej ujęcie w rzędzie arekowców – zwykle traktowana była ona w nim jako takson monotypowy niezależnie od ujęcia systematycznego. Zmiana nastąpiła w 2016, gdy w systemie APG IV do rzędu wprowadzono jako siostrzaną rodzinę "Dasypogonaceae".
Najstarsze ślady kopalne (nasiona i liście) przedstawicieli rodziny datowane są na koniak i santon (mezozoik). Liczne skamieniałości znajdowane są w skałach mastrychtu i młodszych.
Relacje filogenetyczne.
Klad bazalny w obrębie palm stanowi podrodzina "Calamoideae". Relacje między podrodzinami przedstawia kladogram:
Podział systematyczny rodziny.
Podrodzina: "Calamoideae" 
Plemię: "Calameae"
Plemię: "Lepidocaryeae"
Plemię: "Eugeissoneae"
Podrodzina: "Nypoideae" 
Podrodzina: "Coryphoideae" 
Plemię: "Borasseae"
Plemię: "Caryoteae"
Plemię: "Chuniophoeniceae"
Plemię: "Corypheae"
Plemię: "Cryosophileae"
Plemię: "Phoeniceae"
Plemię: "Sabaleae"
Plemię: "Trachycarpeae"
Podrodzina: "Ceroxyloideae" 
Plemię: "Ceroxyleae"
Plemię: "Cyclospatheae"
Plemię: "Phytelepheae"
Podrodzina: "Arecoideae" 
Plemię: "Areceae"
Plemię: "Chamaedoreeae"
Plemię: "Cocoseae"
Plemię: "Euterpeae"
Plemię: "Geonomateae"
Plemię: "Iriarteeae"
Plemię: "Leopoldinieae"
Plemię: "Manicarieae"
Plemię: "Oranieae"
Plemię: "Pelagodoxeae"
Plemię: "Podococceae"
Plemię: "Reinhardtieae"
Plemię: "Roystoneeae"
Plemię: "Sclerospermeae"

</doc>
<doc id="178978" url="https://pl.wikipedia.org/wiki?curid=178978" title="Częstobrona">
Częstobrona

Częstobrona — staropolskie imię żeńskie, złożone z członów "Często-" ("często") i "-bron/a" ("bronić się"). Mogło ono oznaczać "tę, która często się broni", czy też "tę, której się często udaje obronić". Notowane w Polsce od średniowiecza, także w formie Częstobronka. 
Przykładowe dawne zdrobnienia: Częstocha, Częstochna, Częstorka. 
Częstobrona imieniny obchodzi 3 października.

</doc>
<doc id="178981" url="https://pl.wikipedia.org/wiki?curid=178981" title="Dithering (grafika komputerowa)">
Dithering (grafika komputerowa)

Dithering (z ang. "rozsiewanie" lub "rozpraszanie") – zamierzony efekt zastosowania szumu w celu zniwelowania błędu kwantyzacji, zapobiegający efektowi bandingu. Stosuje się go głównie w grafice komputerowej i druku wysokonakładowym, jednak bywa też stosowany w hafciarstwie (zwłaszcza zautomatyzowanym).
Dithering pozwala nie tylko na uzyskanie wrażenia dodatkowych kolorów, ale przede wszystkim powoduje złudzenie bardziej płynnego przejścia od jednego koloru do drugiego (szczególnie dla mniejszej ilości kolorów) oraz zniwelowanie zjawiska bandingu – widać to bardzo wyraźnie na ośmiokolorowych grafikach przedstawionych obok.
W celu zrealizowania ditheringu można zastosować kilka różnych metod ułożenia pikseli o barwach składowych; ta przedstawiona na dołączonych tutaj rysunkach to "error diffusion", czyli rozpraszanie błędów.
Niektóre modele LCD zostały wyposażone w funkcję "tymczasowego ditheringu" uzyskując podobny efekt do programowego ditheringu, polegającą na szybkiej zmianie wartości pikseli pomiędzy uśrednionymi wartościami kolorów w przestrzeni barw (znane również jako Frame Rate Control). Ekran, który natywnie wspiera wyświetlanie 18-bitowej palety kolorów (6 bitów na każdy kanał RGB) potrafi wyświetlić 24-bitowy obraz "true color" (8 bitów na kanał RGB).
Algorytmy.
Istnieje wiele algorytmów zaprojektowanych w celu realizacji ditheringu. Jednym z pierwszych i najbardziej popularnych jest algorytm Floyda-Steinberga stworzony w 1975 r. Jego zaletą jest niwelowanie artefaktów obrazu poprzez zastosowanie procesu "Error-diffusion" (z ang. "przenikanie błędów").
Innymi algorytmami stosowanymi do poprawy wyglądu obrazu rastrowego przy redukcji palety barwnej lub tonalnej są (na pierwszej pozycji widoczny obraz oryginalny, za nim obraz z paletą tonalną zredukowaną do 1 bita przy wykorzystaniu metody progowania (ang. "thresholding"), która nie realizuje rozpraszania błędów, następnie obrazy 1-bitowe po zastosowaniu poszczególnych metod ditherlingu):

</doc>
<doc id="178983" url="https://pl.wikipedia.org/wiki?curid=178983" title="Refraktometr">
Refraktometr

Refraktometr – przyrząd do badania współczynników załamania światła różnych ośrodków (substancji), przede wszystkim cieczy. Klasycznym urządzeniem jest refraktometr Abbego, opracowany w końcu XIX wieku. Współcześnie stosuje się liczne typy nowoczesnych aparatów, o konstrukcji oraz dokładności i precyzji dostosowanej do konkretnych potrzeb. Dostępne są m.in. precyzyjnie kalibrowane aparaty z automatyczną kompensacją temperatury w przestrzeni, do której jest wprowadzana próbka. W wielu sytuacjach nie wymagających bardzo wysokiej precyzji pomiarów są stosowane łatwe w obsłudze zminiaturyzowane refraktometry kieszonkowe.
Zasada działania.
Klasyczny pomiar współczynnika załamania światła formula_1 polega na wyznaczaniu wartości kąta granicznego formula_2 na podstawie prawa Snelliusa (wykorzystanie zjawiska całkowitego wewnętrznego odbicia):
gdzie dolne indeksy 1 i 2 odnoszą się do sąsiadujących ośrodków o różnej gęstości optycznej.
Kąt graniczny jest zdefiniowany jako wartość kąta padania światła formula_5 biegnącego z ośrodka o większej wartości formula_6 formula_7 w sytuacji, gdy kąt załamania formula_8 osiąga wartość 90° (promień załamany „ślizga się” po powierzchni granicznej):
Znane wartości kąta granicznego i współczynnika załamania światła zastosowanego w refraktometrze materiału optycznego (np. szkło kwarcowe, n1), pozwalają obliczyć współczynnik załamania światła substancji badanej (n2), która kontaktuje się z tym materiałem optycznym.
Podstawą działania innych refraktometrów, nazywanych interferometrycznymi, jest definicja drogi optycznej:
gdzie:
Podstawowe typy aparatów.
Stosowane są np. :
Automatyczny pomiar indeksu refrakcji jest oparty na określeniu krytycznego kąta całkowitego odbicia. Źródło światła, najczęściej dioda LED, jest skierowane na powierzchnię pryzmatu za pomocą systemu optycznego. Filtr interferencyjny zapewnia specyficzną długość fali. W związku ze skupieniem światła w punkcie na powierzchni pryzmatu, pokryty zostaje szeroki zakres różnych kątów odbicia. Badana próbka jest w bezpośrednim kontakcie z pryzmatem. W zależności od jej indeksu refrakcji, padające światło poniżej krytycznego kąta całkowitego odbicia, częściowo przenika przez próbkę, a światło powyżej kąta całkowitego odbicia, zostaje całkowicie odbite. Ta zależność intensywności promieni odbitych i ich kątów, jest mierzona przez wysokorozdzielczy układ sensorów. Z sygnału video zebranego z sensora CCD, współczynnik refrakcji może zostać wyznaczony. Metoda detekcji krytycznego kąta całkowitego odbicia jest niezależna od właściwości próbki. Jest możliwe zmierzenie indeksu refrakcji próbek wysoce absorbujących lub zawierających pęcherzyki powietrza lub cząstki stałe. Co ważne, zaledwie kilka mikrolitrów próbki jest potrzebne do wykonania pomiaru, poza tym próbkę naniesioną na pryzmat zawsze można odzyskać po pomiarze. Określenie kąta refrakcji jest niezależne od wstrząsów lub innych czynników zewnętrznych.
Zastosowania.
Pomiary wchodzące w zakres refraktometrii obejmują:
Współczesne refraktometry są urządzeniami o różnej konstrukcji i dokładności, dostosowanej do tych specyficznych zastosowań.
Refraktometr w piwowarstwie.
W piwowarstwie stosowane są refraktometry kieszonkowe/ręczne. Służą one do szybkiego oznaczenia gęstości brzeczki. Wyskalowane są w stopniach Brixa, które są bardzo zbliżone do stopni Plato. Jednak refraktometr nie mierzy bezpośrednio gęstości brzeczki, a jedynie stopień załamania światła według zasady, że im gęściejsza brzeczka tym światło bardziej się załamuje. Dlatego w celu precyzyjnej konwersji stopni Brixa na stopnie Plato stosuje się równanie: Odczyt z refraktometru (°Bx) / 1,04 = Brzeczka (°P)

</doc>
<doc id="178985" url="https://pl.wikipedia.org/wiki?curid=178985" title="L-system">
L-system

L-system, system Lindenmayera – zestaw reguł produkcji gramatyki formalnej służący do tworzenia graficznych tworów o fraktalnej budowie. L-systemy znajdują zastosowanie w grafice komputerowej jako generatory fraktali i systemy modelowania roślin. L-systemy zostały stworzone w 1968 roku przez Aristida Lindenmayera.
L-systemy są gramatykami, w których produkcje stosuje się iteracyjnie od stanu początkowego przez założoną liczbę powtórzeń.
L-system nazywany jest bezkontekstowym wtedy i tylko wtedy, gdy każda reguła produkcji stosuje się tylko do pojedynczego symbolu, niezależnie od symboli sąsiadujących. Jeśli reguła produkcji zależy nie tylko od pojedynczego symbolu, ale także od symboli sąsiednich, to taki L-system nazywany jest kontekstowym.
Jeśli dla każdego symbolu istnieje jedna i tylko jedna reguła produkcji, to taki L-system nazywa się deterministycznym. Deterministyczny L-system bezkontekstowy nazywa się systemem DOL (DOL-system).
Jeśli dla danego symbolu istnieje więcej niż jedna reguła produkcji i dla każdej z nich przypisane jest określone prawdopodobieństwo zastosowania, to taki L-system nazywa się stochastycznym.
Wykorzystanie L-systemów w grafice komputerowej wymaga przełożenia symboli na struktury graficzne. W zależności od wykorzystywanego modelu stosuje się różne metody transformowania zapisu formalnego do grafiki. Jednym z przykładów jest tak zwana „grafika żółwia” (zbliżona do koncepcji wykorzystywanej w języku Logo). Każdy symbol w L-systemie jest w takim modelu interpretowany jako określona sekwencja ruchów „żółwia”.

</doc>
<doc id="178986" url="https://pl.wikipedia.org/wiki?curid=178986" title="Boris Jegorow">
Boris Jegorow

Boris Borisowicz Jegorow ros. Борис Борисович Егоров, (ur. 26 listopada 1937 w Moskwie, zm. 12 września 1994 tamże) – radziecki lekarz specjalizujący się w medycynie kosmicznej, Lotnik Kosmonauta ZSRR.
W oddziale kosmonautów od 26 maja do 14 października 1964 roku. Był to nabór przewidziany specjalnie do lotu Woschoda 1.
W dniach 12–13 października 1964 roku uczestniczył w locie wielomiejscowego statku kosmicznego Woschod 1. Był najmłodszym członkiem trzyosobowej załogi dowodzonej przez Władimira Komarowa. W jej skład wchodził również doświadczony inżynier Konstantin Fieoktistow. Podczas lotu kosmonauci po raz pierwszy nie mieli na sobie skafandrów. Wyprawa trwała 24 godziny 17 minut i 3 sekundy.

</doc>
<doc id="178988" url="https://pl.wikipedia.org/wiki?curid=178988" title="Centronics">
Centronics



</doc>
<doc id="178992" url="https://pl.wikipedia.org/wiki?curid=178992" title="Albert Claude">
Albert Claude

Albert Claude (ur. 24 sierpnia 1899 w Neufchâteau, zm. 22 maja 1983 w Brukseli) – belgijski biolog, lekarz, cytolog, dokonał rozdzielenia elementów komórkowych, laureat Nagrody Nobla w dziedzinie fizjologii lub medycyny.
Albert Claude był najmłodszym z czworga dzieci Glaudice Watriquant Claude i Florentina Josepha Claude, piekarza prowadzącego sklep z pieczywem w miejscowości Longlier w Ardenach. Gdy miał trzy lata u jego matki wykryto raka piersi, który cztery lata później doprowadził do jej śmierci. Ze względu na pogarszającą się sytuację finansową rodzina przeniosła się do Athus, gdzie znalazła się w społeczności niemieckojęzycznej. Po pewnym czasie Albert został poproszony o powrót do Longlier, aby zająć się wujem, który był częściowo sparaliżowany w wyniku udaru mózgu.
Albert Claude podjął studia medyczne na Uniwersytecie w Liège, ukończył je w 1928 roku. Zimę 1928/1929 spędził w Berlinie, początkowo w Instytucie Badań nad Rakiem ("Institute für Krebsforschung"), a następnie w laboratorium kultur tkankowych na Kaiser-Wilhelm-Gesellschaft .
W 1929 roku został zatrudniony w Instytucie Badań Medycznych Rockefellera, gdzie prowadził badania nad wirusem mięsaka Rousa. Podczas prób wyizolowania wirusa z tkanek rozwinął metodę frakcjonowania komórek poprzez wirowanie ekstraktu. Doprowadziło go to do odkrycia siateczki endoplazmatycznej oraz wyjaśnienia funkcji mitochondriów.
W 1942 roku, jako pierwszy badacz zastosował mikroskop elektronowy do badań struktur komórkowych, początkowo do obserwacji wyizolowanych składników, potem do całych komórek.
W 1941 roku otrzymał obywatelstwo Stanów Zjednoczonych, w 1949 roku wrócił do Belgii, będąc równocześnie profesorem Uniwersytetu Rockefellera (do 1972 roku) oraz Université Libre de Bruxelles (do 1969). W latach 1948–71 pełnił funkcję dyrektora Instytutu Julesa Bordeta.
W 1974 roku otrzymał, wraz z George'em Palade i Christianem de Duve, Nagrodę Nobla za "odkrycia dotyczące strukturalnej i funkcjonalnej organizacji komórek".

</doc>
<doc id="178993" url="https://pl.wikipedia.org/wiki?curid=178993" title="Domofon">
Domofon

Domofon (również bramofon) – urządzenie elektroniczne służące do komunikacji głosowej na małe odległości bez pośrednictwa centrali, zazwyczaj pomiędzy zewnętrzną kasetą bramową a montowanym wewnątrz unifonem, składającym się z części naściennej i słuchawki.
Najczęściej wykorzystywane w domach, mieszkaniach i innych budynkach do identyfikacji interesantów i do zdalnego otwierania drzwi. Czasami połączony z kamerą i wyświetlaczem – nazywany wtedy wideodomofonem.
Zasada działania.
Prosty domofon składa się ze wzmacniacza elektroakustycznego z dołączonymi do jego wejścia i wyjścia głośnikami (dołączony do wejścia głośnik pełni funkcję mikrofonu).
Podstawowe elementy instalacji domofonowej to:
Domofony występują w systemach:
Rodzaje domofonów.
Bramofon.
Bramofon jest prostym systemem łączności bezpośredniej pomiędzy bramą wejściową a lokalami w posesji. Służy do wywołania i rozmowy z mieszkańcami posesji, oraz odblokowania zamka i otwarcia bramy wejściowej. W najprostszej wersji składa się z kasety bramowej z wizytówkami i przyciskami do mieszkań, oraz unifonów (aparatów domofonowych) wewnątrz lokali, które posiadają słuchawki telefoniczne i przyciski do zwalniania elektrozaczepu bramy. Niekiedy zamiast unifonów w lokalach stosowane są urządzenia głośnomówiące.
Domofon stosowany jest zarówno w domach jednorodzinnych (zwany wtedy często bramofonem), jak i w blokach wielorodzinnych, oraz budynkach publicznych i przemysłowych. Domofony wykonywane są w wersji analogowej i cyfrowej oraz technologii IP/SIP.
Domofon analogowy.
Domofon analogowy jest najprostszą wersją urządzenia. Kaseta na bramie posiada wizytówki i przyciski indywidualne dla każdego lokalu w budynku. Instalacja takiego domofonu składa się z w różnych modelach z 4 do 6 żył. Kaseta bramowa posiada mikrofon i głośnik, a unifony w lokalach wykonane są postaci wiszącej słuchawki telefonicznej. Poszczególne żyły w instalacji kablowej łączą: mikrofon w kasecie bramowej ze słuchawkami w unifonach, mikrofony w unifonach z głośnikiem w kasecie bramowej, kolejna żyła wysyła sygnał dzwonka z przycisku na kasecie do wybranego unifonu. Kolejne dwie żyły wykorzystane były w najstarszych wersjach do włączania elektrozaczepu bramy prądem przemiennym 12 V (takie modele potrzebowały 6 żył w instalacji). W nowszych wersjach załączanie elektrozaczepu zostało zrealizowane poprzez zwieranie przyciskiem w unifonie żyły mikrofonu z żyłą masy systemu, co powodowało uruchamianie przekaźnika, lub triaka sterującego elektrozaczep bramy. Takie systemy posiadają 4 żyły w instalacji systemu.
Domofon cyfrowy.
Domofony cyfrowe to nowocześniejsze wersje urządzeń oparte na technice mikroprocesorowej. Posiadają kasety bramowe z cyfrową klawiaturą za pomocą której wybierany jest numer lokalu, lub wprowadzany np. kod powodujący odblokowanie bramy. Kasety posiadają także wyświetlacz cyfrowy na którym pokazuje się numer wybranego lokalu, a także mogą być dodatkowe informacje jak np. nazwisko mieszkańca/nazwa lokalu. Wyświetlacz służy także do obsługi serwisowej i programowania systemu. Domofony cyfrowe posiadają bardzo prostą instalację składającą się tylko z dwóch żył biegnących kolejno do każdego unifonu zamontowanego w instalacji. Dużą zaletą tego typu urządzeń jest kaseta z cyfrową klawiaturą, co jest szczególnie istotne przy dużej liczbie lokali (unikamy konieczności montowania dużych kaset z dużą liczbą wizytówek i przycisków). Dodatkowe zalety to prosta instalacja (na przewodzie dwużyłowym) oraz dodatkowe funkcje jakie uzyskują użytkownicy, między innymi możliwość odblokowania zamka przy pomocy indywidualnego kodu z kasety bramowej.
Domofon/Wideodomofony IP/SIP.
Domofony/Wideodomofony IP oparte są na protokole TCP/IP oraz SIP. Urządzenia systemu są urządzeniami sieciowymi pracującymi w obrębie sieci LAN i WAN. Składają się z kasety bramowej, odbiorników domowych czyli unifonów (słuchawkowych lub bezsłuchawkowych), wideomonitorów (wideo-unifonów) oraz switchy POE. Kasety bramowe wyposażone są w system operacyjny linux lub android, głośnik, mikrofon, pojedynczą lub podwójną kamerę IP, klawiaturę, wyświetlacz LCD, czytnik RFID, wyjścia przekaźnikowe. W stosunku do cyfrowych kaset bramowych posiadają rozszerzoną funkcjonalność o dowolną personalizację kolorowych wyświetlaczy LCD, otwieranie za pomocą detekcji twarzy, syntezer mowy który informuje o otwarciu wejścia, przekierowanie połączenia audio-wideo na smartfon z aplikacją z możliwością prowadzenia rozmowy między kasetą bramową, a smartfonem i otwierania wejścia.
Wideodomofon.
Wideodomofon jest odmianą domofonu wyposażoną w kamerę zamontowaną w kasecie bramowej, oraz unifonami z wbudowanymi monitorami. Użytkownicy mają możliwość dodatkowo obserwacji osoby, z którą prowadzą rozmowę za pomocą monitora. Monitory najnowszych generacji wykonane są już jako małe kolorowe wyświetlacze LCD.
Wideodomofony występują w wersji z wyświetlaczem (ekranem) czarno-białym lub kolorowym. Kamera wideodomofonu może być wbudowana w panel zewnętrzny lub zamontowana osobno na budynku. Unifon z monitorem nazywany jest wideomonitorem.
Funkcje dodatkowe.
Wiele modeli domofonów/wideodomofonów posiada dodatkowe funkcje, takie jak:

</doc>
<doc id="178994" url="https://pl.wikipedia.org/wiki?curid=178994" title="Kwas barbiturowy">
Kwas barbiturowy

Kwas barbiturowy ("malonylomocznik") – organiczny związek chemiczny, heterocykliczny amid występujący w kilku formach tautomerycznych.
Został odkryty w roku 1863 przez Adolfa von Baeyera.
Jest otrzymywany w reakcji mocznika z kwasem malonowym:
C-alkilopochodne kwasu barbiturowego nazywane są barbituranami. Stosuje się je jako środki nasenne.

</doc>
<doc id="178996" url="https://pl.wikipedia.org/wiki?curid=178996" title="Kothen">
Kothen

Niemcy:
Zobacz też:

</doc>
<doc id="178998" url="https://pl.wikipedia.org/wiki?curid=178998" title="PCI Express Graphics">
PCI Express Graphics

PEG (ang. "PCI Express Graphics") - rozwiązanie firmy Asus, dokładnie PCI Express to najnowszy standard obsługi wejścia/wyjścia, opracowany w miejsce magistrali PCI. Zapewnia prędkość przesyłania danych na poziomie 4-krotnie większym niż w AGP 8x.
PEG oznacza w skrócie standard PCI Express x16 zapewniający transmisję do 8GB/s.

</doc>
<doc id="178999" url="https://pl.wikipedia.org/wiki?curid=178999" title="Intel 8051">
Intel 8051

Intel 8051 – mikrokontroler stworzony przez firmę Intel w 1980 roku. Zapoczątkował rodzinę mikrokontrolerów MCS-51 (od ang. MicroComputer System) będących udoskonalonymi lub wyspecjalizowanymi mikrokontrolerami o tej samej, ośmiobitowej architekturze i kompatybilnej z pierwowzorem liście rozkazów. Mikrokontrolery należące do rodziny MCS-51 do dziś znajdują szerokie zastosowanie w niemal każdej dziedzinie elektroniki.
Mikrokontrolery te są wykonane w zmodyfikowanej architekturze harwardzkiej. Należą do grupy mikrokontrolerów CISC.
Oprócz możliwości programowania mikrokontrolera w asemblerze rodziny MCS-51, istnieje również możliwość programowania w kompilowanych językach wysokiego poziomu – najczęściej wykorzystywany do tego celu jest język C.
Intel nie produkuje już samodzielnie nowych chipów z serii MCS-51 od marca 2007 roku. Produkcją do dzisiaj zajmują się firmy trzecie, m.in. Dallas Semiconductor, Philips i Atmel. Również różne firmy sprzedają układy z serii MCS-51 jako tzw. IP-core, najczęściej stosowane w bezpośrednio programowalnych macierzach bramek.
Rejestry specjalne.
Obszar pamięci o adresach od 0x80 do 0xFF nazywany jest obszarem rejestrów specjalnych ("SFR – Special Function Registers"). Rejestry te pozwalają na sterowanie różnymi funkcjami mikrokontrolera. Obszar ten nie jest ciągły (nie wszystkie adresy są zajęte) – umożliwia to ewentualne uzupełnienie obszaru o nowe funkcje.
Timery 8051.
Sterowanie timerów:
W trybie 3 działa de facto tylko TLx (młodsze 8 bitów licznika), w momencie wygenerowania sygnału przepełnienia, do TLx ładowana jest wartość THx który w tym trybie pełni funkcje rejestru stałej.
Timery generują sygnał TFx przy przekroczeniu maksymalnej wartości – odpowiednio 2^13, 2^16, 2^8. Jako że są to liczniki zliczające w przód, oraz ich inkrementacja następuje co jeden cykl zegarowy w celu kontrolowania odmierzanego przez nie czasu Tx jako wartość początkowa do TH | TL należy wpisać wartość 
gdzie: maksimum zakresu w trybie 16 bit = 65 536, 8-bitowym = 256, a Tosc = 1/Częstotliwość układu taktującego
W trybie 2 należy tą samą wartość wpisać zarówno do rejestrów TH i TL
Inne mikrokontrolery rodziny MCS-51.
Oryginalny układ 8051 firmy Intel jest przestarzały i od dawna nieużywany w nowych konstrukcjach. Jednakże na rynku istnieje wiele udoskonalonych wersji tego mikrokontrolera – od prostych klonów kompatybilnych elektrycznie ("pin-to-pin") z pierwowzorem, aż po rozbudowane układy, w których rdzeń 8051 stanowi jedynie małą część systemu.
Mikrokontrolery rodziny MCS-51 kompatybilne z 8051 co do pinów oraz na poziomie asemblera: 
Mikrokontrolery rodziny MCS-51 kompatybilne z 8051 co do pinów, ale niezgodne na poziomie asemblera 
Zmiany w stosunku do oryginalnego układu 8051 obejmują także:
Swój sukces rodzina MCS-51 zawdzięcza m.in. wyjątkowej łatwości rozbudowy, nie wymagającej jakiejkolwiek modyfikacji listy rozkazów. Wiąże się to ze sposobem uwzględniania dodatkowych elementów w przestrzeni adresowej mikrokontrolera – jest w niej wiele niewykorzystanych adresów, ułatwiających dostęp do nowych elementów za pośrednictwem dodatkowych rejestrów specjalnych (SFR).

</doc>
<doc id="179002" url="https://pl.wikipedia.org/wiki?curid=179002" title="System zarządzania pakietami">
System zarządzania pakietami

System zarządzania pakietami – zestaw narzędzi służących do automatycznej instalacji, aktualizacji, konfiguracji i usuwania pakietów oprogramowania. Korzystanie z zarządcy pakietów różni się od instalowania pojedynczych pakietów ręcznie tym, iż zarządca zwykle obsługuje zależności i potrafi ściągnąć z Internetu wymagane pakiety. Termin ten jest najczęściej stosowany w odniesieniu do systemów typu Unix.

</doc>
<doc id="179003" url="https://pl.wikipedia.org/wiki?curid=179003" title="Pasmo Macha">
Pasmo Macha

Pasmo Macha (efekt pasm Macha, wstęga Macha) – odkryta w 1865 przez Ernsta Macha właściwość wzroku ludzkiego, która objawia się dostrzeganiem nieistniejących pasm i zmiany jasności sąsiednich obszarów różniących się znacznie jasnością. Efekt ten został dokładnie opisany w 1972 przez F. Ratliffa w pracy "Contour and Contrast".
Fizjologicznym procesem to tłumaczącym jest hamowanie oboczne.
W przetwarzaniu sygnałów podobne zjawisko występuje przy użyciu filtrów oraz interpolacji (np. efekt Rungego).

</doc>
<doc id="179006" url="https://pl.wikipedia.org/wiki?curid=179006" title="Nowokaina">
Nowokaina



</doc>
<doc id="179007" url="https://pl.wikipedia.org/wiki?curid=179007" title="Extended Graphics Array">
Extended Graphics Array

XGA () – standard rozdzielczości ekranu 1024×768 pikseli opracowany w 1990 roku przez firmę IBM.
Ulepszona rozdzielczość SVGA (800×600) została w tym standardzie rozszerzona do wielkości 1024×768 punktów. Z kolei następcą tej rozdzielczości jest SXGA.
XGA pozwala na wyświetlenie obrazu w rozdzielczości 1024×768 punktów i 256 kolorach.
Spośród znanych kart graficznych układy Tseng Labs począwszy od ET4000 oferowały sprzętową zgodność z 8514/A i XGA.

</doc>
<doc id="179008" url="https://pl.wikipedia.org/wiki?curid=179008" title="Pokrewieństwo (antropologia)">
Pokrewieństwo (antropologia)

Pokrewieństwo – w perspektywie antropologicznej – więź społeczna, determinująca stosunki między co najmniej dwoma jednostkami, oparta na pochodzeniu lub małżeństwie. Obok gospodarki, polityki i religii pokrewieństwo zalicza się do podstawowych instytucji kształtujących życie społeczne, m.in. ustala porządek prawny w danej grupie. Osoby będące klasyfikowane jako krewni posiadają, względem innych, określone prawa oraz obowiązki. Pewne z nich, takie jak na przykład prawo do dziedziczenia, zostały skodyfikowane. Jednostki połączone więzią pokrewieństwa są nazywane krewnymi tworzącymi grupy krewniacze.
Pokrewieństwo jest uznawane za powszechnik kulturowy, ale jego rola nie jest jednakowa w różnych społeczeństwach. W niektórych społecznościach, np. pozaeuropejskich jest ono postrzegane jako bazowa instytucja społeczną, stanowiąca gwarancję stabilności politycznej. W takich przypadkach małżeństwo traktowane jest jako rodzaj aliansu zawieranego nie pomiędzy samostanowiącymi jednostkami, lecz całymi grupami. W innych przypadkach, szczególnie społeczeństw euroazjatyckich, stanowi część złożonej struktury.
Historia pojęcia.
Pierwszym badaczem, który, już w 1728 roku, zajął się problemem różnorodności pokrewieństwa u różnych narodów był Joseph Lafitau. Przełomowym okazał się jednak rok 1871, w którym to Lewis Henry Morgan opublikował pracę pt.: "Systemy związków krwi i powinowactwa w rodzinie ludzkiej". Morgan zajmował się zbieraniem danych na temat terminologii pokrewieństwa społeczeństw z całego świata. Jako jeden z niewielu badaczy XIX wieku prowadził badania terenowe. Na podstawie porównań zauważył, że podobieństwa systemów terminologicznych występują u ludów zamieszkujących bardzo odległe terytoria. Miało to ukazać, że systemy te nie są zależne od języka. Zdaniem Morgana terminologia pozwala badaczom spojrzeć na to, jak dawniej wyglądały organizacje społeczne, ponieważ zmienia się wolniej niż owe organizacje.
Pod koniec XIX wieku, Émile Durkheim nie zgodził się z podporządkowaniem społecznego aspektu pokrewieństwa biologicznemu. Za jeden z argumentów posłużyły mu rytuały inicjacyjne i ich znaczenie w osiągnięciu przez jednostkę statusu pełnowartościowego członka grupy. Nie wystarczy urodzić się w niej aby posiąść pełnię praw i obowiązków. W bezsprzeczny sposób oddzielił pokrewieństwo od pojęcia związków krwi wyrażanych genealogicznie.
Wśród brytyjskich badaczy z nurtu funkcjonalizmu bardzo popularna była teza Alfreda Radcliffe-Browna mówiąca, że do każdego terminu pokrewieństwa przypisany jest jeden zespół praw i obowiązków. Podobnie uważał także francuski etnograf Claude Lévi-Strauss. Dodał on, że interakcje między krewnymi prowadzą do uaktualniania się terminologii. W 1949 roku ukazała się jego praca "Les structures élémentaires de la parenté" ("Struktury elementarne pokrewieństwa"), w której między innymi definiuje relacje zachodzące między wszystkimi systemami pokrewieństwa ludzkiego. Lévi-Strauss skupia się głównie na przykładzie zjawiska wymiany żon (tzw. teoria aliansowa), które to pokazuje łączenie dwóch różnych grup pochodzeniowych zawierających swojego rodzaju kontrakt. Może mieć on charakter dwustronny (wymiana bezpośrednia) lub charakter jednostronny (wymiana pośrednia). Grupy te oddając sobie wzajemnie kobiety dokonują symbolicznej wymiany darów, która ma wprowadzać harmonię i łączyć je w swoistą całość. Francuski etnolog bazuje tu na teorii wymiany małżeńskiej, która już wcześniej zajmowała badaczy.
W 1984 roku amerykański etnolog David M. Schneider zanegował całe dotychczasowe studia nad pokrewieństwem. Uważał, że problem należy ujmować w sposób relatywistyczny. Tym samym Badacz ten odbierał zjawisku pokrewieństwa walory powszechnika kulturowego. Schneider zwrócił także uwagę na kontrast między społeczeństwami, w których rola więzi biologicznych jest silnie akcentowana a takimi, w których nie mają one takiego znaczenia.
Polska etnologia a teorie pokrewieństwa.
Wśród polskich etnografów nie było dużego zainteresowania badaniami pokrewieństwa. Dziełem, które poprzedzało nawet prace Morgana było studium terminów występujących u Słowian napisane przez filologa z Uniwersytetu Warszawskiego Piotra Aleksiejewicza Ławrowskiego, pt.: "Коренное значение в названиях родства у славян". Praca ta nie miała jednak większego znaczenia dla późniejszych pokoleń, ponieważ była jedynie kompendium nazewnictwa. Ściśle związane z terminem pokrewieństwa pojęcie rodziny również nie budzi większego zainteresowania w polskiej antropologii. Natomiast duże znaczenie odgrywa w socjologii, psychologii i pedagogice.
Kody pokrewieństwa.
Dla pełniejszego uchwycenia stosunków pokrewieństwa utworzono kody oznaczające członków danej grupy krewniaczej i istniejące między nimi zależności. Powstanie tych kodów wiąże się z metodą genealogiczną. Według tej koncepcji relacje krewniacze są tożsame z genealogicznymi. Stosowanie jej ma na celu ukazanie relacji między jednostką tzw. "ego", a jego krewnymi.
Klasyfikacje systemów pokrewieństwa.
Istnieją dwa główne podziały przekazywania członkostwa w grupie krewniaczej: unilinearny i bilateralny.
W systemie bilateralnym, zasoby przekazuje się zarówno ze strony ojca, jak i ze strony matki. Liczba krewnych podwaja się o każde pokolenie wstecz, więc w tego typu społeczeństwach genealogie są płytkie. Jednostka najczęściej nie jest w stanie wymienić swoich krewnych dalej, niż trzy pokolenia wstecz. Zespół osób tworzących grupę o charakterze bilateralnym nazywa się zwykle rodziną. Skład jej jest najczęściej subiektywny zależny od tego czy jednostka dobiera do niej osoby na zasadzie identyfikacji genealogicznej, pokrewieństwa fikcyjnego, czy też powinowactwa. Wybory te zależne są od czynników zewnętrznych takich jak bliskość przestrzenna, emocjonalna, zależności ekonomiczne. Ten rodzaj pokrewieństwa stanowi ⅓ systemów pokrewieństwa. Dotyczy głównie społeczeństw euroazjatyckich.
Podział pokrewieństwa unilinearnego.
Lineażem nazywamy grupę ludzi, którzy uznają swoje pochodzenie od wspólnego przodka (czy to w linii męskiej, czy żeńskiej). Bardzo podobnym terminem związanym z pokrewieństwem jest ród, ale w jego obrębie jednostki nie znają wszystkich powiązań genealogicznych między sobą.
Przekształcenia systemów pokrewieństwa.
Proces ten widoczny jest szczególnie na przykładzie pokrewieństwa bilateralnego, w którym to jednostka wybiera ważnych dla siebie krewnych. Podobnie jak inne instytucje społeczne i system pokrewieństwa ulega ciągłym zmianom. Niektóre terminy stają się archaicznymi inne zostają uproszczone. Nazewnictwo z czasem staje się coraz prostsze. Jest to związane ściśle ze zmianami społecznymi. Zdaniem Sławoja Szynkiewicza może to się wiązać z obniżeniem znaczenia instytucji pokrewieństwa. Jednocześnie nie zgadza się z ewolucyjną wizją przejścia od pokrewieństwa patrylinearnego, przez matrylinearne, do bilateralnego. Uważa on, że zmiany te nie przebiegają w jednym kierunku i są zależne od danej społeczności. Zmiany następują dopiero wtedy, gdy system, do którego dana grupa się adaptowała, okazuje się niekorzystny. Czynniki, które determinują wybór systemów pokrewieństwa to środowisko przyrodnicze, sposób gospodarowania, charakter własności, kryteria jej dziedziczenia. W społeczeństwach, gdzie mniejsze znaczenie ma pokrewieństwo, rolę tę przejmuje gospodarka czy polityka.

</doc>
<doc id="179012" url="https://pl.wikipedia.org/wiki?curid=179012" title="Son (głośność dźwięku)">
Son (głośność dźwięku)

Son (łac. "sonus" „dźwięk”) – jednostka głośności dźwięku. 1 son odpowiada głośności tonu o częstotliwości 1000 Hz i natężeniu 40 dB powyżej progu słyszalności. Odpowiada to tonowi o natężeniu 40 fonów, ale tylko przy częstotliwości 1000 Hz. Dla innych częstotliwości wynik musi być przeskalowany zgodnie z krzywą izofoniczną słuchu ludzkiego.
Zależność głośności w sonach od poziomu głośności w fonach jest w przybliżeniu liniowa. Głośność dźwięku złożonego z kilku dźwięków prostych o danych poziomach ciśnienia akustycznego wyznacza się według algorytmu:
 poziom ciśnienia akustycznego [dB] → poziom głośności [fon] → głośność [son] → sumowanie sonów .
Najmniejsza zmiana poziomu ciśnienia akustycznego powodująca zmianę wrażenia głośności wynosi ok. 0,2 dB dla tonu 1000 Hz.

</doc>
<doc id="179015" url="https://pl.wikipedia.org/wiki?curid=179015" title="Oświetlenie Phonga">
Oświetlenie Phonga



</doc>
<doc id="179016" url="https://pl.wikipedia.org/wiki?curid=179016" title="Parki miejskie w Barcelonie">
Parki miejskie w Barcelonie

Parki miejskie w Barcelonie – lista publicznych parków miejskich inaugurowanych w Barcelonie do 1982 roku:

</doc>
<doc id="179020" url="https://pl.wikipedia.org/wiki?curid=179020" title="Urpmi">
Urpmi

urpmi – system zarządzania pakietami używany przez dystrybucję Linuksa Mandriva Linux. System urpmi wykorzystuje pakiety RPM.
W skład narzędzi urpmi wchodzą:
Powyższe programy działają zarówno w trybie linii poleceń, jak i w środowisku graficznym. W środowisku graficznym mogą działać jako niezależne aplikacje lub jako składniki Centrum Sterowania Mandriva – drakconf. Korzystanie z tego narzędzia możliwe jest tylko z konta roota.

</doc>
<doc id="179023" url="https://pl.wikipedia.org/wiki?curid=179023" title="Grono.net">
Grono.net

Grono.net – polski społecznościowy serwis internetowy, który działał w latach 2004–2012.
Strona należała do gatunku „sieci społecznych”. Początkowo opierała się na badaniach amerykańskiego psychologa społecznego Stanleya Milgrama (według jego teorii między dwiema dowolnymi osobami na Ziemi istnieje ciąg średnio sześciu znajomych). Na witrynie istniała możliwość sprawdzenia liczby kontaktów łączących użytkownika z dowolnym użytkownikiem grona. Witryna pozwalała na udostępnienie swoich danych (w zakresie określanym przez użytkownika), dzięki czemu można było np. odnaleźć dawno nie widzianego znajomego czy zawrzeć nowe przyjaźnie. Użytkownicy serwisu dopisywali swoich znajomych do własnej listy oraz mogli też przeglądać listy znajomych innych użytkowników.
Przez pierwsze lata funkcjonowania Grono.net było serwisem zamkniętym, co oznacza, że zarejestrować się można było dopiero po otrzymaniu zaproszenia od osoby, która była już jego użytkownikiem (co miało zapobiegać pojawianiu się tam przypadkowych osób). Z poziomu strony głównej było możliwe wyszukanie tzw. profilu publicznego któregoś z „gronowiczan” i wysłanie mu prośby o zaproszenie do grona. Później każdy mógł zostać użytkownikiem serwisu samodzielnie w nim się rejestrując, zaproszenia nie były wymagane.
Grono.net zawierało tysiące forów dyskusyjnych (tzw. „gron tematycznych”), gdzie można było rozmawiać na dowolny temat. Każde grono tematyczne posiadało moderatora, a mógł je założyć każdy użytkownik, który wykupił funkcję „gronowładnego”. Grona dzieliły się na otwarte (dostępne dla wszystkich użytkowników) i zamknięte (na życzenie założyciela dostępne tylko dla wybranej grupy osób) oraz półprywatne. Na grono.net można było znaleźć też ogłoszenia oraz informacje o wydarzeniach kulturalnych.
Strona była darmowa, a opłaty pobierane były tylko za możliwość zostania „gronowładnym”, dzięki czemu użytkownik otrzymywał szereg dodatkowych przywilejów w serwisie (np. uprawnienia moderatora).
Historia Grono.net.
Twórcami serwisu Grono.net byli: Piotr Bronowicz (Bronek), Tomasz Lis (Czarodzic) i Wojciech Sobczuk (Sopel). Prace przygotowawcze i opracowanie serwisu społecznościowego rozpoczęli w lipcu 2003. Wojciech Sobczuk odpowiadał za silnik serwisu, Piotr Bronowicz przygotował serwis od strony graficznej i kreatywnej, a Tomasz Lis zajął się planowaniem i finansowaniem przedsięwzięcia.
Serwis pod nazwą „Grono.net” został uruchomiony 21 lutego 2004. W listopadzie 2004 do zespołu dołączył Robert Rogacewicz (Gizmuf), który przejął obowiązki Lisa, któremu zaczęto odmawiać prawa do bycia jednym ze współautorów serwisu
Rozwój firmy.
W ciągu pierwszego miesiąca istnienia zgromadziła 200 użytkowników, w ciągu pierwszego roku ponad 60 tys. W 2005 Grono zmieniło layout oraz wprowadziło system ogłoszeń. Pod koniec 2005 serwis liczył 510 tys. użytkowników. We wrześniu 2006 przekraczała 900 tys. W serwisie rozpoczęto wzmożone prace nad engine serwisu i jego stabilnością. W ramach dostosowania technologii do rosnącego ruchu, strony Grono.net stopniowo przepisywano z języka Java na Python. Pojawiły się nowe funkcje takie jak mapy, geolokalizacja, galerie gronowe czy wydarzenia.
Kwartalny przyrost liczby użytkowników w pierwszych latach działalności (w zaokrągleniu)
W 2006 roku pojawił się inwestor – Piotr Wilam, współtwórca Onet.pl. Witryna zmieniła lokalizację – z amerykańskich firm hostingowych przeniosła się do datacenter ATM S.A. W 2007 w Grono.net zainwestował fundusz należący do firmy Intel.
Utrata popularności i zamknięcie.
Po miesiącach dynamicznego wzrostu nastąpiła stagnacja. W 2008 Grono.net utraciło znaczenie na rzecz nowego serwisu Nasza-Klasa. Powodem spadku ilości aktywnych użytkowników było również odejście w 2009 od dotychczasowego kształtu serwisu na rzecz kopiowania funkcjonalności z innych społeczności. Grono było uważane za gorszą kopię Facebooka, przy czym ten drugi był o wiele wygodniejszy.
W lipcu 2009 Aleksander Kierski, jeden z wierzycieli serwisu grono.net, złożył wniosek o upadłość serwisu z powodu niewypłaconych wierzytelności, jednak 7 września 2009 warszawski sąd rejonowy oddalił powyższy wniosek uzasadniając tym, że wszyscy wierzyciele zostali spłaceni.
Serwis został zamknięty 1 lipca 2012 r., będąc zastąpionym przez hosting plików, który prawdopodobnie również zakończył działalność.
Polityka prywatności.
Pierwotna teoretycznie zamknięta formuła serwisu zapewniała większą prywatność, niż ma to miejsce w otwartych serwisach. W praktyce jednak serwis rozrósł się do tego stopnia, że otrzymanie zaproszenia przestało być barierą uczestnictwa. Dochodziło nawet do prób sprzedaży zaproszeń w serwisach aukcyjnych.
Grono.net posiadało wpis do GIODO (Generalny Inspektor Ochrony Danych Osobowych).
Na początku 2007 dane użytkowników zostały zindeksowane przez Googlebota i pojawiły się w wyszukiwarce Google. Zawinił błędnie napisany plik Robots.txt. Dostępne były dane, które widoczne powinny być wyłącznie dla zarejestrowanych użytkowników Grono.net.
Nagrody.
8 grudnia 2006 Grono.net zostało uhonorowane nagrodą miesięcznika Aktivist „Nocne Marki” w kategorii „Zajawka 2006: Najlepszy serwis Web 2.0”. Była to druga edycja konkursu, w którym wyróżnienia przyznawane są za największe osiągnięcia w branży rozrywkowej mijającego roku. Wśród nominowanych w tej kategorii znaleźli się: Grono.net, Moblog.pl, Smog.pl i Wrzuta.pl.
W 2007 serwis Grono.net został uhonorowany statuetką CoolBrands. Serwis zwyciężył w kategorii Web 2.0.
Pozostałe funkcje serwisu.
Istniała możliwość zamieszczenia odnośników do plików wideo i dodawania muzyki w formacie mp3.
Inne funkcjonalności serwisu to m.in. geolokalizacja (umożliwia Gronowiczom zaznaczenie na mapie miejsca w którym mieszkają, a także na znalezienie innych Gronowiczów), Wydarzenia (sprawdzanie, co się dzieje w klubach, kinach czy galeriach w okolicy, a także dodawanie własnych wydarzeń), ogłoszenia (wiadomości na temat sprzedaży/kupna towarów, poszukiwań pracy/pracownika/mieszkania), szkoły (przypisywanie się do swojej klasy czy grupy na studiach).
Serwis Grono.net oferowało również grupę usług mobilnych „SMS Mobile”, m.in. możliwość wysyłania zdjęć bezpośrednio do własnej galerii poprzez MMS, zmianę swojego portretu głównego w serwisie, aktywowanie funkcji Gronowładnego (zaawansowane, płatne opcje konta), a także zmianę swojego statusu (BLIMP).
Blimp.
W kwietniu 2007 Grono.net wprowadziło nową funkcję – Blimp (status użytkownika), będącą odpowiednikiem Twittera. Dzięki Blimpom Gronowicze mogli powiadomić znajomych o swoim stanie ducha, zaprosić na imprezę lub po prostu wpisać jakikolwiek tekst, którym chcieli się podzielić z innym Gronowiczami.
Kilka tygodni później uruchomiony został zapowiadany wcześniej serwis Blip.pl o bardzo podobnej funkcjonalności (później przejęty przez Gadu-Gadu). Domena była zarejestrowana przed uruchomieniem Blimpa, a nazwa rozgłaszana przez autora, więc w polskiej blogosferze pojawiły się komentarze oskarżające Grono o plagiat.
Premierze Blimpa towarzyszyła także kontrowersyjna kampania reklamowa polegająca na spamowaniu popularnych polskich blogów.
Program partnerski.
W grudniu 2007 Grono.net zainaugurowało działanie programu partnerskiego strefa.grono.net. Program powstał jako odpowiedź na potrzebę identyfikacji użytkowników Grono.net „poza siecią”. Każdy Gronowicz, który decyduje się na uczestnictwo w Strefie Grono.net otrzymuje imienną kartą członkowską, która uprawnia go do zniżek w punktach partnerów programu, oraz do bezpłatnego uczestnictwa w imprezach organizowanych przez Grono.net.
Miss Polski z Grono.net.
W 2008 Grono.net jako pierwszy serwis społecznościowy weszło na prawach organizatora regionalnego do wyborów miss Polski. Spośród zgłoszeń nadesłanych przez użytkowniczki to internauci, a nie wyselekcjonowane jury, wybrało miss Grona, która wzięła udział w półfinałach Miss Polski 2008.
Szczegóły techniczne.
Serwery.
Grono.net posiadało 130 serwerów fizycznych. Każdy z serwerów miał od 2 do 8 procesorów. Sumaryczna pojemność pamięci operacyjnej wszystkich maszyn wynosiła ponad 700 GB oraz ponad 60 TB sumarycznej pamięci dyskowej. Połączenia pomiędzy maszynami zapewniały gigabitowe, spięte ze sobą w technologii światłowodowej switche z serii Catalyst firmy Cisco. Każda z krytycznych maszyn miała dwa niezależne łącza do switcha. Serwery ulokowane były w pięciu szafach 19'.
Grono.net pracowało na kilku niezależnych łączach. Partnerem telekomunikacyjnym serwisu było ATM. Grono.net było też uczestnikiem warszawskiego punktu wymiany ruchu (WIX).
Kopie gronowych baz danych, konfiguracji i logów wykonywane były codziennie. Po sporządzeniu kopii zapasowej dane użytkowników były szyfrowane kluczem publicznym i składowane w dwóch odległych od siebie miejscach w Polsce i za granicą. Odszyfrowanie tych danych wymagało poufnego klucza prywatnego zdeponowanego w banku.
Technologie.
Grono.net było zbudowane w oparciu o wiele technologii, część z nich opensourcowych: Python (jako pierwsza w Polsce duża witryna), Django (największy na świecie serwis stworzony w tym frameworku), PostgreSQL, Memcached, Lighttpd, Nginx, Haproxy (dzięki stałej współpracy z jego twórcą informatycy Grono.net wpływali na kształt najnowszych wersji tego projektu), Sphinx, Lucene. Grono.net korzystało również z autorskich rozwiązań np. Spreadfs (storage napisany całkowicie w Pythonie), ListServer (cache).
Twórcy Grono.net chcieli uzyskać system skalowalny horyzontalnie – dołożenie kolejnego komputera powinno liniowo podnosić wydajność usługi.

</doc>
<doc id="179024" url="https://pl.wikipedia.org/wiki?curid=179024" title="Grzegorz Rosiński">
Grzegorz Rosiński

Grzegorz Rosiński (ur. 3 sierpnia 1941 w Stalowej Woli) – polski rysownik komiksowy, grafik i malarz.
Życiorys.
Ukończył Liceum Sztuk Plastycznych, następnie Akademię Sztuk Pięknych w Warszawie. Dyplom z ilustracji książkowych robił u Jana Marcina Szancera. Przygodę z rysowaniem komiksów rozpoczął w 1968 roku. Najpierw rysował "Kapitana Żbika", "Legendy Polskie", "Pilota śmigłowca" oraz historie do Relaksu i magazynu Alfa. Od 1976 zaczął rysować komiksy o Thorgalu razem z Jeanem Van Hammem. Rysując Thorgala dla belgijskiego wydawnictwa, najpierw pracował z Polski, a w 1982 przeprowadził się na stałe do Belgii. Pierwsza część sagi o Thorgalu, zatytułowana "Zdradzona czarodziejka", ukazała się w belgijskim czasopiśmie komiksowym „Tintin” 22 maja 1977. Seria ukazuje się w formie albumów nieprzerwanie od 1980 roku i stanowi jeden z największych sukcesów europejskiego komiksu. W pierwszych latach ukazywały się średnio 3 albumy w ciągu dwóch lat, później częstotliwość spadła do ok. 1 albumu rocznie.
W 1980 roku do scenariusza André-Paula Duchâteau Rosiński narysował pierwsze plansze serii science-fiction pt. "Hans", w Polsce znanej jako "Yans". Rysowanie cyklu przejął po 6. odcinku (1992) inny polski rysownik, Zbigniew Kasprzak, tworzący w Belgii pod pseudonimem „Kas”.
W 1987 roku razem z Jeanem Van Hamme'em stworzyli wielokrotnie nagradzaną, czarno-białą opowieść pt. "Szninkiel", ponownie wydaną w latach 2001-2002 w trzech tomach i w kolorze.
W 1992 roku wydał pierwszą z czterech narysowanych przez siebie części serii "Skarga Utraconych Ziem" według scenariusza Jeana Dufaux.
W 2001 roku ukazał się "Western", jednoczęściowy komiks, napisany przez Van Hamme’a. Album osiągnął niezwykły rozgłos głównie dzięki zmianie stylu rysowania Rosińskiego, który przeszedł od tradycyjnego sposobu rysowania do koloru bezpośredniego, ujawniając tym samym swój talent malarski.
Rosiński poszedł o krok dalej w rozwoju swojego stylu w kolejnej publikacji, "Zemście hrabiego Skarbka" (2003, scenariusz Yves Sente), zarzucając kontur i tworząc plansze jak obrazy. Nie wzbudziło to jednak takiego entuzjazmu, jak w przypadku "Westernu", głównie dlatego, iż Rosiński przyzwyczaił wielbicieli swojej twórczości do tradycyjnego, realistycznego rysunku, a jego nowe eksperymenty nie pozostały bez wpływu na ilustracje w "Thorgalu" (którego 29. tom został po raz pierwszy w historii tego cyklu namalowany, a nie narysowany).
Laureat wielu nagród komiksowych, otrzymał w ostatnim czasie Grand Prix Saint-Michel i Grand Prix Albert Uderzo na komiksowych festiwalach za całokształt twórczości. 8 września 2006 odebrał w polskiej ambasadzie w Bernie Krzyż Oficerski Orderu Odrodzenia Polski przyznany "za wybitne osiągnięcia artystyczne i zasługi dla kultury polskiej". 6 października 2007 podczas Międzynarodowego Festiwalu Komiksu w Łodzi został odznaczony srebrnym medalem Zasłużony Kulturze "Gloria Artis". W 2010 roku odebrał belgijski Order Leopolda II.
Rosiński mieszka w Burgdorfie w Szwajcarii. 
Życie prywatne.
Żonaty był z Kazimierą (zm. 2009). Ma troje dzieci: syn Piotr mieszka obecnie w Paryżu, a córka Barbara w Brukseli. Zofia zmarła po ciężkiej chorobie w 2020.
Publikacje.
"Pilot śmigłowca".
scenariusz: Witold Jarkowski
"Legendarna historia Polski".
scenariusz: Barbara Seidler
"Thorgal".
scenariusz: Jean Van Hamme (tomy 1-29), Yves Sente (tomy 30-34), Xavier Dorison (od tomu 35.)
"Yans".
scenariusz: André-Paul Duchâteau
"Skarga Utraconych Ziem".
scenariusz: Jean Dufaux
W 2009 roku wydane w albumie zbiorczym przez Egmont Polska.
"Zemsta hrabiego Skarbka".
scenariusz: Yves Sente

</doc>
<doc id="179026" url="https://pl.wikipedia.org/wiki?curid=179026" title="Belisarius">
Belisarius



</doc>
<doc id="179032" url="https://pl.wikipedia.org/wiki?curid=179032" title="Nicolau Maria Rubió i Tudurí">
Nicolau Maria Rubió i Tudurí

Nicolau Maria Rubió i Tudurí (ur. 5 lutego 1891 w Maó, zm. 4 maja 1981 w Barcelonie) – kataloński architekt, urbanista, projektant ogrodów, ale też pisarz, tłumacz i podróżnik. Jedna z barwnych postaci Renaixença. 
Projektował szereg założeń zieleni miejskiej w Barcelonie – początkowo we współpracy z J.C.N. Forestierem – w tym ogrody na wzgórzu Montjuïc w ramach Wystawy Światowej w 1929 r. Jest też autorem budynków hoteli służących podczas Wystawy. W latach 1917-1937 jako dyrektor Zarządu Parków Publicznych (Direcció de Parcs Públics) opracował podwaliny systemu parków miejskich Barcelony. W roku 1933 założył szkołę ogrodniczą kształcącą do dziś personel opiekujący się zielenią miejską w Barcelonie. Od lat ‘90 jego imię noszą niewielki park w mieście Maó na Menorce, w którym Nicolau się urodził oraz mały ogród miejski w zachodniej części Barcelony. 

</doc>
<doc id="179033" url="https://pl.wikipedia.org/wiki?curid=179033" title="Lancetnik">
Lancetnik

Lancetnik, szparoskrzelec lancetowaty ("Branchiostoma lanceolatum") – zwierzę morskie zaliczane do bezczaszkowców.
Budowa i tryb życia.
Lancetnik ma bocznie spłaszczone ciało o długości kilku centymetrów (od 5 do 7 cm). Występuje w płytkich wodach morskich w Europie. Większość czasu spędza na wpół zagrzebany w gruboziarnistym piasku, tak że na zewnątrz wystaje tylko przednia część ciała.
Ciało lancetnika jest miękkie i półprzezroczyste. Powłokę ciała tworzy jednowarstwowy nabłonek walcowaty (cylindryczny), który jest pokryty licznymi rzęskami i leży na warstwie tkanki łącznej. Wśród komórek nabłonka rozrzucone są komórki czuciowe i śluzowe. Struna grzbietowa lancetnika różni się budową od struny kręgowców. Jest zbudowana z płaskich komórek ułożonych jedna za drugą i przypomina rulon monet. U kręgowców komórki tworzące strunę grzbietową mają układ nieregularny. Struna grzbietowa otoczona jest osłonką, która łączy się z otoczką obejmującą cewkę nerwową. Płetwa brzuszna lancetnika rozdwaja się, tworząc tzw. fałdy boczne (metapleuralne), które dochodzą do otworu gębowego. W miejscu rozdwojenia się płetwy brzusznej znajduje się otwór jamy okołoskrzelowej (otwór atrialny). Niedaleko za nim leży otwór odbytowy. Z przodu ciała (na stronie brzusznej) znajduje się otwór przedgębowy otoczony czułkami. Płetwy lancetnika (grzbietowa, ogonowa, brzuszna) są tak naprawdę fałdami spełniającymi jedynie funkcję typowych płetw występujących np. u ryb.
Układ oddechowy.
Układ oddechowy jest silnie powiązany z układem pokarmowym. Szczeliny skrzelowe w gardzieli są oddzielone łukami skrzelowymi.
Układ pokarmowy.
Układ pokarmowy zaczyna się otworem przedgębowym, otoczonym czułkami, które odcedzają zbyt duże obiekty. Otwór przedgębowy prowadzi do lejka przedgębowego. Na jego dnie znajduje się otwór, obramowany specjalną błoną – żagielkiem ("velum"), prowadzący do gardzieli, zajmującej prawie połowę długości lancetnika. Żagielek pełni rolę zwieracza. Gardziel przechodzi w krótkie, proste jelito, kończące się odbytem. Wzdłuż gardzieli, po spodniej stronie biegnie bruzda – endostyl, którego komórki wydzielają substancje bogate w jod, zlepiające cząstki pokarmowe. Wzdłuż części grzbietowej gardzieli znajduje się bruzda nadskrzelowa (epibranchialna), połączona z endostylem dwoma pasmami migawkowymi. Pokarm zlepiony śluzem przesuwany jest dzięki ruchom rzęsek. Od jelita ku przodowi – obok gardzieli wybiega ślepy wyrostek zwany uchyłkiem wątrobowym (lub wątrobą), pełniący podobne funkcje do wątrobotrzustki.
Układ mięśniowy.
Lancetnik ma wyraźnie zaznaczone miomery, czyli segmenty mięśniowe. Poprzedzielane są one łącznotkankowymi błoniastymi przegrodami – mioseptami. Miomery mają kształt litery V, zwróconej wierzchołkiem ku przodowi ciała. Miomery prawej i lewej strony ciała ułożone są w taki sposób, że miosepty jednych trafiają na połowy miomerów drugich. Dzięki temu lancetnik może się sprawnie poruszać. Mięśnie są poprzecznie prążkowane.
Układ krążenia.
Układ krążenia jest zamknięty i jednoobiegowy. Nie ma serca, a krew jest tłoczona przez niezależne skurcze naczyń krwionośnych. Krew jest bezbarwna i w niewielkim stopniu uczestniczy w transporcie tlenu. Rolę serca pełni tętniąca część naczynia brzusznego (zatoka żylna) i pulsujące rozszerzenie naczyń u podstaw przegród skrzelowych. W układzie krążenia lancetnika występuje układ wrotny wątrobotrzustki. Jest również obecny układ limfatyczny.
Od zatoki żylnej odchodzi tętnica brzuszna, znajdująca się pod endostylem. Płynie nią krew odtlenowana w kierunku przodu ciała. Od tętnicy brzusznej odchodzą ku górze liczne parzyste tętnice skrzelowe, zbierające się w dwóch tętnicach nadskrzelowych. Pod struną grzbietową znajduje się aorta grzbietowa (tętnica ogonowa). W tętnicach nadskrzelowych i aorcie grzbietowej płynie krew natleniona ku tyłowi ciała. Aorta grzbietowa daje wiele rozgałęzień unaczyniających przewód pokarmowy. Ich naczynia włosowate przechodzą w żylne naczynia włosowate, zbierające się w większe naczynia uchodzące do żyły podjelitowej. Żyła podjelitowa rozpada się w wątrobie na sieć naczyń krwionośnych. Z wątrobotrzustki odchodzi żyła wątrobowa uchodząca do zatoki żylnej. Krew z tylnej części ciała zbiera się w parzyste żyły główne tylne, a z przedniej w parzyste żyły główne przednie. Żyły główne przednie i tylne prawej i lewej strony ciała łączą się w dwa przewody Cuviera, wpadające do zatoki żylnej.
Układ wydalniczy.
W pobliżu części grzbietowej jelita znajdują się naczynia krwionośne oplecione wypustkami cyrtopodocytów. Komórki te mają jednocześnie właściwości komórek płomykowych (protonefrydiów). Ciśnienie krwi w naczyniach powoduje przesączanie się osocza przez błonę podstawną oddzielającą wypustki cyrtopodocytów od endothelium (śródbłonka) naczyń. Kolagenowa błona pełni funkcję filtra niepozwalającego na wpływ dużych cząsteczek z krwi poza naczynie. Przechodzą przez nią małocząsteczkowe związki tj. mocznik, ale nie białka.
Układ nerwowy.
Układ nerwowy zbudowany jest z cewki nerwowej, przebiegającej nad struną grzbietową. Odchodzą od niej nerwy, złożone z korzeni grzbietowych i brzusznych. Korzenie grzbietowe unerwiają ścianę ciała i narządy wewnętrzne, a brzuszne – miomery. Lancetnik nie ma mózgu, a jedynie niewielkie rozszerzenie cewki na przednim końcu ciała – tzw. pęcherzyk mózgowy. Nie ma też oczu, ale reaguje na światło dzięki tzw. oczkom Hessego, czyli skupiskom komórek światłoczułych porozrzucanych wzdłuż całej cewki nerwowej.
Układ rozrodczy.
Lancetnik rozmnaża się wyłącznie płciowo. Jest rozdzielnopłciowy. Organami rozrodczymi są jądra u samca i jajniki u samicy. Brak jest przewodów wyprowadzających komórki rozrodcze. Dojrzałe komórki płciowe wypadają do jamy okołoskrzelowej w wyniku pękania gonad, a następnie wydostają na zewnątrz przez otwór atrialny. Zapłodnienie u lancetnika jest zewnętrzne. Z zapłodnionego jaja wylęga się asymetryczna larwa pokryta urzęsionym nabłonkiem.

</doc>
<doc id="179038" url="https://pl.wikipedia.org/wiki?curid=179038" title="Valle de los Caídos">
Valle de los Caídos

Valle de los Caídos (hiszp. "Dolina Poległych", właściwie "Monumento Nacional de Santa Cruz del Valle de los Caídos" - "Narodowy Pomnik Świętego Krzyża w Dolinie Poległych") – mauzoleum upamiętniające ofiary wojny domowej w Hiszpanii.
Budowę mauzoleum zadekretował Francisco Franco 1 kwietnia 1940 - w pierwszą rocznicę zakończenia wojny domowej. Położone w górach miejsce wybrał sam Franco. Prace trwały do 1959. Mauzoleum zostało wykonane między innymi rękami więźniów-ochotników (pojawiają się różne oceny co do ich liczby), w tym i więźniów politycznych (w myśl polityki pojednania każdy dzień pracy oznaczał skrócenie wyroku o dwa dni, a za rok pracy darowano 10 lat więzienia). Zgodnie z zamiarami Franco mauzoleum miało być monumentalne, by uczcić skalę wojny - uznawanej przez frankistów za krucjatę - i nawiązywać do imperialnej przeszłości Hiszpanii Królów Katolickich. Wymagania te zostały zrealizowane przez twórcę projektu i kierownika budowy - architekta Pedro Muguruzę oraz jego następcę Diego Mendeza. Rzeźby zdobiące bazylikę i 18-metrowe figury czterech ewangelistów oraz czterech cnót u podstawy krzyża wykonał Juan de Avalos.
Mauzoleum mieści się w dolinie Cuelgamuros w górach Guadarrama, 12 km na północ od pałacu Escorialu, 50 km na północny zachód od Madrytu. Kompleks składa się z podziemnej bazyliki, wykutej w skale, oraz z ogromnego krzyża stojącego na szczycie wzgórza Risco de Nava. Po przeciwnej stronie wzgórza mieści się klasztor benedyktynów. 
Bazylika ma formę podziemnej krypty, długiej na 262 metry i wysokiej na sześć pięter. Na kopule bazyliki znajduje się kolorowa mozaika przedstawiająca wędrówkę zmarłych do nieba. Ołtarz główny wykonany został z litego bloku granitowego. Wobec protestu papieża, który nie godził się, aby świątynia przewyższyła bazylikę św. Piotra, przedzielono ją bramą - przepierzeniem. Do bazyliki prowadzi krótki tunel o kolebkowym sklepieniu, na którego drzwiach z kutego żelaza widnieje frankistowski orzeł. W zamkniętych ossuariach bazyliki zostało złożonych 40 tysięcy urn z prochami żołnierzy i innych osób pomordowanych podczas wojny. Rejestr obejmuje 33 847 ciał, z tego 12 421 niezidentyfikowanych, ale wskazuje się, że jest on niedokładny. Pierwotnie, zgodnie z założeniem, mauzoleum miało gromadzić jedynie ciała ofiar ze strony frankistowskiej, uważanych za męczenników i bohaterów krucjaty przeciw komunizmowi. W 1958 roku jednakże zdecydowano, w ramach oficjalnej polityki pojednania, że będą w nim chowane także ciała ofiar ze strony republikańskiej, pod warunkiem, że były wyznania katolickiego. W kolejnych latach do mauzoleum zwożono szczątki ekshumowane z pobojowisk i miejsc egzekucji. W Dolinie znajduje się grób rozstrzelanego przez republikanów w 1936 roku lidera Falangi José Antonio Primo de Rivery a do 24 października 2019 roku także grób Francisco Franco. Grób Caudillo przykrywała płyta ze złotymi literami "Francisco Franco Bahamonde", którą oświetlało światło z wykutego w skale okienka. Znajdował się również drewniany krucyfiks, wykonany osobiście przez dyktatora z drzewa jałowcowego. Przez wiele lat środowiska lewicowe dążyły do ekshumacji trumny ze szczątkami Franco i przeniesienia ich w inne miejsce. Po licznych bataliach prawnych, przy sprzeciwie rodziny generała, przeora Bazyliki oraz środowisk prawicowych 24 października 2019 roku grób dyktatora został zlikwidowany, a jego ciało pochowane na podmadryckim cmentarzu Mingorrubio. 
Przed wejściem do bazyliki znajduje się wielki plac, z którego rozciągają się widoki na dolinę i na przedmieścia Madrytu.
Kamienny krzyż na wzgórzu ma 152,4 m wysokości, 46 m rozpiętości i 6 m szerokości, waży 201 tysięcy ton i jest widoczny z odległości prawie 50 kilometrów. Jest to najwyższy pamiątkowy krzyż na świecie.
Dolina Poległych jest obecnie celem pielgrzymek i wycieczek. Odbywają się tam również spotkania falangistów w rocznicę śmierci Franco i José Antonio Primo de Rivery (20 listopada) i w rocznicę wybuchu powstania (18 lipca). Kolejne socjalistyczne rządy Hiszpanii planowały przebudowę mauzoleum.

</doc>
<doc id="179039" url="https://pl.wikipedia.org/wiki?curid=179039" title="Black Metal">
Black Metal



</doc>
<doc id="179040" url="https://pl.wikipedia.org/wiki?curid=179040" title="Dolina Poległych">
Dolina Poległych



</doc>
<doc id="179041" url="https://pl.wikipedia.org/wiki?curid=179041" title="Neostyle">
Neostyle



</doc>
<doc id="179042" url="https://pl.wikipedia.org/wiki?curid=179042" title="Alfons VI Zwycięski">
Alfons VI Zwycięski

Alfons VI zwany Zwycięskim (port. "Afonso VI o Vitorioso", 21 sierpnia 1643 - 12 września 1683) – drugi król Portugalii z dynastii Bragança od 6 listopada 1656 do 12 września 1667.
Zastąpił na tronie swego ojca Jana IV w 1656 w wieku 13 lat. Jego matką była Ludwika de Guzman, która de facto rządziła Portugalią jako regentka. W czasie jego rządów pobito Hiszpanów pod Ameixial 8 czerwca 1663 oraz Montes Claros 17 czerwca 1665, co w ostateczności doprowadziło do uznania przez Hiszpanię portugalskiej niepodległości 13 lutego 1668.
W koloniach Holendrzy zajęli w 1658 Jaffnapatam, ostatnią portugalską posiadłość na Cejlonie (dziś Sri Lanka). 23 czerwca 1661 Portugalia przekazała Anglii Bombaj i Tanger jako posag siostry króla, księżniczki Katarzyny poślubionej przez króla Anglii Karola II. W 1661 dzięki angielskiej mediacji Holandia uznała portugalską zwierzchność nad Brazylią w zamian za kontrolę nad Cejlonem.
W 1667 uległ naciskom żony Marii Franciszki Sabaudzkiej (1646-1683) oraz swego młodszego brata Pedro i zrzekł się tronu, po czym został zesłany na wyspę Terceira w archipelagu Azorów. Zdarzenia te spowodowane pogarszającym się stanem zdrowia psychicznego władcy zostały potem zatwierdzone przez Kortezy w 1668. Alfons zmarł w Sintrze 15 lat później.

</doc>
<doc id="179043" url="https://pl.wikipedia.org/wiki?curid=179043" title="Afonso VI">
Afonso VI



</doc>
<doc id="179044" url="https://pl.wikipedia.org/wiki?curid=179044" title="Jean Claude Nicolas Forestier">
Jean Claude Nicolas Forestier

Jean Claude Nicolas Forestier (ur. 9 stycznia 1861 w Aix-les-Bains, zm. 26 października 1930 w Paryżu) – francuski inżynier leśny i "pasażysta". Naczelny konserwator zieleni miejskiej w Paryżu.
Był autorem m.in. ogrodów na Polu Marsowym pod wieżą Eiffla i arboretum w Bois de Vincennes. W 1911 r. przebudował najważniejszy w Sewilli Parque de María Luisa. W 1925 r. został Inspektorem ds. Ogrodów Wystawy Światowej. W tym samym czasie podjął szereg projektów urbanistycznych w Ameryce Południowej (m.in. plany remodelacji Buenos Aires). W Barcelonie mistrz i współpracownik Nicolau Maria Rubió i Tudurí. Forestier wraz z Rubió opracowali m.in. projekty ogrodów na Wystawę Światową (1929, na wzgórzu Montjuïc) oraz głównej części Parc del Guinardó (1918).

</doc>
<doc id="179045" url="https://pl.wikipedia.org/wiki?curid=179045" title="Manuel II Patriota">
Manuel II Patriota

Manuel II Patriota (ur. 15 listopada 1889 w Lizbonie, zm. 2 lipca 1932 w Londynie) − ostatni król Portugalii, panował od 1 lutego 1908 do 4 października 1910 roku. Nazwany "nieszczęśliwym" w przeciwieństwie do swojego XV-wiecznego imiennika − Manuela I.
Życiorys.
Młodość.
Urodził się w ostatnim roku panowania swojego dziadka – Ludwika I. Otrzymał tradycyjne wykształcenie, typowe dla członka portugalskiej rodziny królewskiej, bez trosk politycznych, które spotkały jego starszego brata, który został przeznaczony od urodzenia, by zostać królem. Studiował historię i języki. Mówił biegle i pisał w języku francuskim. Pobierał lekcje muzyki u pianisty Aleksandra Rey Colaço. Był wielkim miłośnikiem muzyki. Słuchał utwory Beethovena i Richarda Wagnera. W przeciwieństwie do starszego brata, który lubił ćwiczenia fizyczne, Manuel wolał literaturę, czytanie i pisanie. Napisał między innymi „przewodnik” po średniowiecznej i renesansowej literaturze portugalskiej. Jeździł konno, pływał i grał w tenisa.
Dużo podróżował. W 1903 roku wraz z matką i jej bratem wyjechał do Egiptu na pokładzie królewskiego jachtu Amelia, poszerzając swoją wiedzę o starożytnych cywilizacjach. W 1907 rozpoczął naukę w Portugalskiej Szkole Marynarki Wojennej z perspektywą służby wojskowej.
Panowanie.
Odziedziczył tron w 1908 roku, po śmierci swojego ojca, króla Karola I, i starszego brata, księcia Ludwika Filipa, diuka Braganza, którzy zginęli z rąk radykalnych republikanów w zamachu. W tym samym zdarzeniu Manuel został lekko ranny. Wraz z tronem odziedziczył poważne problemy w polityce wewnętrznej i zagranicznej. W polityce wewnętrznej było to kształtowanie się i stały rozrost ideologii liberalnej i republikańskiej, a w polityce zagranicznej przede wszystkim zmiany terytorialne i ekonomiczne w afrykańskich terytoriach zamorskich, zachodzące już w czasach króla Ludwika I.
Manuel od razu po objęciu władzy zdymisjonował dyktatora João Franco i cały jego gabinet, chcąc umocnić słabą pozycję rodu królewskiego. Ogłosił nowe, wolne wybory, w których republikanie i socjaliści odnieśli porównywalny sukces. Rewolucja wybuchła 4 października 1910 roku, zmuszając Manuela do abdykacji i ucieczki na brytyjski Gibraltar. Do śmierci żył na wygnaniu w Wielkiej Brytanii.
Małżeństwo.
4 września 1913 poślubił księżniczkę Augustę Wiktorię Hohenzollern-Sigmaringen (ur. 19 sierpnia 1890 w Poczdamie; zm. 29 sierpnia 1966 w Eigeltingen), córkę księcia Wilhelma Hohenzollerna-Sigmaringen (ur. 1864- zm. 1927) i jego żony – księżniczki Królestwa Obojga Sycylii, Marii Teresy Burbon.
Śmierć.
Zmarł młodo, 2 lipca 1932 w Fulwell Park w Middlesex w Anglii.

</doc>
<doc id="179046" url="https://pl.wikipedia.org/wiki?curid=179046" title="Kara">
Kara

Rodzaje kar.
Kara prawna
Kara w psychologii
Kara religijna
Życie codzienne
Inne znaczenia.
Geografia:
Kultura:

</doc>
<doc id="179047" url="https://pl.wikipedia.org/wiki?curid=179047" title="Piotr I (cesarz Brazylii)">
Piotr I (cesarz Brazylii)

Piotr I (por. "Pedro I") (ur. 12 października 1798 w Queluz, zm. 24 września 1834 tamże) – cesarz Brazylii w latach 1822–1831, także krótko król Portugalii jako Piotr IV, zwany Królem-Żołnierzem (port. "Pedro IV o Rei-Soldado") od 10 marca do 28 maja 1826. W Brazylii zwany potocznie "Dom Pedro". Najstarszy syn króla Jana VI z portugalskiej dynastii Bragança i jego żony Charlotty Joachimy, córki króla Hiszpanii Karola IV. Należał do masonerii, był wielkim mistrzem Wielkiego Wschodu Brazylii.
Życiorys.
Urodził się w pałacu Queluz w pobliżu Lizbony. Jego ojciec był jeszcze regentem swej matki Marii I. Na chrzcie nadano mu imię: Pedro de Alcântara Francisco António João Carlos Xavier de Paula Miguel Rafael Joaquim José Gonzaga Pascoal Cipriano Serafim de Bragança e Bourbon.
W 1807 w obliczu wojen napoleońskich rodzina królewska opuściła Portugalię i przeniosła się do Brazylii, aby pozostać tam przez okres 13 lat. W tym czasie Rio de Janeiro stało się "de facto" stolicą imperium portugalskiego. Podniosło to znacznie status Brazylii, która została wyniesiona do rangi równoległego królestwa.
W Rio 5 listopada 1817 Piotr poślubił swą pierwszą żonę Marię Leopoldynę, austriacką arcyksiężniczkę. Król Jan nadał mu tradycyjny tytuł księcia Brazylii.
Na początku lat 20. dwór wreszcie powrócił do europejskiej metropolii. Większość przywilejów nadanych Brazylii została cofnięta, co wywołało niezadowolenie w kręgach nacjonalistycznych. Jako regent w kolonii pozostał Piotr, który popierał brazylijski ruch nacjonalistyczny. W 1820 poparł nawet bunt w Porto wywołany przez portugalskich konstytucjonalistów. Naciskany do powrotu przez dwór w Portugalii odmówił. Został wówczas zdegradowany ze stanowiska regenta do zwykłego przedstawiciela dworu.
Wieści te dotarły do niego 7 września 1822, gdy wrócił do São Paulo z wyjazdu do Santos. Wówczas na brzegu rzeki Ipiranga z wyciągniętym mieczem w dłoni dom Pedro zakrzyknął: „Niepodległość albo śmierć” – co zostało zapamiętane w dziejach Brazylii jako tzw. "grito de Ipiranga". 12 października Piotr został ogłoszony cesarzem i następnie koronowany 1 grudnia.
Piotr przybrał tytuł cesarza, zarówno aby podkreślić różnorodność brazylijskich stanów, jak i wzorując się na Napoleonie, który połączył ideę imperium – w przeciwieństwie do królestwa – z rewolucją francuską i modernizacją. Niemniej cesarz musiał lawirować między względnie kosmopolityczną socjetą Rio a konserwatywnym i patriarchalnym interiorem. Wkrótce okazało się, że zapomniał o swych liberalnych ideałach uchwalając 24 lutego 1824 konstytucję, która dawała mu znaczną władzę. Było to jednak koniecznością, aby utrzymać spójność i kontrolę nad krajem, zwłaszcza wciąż feudalną Północą.
Wiele prowincji, szczególnie na północy, skłaniało się ku utrzymaniu związków z metropolią. Narastały także dążenia republikańskie. W 1825 w czasie wojny z Argentyną, doszło do secesji prowincji cisplatańskiej, która dała początek dzisiejszemu Urugwajowi. Dom Pedro miał także wiele romansów, za co płacił spadkiem popularności.
Po śmierci swego ojca, 10 marca 1826 Piotr postanowił przyjąć tytuł króla Portugalii jako Piotr IV, ignorując tym samym ograniczenia, które sam wprowadził w konstytucji. Jeszcze 26 kwietnia obwieścił liberalną konstytucję dla Portugalii, jednak 28 maja został zmuszony do abdykacji z tronu metropolii na rzecz swej córki Marii II. Jako że miała ona dopiero 7 lat, cesarz wyznaczył na jej opiekuna swego brata Miguela, który obiecał także się z nią ożenić. Niezdecydowanie Piotra pomiędzy oboma krajami pogłębiało niezadowolenie w Brazylii.
17 października 1829 Piotr poślubił w Rio swą drugą żonę, księżną Amelię de Beauharnais von Leuchtenberg. Amelia była córką pasierba Napoleona – Eugeniusza de Beauharnais i tym samym wnuczką cesarzowej Józefiny. Była także siostrą Karola Augusta de Beauharnais, który później (26 stycznia 1835) poślubił świeżo przywróconą na tron monarchinię portugalską, córkę Piotra – Marię II da Glória.
W obliczu politycznego kryzysu, który nastąpił po odwołaniu przez niego rządu, 7 kwietnia 1831 Piotr ustąpił z tronu brazylijskiego na rzecz swego pięcioletniego syna Piotra młodszego. Następnie powrócił do Portugalii, aby walczyć ze swym bratem Miguelem próbującym utrzymać tron zagarnięty 23 czerwca 1828, po odsunięciu Marii od władzy. Była to tzw. wojna dwóch braci (port. "a guerra dos dois irmãos"). W maju 1834 udało mu się obalić uzurpatora i zwrócić tron córce.
Zmarł w Queluz, miejscu swego urodzenia, w wieku 36 lat z powodu gruźlicy. W 1972 jego szczątki przewieziono do Brazylii i pogrzebano w Ipiranga.
Dzieci.
Ślubne.
Z pierwszą żoną, Marią Leopoldyną, arcyksiężną Austrii:
Z drugą żoną, Amalią de Beauharnais von Leuchtenberg:
Nieślubne.
Piotr miał także 9 dzieci spoza małżeństwa: ze swoją najbardziej znaną kochanką – Domitílią de Castro e Canto Melo, markizą Santos:
Z Francuzką Noémi Thierry:
Z Marią Beneditą de Castro Canto e Melo, baronową Sorocaba, siostrą Domitílii:
Z Francuzką Clémence Saisset:

</doc>
<doc id="179053" url="https://pl.wikipedia.org/wiki?curid=179053" title="Leszek Mizieliński">
Leszek Mizieliński

Leszek Mizieliński (ur. 10 maja 1954 w Kolonii Sielce, zm. 16 stycznia 2017 w Warszawie) – polski polityk i samorządowiec, w latach 2001–2006 wojewoda mazowiecki.
Życiorys.
Syn Tadeusza i Wandy. Ukończył studia na Wydziale Dziennikarstwa i Nauk Politycznych Uniwersytetu Warszawskiego.
W latach 1985–1988 pełnił obowiązki dyrektora departamentu w Ministerstwie Gospodarki Materiałowej i Paliwowej. Następnie pracował w Agencji Rozwoju Przemysłu. Od 1994 do 1999 był zastępcą prezydenta Warszawy. W latach 1998–2001 zasiadał w Sejmiku Województwa Mazowieckiego I kadencji, pełniąc w tym okresie funkcję wicemarszałka. W okresie 2001–2006 zajmował stanowisko wojewody mazowieckiego. Po odwołaniu powrócił do pracy w ARP S.A., a w 2007 został pełnomocnikiem wójta gminy Jaktorów.
Był jednym z założycieli Socjaldemokracji Rzeczypospolitej Polskiej i Sojuszu Lewicy Demokratycznej, z ramienia którego kandydował bez powodzenia w wyborach parlamentarnych w 2005 i 2007.
W 2005 otrzymał Krzyż Oficerski Orderu Odrodzenia Polski.
Pochowany 20 stycznia 2017 na cmentarzu przy ul. Borkowskiej w Warszawie.

</doc>
<doc id="179055" url="https://pl.wikipedia.org/wiki?curid=179055" title="Marcjanus Kapella">
Marcjanus Kapella

Marcjanus Kapella lub Marcjan Kapella () – żyjący na przełomie IV i V wieku prawnik oraz nauczyciel, pochodzący z rzymskiej prowincji Afryka. Urodził się i działał prawdopodobnie w Kartaginie. 
Autor dzieła, będącego rodzajem encyklopedii, napisanej częściowo prozą, a w części wierszem. Po dostosowaniu przez Kasjodora w VI wieku dla potrzeb Kościoła ("Institutiones"), stało się ono w średniowieczu głównym podręcznikiem. 
Kapella, nawiązując do Warrona, dokonał podziału nauki na siedem działów, wprowadzając termin "Siedem sztuk wyzwolonych". Podział ten utrzymał się w średniowiecznym podziale na "Trivium" i "Quadrivium".
Nie zachował się tytuł składającego się z 9 ksiąg dzieła. Nazywane jest ono najczęściej od tytułu 2 pierwszych ksiąg – "De nuptiis Philologiae et Mercurii" ("Zaślubiny filologii z Merkurym"). Autor opisuje w nich alegorycznie przyjęcie weselne Merkurego i Filologii. Panna młoda w prezencie ślubnym obdarowuje małżonka siedmioma służkami, z których każda jest uosobieniem jednej z siedmiu sztuk wyzwolonych. Kolejne księgi opisują poszczególne sztuki. Są to:
"Zaślubiny", oprócz próby podsumowania współczesnej wiedzy, mają również walory literackie. Fragmentami autor nawiązuje do stylu "Metamorfoz" Apulejusza, używając nie mniej ozdobnego stylu.

</doc>
<doc id="179057" url="https://pl.wikipedia.org/wiki?curid=179057" title="Foster and Partners">
Foster and Partners

Foster and Partners – firma architektoniczna w Wielkiej Brytanii, wykonawca projektów, m.in. wieżowców i terminali lotniczych.
Firmę założył Norman Foster jako Foster Associates w 1967 r. W latach 90. XX wieku nazwę zmieniono na Foster and Partners, aby odzwierciedlić wpływ innych zatrudnionych głównych architektów.

</doc>
<doc id="179058" url="https://pl.wikipedia.org/wiki?curid=179058" title="Komunikat perswazyjny">
Komunikat perswazyjny



</doc>
<doc id="179059" url="https://pl.wikipedia.org/wiki?curid=179059" title="Komunikacja międzyludzka">
Komunikacja międzyludzka



</doc>
<doc id="179062" url="https://pl.wikipedia.org/wiki?curid=179062" title="Wypalanie łąk">
Wypalanie łąk



</doc>
<doc id="179063" url="https://pl.wikipedia.org/wiki?curid=179063" title="Elektrokardiogram">
Elektrokardiogram



</doc>
<doc id="179064" url="https://pl.wikipedia.org/wiki?curid=179064" title="Wypalanie trawy">
Wypalanie trawy



</doc>
<doc id="179065" url="https://pl.wikipedia.org/wiki?curid=179065" title="Psychologia ekologiczna">
Psychologia ekologiczna



</doc>
<doc id="179066" url="https://pl.wikipedia.org/wiki?curid=179066" title="Psychologia dynamiczna">
Psychologia dynamiczna



</doc>
<doc id="179068" url="https://pl.wikipedia.org/wiki?curid=179068" title="Psychologia behawiorystyczna">
Psychologia behawiorystyczna



</doc>
<doc id="179069" url="https://pl.wikipedia.org/wiki?curid=179069" title="Psychologia języka">
Psychologia języka



</doc>
<doc id="179070" url="https://pl.wikipedia.org/wiki?curid=179070" title="Psychologia zwierząt">
Psychologia zwierząt



</doc>
<doc id="179071" url="https://pl.wikipedia.org/wiki?curid=179071" title="Spis powszechny">
Spis powszechny



</doc>
<doc id="179073" url="https://pl.wikipedia.org/wiki?curid=179073" title="Ratusz w Londynie">
Ratusz w Londynie

Ratusz w Londynie (ang. "City Hall in London") – siedziba władz Londynu (Greater London Authority) i burmistrza Londynu.
Znajduje się na południowym brzegu Tamizy niedaleko Tower Bridge. Budynek został zaprojektowany przez sir Normana Fostera (Foster and Partners), oficjalnie otwarty w lipcu 2002 roku. Jego konstrukcja była częścią programu „Więcej Londynu” („More London”), którego celem jest odnowienie południowego brzegu Tamizy, obszaru pomiędzy Tower Bridge a London Bridge, i budowa tam przyjaznych środowisku biurowców i centrów handlowych.
Architektura.
Budynek architektury high-tech o charakterystycznej bryle kojarzącej się z niekształtnym jajkiem, czy też kaskiem motocyklowym stał się obiektem rozpoznawalnym na całym świecie. Budowa rozpoczęła się w 2000 roku i została zakończona dwa lata później. Obiekt ma 12 kondygnacji, w tym dwie podziemne. Ratusz, będący budynkiem użyteczności publicznej, posiada sale komisji oraz salę konferencyjną, mogącą pomieścić do 250 osób.
Budynek ma 45 m wysokości. Dziesięć pięter ponad gruntem daje powierzchnię całkowitą 18 000 m2, w tym powierzchni użytkowej 12 000 m2. Elewacje to 7 300 m2 potrójnie przeszklonych, powlekanych szyb o niskiej emisyjności. 
Wewnątrz, ponad salą konferencyjną, znajduje się spiralna rampa prowadząca na piętro dostępne dla zwiedzających.
Użyte technologie.
Zaprojektowany przy użyciu zaawansowanych technik komputerowego modelowania budynku ratusz stanowi radykalną zmianę w podejściu do formy architektonicznej. Ma ona znaczny wpływ na charakterystykę energetyczną budynku. Jego kształt i orientacja osiągają optymalną efektywność energetyczną poprzez maksymalizację cieniowania i minimalizację powierzchni narażonych na bezpośrednie działanie promieni słonecznych. Dzięki temu zapewniony jest minimalny zysk ciepła w lecie i minimalna stratę ciepła w zimie. Urzędy są naturalnie wentylowane.
Warte uwagi jest chłodzenie budynku. Jest ono realizowane za pomocą wód gruntowych. Pompy gruntowe zasilane są z ogniw fotowoltaicznych umieszczonych na dachu. Po użyciu do celów chłodniczych woda przeznaczana jest do spłukiwania toalet.

</doc>
<doc id="179074" url="https://pl.wikipedia.org/wiki?curid=179074" title="Ludwighafen am Rhein">
Ludwighafen am Rhein



</doc>
<doc id="179081" url="https://pl.wikipedia.org/wiki?curid=179081" title="City Hall">
City Hall

City Hall to:
Stacje metra:

</doc>
<doc id="179093" url="https://pl.wikipedia.org/wiki?curid=179093" title="Architektura średniowieczna">
Architektura średniowieczna



</doc>
<doc id="179094" url="https://pl.wikipedia.org/wiki?curid=179094" title="Mimośród (orbita)">
Mimośród (orbita)



</doc>
<doc id="179095" url="https://pl.wikipedia.org/wiki?curid=179095" title="Gliese 876">
Gliese 876

 
Gliese 876 – czerwony karzeł o typie spektralnym M4V, oddalony od Ziemi o 15,3 lat świetlnych. Znajduje się w konstelacji Wodnika. Gliese 876 jest o ponad połowę mniejsza od Słońca. Na chwilę obecną znane są cztery okrążające tę gwiazdę planety, z których jedna ma masę o ponad połowę mniejszą od masy Neptuna.
Odległość i widzialność.
Gliese 876 znajduje się relatywnie blisko Układu Słonecznego. Według pomiarów astrometrycznych wykonanych przez satelitę Hipparcos paralaksa gwiazdy wynosi 212,69 milisekund łuku, co pozwoliło ustalić odległość na poziomie ok. 4,7 parseka (ok. 15,3 lat świetlnych). Pomimo niewielkiej odległości, gwiazda nie jest widoczna nieuzbrojonym okiem i do jej obserwacji niezbędne jest użycie teleskopu.
Charakterystyka gwiazdy.
Jako czerwony karzeł, Gliese 876 ma znacznie mniejszą masę niż Słońce: szacuje się ją na jedynie 33% masy naszej gwiazdy. Temperatura na powierzchni Gliese 876 jest niższa niż na powierzchni Słońca, gwiazda ta ma też mniejszy promień, wynoszący ok. 36% promienia Słońca. Z tych powodów jasność gwiazdy to zaledwie 1,24% jasności Słońca; gwiazda emituje głównie promieniowanie podczerwone.
Oszacowanie wieku i ilości metali w składzie chemicznym jest w przypadku zimnych gwiazd trudne z powodu tworzenia się w ich atmosferze dwuatomowych cząsteczek, przez które widmo spektroskopowe tych gwiazd jest bardzo skomplikowane. Na podstawie porównania widma Gliese z typowym widmem szacuje się, że gwiazda ta jest nieco uboższa w pierwiastki ciężkie niż Słońce (ilość żelaza w stosunku do masy jest o 25% mniejsza niż w przypadku Słońca). Bazując na aktywności chromosfery gwiazdy szacuje się jej wiek, zależnie od użytego modelu teoretycznego, na od 6 520 do 9 900 mln lat. 
Jak wiele gwiazd o niskiej masie, Gliese 876 jest gwiazdą zmienną. Jest sklasyfikowana jako gwiazda zmienna typu BY Draconis i jej jasność obserwowana ulega zmianom w zakresie 0,04 wielkości gwiazdowej. Sądzi się, że zmiany jasności w tego typu gwiazdach są spowodowane przez ruch dużych plam gwiezdnych na ich powierzchni, które pojawiają się w polu widzenia lub znikają z niego, kiedy gwiazda wykonuje ruch obrotowy.
Układ planetarny.
W 1998 roku dwa niezależne zespoły astronomów – jeden prowadzony przez Geoffreya Marcy'ego, drugi przez Xaviera Delfosse – ogłosiły istnienie planety krążącej wokół Gliese 876. Planeta została nazwana Gliese 876 b i została odkryta na podstawie analizy zmian prędkości radialnej gwiazdy spowodowanych oddziaływaniem grawitacyjnym planety. Planeta, o masie ponad 2,5 razy większej niż Jowisz, okrąża gwiazdę w czasie około 60 dni, a jej średnia odległość od gwiazdy wynosi 0,211 j.a. i jest mniejsza od średniej odległości Słońca od Merkurego.
W 2001 roku odkryta została druga planeta, położona bliżej gwiazdy niż odkryta wcześniej. Planeta, o masie 0,83 masy Jowisza, została nazwana Gliese 876 c. Okrąża gwiazdę w czasie 30,26 dni, a więc niemal dokładnie dwukrotnie krótszym, niż Gliese 876 b; zjawisko to, nazywane rezonansem orbitalnym, początkowo utrudniało wyciągnięcie właściwych wniosków ze zmian w prędkości radialnej gwiazdy spowodowanych przez planetę; za ich przyczynę uważano ruch dalszej planety po silnie eliptycznej orbicie. Pomiędzy obiema planetami występuje silne oddziaływanie grawitacyjne, które jest przyczyną gwałtownych zmian elementów orbitalnych.
W 2005 roku dalsze obserwacje, przeprowadzone przez zespół prowadzony przez Eugenio Riverę, wykazały istnienie trzeciej planety w układzie, położonej bliżej gwiazdy niż dotychczas znane gazowe giganty. Planeta, nazwana Gliese 876 d, ma masę zbliżoną do 6,3 masy Ziemi i może być planetą skalistą. Bazując na pomiarach prędkości radialnej i modelowaniu interakcji pomiędzy dwoma gazowymi gigantami, inklinacja orbity systemu została oszacowana na około 50°. W takim przypadku, przyjmując, że układ jest współpłaszczyznowy, planeta miałaby masę większą o 30% od minimalnej masy planety możliwej do zaobserwowania przez pomiar prędkości radialnej, co oznaczałoby, że jej masa wynosi około 8,4 masy Ziemi. Metody astrometryczne sugerowały dla dalszych planet inklinację wynoszącą ok. 84°. Inne badania, prowadzone przez zespół prowadzony przez Paula Shanklanda (jednym z jego członków był Rivera), stwierdziły brak jakiegokolwiek tranzytu planety przed tarczą gwiazdy, co w połączeniu z obserwacjami prędkości radialnej, które sugerują, iż orbita planety nie może mieć inklinacji 90° (nie został zaobserwowany efekt Rossitera-McLaughlina), sprawiają, że tak wysoka inklinacja jest bardzo mało prawdopodobna. Obserwacje przeprowadzone przy użyciu spektrometru HARPS wskazują, że orbity planet b i c mają inklinacje ok. 48°, co wzmacnia hipotezę, że orbita planety d jest nachylona pod zbliżonym kątem.
Obie spośród planet zbliżonych masą do Jowisza są położone w klasycznie definiowanej ekosferze, która w przypadku Gliese 876 położona jest od 0,116 do 0,227 j.a. od gwiazdy. Istnieje wciąż miejsce w systemie dla potencjalnej, zbliżonej rozmiarem do Ziemi planety o warunkach sprzyjających powstaniu i istnieniu życia. Możliwe jest także istnienie życia na potencjalnych, dużych księżycach gazowych gigantów. Dodatkowo, w przypadku planet, których ruch obrotowy jest zsynchronizowany z ruchem obiegowym, przez co jedna strona jest zawsze oświetlona, ekosfera może być szersza niż klasycznie definiowana.
Trzy zewnętrzne planety znajdują się w nietypowym rezonansie orbitalnym, zwanym rezonansem Laplace'a: ich okresy obiegu są w stosunku 1:2:4. Jedyny znany wcześniej taki rezonans występuje między galileuszowymi księżycami Jowisza.

</doc>
<doc id="179096" url="https://pl.wikipedia.org/wiki?curid=179096" title="Gliese 876 d">
Gliese 876 d

Gliese 876 d – planeta pozasłoneczna typu superziemia orbitująca wokół gwiazdy Gliese 876. Kiedy jej odkrycie zostało potwierdzone 13 czerwca 2005 roku, była najmniejszą znaną planetą pozasłoneczną, obiegającą „zwykłą” gwiazdę. Poprzednie planety skaliste o podobnych rozmiarach zostały odkryte wokół pulsara PSR B1257+12 w roku 1992. Planety odkrywane przez kolejne 13 lat zawsze okazywały się ciałami o rozmiarach zbliżonych do Jowisza, niepodobnymi do Ziemi.
Jak dotąd nie przeprowadzono obserwacji potwierdzających z całkowitą pewnością skalistą naturę Gliese 876 d. Nie jest znana gęstość materii tworzącej tę planetę. Może się okazać, że jest to ciało typu gorącego neptuna, czyli mało masywna planeta-olbrzym podobna do Neptuna. Mogła ona stracić swoją atmosferę na skutek intensywnego promieniowania bliskiej gwiazdy centralnej. Niezależnie od typu planety, wysoka temperatura z pewnością uniemożliwia istnienie na Gliese 876 d form życia podobnych do ziemskich.

</doc>
<doc id="179097" url="https://pl.wikipedia.org/wiki?curid=179097" title="Gliese 876 c">
Gliese 876 c

Gliese 876 c – odkryta w 2001 roku planeta pozasłoneczna orbitująca wokół gwiazdy Gliese 876, w konstelacji (gwiazdozbiorze) Wodnika. Gliese 876 c jest częścią systemu planetarnego Gliese 876, w skład którego wchodzą również odkryta wcześniej planeta Gliese 876 b oraz odkryte później Gliese 876 d i Gliese 876 e.
Odkrycie planety.
Planeta Gliese 876 b została odkryta w 1998 roku. W 2001 roku dokładniejsze analizy zmian prędkości radialnej ujawniły istnienie w systemie drugiej planety, którą oznaczono jako Gliese 876 c. Odkryto jednocześnie, że okres orbitalny Gliese 876 c jest równy dokładnie połowie okresu orbitalnego planety Gliese 876 b, co oznacza, że pierwotnie przesunięcia Dopplera w widmie linii spektralnych Gliese 876 interpretowano jako spowodowane większą ekscentrycznością orbity Gliese 876 b.
Charakterystyka planety.
Orbita.
Okres orbitalny Gliese 876 c wynosi 30,088 dnia. Gliese 876 c jest drugą pod względem odległości od gwiazdy z czterech znanych planet układu i jest w rezonansie orbitalnym 1:2 z odkrytą w 1999 roku planetą Gliese 876 b, która okrąża Gliese 876 po bardziej zewnętrznej orbicie. Rezonans orbitalny prowadzi do silnych oddziaływań grawitacyjnych pomiędzy planetami, skutkiem czego elementy orbitalne planety ulegają stosunkowo szybkim zmianom wraz z precesją planety. Orbita Gliese 876 c jest dużo bardziej ekscentryczna niż jakiejkolwiek planety w Układzie Słonecznym. Półoś wielka orbity wynosi zaledwie 0,13 jednostek astronomicznych, co oznacza, że planeta okrąża swoją gwiazdę w odległości około jednej trzeciej odległości Merkurego od Słońca. Jednak Gliese 876 jest gwiazdą o tak niewielkiej jasności, że Gliese 876 c znajduje się w wewnętrznej części ekosfery.
Masa.
Istniejące szacunki masy planety są niedokładne. Jednym z ograniczeń metody użytej do odkrycia planety Gliese 876 c jest to, że pozwala ona wyznaczyć jedynie kres dolny masy planety, który wynosi około 62% masy Jowisza. Rzeczywista masa planety zależy od nachylenia jej orbity, które w ogólnym przypadku jest nieznane. Jednak dla systemów charakteryzujących się rezonansem orbitalnym, takich jak Gliese 876, oddziaływanie grawitacyjne między planetami może zostać wykorzystane do ustalenia ich rzeczywistych mas. Badania zmian prędkości radialnej sugerują inklinację około 50° do płaszczyzny nieba, co oznaczałoby, że rzeczywista masa planety jest około 30% większa niż jej dolna granica i wynosi około 81% masy Jowisza. Z drugiej strony, badania astrometryczne planety Gliese 876 b przeprowadzone z użyciem Kosmicznego Teleskopu Hubble’a sugerują nachylenie orbity wynoszące 84°. Zakładając, że orbity planet Gliese 876 b oraz Gliese 876 c leżą w tej samej płaszczyźnie, w tym przypadku masa Gliese 876 b jest tylko nieznacznie większa od dolnej granicy wyznaczonej metodą pośrednią.
Według najnowszych kalkulacji przeprowadzonych przy założeniu, że w tym układzie planetarnym znajdują się 4 planety, a inklinacja orbity to 59°, masa Gliese 876 c wynosi około 0,71 .
Inne cechy.
Z uwagi na masę planety jest prawdopodobne, że Gliese 876 c jest gazowym gigantem nie posiadającym powierzchni stałej. Ze względu na to, że planeta została odkryta metodą pośrednią, wiele z jej cech takich jak promień, skład chemiczny lub temperatura jest nieznanych. Zakładając skład chemiczny podobny do składu Jowisza, przewiduje się, że górne warstwy atmosfery są bezchmurne.
Gliese 876 c leży w obrębie ekosfery wokół Gliese 876. Podczas gdy możliwości istnienia życia na gazowych gigantach są nieznane, duże księżyce teoretycznie mogłyby posiadać środowisko, w którym mogłoby występować życie. Jednak modele interakcji pomiędzy hipotetycznym księżycem, planetą oraz gwiazdą Gliese 876 sugerują, że interakcje pływowe pomiędzy gwiazdą, planetą i hipotetycznym księżycem doprowadziłyby prawdopodobnie do jego rozpadu. Co więcej, sama możliwość powstania takich księżyców została podana w wątpliwość.

</doc>
<doc id="179098" url="https://pl.wikipedia.org/wiki?curid=179098" title="Gliese 876 b">
Gliese 876 b

Gliese 876 b – planeta pozasłoneczna okrążająca gwiazdę Gliese 876. Planeta została odkryta w 1998 roku i była pierwszą znaną planetą orbitującą wokół czerwonego karła. Gliese 876 b jest częścią systemu planetarnego Gliese 876, w skład którego wchodzą również odkryte później planety Gliese 876 c, Gliese 876 d i Gliese 876 e.
Odkrycie planety.
Planeta Gliese 876 b została odkryta w 1998 roku przez dwa niezależne zespoły astronomów: jeden prowadzony przez Geoffreya Marcy'ego i drugi prowadzony przez Xaviera Delfosse. Podobnie jak większość znanych planet pozasłonecznych, jej istnienie zostało potwierdzone metodą pośrednią, dzięki precyzyjnej analizie zmian prędkości radialnej gwiazdy spowodowanych oddziaływaniem grawitacyjnym planety i obserwowalnych jako przesunięcia Dopplera w widmie linii spektralnych Gliese 876.
Charakterystyka planety.
Orbita.
Okres orbitalny Gliese 876 b wynosi 61,12 dnia. Gliese 876 b jest trzecią pod względem odległości od macierzystej gwiazdy planetą układu i jest w rezonansie orbitalnym 2:1 z odkrytą w 2001 roku planetą Gliese 876 c, która okrąża Gliese 876 po bardziej wewnętrznej orbicie. Odkrycie planety w rezonansie z Gliese 876 b oznacza, że pierwotne szacunki mimośrodu orbity planety były zawyżone. Ponadto rezonans prowadzi do silnych oddziaływań grawitacyjnych pomiędzy planetami, skutkiem czego elementy orbitalne planety ulegają stosunkowo szybkim zmianom wraz z precesją planety. Orbita planety ma małą ekscentryczność, a zatem podobnie jak u planet w Układzie Słonecznym, jest niemal kołowa. Półoś wielka orbity wynosi zaledwie 0,208 jednostek astronomicznych, co oznacza, że planeta okrąża swoją gwiazdę w odległości mniejszej niż Merkury okrąża Słońce. Jednak Gliese 876 jest gwiazdą o tak niewielkiej jasności, że Gliese 876 b znajduje się na zewnętrznej części ekosfery.
Masa.
Obecne szacunki masy planety są niedokładne. Jednym z ograniczeń metody użytej do odkrycia planety Gliese 876 b jest to, że pozwala ona wyznaczyć jedynie kres dolny masy planety, który wynosi około 1,93 masy Jowisza. Rzeczywista masa planety zależy od nachylenia orbity planety, które w ogólnym przypadku jest nieznane. Jednak dla systemów charakteryzujących się rezonansem orbitalnym, takich jak Gliese 876, oddziaływanie grawitacyjne między planetami może zostać wykorzystane do ustalenia ich rzeczywistych mas. Badania zmian prędkości radialnej sugerują inklinację około 50° do płaszczyzny nieba, co oznaczałoby, że rzeczywista masa planety jest około 30% większa niż jej dolna granica i wynosi około 2,5 mas Jowisza. Z drugiej strony badania astrometryczne przeprowadzone z użyciem Kosmicznego Teleskopu Hubble'a sugerują nachylenie orbity wynoszące 84°. W takim przypadku masa Gliese 876 b jest tylko nieznacznie większa od dolnej granicy wyznaczonej metodą pośrednią.
Według najnowszych kalkulacji przeprowadzonych przy założeniu, że w tym układzie planetarnym znajdują się 4 planety, a inklinacja orbity to 59°, masa Gliese 876 b wynosi około 2,28 .
Inne cechy.
Z uwagi na masę planety jest prawdopodobne, że Gliese 876 b jest gazowym gigantem nie posiadającym powierzchni stałej. Ze względu na to, że planeta została odkryta metodą pośrednią, wiele z jej cech takich jak promień, skład chemiczny, czy temperatura jest nieznanych. Zakładając skład chemiczny podobny do składu Jowisza, nie wyklucza się, że w chłodniejszych regionach planety mogą powstawać chmury z pary wodnej.
Gliese 876 b leży w obrębie ekosfery wokół Gliese 876, zdefiniowanej jako region, w którym planeta o masie Ziemi zatrzymałaby ciekłą wodę na swojej powierzchni. Podczas gdy możliwości istnienia życia na gazowych gigantach są nieznane, duże księżyce teoretycznie mogłyby mieć środowisko, w którym mogłoby występować życie. Modele interakcji pomiędzy hipotetycznym księżycem, planetą oraz gwiazdą Gliese 876 sugerują, że istnieją stabilne orbity wokół Gliese 876 b. Z drugiej strony, sama możliwość powstania takich księżyców została podana w wątpliwość.

</doc>
<doc id="179102" url="https://pl.wikipedia.org/wiki?curid=179102" title="Związek Reński">
Związek Reński

Związek Reński, Konfederacja Reńska (fr. "États confédérés du Rhin", niem. "Rheinbund") – konfederacja państw niemieckich, zależnych od I Cesarstwa Francuskiego, istniejąca w latach 1806–1813.
Geneza i powstanie.
Jednym z państw wrogich rewolucyjnej i napoleońskiej Francji była monarchia Habsburgów. W trakcie wojen napoleońskich, będących ostatnią próbą przejęcia przez Francję władzy w Europie, po zawarciu pokoju w Lunéville (9 lutego 1801) i pokoju w Amiens (25 marca 1802) Napoleon Bonaparte umacniał swe panowanie w Niemczech, gdzie doprowadził do ogromnego przewrotu; zmusił małe państwa Świętego Cesarstwa Rzymskiego do połączenia się z większymi. Wcześniej rozdrobniona Rzesza skupiała ponad 300 państw.
Związek został utworzony 12 lipca 1806. 1 sierpnia 1806 nastąpiło formalne wystąpienie 16 państw zachodnich i południowych Niemiec z Rzeszy i przyjęcie przez nich protektoratu cesarza Francuzów Napoleona Bonapartego. Nazwa nawiązywała do Ligi Reńskiej, podobnego tworu, jaki w XVII wieku powstał w zachodnich Niemczech z inspiracji króla francuskiego Ludwika XIV. Po klęsce w bitwie pod Austerlitz (2 grudnia 1805) i w obliczu narodzin Związku, głowa Świętego Cesarstwa Rzymskiego, Franciszek II 6 sierpnia 1806 musiał zrzec się tytułów cesarza rzymskiego i króla niemieckiego, pozostając przy przybranym w 1804 tytule cesarza Austrii, jako Franciszek I. Dzięki temu Napoleon mógł, jako władca Francji i hegemon Niemiec, kreować się na dziedzica dawnego cesarstwa Franków. Przestała istnieć osiemsetletnia Rzesza, co było faktem o znaczeniu politycznym; Napoleon po prostu uznał ją za rozwiązaną.
Utworzenie Związku Reńskiego było rezultatem zwycięskiej dla Napoleona wojny z Austrią i Rosją w 1805, zakończonej podpisaniem pokoju w Preszburgu (obecnie Bratysława). Na jego mocy największą stratą Austrii było pozbawienie przodownictwa w Rzeszy. Jej miejsce zajęła Francja. Władcy niemieccy, pod naciskiem Napoleona, postanowili wystąpić ze Świętego Cesarstwa Rzymskiego i zawiązać konfederację pod jego protektoratem. W ramach Związku przeprowadzono likwidację drobnych państw niemieckich i włączenie ich do większych terytoriów (mediatyzacja); objęła ona przede wszystkim terytoria kościelne i tzw. wolnych rycerzy Rzeszy. Państwa wchodzące w skład Związku formalnie zachowały suwerenność – mogły prowadzić politykę zagraniczną, ale faktycznie pozostawały pod przemożnym wpływem Napoleona. Związek Reński pozostawał w sojuszu wojskowym z Cesarstwem Francji. Był on zobowiązany do wystawienia na czas wojny 63-tysięcznego wojska. W zamian Napoleon miał wystawić, w razie konfliktu zagrażającego państwom skonfederowanym, 200-tysięczny korpus.
Stopniowe rozszerzanie się związku Niemcy początkowo przyjmowali przychylnie, jako krok w stronę zjednoczenia. W rzeczywistości jednak Francuzi zamierzali utworzyć barierę dla Austrii i Prus. W skład Związku Reńskiego nie weszły z terytoriów dawnego Cesarstwa (Starej Rzeszy): Prusy, Austria, Holsztyn (w którym panowali królowie duńscy), Pomorze Przednie (w unii ze Szwecją), Brunszwik oraz Hesja-Kassel oraz tereny na zachód od Renu (wcielone do Francji).
Ustrój.
Akt konstytuujący związek z 12 lipca 1806 powoływał jako organ centralny Sejm Związkowy, mający składać się z dwóch izb – kolegiów; jedna z nich miała składać się z władców terytorialnych posiadających tytuły królów lub wielkich książąt (uzyskane w wyniku pokoju w Preszburgu), druga z pozostałego grona książąt. Nigdy nie doszło do zwołania Sejmu.
Na czele Związku stał "książę prymas" ("Fürstprimas"), będący tym samym przewodniczącym kolegium królewskiego oraz całego Sejmu, którym został arcybiskup Ratyzbony Karl Theodor von Dalberg, zwolennik polityki Napoleona. Stanowisko przewodniczącego Związku miało charakter czysto nominalny, z racji faktycznego zwierzchnictwa Napoleona będącego protektorem związku.
Na terenie Związku doszło także do recepcji wielu rozwiązań prawnych zaczerpniętych z Cesarstwa Francuskiego, część krajów przyjęła na przykład Kodeks Napoleona (cywilny) lub wzorowała się na nim we własnym ustawodawstwie.
Związek z Polską.
Poprzez fakt unii personalnej, w której pozostawało Księstwo Warszawskie i Królestwo Saksonii zaistniały pośrednie związki Polski ze Związkiem Reńskim. Chociaż Księstwo Warszawskie, namiastka państwa polskiego, samo nie wchodziło w skład Związku, to głową Księstwa był król saski, który był podporządkowany Napoleonowi Bonaparte jako protektorowi Związku Reńskiego. Formalnie więc Napoleon był pośrednio zwierzchnikiem Polski. Znalazło to wyraz w nadanej przez niego w Dreźnie 22 lipca 1807 roku Konstytucji Księstwa Warszawskiego, którą podpisał jako "cesarz Francuzów, król włoski, protektor Konfederacji Reńskiej".
Upadek.
Związek rozpadł się w 1813, kiedy to kolejne państwa wchodzące w skład Związku przystępowały do koalicji przeciw Napoleonowi. Został rozwiązany 4 listopada 1813, po porażce Napoleona w bitwie pod Lipskiem (16–19 października 1813).
Po rozwiązaniu Związku próbą politycznej koordynacji Niemiec była Rada Centralnej Administracji ("Zentralverwaltungsdepartement"), której przewodniczącym został Heinrich Friedrich Karl vom Stein. Rada została rozwiązana 20 czerwca 1815.
Podczas obrad kongresu wiedeńskiego w 1815 rozważano reaktywację Świętego Cesarstwa, na co naciskali zwłaszcza Brytyjczycy (król brytyjski jako elektor Hanoweru był przywiązany do tej tradycji, ponadto widział w reaktywacji Cesarstwa sposób na uniemożliwienie zarówno Francji, jak i Prusom umocnienie pozycji na kontynencie), jednakże książę Klemens Lothar von Metternich, kierownik polityki austriackiej, był temu przeciwny, widząc w Starej Rzeszy bardziej obciążenie niż korzyść dla władców Austrii. Utworzono jedynie Związek Niemiecki (8 czerwca 1815), który miał być instrumentem austriackiej hegemonii w Niemczech.
Państwa Związku Reńskiego.
W momencie powstania 12 lipca 1806:
od 25.09.1806:
od 11.12.1806:
od 15.12.1806:
od 18.04.1807:
od 07.12.1807:
od 18.02.1808:
od 22.03.1808:
od 14.10.1808:
Do kolegium królewskiego sejmu związkowego wchodzili władcy: Badenii, Bawarii, Bergu, Hesji, Ratyzbony (Frankfurtu), Saksonii, Westfalii, Wirtembergii i Würzburga. Pozostali członkowie związku tworzyli kolegium książąt.

</doc>
<doc id="179106" url="https://pl.wikipedia.org/wiki?curid=179106" title="Śiwaizm">
Śiwaizm

Śiwaizm, siwaizm (sanskrycka litera श transliterowana i wymawiana jest jako „ś”) – monolatryczny odłam hinduistyczny uznający Śiwę za najwyższego Boga. Śiwaici uważają, że Bóg jednocześnie znajduje się w całym wszechświecie i wszystkich jego stworzeniach (immanencja), a także poza nim (transcendencja). Podobnie jak w przypadku innych religii hinduistycznych, śiwaici uznają istnienie wielu innych pomniejszych bogów, ale są oni zwykle widziani jako manifestacje Śiwy, taka odmiana monoteizmu nazywana jest monizmem.
Wyznawcy śiwaizmu uważają, że cały świat to maja, dużą rolę w śiwaizmie odgrywa joga i asceza. Ważnym symbolem kultu śiwaickiego jest linga. Śiwaizm stanowi 25–30% wyznawców hinduizmu, tj. około 300–350 milionów wyznawców (śivabhaktas) na całym świecie.
Podstawą praktyki duchowej śiwaitów jest joga oraz tantra ujęte w dwanaście sukcesyjnych linii przekazu. Podstawowe pisma religijno-mistyczne to Śivapurana oraz Lingapurana. Śiwaizm dzieli się na północnoindyjski (kaszmirski) oraz południowoindyjski (tamilski) w bardzo rozbudowanej oprawie kultowej. Tantra to w zasadzie najstarsza nazwa dla tradycji duchowej obecnie określanej mianem śiwaizmu. Śiwaizm północnoindyjski stał się podstawą dla rozwoju buddyzmu i tantry buddyjskiej.
Najważniejsze teksty śiwaizmu.
Wielkie purany:
Purany Śiwaickie – powstałe głównie między XI a XII wiekiem:
„Tirumurai” i „Perijapuranam” to święte pisma tamilskiego śiwaizmu.

</doc>
<doc id="179107" url="https://pl.wikipedia.org/wiki?curid=179107" title="Sziwaizm">
Sziwaizm



</doc>
<doc id="179109" url="https://pl.wikipedia.org/wiki?curid=179109" title="Barwa żółta">
Barwa żółta

Barwa żółta (żółć) – subtraktywna barwa podstawowa, na kole barw dopełnia barwę niebieską. Zakres światła żółtego ma długość fali od 565 do 590 nm. Światło mieszane powstające w wyniku mieszania się świateł pochodzącego z dwóch różnokolorowych źródeł, na przykład światło czerwone i zielone, jest także postrzegane przez ludzkie oko jako kolor żółty.
Żółty może być tonem ciepłym lub zimnym.
Technika.
Czysta barwa żółta ma w modelu przestrzennym barw RGB wartość (255, 255, 0), a w systemie oznaczania kolorów RAL – występuje jako RAL 1000.
Malarstwo.
W malarstwie za kolor dopełniający żółtego uważa się kolor purpurowy, ale ma to związek z właściwościami pigmentów używanych przez malarzy.
W malarstwie sztalugowym występują pigmenty m.in.: żółty kadmowy (py35), żółty bizmutowo wanadowy (py254), żółty cynkowy (PY36); żółty neapolitański (py41), żółty chromowy (PY34), żółty strontowy (PY32), odmiany żółtej Hansa (py1, py3, py74), aureolin (py40), orpiment (py39), żółty indyjski (ny20) i bez indeksu Lead-tin-yellow typ 1 i 2. Do pigmentów żółtych zalicza się ochrę jasną; ochrę złocistą (py43) i tlenek żelazowy żółty (py42).
Kolor żółty w malarstwie europejskim.
Kolor żółty często zastępował złoto. Zwłaszcza w malarstwie ściennym, gdzie jego użycie było utrudnione. Podobnie rzecz miała się w kodeksach codziennego użytku i witrażach – w miejscach, gdzie tradycyjnie stosowano złoto, zastępowane ono było barwą żółtą (np. w aureolach). W renesansie starano się przedstawiać przedmioty złote przy pomocy „prawdziwych” kolorów, gdyż przestano uważać złoto za kolor.
Teolodzy przypisywali tej barwie wartości pozytywne. Mimo to od XII wieku zaczęto wiązać ją ze zdradą i fałszem. Dlatego też w malarstwie postać Judasza przedstawiano w żółtych szatach. Ponadto kolor ten uznano za barwę wrogości, złych zamiarów i bezwstydu. Z tego powodu przypisano go kurtyzanom (we Włoszech w czasach renesansu kazano im nosić żółte znaki na ubraniu) i Żydom. Do tej samej symboliki koloru żółtego odnosili się hitlerowcy, nakazując Żydom nosić żółtą gwiazdę Dawida na ramieniu. W Stanach Zjednoczonych w XIX wieku, strój skazańca miał wzór czarno-żółtych poziomych pasów, oznaczających potępienie ich czynów przez społeczeństwo. Po drugiej wojnie światowej, w kręgu cywilizacji judeo-chrześcijańskiej wszelkie negatywne konotacje związane z kolorem żółtym, zarówno w malarstwie jak i innych dziedzinach życia, przestają mieć znaczenie.

</doc>
<doc id="179110" url="https://pl.wikipedia.org/wiki?curid=179110" title="Żółty">
Żółty



</doc>
<doc id="179111" url="https://pl.wikipedia.org/wiki?curid=179111" title="Barwa zielona">
Barwa zielona

Barwa zielona (zieleń) – jedna z addytywnych barw podstawowych. W subtraktywnym modelu barw stanowi połączenie barwy żółtej z barwą niebieską. Na kole barw dopełnia kolor karmazynowy, jest barwą powszechnie spotykaną w naturze. Rośliny są zielone, ponieważ zawierają chlorofile a i b, mające wysoką absorpcję w czerwonej i niebieskiej części widma światła widzialnego, a niską absorpcję w zielonej części spektrum (długość fali elektromagnetycznej 487–570 nm).
Historia i symbolika.
W starożytnym Egipcie używano zielonego barwnika do malowania brwi. Zielony kolor był pierwszym uzyskanym syntetycznie, wytwarzanym przez człowieka – produkowali go starożytni Grecy.
W średniowieczu zieleń uważano za kolor symbolizujący katastrofę i zło, była kojarzona z samym diabłem. Istniał nawet przesąd, że ubieranie się na zielono może ściągnąć złe moce i pecha. Niektóre negatywne znaczenia przetrwały w zmienionej formie do dziś – jaskrawa zieleń kojarzy się z trucizną, zaś blada, zmieszana z niewielką ilością błękitu lub szarości – z chorobą.
Z biegiem czasu zielony zdobywał coraz lepszą reputację i przestał się kojarzyć ze złem, stał się natomiast symbolem losu i przypadkowości – zarówno w ich dobrych, jak i złych aspektach.
Zieleń to ważny kolor islamu. Ulubionym kolorem Mahometa był właśnie zielony. Znajduje się on na wielu flagach krajów islamskich, często podłogi w meczetach są tej barwy, zaś w Koranie znajduje się opis Raju i wizji zbawienia: „Będzie nosił szatę z zielonego jedwabiu”.
Zielony jadeit jest symbolem Azji.
Zieleń kojarzy się z przede wszystkim z życiem, harmonią, naturą i bliskim kontaktem z nią. Stanowi kolor uzdrowienia, nadziei i wolności. Odcienie zmieszanej z barwą błękitną („miętowej”) zieleni kojarzą się ze świeżością, powodzeniem i zadowoleniem. 
W niektórych okolicznościach zieleń może się kojarzyć z niestabilnością, niepewnością i losowością, odnosi się to głównie do miłości, nadziei, młodości, czy gier. Stoły w kasynach niemal od zawsze były zielone, podobnie jak stoły bilardowe, stoły do tenisa, czy boiska piłkarskie. Zielony kojarzy się także z pieniędzmi.
Zieleń jest jednym z symboli sztucznego, międzynarodowego języka pomocniczego esperanto, którego nazwa dosłownie znaczy "mający nadzieję", oraz ruchu i kultury esperanckiej. Zielone są najważniejsze symbole tego języka, takie jak zielona gwiazda, symbol jubileuszowy. Kolory flagi esperanckiej to zielony i biały.
Wpływ na człowieka.
Przeprowadzone badania wpływu kolorów na ludzką psychikę wykazują, że zieleń ma kojący wpływ na układ nerwowy, działa relaksacyjnie i odstresowuje. Na zielono maluje się wnętrza w szpitalach czy halach fabrycznych, aby zmniejszyć stres związany z chorobą czy pracą.

</doc>
<doc id="179112" url="https://pl.wikipedia.org/wiki?curid=179112" title="Zielony">
Zielony



</doc>
<doc id="179113" url="https://pl.wikipedia.org/wiki?curid=179113" title="Kultura ludowa">
Kultura ludowa

 
Kultura ludowa – kultura niższych warstw społeczeństw narodowych istniejąca od średniowiecza aż do połowy XX wieku, kiedy zakończył się proces jej stopniowego zaniku. W węższym znaczeniu pojęcie to oznacza sumę wytworów wiejskich społeczności lokalnych.
Kultura ludowa ukształtowała się w rezultacie wpływu kultury warstw wyższych oraz kultury innych grup etnicznych na oryginalny (etniczny) zasób kulturowy ludu. Proces ten zapoczątkowany został w okresie feudalnym. Okres największego rozkwitu kultury ludowej przypada na wiek XIX, co na ziemiach polskich miało związek m.in. ze zniesieniem pańszczyzny.
Kultura ludowa, w odróżnieniu od kultury elitarnej, wykazuje zróżnicowanie regionalne, co jest następstwem izolacji przestrzennej w jakiej znajdowały się lokalne wspólnoty.
Cechy kultury ludowej.
Na gruncie amerykańskiej socjologii i antropologii kulturowej odpowiednikiem pojęcia kultury ludowej było "folk society" – społeczeństwo ludowe. Amerykański antropolog Robert Redfield przeciwstawiał je cywilizacji z uwagi na takie cechy jak: zamieszkiwanie małego terytorium, bezpośrednia znajomość wszystkich członków wspólnoty; wyłącznie ustna komunikacja, brak właściwego podziału pracy i niezmienny ład moralny.
Po II wojnie światowej kultura ludowa została w Polsce uznana za ważny nurt tradycji narodowej i współczesnej kultury. Podjęto nad nią szeroko zakrojone badania, łożono środki na skanseny, izby regionalne, konkursy i festiwale sztuki i muzyki ludowej, a także ożywiano niektóre formy folkloru w ramach folkloryzmu.

</doc>
<doc id="179114" url="https://pl.wikipedia.org/wiki?curid=179114" title="Festiwal Kapel i Śpiewaków Ludowych">
Festiwal Kapel i Śpiewaków Ludowych

Festiwal Kapel i Śpiewaków Ludowych w Kazimierzu Dolnym nad Wisłą – cykliczna impreza, której zadaniem jest promowanie kultury ludowej i folkloru. Festiwal zapoczątkowany w 1966 roku to rodzaj konkursu, w którym rywalizują między sobą kapele i śpiewacy ludowi z całej Polski. Oprócz występów na scenie imprezie towarzyszy klub festiwalowy, warsztaty oraz jarmark.
Najważniejsze, prestiżowe spotkanie śpiewaków i kapel ludowych w Polsce. Jego celem jest przegląd, popularyzacja oraz dokumentacja tradycji autentycznego muzykowania i śpiewu ludowego. Impreza ma charakter konkursu; biorą w niej udział kapele ludowe, instrumentaliści grający na tradycyjnych instrumentach, śpiewacy i zespoły śpiewacze, których repertuar jest zgodny z tradycjami danego regionu kraju. Głównym wyróżnieniem jest tzw. Baszta, którą przyznaje się w kilku kategoriach (m.in. solistom, kapelom, zespołom śpiewaczym).
Festiwalowi, na którym rokrocznie spotyka się około 700 artystów, towarzyszą Targi Sztuki Ludowej organizowane przez Stowarzyszenie Twórców Ludowych.
Festiwal Kapel i Śpiewaków Ludowych organizuje Wojewódzki Ośrodek Kultury w Lublinie.

</doc>
<doc id="179115" url="https://pl.wikipedia.org/wiki?curid=179115" title="Teatr Muzyczny w Lublinie">
Teatr Muzyczny w Lublinie

Teatr Muzyczny w Lublinie – teatr muzyczny z siedzibą w Lublinie, wywodzący się z założonego w 1947 roku Prywatnego Teatru Muzycznego, zlikwidowanego w 1952 roku.
Historia.
Operetkę w Lublinie udało się reaktywować w 1956 roku. W rok później teatr został upaństwowiony i przybrał nazwę Państwowa Operetka w Lublinie.
W teorii teatr nigdy nie przestał funkcjonować. W rzeczywistości, w latach 1987–1989, z uwagi na problemy lokalowe (remont dotychczasowej sceny w Garnizonowym Klubie Oficera) przedstawienia operetkowe w Lublinie się nie odbywały. Po roku 1989 operetkę przeniesiono do Domu Kultury Kolejarza, gdzie funkcjonowała już pod nazwą "Teatr Muzyczny" do 2000 roku.
W momencie ukończenia remontu południowej części gmachu tzw. "Teatru w Budowie" (obecnie Centrum Spotkania Kultur) w 2000 roku, Teatr Muzyczny otrzymał nowe pomieszczenia i scenę obok Filharmonii Lubelskiej.
Współczesność.
Formalnie Teatr Muzyczny w Lublinie podlega Urzędowi Marszałkowskiemu. Jest jednym z dwóch teatrów operowo-operetkowych po prawej stronie Wisły (oprócz Opery i Filharmonii Podlaskiej w Białymstoku) grających opery, operetki, musicale, balety i baśnie muzyczne. Teatr oprócz Lublina wystawiał spektakle w wielu miastach Polski, a także poza granicami (np. Węgry, Holandia).
W stałym repertuarze teatru są takie spektakle jak "Carmen" G. Bizeta, "Straszny dwór" S. Moniuszki, "Cyrulik sewilski" G. Rossiniego, "Czarodziejski flet" W.A. Mozarta, "La Traviata" G. Verdiego (8 000 widzów na I i II premierze, premiera w lubelskiej Hali Globus), "Baron cygański" J. Straussa, "Księżniczka czardasza" I. Kálmána, "Wesoła wdówka" F. Lehára, "Zemsta nietoperza" J. Straussa, "Ptasznik z Tyrolu" K. Zellera, musical "Skrzypek na dachu" J. Bocka, wiele bajek muzycznych, balet "Królewna Śnieżka" B. Pawłowskiego, a także koncerty, rewie, wieczory baletowe. W sezonie 2007/2008 obchodzona była 60. rocznica utworzenia Teatru Muzycznego w Lublinie.

</doc>
<doc id="179117" url="https://pl.wikipedia.org/wiki?curid=179117" title="Międzynarodowy Festiwal Teatralny „Konfrontacje”">
Międzynarodowy Festiwal Teatralny „Konfrontacje”

Festiwal Konfrontacje Teatralne – festiwal teatralny odbywający się od 1996 roku w Lublinie, organizowany przez Centrum Kultury w Lublinie. Prezentuje dokonania zarówno teatrów alternatywnych, jak i tradycyjnych. Jest uznawany za jeden z najbardziej znaczących wydarzeń kulturalnych w regionie. Program skupia się wokół idei konfrontacji różnych form, tradycji teatralnych i sposobów rozumienia teatru, wywodzących się z różnych środowisk i regionów,a także prezentowanie dokonań najciekawszych osobowości teatralnych polskiej i światowej sceny.
Twórcy festiwalu.
Do odrodzenia się festiwalu w nowej formie przyczynili się twórcy związani z lubelskim środowiskiem teatralnym: Janusz Opryński (Teatr Provisorium), Cezary Karpiński (Teatr im. J. Osterwy w Lublinie), Leszek Mądzik (Scena Plastyczna KUL), Tomasz Pietrasiewicz (Teatr NN), Włodzimierz Staniewski (OPT Gardzienice) i Aleksander Szpecht (Centrum Kultury w Lublinie).
Historia.
Lubelskie Konfrontacje Teatralne sięgają do bogatej tradycji festiwali teatralnych w Lublinie. Nawiązują m.in. do Lubelskiej Wiosny Teatralnej – odbywającego się w latach 60. i 70. XX wieku popularnego festiwalu stworzonego przez Andrzeja Rozhina i Teatr Gong 2 oraz ludzi związanych ze środowiskiem studenckim skupionym wokół Chatki Żaka (patrz: UMCS) Konfrontacji Młodego Teatru.
Początki i okres komisaryczny..
W styczniu 1996, z inicjatywy reżysera i dyrektora Teatru Provisorium Janusza Opryńskiego powołano Radę Programową nowej odsłony Festiwalu. W jej skład, oprócz Opryńskiego weszli: Cezary Karpiński (ówczesny dyrektor Teatru im. J. Osterwy w Lublinie), Leszek Mądzik (twórca Sceny Plastycznej KUL), Tomasz Pietrasiewicz (twórca Teatru NN), Włodzimierz Staniewski (twórca OPT Gardzienice) i Aleksander Szpecht (dyrektor Centrum Kultury w Lublinie). Dyrektorem Festiwalu został Janusz Opryński. Celem postawionym przez Radę było konfrontowanie dokonań lubelskiego środowiska teatralnego z osiągnięciami zespołów z innych ośrodków w Polsce oraz prezentację najciekawszych nurtów w teatrze światowym. Pierwsza pełna nazwa Festiwalu brzmiała "Międzynarodowy Festiwal Teatralny w Lublinie „Konfrontacje Teatralne”".
Początkowo kolejne edycje miały charakter komisaryczny, każdy z członków Rady proponował swoją wizję festiwalu i wybierał uczestniczących artystów. W kolejnych latach byli to odpowiednio Opryński (1996, 1999), Staniewski (1997, 2002), Mądzik (1998, 2003). Opryński podkreślał więź z teatrami wyrastającymi ze studenckiego ruchu i zaangażowanymi społecznie. Włodzimierz Staniewski starał się zgromadzić zespoły w nurcie antropologicznym, Leszek Mądzik zapraszał do Lublina bogatą reprezentację teatru plastycznego.
Edycje z hasłem wywoławyczym.
Od roku 1999 Opryński przyjął rolę dyrektora artystycznego i odpowiedzialność za program Festiwalu. Od czwartej edycji nazwa Festiwalu została skrócona do "Międzynarodowy Festiwal „Konfrontacje Teatralne”". Od tego roku główną osią tematyczną była konfrontacja teatrów ze Wschodu i Zachodu, a program był porządkowany wokół haseł wywoławczych. Były to m.in. prezentacja teatru litewskiego (2000), teatry „dwóch mocarstw”, czyli Rosji i Stanów Zjednoczonych (2002); w 2004 wydarzenia Festiwalu były poświęcone obchodom Roku Gombrowicza; w 2008 zaproszono teatry zajmujące się tematyką żydowską.
W latach 2009–2011 program współtworzyła Agnieszka Lubomira Piotrowska, w tym czasie w centrum programy znalazły się teatry rosyjskie oraz pochodzące z byłych republik ZSRR (m.in. Gruzja, Ukraina, Białoruś). W roku 2010, z okazji XV edycji Festiwalu, przypomniano teatry znane z wcześniejszych edycji. Od tego samego roku skrócono nazwę do "Festiwal Konfrontacje Teatralne", a główny program festiwalu został uzupełniony o „show case lubelski”, czyli prezentację lubelskiego środowiska teatralnego.
W 2011 Festiwal był częścią Programu Kulturalnego Polskiej Prezydencji w UE.
Edycje przygotowywane przez kuratorów.
W latach 2013–2017 kuratorami Festiwalu byli Grzegorz Reske i Marta Keil. Skupili się na nowym języku teatru i ruchu performatywnego oraz prezentowaniu młodych polskich reżyserów, którzy stawiają pytania o role i obowiązki artystów. Wśród nich znaleźli się istotni twórcy tacy jak Anna Karasińska, Weronika Szczawińska czy Wojtek Ziemilski. Każdej edycji towarzyszyło hasło przewodnie i związane z nim nurty tematyczne, takie jak teatr/demokracja, kapitalizm/postindustrializm czy prezentacja grupy nowojorskich performerek.
W roku 2017 Festiwal był częścią programu kulturalnego obchodów 700. lecia Miasta Lublin, a w programie znalazła się silna reprezentacja lubelskich twórców, m.in. Leszek Mądzik czy Łukasz Witt-Michałowski.
Wydarzenia towarzyszące.
Każdego roku (do XVI edycji) plakat Konfrontacji Teatralnych przygotowywał specjalnie zaproszony wybitny plastyk. Wśród autorów znaleźli się, m.in.: Jan Jaromir Aleksiun, Leszek Mądzik, Jarosław Koziara, Jan Gryka, Aleksandra Laska, Robert Kuśmierowski, Mikołaj Smoczyński, rosyjska grupa Niebieskie Nosy.
Dzięki współpracy z innymi lubelskimi instytucjami spektakle teatralne prezentowane są nie tylko w salach Centrum Kultury w Lublinie (siedziba Festiwalu), ale również w Teatrze im. Juliusza Osterwy w Lublinie, halach Międzynarodowych Targów Lubelskich, Centrum Spotkania Kultur w Lublinie oraz innych przestrzeniach nie teatralnych aranżowanych specjalnie na potrzeby Festiwalu. Dzięki takim inicjatywom w Lublinie po raz pierwszy zaprezentowano spektakle takie jak „(A)Pollonia” Nowego Teatru, „When the Mountain Changed Its Clothing” Heinera Goebbelsa czy „Plac Bohaterów” Krystiana Lupy z Litewskiego Teatru Narodowego w Wilnie.
Oprócz programu głównego festiwal wzbogacony jest o imprezy towarzyszące takich jak pokazy filmów, czytania performatywne, spektakle plenerowe, koncerty, sesje naukowe i spotkania. Festiwal prowadzi własną działalność publikacyjną, wydając książki związane z tematyką festiwali, m.in. prace Dragana Klaića czy profesora Cezarego Wodzińskiego. Konfrontacje są koproducentem spektakli polskich i zagranicznych prezentowanych w ramach Festiwalu i na całym świecie. Wśród tych produkcji znalazła się „Nasza klasa” Tadeusza Słobodzianka / Teatru Dramatycznego w Warszawie oraz spektakle międzynarodowych kolektywów: Gob Squad (Niemcy), She She Pop (Niemcy), Agrupación Señor Serrano (Katalonia) czy Agaty Maszkiewicz/Vincenta Trimarche.
Edycje.
Rok 1996.
Udział:
Nurt off:
I edycji Międzynarodowego Festiwalu Teatralnego „Konfrontacje Teatralne” towarzyszyły liczne akcje promocyjne. Najwidoczniejszą z nich było opakowanie budynku Poczty Głównej. Autorem pomysłu był Leszek Mądzik, symboliczna paczka zaadresowana była do Konfrontacji Teatralnych, jej nadawcą zaś: Scena Plastyczna KUL
Nagrodę „Gazety Wyborczej” przyznano teatrowi Akademia Ruchu za plenerowy spektakl „Piosenka.” Wybór uzasadniono następującymi słowy: „Za odwagę i wysiłek nazywania naszej współczesności – za niezmienną od lat obecność, zaznaczoną również mocno na zakończonym właśnie lubelskim festiwalu. Także za obecność Akademii Ruchu na ulicach naszych miast, gdzie nie wdzięczy się do nas, nie kokietuje a raczej usiłuje, dotyka, zaczepia, wytrąca z samozadowolenia. Być może teatr kierowany przez Wojciecha Krukowskiego jest dzisiaj jedynym teatralnym barometrem, który mierzy ciśnienie społeczne”
Rok 1997.
Udział:
Rok 1998.
Udział:
III edycji Festiwalu towarzyszyły liczne wydarzenia. Do najważniejszych należą: wystawa scenografii Andrzeja Kreütz-Majewskiego „Idea-Żywioł-Forma” w przestrzeniach Teatru w Budowie; wystawa projektów graficznych Leszka Mądzika; koncert Józefa Skrzeka; spotkanie autorskie z Tadeuszem Różewiczem; program koncertów pod nazwą Festiwalowe Variétés opracowany przez Igora Jaszczuka, odbywający się w Kawiarni Artystycznej „Hades”. Odbyły się także sesje naukowe: „Czy sztuka jest do zbawienia człowiekowi koniecznie potrzebna”, Międzynarodowe Seminarium Teatralne „Poza Teatrem” z udziałem krytyków teatralnych z Nowej Jugosławii, Słowenii, Rumunii, Malty, Włoch, USA i Polski.
Rok 1999.
Udział:
Rok 2000.
Udział:
Rok 2001.
Udział:
Rok 2002.
Udział:
Rok 2003.
Udział:
Rok 2004.
Odbywały się w ramach roku Gombrowiczowskiego.
Udział:
Rok 2005.
Udział:
Rok 2006.
Udział:
Wydarzenia towarzyszące, m.in.: w cyklu „Jak żyć” projekt Filozofia na ulicy, cytaty wybrane przez profesora Tadeusza Gadacza prezentowane w przestrzeniach miejskich ; „Dramat nieobecny” – Czytania współczesnego dramatu białoruskiego; instalacja artystyczna Roberta Kuśmirowskiego „WaterfraM”.
Rok 2007.
Udział:
Wydarzenia towarzyszące, m.in.: „Tischner” Voo Voo i Trebunie-Tutki – spektakl poetycko-muzyczny; Teatr „Pod celą” – projekt teatralny zrealizowany w Areszcie Śledczym w Lublinie z udziałem osadzonych, w reż. Łukasza Witt-Michałowskiego; „Sztuka Dialogu. Żydzi Lubelscy” – prezentacja projektu Laboratorium Dramatu, Teatr NN w ramach projektu „Sztuka dialogu” Tadeusza Słobodzianka; dyskusja o nowej dramaturgii rosyjskiej; nadanie tytułu Honorowego Obywatela Miasta Lublin Ricie Gombrowicz.
Rok 2008.
Udział:
Wydarzenia towarzyszące, m.in. sesja naukowa poświęcona dyskusji o sprawie relacji polsko–żydowskich; koncerty: Projekt Tikkun, Pink Freud, Horny Trees, kwartet Rogiński, Manetka, Kucharczyk, Moretti
Rok 2009.
Udział:
Wydarzenia towarzyszące: w ramach Sceny Otwartej Konfrontacji Teatralnych odbyły się wykład z cyklu „Jak żyć? O transie – Dostojewski” profesora Cezarego Wodzińskiego; czytanie performatywne „Jesteś Bogiem. Paktofonika – bohaterowie czasów transformacji” Teatru Studio Warszawa; wystawa grupy Niebieskie Nosy w przestrzeni miasta.
Rok 2010.
Udział:
Rok 2011.
Udział:
Wydarzenia towarzyszące: spotkania z twórcami w cyklu Teatr Krytyczny, Muzyczne Konfrontacje Nocą
Rok 2012.
Udział:
Wydarzenia towarzyszące: projekt zapaleni.org – spektakl „Sen nocy letniej” z udziałem osadzonych z Zakładu Karnego w Opolu Lubelskim; gala wręczenia nagrody im. prof. Zbigniewa Hołdy; premiera filmowa rejestracji Teatru Telewizji – Teatr Provisorium „Bracia Karamazow”; wykład z cyklu „Zagadka gościnności” – prof. Cezary Wodziński; spektakl świetlny kolektywu kilku.com na elewacji budynku Poczty Głównej w Lublinie; sentencje delfickie wybrane przez profesora Cezarego Wodzińskiego jako hasła przewodnie Festiwalu; Muzyczne Konfrontacje Nocą, Kino Konfrontacji.
Rok 2013.
Udział:
Wydarzenia towarzyszące: wernisaż wystawy sztuki więziennej przygotowanej pod kierunkiem Roberta Kuśmirowskiego z udziałem osadzonych z Zakładu Karnego w Opolu Lubelskim; gala wręczenia nagrody im. prof. Zbigniewa Hołdy; spotkanie z prof. Krystyną Duniec; wykład Heinera Goebbelsa; Muzyczne Konfrontacje Nocą, Kino Konfrontacji.

</doc>
<doc id="179120" url="https://pl.wikipedia.org/wiki?curid=179120" title="VESA">
VESA

VESA () – konsorcjum dla standaryzacji grafiki komputerowej. Organizacja, której celem jest opracowywanie i ujednolicanie standardów dla grafiki komputerowej, założona przez producentów układów wyświetlających dla komputerów (kart graficznych, monitorów itp.).
Niektóre ze standardów VESA to:

</doc>
<doc id="179124" url="https://pl.wikipedia.org/wiki?curid=179124" title="Stryj (rzeka)">
Stryj (rzeka)

Stryj () – rzeka na Ukrainie, prawy dopływ Dniestru. Źródło, cały bieg rzeki i ujście do Dniestru znajduje się na terenie obwodu lwowskiego.
Rzeka ma swoje źródło w Bieszczadach Wschodnich (na płn. stokach wododziału karpackiego) na płn.-zach. zboczu Jawornika, niedaleko od wsi Oporzec (pomiędzy wsiami Ławoczne i Beskyd). Początkowo płynie na zachód, a po przepłynięciu przez wieś Wyżłów zaczyna płynąć na południe. Większą część rzeki płynie wąskimi dolinami. Wpada do Dniestru między Chodorowem a Żydaczowem, 10 km od Żydaczowa.
Do momentu połączenia z Dniestrem ma większą od niego długość, to znaczy 236 km. Powierzchnia dorzecza wynosi 3055 km². Przepływ wody w odległości 17 km od źródła wynosi 45,2 m³/sek, a największy – 890 m³/sek. Zasilanie rzeki mieszane. Brzegi gęsto porośnięte świerkami i lasami mieszanymi. Szerokość rzeki waha się od 30-50 m w górnym biegu i do 150 m – w dolnym. Lód na rzece można zobaczyć w okresie listopad – kwiecień. Ma 31 dopływów, największy z nich – Opór.
Najważniejsze miasta nad Stryjem – Turka, Stryj, Żydaczów.

</doc>
<doc id="179127" url="https://pl.wikipedia.org/wiki?curid=179127" title="Stryj">
Stryj



</doc>
<doc id="179129" url="https://pl.wikipedia.org/wiki?curid=179129" title="Palma">
Palma



</doc>
<doc id="179130" url="https://pl.wikipedia.org/wiki?curid=179130" title="Świca">
Świca

Świca (, "Swicza") – rzeka na Ukrainie, w Karpatach Wschodnich, prawy dopływ Dniestru.
Ma długość 107 km i powierzchnię dorzecza 1493 km² Ma źródła w Gorganach w obwodzie iwanofrankiwskim na wysokości 1200 m nad poziomem morza (pod szczytem "Kruhła Młaka"). Największymi dopływami są Mizuńka, Sukil i Łużanka. Wpływa do Dniestru poniżej Żurawna. Bardzo czysta rzeka, dlatego że omija większe miasta.

</doc>
<doc id="179131" url="https://pl.wikipedia.org/wiki?curid=179131" title="Palmy">
Palmy



</doc>
<doc id="179132" url="https://pl.wikipedia.org/wiki?curid=179132" title="Palmowate">
Palmowate



</doc>
<doc id="179133" url="https://pl.wikipedia.org/wiki?curid=179133" title="OPT Gardzienice">
OPT Gardzienice



</doc>
<doc id="179134" url="https://pl.wikipedia.org/wiki?curid=179134" title="Ośrodek Praktyk Teatralnych Gardzienice">
Ośrodek Praktyk Teatralnych Gardzienice



</doc>
<doc id="179135" url="https://pl.wikipedia.org/wiki?curid=179135" title="Międzynarodowe Lubelskie Spotkania Teatrów Tańca">
Międzynarodowe Lubelskie Spotkania Teatrów Tańca

Międzynarodowe Lubelskie Spotkania Teatrów Tańca to odbywający się od 1997 roku w Lublinie festiwal prezentujący twórczość teatrów tańca z całego świata. Organizatorem festiwalu jest Centrum Kultury w Lublinie.

</doc>
<doc id="179136" url="https://pl.wikipedia.org/wiki?curid=179136" title="Fiołek wonny">
Fiołek wonny

Fiołek wonny, fiołek pachnący ("Viola odorata" L.) – gatunek rośliny należący do rodziny fiołkowatych. Występuje w stanie dzikim w Europie, w zachodniej Azji (Cypr, Turcja) i północnej Afryce (Makaronezja, Wyspy Kanaryjskie). W Polsce średnio pospolity na niżu i w niższych położeniach górskich. Uprawiany i często dziczejący.
Biologia i ekologia.
Bylina, hemikryptofit. Kwitnie od marca do kwietnia. Zasiedla widne lasy liściaste i ich skraje, zarośla, trawiaste polany, trawniki. W klasyfikacji zbiorowisk roślinnych gatunek charakterystyczny dla O. "Glechometalia". Jest rośliną półzimozieloną – część liści pozostaje do okresu wiosny. Rośnie na stanowiskach półcienistych lub cienistych, na glebie próchniczej, lekko wilgotnej.
Zmienność.
Tworzy mieszańce z fiołkiem białym, f. bławatkowym, f. kosmatym, f. pagórkowym.

</doc>
<doc id="179139" url="https://pl.wikipedia.org/wiki?curid=179139" title="Tokarnia (powiat sanocki)">
Tokarnia (powiat sanocki)

Tokarnia (j. łemkowski Токарня) – wieś w Polsce położona w województwie podkarpackim, w powiecie sanockim, w gminie Bukowsko na Pogórzu Bukowskim.
W latach 1975–1998 miejscowość należała administracyjnie do województwa krośnieńskiego.
Położenie.
Wieś leży na północno-wschodnim stoku lesistego pasma Bukowicy nad źródłami Sanoczka. Granicę wsi stanowi grzbiet Bukowica oraz potoki Obszary i Rostoki (dopł. Sanoczka). Na północnym zachodzie graniczy z Bukowskiem.
Historia.
Od 1340 do 1772 Ziemia sanocka, Województwo ruskie. Od 1772 do 1852 cyrkuł leski następnie sanocki. Od 1867 powiat sanocki, gmina Bukowsko w Galicji. Wcześniejsze nazwy: 1526 Thokarnya, 1552 Thokarnia. 
Od 1539 własność Mikołaja Herburta Odnowskiego z Felsztyna. Wieś liczyła wtedy 17 mieszkańców, posiadała młyn, sołtysa i księdza. Wieś lokowana na prawie wołoskim. 
W XIX wieku wieś należała do Katarzyny z Bołoz-Antoniewiczów Romaszkanowej, żony Piotra Romaszkana, od której w 1832 roku zakupili ją małżonkowie Wiktor (1792–1840) i Łucja z Ostaszewskich (1802–1894) Gniewoszowie. W połowie XIX wieku właścicielką posiadłości tabularnej Tokarnia była Ludwika Gniewosz. Dziedzicem Tokarni był syn Wiktora i Łucji, Feliks Gniewosz (1836–1901). W 1905 syn Feliksa, Wiktor Gniewosz posiadał we wsi obszar 429,7 ha. W 1911 właścicielem tabularnym był Chaim Stern, posiadający 237 ha. W 1916 dobra w Tokarni nabył Eustachy Ścibor-Rylski.
W 1842 roku urodził się Modest Humiecki późniejszy burmistrz i budowniczy Krosna.
W 1898 wioska liczyła już 430 mieszkańców zamieszkujących 68 domów. Poza działalnością rolniczą pod koniec XIX wieku rozpoczęto w Tokarni wydobycie ropy naftowej, kopalnia w dolinie potoku Sanoczek. Własność szlachecka, dobra rodu Gniewoszów. W okresie drugiej wojny światowej działał tu oddział partyzancki krp. „Południe”, Komenda Obwodu AK Sanok. 
Po 1944 część ludności rusińskiej została wysiedlona na Ukrainę, natomiast pozostali zostali przesiedleni do powiatu gdańskiego, okolice Bytowa, w czasie Akcji „Wisła”.
Mieszkańcy.
Nazwiska mieszkańców XVIII/XIX wiek: Bierówka, Celep, Dewerenda, Dyrcz, Falter, Hołak, Luberda, Leszanty, Misko, Mirek, Makara, Makaryk, Makawa, Janicki, Kuncio, Korabik, Kril, Konik, Kuryl, Kuryło, Padubiński, Ostafi, Pańko, Piszczatyn, Podwapiński, Roman, Romaniak, Sadowski, Szpynda, Śliz, Szczerba, Szponda, Szuszko (lub Suszko), Tais, Tauftar, Tylawski, Wutzke.
Religia.
Na miejscu była parafia greckokatolicka oraz drewniany kościół pw. św. Michała Archanioła (wcześniej pw. Zaśnięcia Najświętszej Dziewicy Marii). Kościół liczył w roku 1785 – 280 grekokatolików, w roku 1936 – 612 wiernych. Parafia łacińska mieściła się w Bukowsku.

</doc>
<doc id="179140" url="https://pl.wikipedia.org/wiki?curid=179140" title="Patrick Geryl">
Patrick Geryl

Patrick Geryl (ur. 3 stycznia 1955) – belgijski pisarz, astrofizyk-amator oraz autor kontrowersyjnej hipotezy wpływu Słońca na zamianę biegunów magnetycznych Ziemi. Na osobistej stronie internetowej Geryl poinformował, że jest autorem dziewięciu książek napisanych w języku niderlandzkim, które zostały przetłumaczone i opublikowane m.in. w USA i Polsce, stając się jakoby bestsellerami w Polsce.
Elementy biograficzne.
Geryl astronomią interesował się już w dzieciństwie; nie ma on jednak w tej dziedzinie żadnego formalnego wykształcenia. Pierwszą jego książkę "A new Space-Time Dimension" opublikowano w 1979. Geryl twierdzi, że „udowodnił niesłuszność teorii względności” w swej pierwszej książce. Konkretnie uważa, że teoria Einsteina musi zostać dopasowana – nie zgadza się z założeniem Einsteina, że człowiek nie wie, czy znajduje się w ruchu czy nie. Jego tezy nie odbiły się żadnym echem w świecie naukowym.
Od roku 2009 Patrick Geryl zajmował się organizowaniem przeżycia kataklizmu przez grupę ludzi, tzw. "2012 Survival and Revival Group", którzy schronią się wysoko w górach na terenie Afryki, w specjalnie wybudowanych bunkrach wraz z rocznym zapasem wody i żywności, ziarnami zbóż, ryżu, ziemniaków i warzyw oraz przedmiotami niezbędnymi do odbudowania ludzkiej wiedzy i cywilizacji. Według Geryla jedynie miejsca położone powyżej 2500 m n.p.m. na kontynencie afrykańskim lub w Papui-Nowej Gwinei, z dala od wulkanów, dają ludziom możliwość ocalenia. Ze względów logistycznych grupa szukająca schronienia nie może być liczniejsza niż 5000 osób. Europa i Ameryka Północna nie nadają się do zorganizowania miejsca schronienia przed katastrofą, albowiem podczas trzęsień ziemi, które zdaniem Geryla obejmą całą kulę ziemską, dojdzie do zniszczenia elektrowni atomowych i uwolnienia materiałów radioaktywnych, które na wiele lat skażą środowisko naturalne. Podaje także cenę uchronienia się przed kataklizmem, która wynosi przynajmniej 5000 euro, ale kwotę 10 000 euro uważa za bardziej odpowiednią. W związku z popularnością książek Patricka Geryla w Polsce, sceptycznie nastawieni czytelnicy przypominają, że już nie raz byliśmy straszeni końcem świata z powodu konstelacji gwiazd, np. miał on nastąpić w 1975, 1984, 1999, 2000, a ostatnio w 2012 roku. Sceptycy przypominają, że do tej pory żadna z tych przepowiedni nie spełniła się.
Hipoteza Patricka Geryla.
Patrick Geryl twierdzi, że udało mu się odczytać, a następnie dalej samemu rozwinąć część kodeksu drezdeńskiego Majów, która jego zdaniem opisuje teorię o zachowaniu pól magnetycznych Słońca w stosunku do Ziemi, czyli tzw. cykl plam słonecznych. Na tej podstawie Patrick Geryl doszedł do wniosku, że w 2012 roku, pomiędzy 19 a 21 grudnia, miał nastąpić potężny wybuch słoneczny, który w ciągu kilku godzin miał dosięgnąć ziemskiego pola magnetycznego, powodując powstanie wokół naszej planety chmury plazmy, i odwrócenie jądra ziemskiego, które ma właściwości magnetyczne; w wyniku tego Ziemia miałaby w ciągu jednego dnia zacząć obracać się w przeciwnym kierunku („Słońce będzie wschodzić na zachodzie”). Powołuje się przy tym na własne badania i obliczenia oraz na przepowiednie Majów i starożytnych Egipcjan, których istnienie nie zostało jednak potwierdzone przez innych naukowców.
Krytyka hipotezy Geryla.
Nie ma żadnych dowodów, że Słońce posiada długi cykl magnetyczny (cykl przebiegunowania Słońca wynosi 22 lata, co 11 lat bieguny zamieniają się miejscami). Nie ma także żadnych dowodów na związek zachodzących zmian na Słońcu i przebiegunowania Ziemi. Ostatnie przebiegunowanie Ziemi odbyło się ok. 740 000 lat temu, a nie – jak twierdzi Geryl – ok. 11 500 lat temu. NASA uznaje teorie oparte na interpretacji kalendarza Majów za fikcję, opartą m.in. na błędnej koncepcji kalendarza w ogóle: zadaniem tego ostatniego jest uporządkowanie naszej wiedzy o przeszłości, a nie przewidywanie przyszłości.

</doc>
<doc id="179141" url="https://pl.wikipedia.org/wiki?curid=179141" title="Palmowce">
Palmowce



</doc>
<doc id="179144" url="https://pl.wikipedia.org/wiki?curid=179144" title="USMC">
USMC



</doc>
<doc id="179147" url="https://pl.wikipedia.org/wiki?curid=179147" title="Łukiew">
Łukiew

Łukiew ( "Łukwa") - rzeka w zachodniej części Ukrainy, prawy dopływ Dniestru. Długość – 72 km, powierzchnia zlewni – 368 km². Wpływa do Dniestru w Haliczu.

</doc>
<doc id="179148" url="https://pl.wikipedia.org/wiki?curid=179148" title="Viadrina">
Viadrina



</doc>
<doc id="179150" url="https://pl.wikipedia.org/wiki?curid=179150" title="ABAP">
ABAP

ABAP (ang. "Advanced Business Application Programming", pierwotnie niem. "Allgemeiner Berichts-Aufbereitungs-Prozessor", procesor tworzenia raportów) – język programowania wysokiego poziomu stworzony przez niemiecką firmę SAP.
Język ABAP pierwotnie używany był do tworzenia prostych raportów, aktualnie – ABAP Objects jest językiem programowania platformy SAP NetWeaver 7.0, która pozwala tworzyć rozwiązania do zarządzania korporacjami. Oryginalna składnia języka ABAP przypomina składnię języka COBOL, niemniej obecnie SAP dąży do pełnej obiektywizacji aplikacji napisanych w ABAP Objects. ABAP Objects jest uzupełniany takimi technologiami, jak: Dynpro, Web Dynpro czy Business Server Pages, które służą do prezentacji danych.
Historia.
ABAP jest jednym z wielu specyficznych dla aplikacji językiem czwartej generacji (4GL) (dlatego też czasem oznaczany jest jako ABAP/4). Pierwsze implementacje powstały na początku lat 80. Pierwotnie ABAP był językiem tworzenia raportów w systemie SAP R/2, platformy która umożliwiała wielkim korporacjom budowanie aplikacji typu mainframe do zarządzania materiałami i finansami, a także księgowością finansową. ABAP był jednym z pierwszych języków, który zawierał ideę logicznych baz danych (LDB), która dostarcza wysokiego poziomu abstrakcji nad bazą danych.
Język ten użyty został do stworzenia platformy SAP R/3. Używany jest także przez klientów SAP do rozszerzania standardu tej platformy, a także do tworzenia własnych, specyficznych rozwiązań. Do jego pełnego wykorzystania potrzebna jest wiedza o budowaniu relacyjnych baz danych oraz koncepcji programowania obiektowego ("ABAP Objects", który debiutował wraz z wersją SAP R/3 4.6).
Obecnie ABAP jest nadal głównym językiem programowania platformy SAP ERP, jednak w ostatnich wydaniach systemu (NetWeaver) kooperuje on z językiem Java. Używany jest także jako język skryptów wykonywanych po stronie serwera w technologii BSP (ang. "Business Server Pages") do tworzenia rozwiązań biznesowych opartych o technologie webowe.
Implementacja.
Wszystkie programy ABAP rezydują w bazie danych systemu SAP. Nie są przechowywane w oddzielnych plikach jak w językach Java czy C++.
W bazie danych wszystkie programy ABAP istnieją w dwóch formach: kodu źródłowego, który może być edytowany i przeglądany w tzw. "ABAP Workbench" oraz wygenerowanego kodu, binarnej reprezentacji porównywalnej do kodu Java.
Programy ABAP uruchamiane są pod kontrolą tzw. "runtime system", który jest częścią jądra systemu SAP. Runtime system odpowiedzialny jest za przetwarzanie instrukcji ABAP, kontrolowanie logiki przepływu ekranów oraz reagowanie na akcje użytkownika (np. wciśnięcie przycisku na ekranie).
Kluczowym elementem języka ABAP jest interfejs bazodanowy, który zamienia niezależne od użytej bazy danych instrukcje ABAP ("Open SQL") na instrukcje zrozumiałe i natywne dla zastosowanego systemu bazodanowego ("Native SQL"). Interfejs bazodanowy przejmuje całą komunikację z relacyjną bazą danych w imieniu programów ABAP; zawiera także szereg dodatkowych funkcji jak buforowanie najczęściej używanych danych w pamięci lokalnej serwera aplikacji.
Zastosowanie Open SQL pozwala na wyodrębnienie 2 i 3 warstwy w systemie SAP, czyli warstwy aplikacji – programy ABAP, oraz warstwy bazy danych. Dodatkowa, trzecia warstwa, to warstwa prezentacji, która ma na celu wyświetlenie wyników działania z programem ABAP oraz dawać możliwość komunikacji użytkownika z programem.
Przykład.
Prosty program:
REPORT przykladowy. " cudzysłów czyni komentarzem kolejne znaki wiersza
DATA: " deklaracja zmiennych
 text TYPE STRING,
 counter TYPE I VALUE 0,
 str TYPE STRING.
WRITE 'Witaj świecie!'.
IF 0 = 1. " instrukcja warunkowa
 WRITE / 'Ten napis nie zostanie wyświetlony!'.
ENDIF.
WHILE counter &lt; 5. " pętla warunkowa
 text = |Cześć, jestem iteracją nr { counter }|. " poniżej w komentarzu przedstawiona jest stara składnia, jeśli to możliwe należy wykorzystywać New Syntax
 WRITE / text. " ukośnik jest znakiem nowego wiersza
 ADD 2 TO counter. " przypisanie z wykorzystaniem wyrażeń
 counter -= 1. " przypisanie z wykorzystaniem operatorów
ENDWHILE.
Wynik działania programu na ekranie:
 Program PRZYKLADOWY
 Witaj świecie!
 Cześć, jestem iteracją nr 0
 Cześć, jestem iteracją nr 1
 Cześć, jestem iteracją nr 2
 Cześć, jestem iteracją nr 3
 Cześć, jestem iteracją nr 4

</doc>
<doc id="179155" url="https://pl.wikipedia.org/wiki?curid=179155" title="Akt prawny">
Akt prawny

Akt prawny – działanie mające doniosłość prawną i rodzące skutki prawne. Mogą zostać podzielone na indywidualne (adresowane do konkretnie określonych podmiotów) oraz generalne (adresowane do pewnej kategorii adresatów).
Akty prawne wydawane przez kompetentne organy prawodawcze, mocą których ustanawiane są przepisy prawa, nazywane są aktami normatywnymi, aczkolwiek pod tym pojęciem można także rozumieć wszystkie teksty zawierające normy postępowania.
Podział aktów prawnych.
Spośród aktów prawnych można wyróżnić akty indywidualne oraz generalne (normatywne).
Na indywidualne akty prawne składają się:
Spośród generalnych aktów prawnych w Polsce w Konstytucji RP wyróżniono:
Generalnymi aktami prawnymi mogą być tylko te akty, które zostały ogłoszone w sposób przewidziany przez prawo. W Polsce generalne akty prawne publikowane są wyłącznie w następujących dziennikach urzędowych:
Budowa aktu prawnego.
Generalne akty prawne w Polsce zbudowane są co do zasady w następujący sposób (przewidziany także przez zasady techniki prawodawczej):

</doc>
<doc id="179157" url="https://pl.wikipedia.org/wiki?curid=179157" title="Powiat Mecklenburg-Strelitz">
Powiat Mecklenburg-Strelitz

Powiat Mecklenburg-Strelitz (niem. "Landkreis Mecklenburg-Strelitz") – były powiat na południu kraju związkowego Meklemburgia-Pomorze Przednie ze stolicą w Neustrelitz.
Sąsiadował z powiatami: na północy Demmin i Ostvorpommern, na północnym wschodzie Uecker-Randow, na wschodzie i południowym wschodzie z brandenburskimi powiatami Oberhavel, Ostprignitz-Ruppin i na zachodzie z powiatem Müritz. We wschodniej części obszaru enklawę tworzyło miasto Neubrandenburg.
Nazwa powiatu pochodziła od historycznej krainy Meklemburgia-Strelitz, posiadającej autonomię w latach 1701-1918 oraz stanowiącej wolne księstwo-państwo w latach 1918-1934. 
Znaczna część obszaru leżała pośród jezior Pojezierza Meklemburskiego, gdzie utworzono Park Narodowy Feldberger Seenlandschaft.
Powiat związany był umową partnerską w Polsce z powiatem białogardzkim w województwie zachodniopomorskim.
W wyniku reformy administracyjnej Meklemburgii-Pomorza Przedniego powiat został włączony 4 września 2011 do nowo utworzonego powiatu Mecklenburgische Seenplatte.
Podział administracyjny.
W skład powiatu Mecklenburg-Strelitz wchodziły: 
Gminy:
Związki gmin:

</doc>
<doc id="179158" url="https://pl.wikipedia.org/wiki?curid=179158" title="Kuszeta">
Kuszeta



</doc>
<doc id="179160" url="https://pl.wikipedia.org/wiki?curid=179160" title="Septyma">
Septyma

Septyma – interwał prosty zawarty między siedmioma kolejnymi stopniami skali muzycznej. W szeregu zasadniczym naturalnie występują septyma wielka i septyma mała. Zastosowanie znaków chromatycznych pozwala zmienić jej rozmiar.
Rodzaje.
Uwaga.
W przypadku septymy ulega zmianie sposób oznaczania małego i wielkiego interwału. Septymę małą oznaczamy 7 (w przeciwieństwie do np. seksty małej 6&gt;), zaś septymę wielką oznaczamy 7&lt; (sekstę wielką oznaczamy 6).
W notacji akordów stosuje się także następujące oznaczenia septymy wielkiej:

</doc>
<doc id="179161" url="https://pl.wikipedia.org/wiki?curid=179161" title="Domena podpięta">
Domena podpięta

Domena podpięta jest to domena internetowa przypisana do określonego komputera/serwera/adresu IP, skojarzona z określonym komputerem zarówno w oprogramowaniu serwerowym tego komputera, jak i w sieciowych systemach obsługi domen.

</doc>
<doc id="179162" url="https://pl.wikipedia.org/wiki?curid=179162" title="Sieniawa (powiat krośnieński)">
Sieniawa (powiat krośnieński)

Sieniawa – wieś w Polsce położona w województwie podkarpackim, w powiecie krośnieńskim, w gminie Rymanów. Leży przy drodze z Rymanowa do Bukowska.
W latach 1975–1998 miejscowość należała administracyjnie do województwa krośnieńskiego.
Geografia.
Wieś położona jest u podnóża Wzgórz Rymanowskich, przy drodze wojewódzkiej 889 z Rymanowa, przez Bukowsko do Szczawnego. Droga ta łączy się z drogą wojewódzką 892 prowadzącą przez Radoszyce na Słowację.
Na terenie wsi znajduje się także zapora na rzece Wisłok, tworząca sztuczny zbiornik Jezioro Sieniawskie o powierzchni 130 ha.
Historia.
Dokumenty wymieniają Sieniawę w 1437 r.
Wieś została założona w roku 1438 i należała do Dobiesława z Sienna h. Dębno, zm. 1440, kasztelana wojnickiego (1411–1433), lubelskiego (1433), sandomierskiego (1435), starosty krakowskiego(1438), uczestnika bitwy pod Grunwaldem i dowódcy oblężenia Malborka, budowniczego nowego zamku w Rymanowie.
W 1441 r., po śmierci Dobiesława, właścicielką Sieniawy została jego żona, Katarzyna Gorajska Oleśnicka, która pisała się już „z Rymanowa”, a następnie właścicielami zostali; syn Andrzej Sienieński (zm. 1494) i wnuk Wiktoryn.
W XVIII wieku Ossolińscy zaangażowani w powstaniu konfederacji, byli właścicielami tej miejscowości i z mieszkańcami wyruszali do boju by bić zaborców.
W dniach 6 i 7 lipca 1768 roku odbył się na polach pomiędzy Sieniawą a Rymanowem generalny zjazd szlachty sanockiej i dukielskiej, który skupił około 6000 ludzi. Ogłoszono akt przystąpienia do konfederacji Ziemi Sanockiej, a na marszałka wybrano Jakuba Ignacego Bronickiego, dziedzica Nowotańca. Spod Sieniawy po złożeniu ruszył nowo wybrany marszałek z Konfederatami przez Krosno do Krakowa.
W 1794 Sieniawa została sprzedana przez ówczesną właścicielkę tych dóbr, Teresę z Ossolińskich Potocką, jednemu z byłych przywódców konfederacji barskiej na Podkarpaciu, Michałowi Ostaszewskiemu. Od 1799 roku właścicielką była córka Michała, Anna Ostaszewska (ur. 1768), zamężna za Tomaszem Sikorskim (1743–1808). Po Tomaszu i Marii Sikorskich majętność tę odziedziczyły ich dwie córki: Maria Sikorska, zamężna 1 voto za Rochem bar. Bobowskim (ur. 1796), 2 voto za Henrykiem Wincentym Kurdwanowskim (ur. 1802), i Ludwika z Sikorskich Piotrowska. W 1841 roku Ludwika z Sikorskich Piotrowska zrzekła się swej części na rzecz siostry, Marii. W połowie XIX wieku właścicielką posiadłości tabularnej w Sieniawie była Maria(nna) Kurdwanowska. Po Marii z Sikorskich 1 voto Bobowskiej 2 voto Kurdwanowskiej wieś tę odziedziczyła w 1867 roku jej córka, Wanda bar. Bobowska, zamężna za Eustachym hr. Dembińskim (1802–1878), która z kolei darowała te dobra w 1883 roku swemu synowi, Zdzisławowi hr. Dembińskiemu (1851–1891). W 1891 majątek w Sieniawie zakupił Włodzimierz Gniewosz (1838–1909), syn Aleksandra Gniewosza i Karoliny z Ostaszewskich, który z małżeństwa z Marią Krzeczunowicz miał syna, podobnie jak on o imieniu Włodzimierz (1876–1944) – dziedzica majątku w Sieniawie (w 1911 posiadał 271 ha).
W czasie II wojny światowej tajne nauczanie prowadzono w dworze Poźniaków (który to znajdował się w Głębokiem). Sieniawa poniosła wówczas wielkie straty – wiele domów zostało spalonych (we wrześniu 1944 98 budynków), a ludność wymordowano (37 osób – Sieniawa liczyła wówczas 1047 mieszkańców). We wrześniu 1939 hitlerowcy rozstrzelali dwoje Żydów – Minkę i Markusa Stoffów; w marcu 1943 żandarmi zastrzelili Annę Chomkę z Puław; 14 marca powieszono publicznie na przyszkolnej lipie mieszkańców Głębokiego: Adama Golowskiego i Jana Urbanika, którego powieszono na łańcuchu, gdyż urwał on sznur, na którym został wcześniej powieszony; w czerwcu 1944 gestapo zastrzeliło gospodarza Andrzeja Wacławskiego; w czerwcu 1945 w walkach z UPA zginęło 31 osób i spłonęło 9 domów. 15 września 1944 r. Sieniawę zajęły wojska radzieckie.
Do lat 40. XX wieku Sieniawa była wsią w większości łemkowską. W 1874 r. wybudowano drewnianą cerkiew.
W latach 1971–1978 wybudowano na rzece Wisłok zaporę wodną długości 174 m, szerokości w koronie 9,5 m i wysokości 38 m tworząc, dla celów retencyjno-komunalnych, zbiornik Jezioro Sieniawskie o powierzchni 1,31 km². Poniżej zapory rzeka płynie Jarem Wisłoka.
Turystyka.
Szlaki rowerowe:

</doc>
<doc id="179163" url="https://pl.wikipedia.org/wiki?curid=179163" title="Boże skrawki">
Boże skrawki

Boże skrawki () – film fabularny produkcji polsko-amerykańskiej z 2001 w reżyserii Jurka Bogajewicza.
W roli głównej wystąpił Haley Joel Osment.
Większość scen do filmu nagrywano w Zbyszycach i okolicach Jeziora Rożnowskiego.
Fabuła.
Rok 1942. Żydowski chłopiec, uratowany z krakowskiego getta, ukrywa się na polskiej wsi. Nie chcąc zostać zdemaskowanym, uczęszcza z innymi dziećmi na lekcje religii.

</doc>
<doc id="179164" url="https://pl.wikipedia.org/wiki?curid=179164" title="EuroAirport">
EuroAirport



</doc>
<doc id="179165" url="https://pl.wikipedia.org/wiki?curid=179165" title="Epic">
Epic

Ogólne:
Internet:
Muzyka:
Gry komputerowe:

</doc>
<doc id="179166" url="https://pl.wikipedia.org/wiki?curid=179166" title="Electronic Privacy Information Center">
Electronic Privacy Information Center

Electronic Privacy Information Center (EPIC) - organizacja powstała w 1994 r., z siedzibą w Waszyngtonie, zajmująca się ochroną prawa użytkowników technologii informatycznych do poufności. EPIC opracowała obszerny "Guide to Privacy Resources" zawierający informacje o źródłach oraz konferencjach i wydarzeniach związanych z tą tematyką. EPIC publikuje także sieciowy biuletyn dotyczący praw obywatelskich w erze informacji - EPIC Alert.

</doc>
<doc id="179172" url="https://pl.wikipedia.org/wiki?curid=179172" title="FOAF">
FOAF



</doc>
<doc id="179173" url="https://pl.wikipedia.org/wiki?curid=179173" title="Konsensus">
Konsensus

Konsensus, konsens (od łac. "consensus", czyli zgoda) – w wąskim rozumieniu synonim pojęcia określającego zgodę powszechną między członkami danej społeczności. W rozumieniu szerszym jest to również teoria i praktyka osiągania takiej zgody, a więc proces dochodzenia do konsensusu w znaczeniu węższym.
Proces dochodzenia do konsensusu wymaga poważnego traktowania przemyślanej opinii każdego z członków społeczności. Ważnym elementem jest tu zaufanie, jakie żywi społeczność wobec przyszłych działań jej członków. Z drugiej strony ci, którzy chcą podjąć określone działania, często pragną usłyszeć opinie osób o odmiennym zdaniu, gdyż zdają sobie sprawę z tego, że ewentualna dyskusja powiększy zakres zgody. Działania bez rozważenia opinii przeciwnych powinny być rzadkie i podejmowane w taki sposób, by ewentualne napięcia między członkami społeczności były jak najmniejsze.
Zasada konsensusu w organizacjach międzynarodowych.
Definicja według E. Latoszek, M. Proczek:
"procedura ta oznacza odejście od formalnego głosowania na rzecz osiągania porozumienia drogą negocjacji. Do najważniejszych należy zaliczyć fakt, że wszystkie kraje biorą udział w równym stopniu w procesie podejmowania decyzji. Wadą jest niewątpliwie to, że zbyt długo może trwać proces podejmowania decyzji, zbyt ogólne sformułowanie decyzji daje możliwość dużej dowolności interpretacji."
Konsensus jako myślenie kolektywne.
Istnieje bliski związek między konsensusem a opinią ogółu. Należy jednak pamiętać, że to ostatnie dopuszcza pewien stopień zróżnicowania poglądów i w sytuacjach, gdy wymagane jest podejmowanie wspólnych działań, różnice te mogą się ujawniać. Analogie między konsensusem a tworzeniem inteligencji grupowej są przedmiotem osobnych rozważań.
Niniejszy artykuł poświęcony jest pojęciu konsensusu w ogóle i nie omawia tej problematyki w polityce czy ekonomii, gdzie wymagane jest podejmowanie określonych działań.
W odróżnieniu od kompromisu, konsensus zakłada raczej współpracę niż uzgadnianie stanowiska w toku ścierania się przeciwstawnych poglądów. Osiąganie konsensusu polega zatem na wypracowaniu wspólnego stanowiska przez wszystkich i dla wszystkich członków społeczności, a nie osiąganie go drogą wzajemnych ustępstw. To ostatnie często sprowadza się bowiem do swoistego „handlu wymiennego” na zasadzie „coś za coś”. W przeciwieństwie do tego, rzeczywisty konsensus wymaga budowy dobrych stosunków między członkami społeczności tak, by możliwe było wypracowanie zgody powszechnej.
Modele konsensusu.
Punktem wyjścia dla budowy prostego matematycznego modelu konsensusu jest założenie normalnego rozkładu opinii w grupie, zależnego od jednego parametru.
W tej sytuacji można przyjąć, że krokiem wstępnym do osiągnięcia konsensusu będzie wysłowienie wszystkich opinii różniących się od średniej zgodnie z regułą trzech sigm – oczywiście za podstawę można przyjąć inny akceptowany zakres rozrzutu opinii.
Następny etap to próba zrozumienia różnych opinii (odpowiadających różnym wartościom parametru) i znalezienie "nowych" parametrów w wielowymiarowej przestrzeni wszystkich możliwych decyzji, które pozwolą zastąpić parametr odpowiedzialny za brak konsensusu pożądanym rozwiązaniem z wielowymiarowej przestrzeni parametrów.
Przydatność takiego modelu i jego konsekwencje są przedmiotem badań teorii podejmowania decyzji.
Krytycy powyższego modelu zauważają, że nie oddaje on całości zmian opinii i porozumień, a zmierzone siła lub stopień przekonania nie są ściśle skorelowane z chęcią podejmowania działań przez jednostki. W grupach społecznych, które swe działania opierają na akcjach bezpośrednich, odzwierciedleniem poziomu konsensusu jest chęć członków grupy do narażania się na niebezpieczeństwa podczas demonstracji czy blokad. W historii ruchów ekologicznych, pokojowych czy robotniczych takie „wykazywanie” się członków było czasem praktykowane. Niektóre z nich nie wprowadzały żadnych formalizmów w swej działalności, inne jednak wypracowały szczegółowe metody osiągania konsensusu.
Zazwyczaj przydatność formalnych modeli konsensusu ograniczona jest do przypadków, w których działanie jest ściśle kontrolowane odgórnie, na przykład w hierarchii wojskowej lub w zespole podobnych programów komputerowych wywoływanych na kontrolowanym przez nie sprzęcie.
Wyobrażenia na temat konsensusu różnią się zupełnie w przypadku działań grup niezależnych jednostek ludzkich, działań osób zobowiązanych do bezwzględnego wykonywania poleceń, czy wreszcie prześladowanych za jakikolwiek przejaw nieposłuszeństwa.
Sformalizowane sposoby dochodzenia do zgody mogą skierować konsensus w kierunku myślenia grupowego poprzez to, że opinie osób odrzucających formalizmy mogą nie być brane pod uwagę. Klasycznym przykładem jest pokojowy ruch przeciwko doktrynie wzajemnego odstraszania z okresu zimnej wojny, która wynikała z rozważań opartych na teorii gier. Efektem tej doktryny było przeznaczanie olbrzymich środków na program zbrojeń jądrowych, który, przynajmniej w przypadku Związku Sowieckiego, a następnie Rosji, doprowadził do problemu przechowywania odpadów radioaktywnych. Ze względu na obowiązujący model polityki, uwagi aktywistów pokojowych nie były w ogóle brane pod uwagę.
Wady.
Ekonomiści i analitycy polityczni wskazali na szereg problemów podczas podejmowania decyzji opartych na konsensusie. Sztywne domaganie się konsensusu może doprowadzić do powstania wąskiej grupy interesów, która poprzez veto blokować będzie podejmowanie decyzji. Decydowanie w oparciu o konsensus jest również bardzo czasochłonne i w sytuacjach wymagających szybkiego działania może być nieprzydatne. W niektórych przypadkach może również prowadzić do syndromu myślenia grupowego, kiedy ludzie zmieniają swe decyzje na podstawie przypuszczeń co do poglądów innych osób na temat ich przekonań. Dochodzi wówczas do zgodnego podejmowania decyzji, której żaden z uczestników z osobna nie uznałby za rozsądną. Innym niebezpieczeństwem jest zdominowanie procesu decydowania przez grupę jednostek o silnej osobowości. W końcu, konsensus jest niemożliwy w sytuacjach, gdy interesy stron są zwyczajnie nie do pogodzenia.
Każdy z opisanych tu przypadków może utrudnić osiągnięcie konsensusu, jednak daje się temu zapobiegać – na przykład okres dochodzenia do niego można skrócić, wykorzystując skuteczne mediacje.
Przykłady z informatyki.
Wśród organizacji skupionych w IETF stosowana jest zasada „zgrubnego konsensusu i już działającego kodu”. Jest ona podstawą dla standaryzacji rozwiązań i dowiodła już swojej przydatności, zwłaszcza dla standaryzacji protokołów wymiany danych między komputerami.
W informatyce termin „konsensus” używany jest czasem w odniesieniu do problemu uzyskania zgodności między węzłami systemu rozproszonego. Uzyskanie konsensusu napotyka tu rozmaite trudności, szczególnie gdy zwiększa się liczba węzłów, lub spada niezawodność połączeń między nimi.
Niektóre rodzaje oprogramowania wiki mogą być również traktowane jako infrastruktura dla osiągnięcia konsensusu w obrębie projektu.
Przykłady niekonsensusu.
Ocena artykułów nadsyłanych do czasopism naukowych nie jest oparta na konsensusie. Recenzenci wydają swoje opinie niezależnie i nie ma wymogu wypracowania wspólnej oceny pracy.
Podobnie jest podczas orzekania przez Trybunał Konstytucyjny. Ogłaszany wyrok nie zawsze jest zgodny ze zdaniem pojedynczych członków składu orzekającego. Po ogłoszeniu wyroku sędziowie ci mogą wygłosić tzw. "zdanie odrębne".

</doc>
<doc id="179180" url="https://pl.wikipedia.org/wiki?curid=179180" title="FOAF (akronim)">
FOAF (akronim)

FOAF (ang. "Friend Of A Friend" - znajomy znajomego) - akronim używany w slangu internetowym oznaczający niezweryfikowaną, prawdopodobnie nieprawdziwą historię. Określenie "znajomy znajomego" wywodzi się od powiedzenia "znajomy mojego znajomego powiedział..."

</doc>
<doc id="179189" url="https://pl.wikipedia.org/wiki?curid=179189" title="Karabin M16">
Karabin M16

M16 – amerykański karabin automatyczny skonstruowany przez Eugene Stonera.
Historia konstrukcji.
W 1955 roku w amerykańskiej firmie Armalite powstał prototyp karabinu AR-10 (kalibru 7,62 × 51 mm NATO). Jego konstruktor Eugene Stoner postanowił skonstruować możliwie najlżejszy karabin automatyczny. Dzięki starannemu doborowi układu konstrukcyjnego (układ z odprowadzaniem gazów prochowych bez tłoka gazowego, z bezpośrednim działaniem gazów prochowych na suwadło) i materiałów (szerokie wykorzystanie aluminium zamiast stali) jego karabin ważył zaledwie 3,2 kg (opracowany w tym samym czasie M14 – ponad 4 kg).
Nowy karabin był badany przez armię amerykańską, ale awangardowa konstrukcja nie wzbudziła zaufania wojskowych. W 1960 roku firma Armalite rozpoczęła seryjną produkcję AR-10, ale z braku zamówień została ona szybko zakończona.
W tym samym czasie w USA, wzorem innych krajów, trwały prace nad opracowaniem naboju pośredniego. W 1957 roku opracowano w oparciu o nabój cywilny .222 Remington Magnum nabój oznaczony .223 Remington (5,56 × 45 mm). Stoner przystosował swój karabin do zasilania nową amunicją. Nowy AR-15 był jeszcze mniejszy i lżejszy niż AR-10. Nowa amunicja sprawiła, że odrzut karabinu był minimalny, a umieszczenie kolby na przedłużeniu lufy (tzw. liniowy układ broni) sprawiło, że karabin był łatwy do opanowania przy strzelaniu.
Testy wojskowe jednak wykazały, że celność karabinu jest niska. Ciągłe problemy z bronią sprawiły, że w 1959 roku Armalite sprzedała prawa patentowe nowego karabinu firmie Colt's Patent Firearms Company. W 1960 roku Stoner także przeniósł się do Colta. W tym samym roku poradzono sobie z problemem celności AR-15. Okazało się, że źle dobrano skok gwintu lufy. Po zmianie skoku gwintu karabin uznano za gotowy do produkcji seryjnej i rozpoczęto promocję broni.
Pierwszym zamawiającym były Siły Powietrzne Stanów Zjednoczonych. Zamówione karabiny (8 tysięcy sztuk) miały zastąpić karabinki M1 i M2, w które uzbrojeni byli żołnierze chroniący lotniska i bazy pocisków rakietowych. W 1962 roku 1000 karabinów zamówiła United States Army. Zakupione karabiny zostały dostarczone amerykańskim jednostkom walczącym w Wietnamie. W 1963 roku przyszło następne zamówienie ze strony lotnictwa (19 tys. karabinów). Jednocześnie na zamówienie armii powstała nowa wersja XM16E1 wyposażona w dosyłacz zamka. Zamówiono 85 tys. sztuk karabinów XM16.
W następnych latach kolejne serie karabinu trafiały w ręce amerykańskich żołnierzy i były intensywnie testowane. Wkrótce pojawiło się mnóstwo meldunków o wysokiej zawodności nowych karabinów. W warunkach bojowych bardzo częste były przypadki zacięć. Okazało się, że prototypowa amunicja 5,56 × 45 mm była elaborowana cywilnym prochem Dupont IMR, natomiast partie produkowane dla wojska standardowym prochem wojskowym. Zmiana prochu wynikła z tego, że proch Dupont był zbyt higroskopijny, przez co ulegał szybko zawilgoceniu i amunicja stawała się bezużyteczna w warunkach polowych (w warunkach cywilnych nie miało to większego znaczenia, bo naboje miały być przechowywane w domach w suchych miejscach). Ponieważ w trakcie prób AR-15 strzelano amunicją prototypową, karabin prawie nie wymagał czyszczenia po strzelaniu — wynikało to z podstawowej cech prochu Dupont, iż tworzył znacznie mniej osadów niż proch standardowy (chodziło o to, żeby użytkownik cywilny nie musiał czyścić broni. Docelowo miał on ją nosić regularnie do przeglądu, podczas którego broń miała być czyszczona). Dlatego z karabinami nie zamówiono zbyt wielu zestawów służących do czyszczenia uznając, że operacja ta będzie rzadko przeprowadzana. W warunkach wietnamskich, w wysokiej temperaturze i wilgotności, przy strzelaniu seryjną amunicją karabiny szybko ulegały zanieczyszczeniu, przy braku regularnego czyszczenia rurka doprowadzająca gazy prochowe na suwadło zarastała osadami i w rezultacie karabin zacinał się. Inny problem stanowiła konstrukcja zamka i rączki napinającej (niepołączona z zamkiem), która nie pozwalała na domknięcie zamka w broni zanieczyszczonej np. piaskiem (typowo w takiej sytuacji użytkownik ręcznie domykał zamek i zaczynał strzelać, a ruch zamka i gazy prochowe usuwały piasek). Dostarczenie odpowiedniej ilości zestawów czyszczących rozwiązało częściowo problemy z niezawodnością, ale od tamtej pory zaczęto mówić, że M16 jest bronią zawodną i niesolidną. Ostatecznie problemom z niezawodnością położyła kres zmiana prochu, którym elaborowano amunicję i podjęcie decyzji o chromowaniu wnętrza karabinu w celu zwiększenia odporności na zabrudzenia i korozję, a także przekonstruowanie zamka i rączki napinającej, aby stało się możliwe dopchnięcie zamka przez strzelca (od wersji M16A1). Od 1970 roku każdy karabin posiada w kolbie schowek na zestaw służący do czyszczenia broni.
Pomimo początkowych problemów z niezawodnością w 1964 roku Siły Powietrzne Stanów Zjednoczonych standaryzowały AR-15 jako M16. W 1966 armia USA złożyła zamówienie na 840 tys. karabinów XM16E1, które po przyjęciu do uzbrojenia 28 lutego 1967 roku otrzymały oficjalną nazwę: US Rifle, 5.56, M16A1. Amunicję 5,56 × 45 mm standaryzowano jako M193. Zarówno zakup jak i przyjęcie do uzbrojenia określono jako "przejściowe i jednorazowe". M16 miał być rozwiązaniem tymczasowym do momentu wprowadzenia nowego karabinu opracowanego w ramach programu SPIW (który zakończył się z uwagi na niespełnienie przez prototypy wymagań US Army).
W 1970 roku karabiny M16 wyposażono w nowe 30-nabojowe magazynki (wcześniej używano wyłącznie magazynków 20-nabojowych). Do karabinu opracowano także podwieszany pod lufą granatnik jednostrzałowy M203 kal. 40 mm. W 1973 roku licencyjną produkcję karabinu M16A1 (jako M16S) rozpoczęto w Singapurze.
Pod koniec lat siedemdziesiątych XX wieku amerykańskie siły zbrojne prowadziły poszukiwania nowego ręcznego karabinu maszynowego. Ich rezultatem było wprowadzenie do uzbrojenia belgijskiego erkaemu Minimi jako M249 SAW. Minimi strzelał również amunicją 5,56 × 45 mm, ale z innym pociskiem (SS109). Pociski te miały korzystniejsze charakterystyki balistyczne od amerykańskich M193. Ponieważ skok gwintu dla pocisków SS109 (7 cali) był inny niż dla M193 (12 cali), postanowiono opracować nową wersję M16. W 1981 roku Colt przedstawił prototyp (opracowany wspólnie z United States Marine Corps) oznaczony M16A1E1. Nowa wersja miała nową lufę o krótszym skoku gwintu, nowy regulowany celownik, inne łoże. Na żądanie USMC karabiny pozbawiono możliwości strzelania ogniem ciągłym (możliwość strzelania ogniem pojedynczym i seriami trójstrzałowymi).
W 1982 roku M16A1E1 otrzymał oznaczenie Departamentu Obrony: US Rifle, 5.56mm, M16A2. Amunicję SS109 standaryzowano jako M855. Wkrótce potem amunicja SS109 stała się standardową amunicja pośrednią NATO (STANAG 4172). Jednocześnie magazynki karabinu M16 stały się standardowymi magazynkami paktu.
W 1983 roku pierwsze M16A2 zakupił USMC, a od 1985 nowy karabin zaczął zastępować M16A1 w jednostkach armii. W 1984 roku karabiny M16 jako C7 są produkowane w Kanadzie przez firmę Colt Canada.
Od 1988 roku głównym producentem M16 dla jednostek amerykańskich stała się belgijska firma Fabrique Nationale de Herstal (FN). Colt nadal produkował te karabiny, ale wyłącznie na rynek cywilny i dla policji. Ponieważ w tym roku wygasły zastrzeżenia patentowe dotyczące M16, produkcję tego karabinu rozpoczęło wiele firm prywatnych i obecnie produkowanych jest kilkaset wersji tego karabinu (poza USA M16 jest obecnie produkowany w Kanadzie i w Chinach przez Norinco).
W 1994 roku FN rozpoczął produkcję nowych wersji M16 oznaczonych jako M16A3 i M16A4. W tym samym roku do uzbrojenia wprowadzono skróconą wersję M16 oznaczoną jako M4. W następnych latach karabiny M16A4 i karabinki M4 zastępowały M16A2.
Karabin M16, zakupiony "przejściowo i jednorazowo", stał się podstawowym uzbrojeniem amerykańskich żołnierzy na kilka dziesięcioleci. Nie zastąpił go ani karabin strzelający amunicją strzałkową opracowywany w ramach prowadzonego w latach 60. XX wieku programu SPIW (nie powstał żaden działający prototyp), ani karabiny testowane w ramach programu ACR w latach osiemdziesiątych (testowane konstrukcje były lepsze, ale uznano, że koszty wprowadzenia nowego karabinu i amunicji będą za wysokie).
W 1986 roku rozpoczęto prace w ramach programu OICW (Objective Individual Combat Weapon). Celem było skonstruowanie broni będącej połączeniem granatnika kalibru 20 mm i karabinka kalibru 5,56 mm. Początkowo zakładano, że karabinek będzie wersją karabinka M4, ale szybko okazało się, że M4 jest za ciężki. Do dalszych prac skierowano prototyp niemieckiej firmy Heckler &amp; Koch XM29. Zastosowano w nim karabinek G36K.
W następnych latach okazało się, że skonstruowanie nowej broni będzie trwało dłużej niż początkowo planowano. Dlatego prace postanowiono rozłożyć na etapy. Pierwszym było skonstruowanie nowego karabinu szturmowego XM8. Wobec protestów innych producentów broni strzeleckiej program XM8 został jednak anulowany 31 października 2005 roku. Także program XM29 został zawieszony. W rezultacie nie wiadomo jak długo M16 pozostanie na uzbrojeniu US Army. Amerykańskie siły specjalne zdecydowały się zastąpić M16 karabinami SCAR. M16 pozostanie na uzbrojeniu korpusu piechoty morskiej. W marcu 2004 roku dowództwo US Marines wybrało M16A4 jako podstawową broń żołnierzy piechoty morskiej i nie planuje zakupów nowego typu karabinów szturmowych w najbliższej przyszłości. W US Army karabin M16 jest zastępowany przez karabinki M4. 
Szacuje się, że do 2004 roku wyprodukowano ok. 8 milionów karabinów M16 różnych wersji.
Opis konstrukcji.
Karabin M16A4 jest indywidualną bronią samoczynno-samopowtarzalną. Zasada działania oparta o wykorzystanie energii gazów prochowych odprowadzanych przez boczny otwór lufy (gazy prochowe są doprowadzane bezpośrednio na suwadło, karabin nie posiada klasycznego tłoka gazowego). Ryglowanie przez obrót zamka w lewo. Po wystrzeleniu ostatniego naboju zamek zatrzymuje się w tylnym położeniu. Zamek zwalniany przyciskiem z lewej strony gniazda magazynka. Po prawej stronie broni ręczny dosyłacz zamka. Rękojeść przeładowania w kształcie litery T za chwytem transportowym (nieruchoma w trakcie strzelania). Mechanizm spustowy z ogranicznikiem długości serii umożliwia strzelanie ogniem pojedynczym i seriami trzystrzałowymi. Przełącznik rodzaju ognia połączony z bezpiecznikiem, po obu stronach broni. Zasilanie z dwurzędowych magazynków łukowych o pojemności 30 naboi (możliwość użycia magazynków 20 nabojowych). Otwarte przyrządy celownicze składają się z muszki i celownika przerzutowego (z przeziernikiem). Po zdjęciu chwytu transportowego, możliwość zamocowania w jego miejscu celownika optycznego lub optoelektronicznego. Część karabinów zamiast standardowego łoża ma zamocowany zestaw czterech szyn Picatinny, w tym przypadku celownik kolimatorowy jest mocowany przed chwytem transportowym.

</doc>
<doc id="179196" url="https://pl.wikipedia.org/wiki?curid=179196" title="Władcy Laosu">
Władcy Laosu



</doc>
<doc id="179200" url="https://pl.wikipedia.org/wiki?curid=179200" title="Wizzair">
Wizzair



</doc>
<doc id="179204" url="https://pl.wikipedia.org/wiki?curid=179204" title="M16">
M16



</doc>
<doc id="179209" url="https://pl.wikipedia.org/wiki?curid=179209" title="Darkstep">
Darkstep

Darkstep ("Darkside drum and bass") – odmiana muzyki drum and bass, która cechuje się mrocznym, pogrążonym brzmieniem, ciężkimi liniami basu i przede wszystkim agresywnymi sekcjami perkusyjnymi, nierzadko okraszonymi zmodyfikowanym wokalem.
Jeden z pierwszych podgatunków d'n'b. Darkstep to pomost pomiędzy hardcorem, jungle a d'n'b i z tej perspektywy powinien być postrzegany, ponieważ utwory mogą nosić cechy tych właśnie gatunków w różnych proporcjach.
Produkcji z tego nurtu mogą płynnie przechodzić pomiędzy niepokojącym i hipnotycznym a wyjątkowo agresywnym i ostrym nastrojem, poprzez zmianę metrum lub tempa utworu wyrażonego w bitach na minutę. Efekty te mogą być zastosowane nawet w jednej pętli.
Wykorzystywane sample to wszelkiego rodzaju odgłosy i hałasy, budujące specyficzną atmosferę, przez co muzyka ta może być nieprzyjemna i uciążliwa dla niektórych osób.
Głównym założeniem darkstepu jest tworzenie mrocznego i "schizowego" klimatu.
Darkstep często bywa mylony z neurofunkiem, który posiada podobne założenia, a także 
podobny wydźwięk.
Zespoły Darkstep'owe:
- Gancher &amp; Ruin
- Katharsys
- Current Value
- The Panacea
- Forbidden Society
- Counterstrike

</doc>
<doc id="179215" url="https://pl.wikipedia.org/wiki?curid=179215" title="Atmospheric drum and bass">
Atmospheric drum and bass

Atmospheric drum and bass (określany także jako "intelligent drum and bass") to odmiana muzyki drum and bass czerpiąca z takich gatunków muzycznych jak ambient (jumbient), chillout czy jazz (jazzstep). Jedna z lżejszych, uważana też za bardziej ambitną. Cechą charakterystyczną są sample mające z reguły dwa razy mniejsze tempo, co daje wrażenie bardziej spokojnej muzyki mimo stosunkowo wysokiego tempa. Przykładowi wykonawcy: LTJ Bukem, Makoto, Blu Mar Ten, Nookie.

</doc>
<doc id="179217" url="https://pl.wikipedia.org/wiki?curid=179217" title="Lublin R.VIII">
Lublin R.VIII

Lublin R.VIII – polski samolot liniowy (rozpoznawczo-bombowy) oraz wodnosamolot z okresu międzywojennego, produkcji zakładów Plage i Laśkiewicz budujących samoloty pod oznaczeniem Lublin.
Historia.
Na początku lat dwudziestych XX wieku opracowano w Polsce koncepcję lotnictwa liniowego. Do jego zadań należało rozpoznanie sił przeciwnika, bombardowanie i współpraca z własnymi jednostkami na pierwszej linii frontu.
W 1927 roku inż. Jerzy Rudlicki z Zakładów Mechanicznych Plage i Laśkiewicz w Lublinie opracował wspólnie z inż. Jerzym Dąbrowskim i inż. Antonim Uszackim projekt samolotu liniowego, który został oznaczony jako "Lublin R.VIII". 14 grudnia 1927 roku podpisano umowę z lotnictwem wojskowym na budowę trzech prototypów tego samolotu.
Pierwszy prototyp oznaczony jako R.VIII/1 został zbudowany już 8 lutego 1928 roku, ale z powodu opóźnienia dostawy francuskiego silnika Farman 12WL oblotu dokonano dopiero w marcu 1928 roku. Po próbach w Instytucie Badań Technicznych Lotnictwa (IBTL) w Warszawie uzyskał on pozytywną opinię z zaleceniem, aby zastosować mocniejszy silnik.
W związku z zaleceniami IBTL, zakupiono we Francji mocniejszy silnik Lorraine-Dietrich 18Kd. Został w niego wyposażony drugi prototyp, oznaczony jako R.VIII/2. Został on oblatany w lipcu 1928 roku. Wykazywał dobre własności pilotażowe i stał się wzorcem do budowy samolotu seryjnego.
13 marca 1929 roku podpisano umowę z lotnictwem wojskowym na budowę 4 seryjnych samolotów "Lublin R.VIII a". Pierwszy z tych samolotów wyposażony był w silnik "Lorraine-Dietrich" (podobnie jak prototyp "R.VIII/2") a trzy następne w nowy silnik "Hispano-Suiza". Wszystkie samoloty zostały zbudowane w pierwszej połowie 1930 roku.
Samoloty te zostały poddane badaniom w Instytucie Badań Technicznych Lotnictwa, w trakcie których jeden z nich został rozbity. Pozostałe przekazano do jednostek lotniczych. Pomimo dobrego uzbrojenia i wytrzymałości konstrukcji, stwierdzono, że nie spełnia on oczekiwań. Pełne osiągi uzyskiwane były tylko przy minimalnym obciążeniu i ograniczonym zasięgu. Wady te spowodowały, że lotnictwo wojskowe zrezygnowało z dalszych zakupów tego samolotu.
Dyrekcja Zakładów Mechanicznych Plage i Laśkiewicz nie zrezygnowała jednak. Jeszcze w kwietniu 1930 roku zwróciła się do Kierownictwa Marynarki Wojennej z ofertą przebudowy samolotu "Lublin R.VIII a" na wodnosamolot pływakowy. W 1931 Marynarka Wojenna po zapoznaniu się z ofertą zamówiła w zakładach 4 wodnosamoloty. Umowę podpisano 26 lutego 1932 roku.
W 1932 roku zbudowano pierwszy z nich, wyposażony w silnik "Lorraine-Dietrich". Nosił on oznaczenie "R.VIII bis". Następne dwa, wyposażone w silnik "Hispano-Suizo", nosiły oznaczenie "R.VIII ter". Czwarty został rozebrany na części zamienne. Wodnosamoloty "Lublin R.VIII" czasami są również nazywane "Lublin R.VIII hydro".
Z powodu rozpoczęcia budowy samolotów Lublin R.XIII, w 1932 roku zrezygnowano z dalszego rozwoju tej konstrukcji. Łącznie z prototypami wyprodukowano 6 samolotów "Lublin R.VIII" wszystkich odmian.
W 2015 roku z dna Zatoki Puckiej wydobyto pozostałości wodnosamolotu Lublin R.VIIIter/hydro o numerze bocznym 803. Część szkieletu, silnik i śmigło można obejrzeć w Muzeum MDLOT w Pucku.
Użycie w lotnictwie polskim.
Samoloty "Lublin R.VIII" były budowane dla polskiego lotnictwa wojskowego oraz lotnictwa Marynarki Wojennej.
W lotnictwie wojsk lądowych używano ich w zasadzie tylko do lotów ćwiczebnych. Dwa samoloty w wersji pływakowej, użytkowane były przez Morski Dywizjon Lotniczy w Pucku do roku 1938. W I Eskadrze Dalekiego Rozpoznania stosowano je do zadań rozpoznawczych i bombardowania. Następnie zostały przeniesione do eskadry szkolno-treningowej, gdzie przetrwały do 1939 roku. Samoloty zostały zniszczone 8 września 1939 roku, przez lotnictwo niemieckie, w rejonie Chałup na Półwyspie Helskim.
Samoloty "Lublin R.VIII" wykorzystywano także w sporcie lotniczym. Prototyp R.VIII/2 wziął udział w sierpniu 1928 roku w II Locie Małej Ententy i Polski, uzyskując dobrą opinię i zajmując najlepsze miejsce wśród polskich załóg. W 1930 roku, w kolejnym Locie Małej Ententy i Polski, wzięły udział dwa samoloty R.VIIIa i R.VIII/2. Samolot pilotowany przez H. Skrzypińskiego zajął w nim 7. miejsce, a drugi samolot pilotowany przez E. Wyrwickiego – 9.
Opis konstrukcji.
Samolot "Lublin R.VIII" był dwumiejscowym samolotem o konstrukcji mieszanej w układzie dwupłata.
Kadłub drewniany o konstrukcji kratownicowej. Kadłub przy silniku kryty blachą duralową, a dalej kryty sklejką. Z przodu kadłuba znajdował się silnik rzędowy, za nim zbiornik paliwa z urządzeniem do jego szybkiego opróżniania w razie wybuchu pożaru. Za zbiornikiem paliwa znajdowała się odkryta kabina pilota osłonięta z przodu wiatrochronem. Bezpośrednio za nią znajdowała się również odkryta kabina obserwatora wyposażona w obrotnicę dla dwóch sprzężonych karabinów maszynowych. Na końcu kadłuba umieszczono drewniane usterzenie klasyczne kryte płótnem.
Płaty miały konstrukcję drewnianą, dwudźwigarową i kryte były płótnem. Komora płatów połączona była dwiema parami równoległych słupków i usztywniona cięgnami i taśmami stalowymi. Lotki znajdowały się tylko na górnym płacie.
Podwozie w wersji lądowej było klasyczne stałe z płozą ogonową. W wersji wodnosamolotu podwozie stanowiły dwa pływaki metalowe wielogrodziowe firmy "Short" przymocowane do płata dolnego wieloma zastrzałami z rur stalowych. Każdy z pływaków miał wyprofilowane dno i ster wodny.
Napęd samolotu stanowił silnik rzędowy, śmigło metalowe dwułopatowe.

</doc>
<doc id="179218" url="https://pl.wikipedia.org/wiki?curid=179218" title="FOAF (format)">
FOAF (format)

FOAF (ang. "Friend of a Friend") - jeden z ustandaryzowanych schematów formatowania ze zdefiniowanym przeznaczeniem. FOAF służy do opisu danej osoby. FOAF, podobnie jak RDF, charakteryzuje się tym, że może być przetwarzany przez maszyny. Dodatkowo dzięki możliwości odwołania się do innych dokumentów FOAF (w praktyce do opisów innych osób), tworzy się sieć społeczną (ang. social network). Specyfikacja FOAF opiera się na składni XML i strukturze RDF.
Przykładowy plik FOAF.
Jak widać na przykładzie, adres e-mail nie jest podany jawnie. Jest on zakodowany za pomocą funkcji skrótu SHA-1. Taka metoda zapewnia ochronę przed spamem.

</doc>
<doc id="179220" url="https://pl.wikipedia.org/wiki?curid=179220" title="Jan z Brienne">
Jan z Brienne

Jan z Brienne (ur. ok. 1169/1170, zm. 23 marca 1237) – król Jerozolimy w latach 1210–1212, cesarz łaciński w latach 1231– 1237.
Życiorys.
Urodził się w Szampanii jako drugi syn Erarda II de Brienne i Agnieszki de Montfaucon, hrabiny Montbéliard (urodzonej jako Agnieszka de Nevers, córka Wilhelma III de Nevers). Początkowo został przeznaczony na duchownego, ale wolał zostać rycerzem i po latach turniejów i walk zyskał znakomitą reputację. Brał udział w III i IV krucjacie. Kiedy w 1208 z Ziemi Świętej do króla Francji – Filipa II Augusta, przybyli posłowie z pytaniem kogo z baronów proponowałby na męża młodej królowej Jerozolimy, Filip II August wskazał Jana i obiecał wspierać go jako nowego króla.
Jan poślubił królową Marię z Montferratu, w 1210. Maria była znacznie młodsza od niego, była córką królowej Izabeli i Konrada z Montferratu. W 1211 Jan z Brienne zawarł 6-letni pokój z muzułmańskim władcą Al-Adilem. W 1212, wkrótce po urodzeniu córki, Maria zmarła; po śmierci żony Jan pełnił funkcję regenta dla ich jedynej córki Jolanty (znanej również jako "Izabela II"). W 1214 ożenił się z księżniczką Stefanią Armeńską (zm. 1219), córką króla Leona II. Ze Stefanią miał również jedno dziecko – syna Jana (1216–1220), sukcesora Armenii, który jednak zmarł w dzieciństwie.
W 1224 Jan ożenił się po raz trzeci. Jego trzecią żoną została Berengaria z Leónu, córka króla Alfonsa IX i Berengarii Kastylijskiej. Urodziła czworo dzieci:
W 1229 Jan został poproszony przez baronów Łacińskiego Cesarstwa Konstantynopola o zostanie regentem. Warunkiem była zgoda na to, by Baldwin de Courtenay poślubił drugą córkę Jana, Marię, i został jego następcą. Jan rządził Konstantynopolem przez 9 lat, w 1231 został koronowany na cesarza. W 1235 z kilkoma oddziałami udało mu się odepchnąć oblegające go armie Jana III Dukasa Watatzesa, cesarza Nicei, i Iwana Asena II, cara Bułgarii. Po odniesieniu tego ostatniego zwycięstwa, prawdopodobnie wyolbrzymionego przez łacińskich kronikarzy, Jan wstąpił do zakonu franciszkanów.

</doc>
<doc id="179221" url="https://pl.wikipedia.org/wiki?curid=179221" title="Jolanta Jerozolimska">
Jolanta Jerozolimska

Jolanta Jerozolimska, właściwie Izabela II (ur. 1212 w Akce, zm. 2 maja 1228 w Andrii) – królowa Jerozolimy w latach 1212-1228. Córka Marii Jerozolimskiej i Jana z Brienne. Królowa Sycylii i królowa Niemiec, cesarzowa.
Wszystkie kroniki, które powstały na Bliskim Wschodzie, nazywają ją Izabelą. Z kolei w kronikach zachodnich przeważnie występuje jako Jolanta.
Krótko po narodzinach Jolanty zmarła jej matka. Jako jedyne dziecko Marii z Montferratu Jolanta stała się kolejną władczynią Królestwa Jerozolimskiego. Rządy regencyjne w jej imieniu sprawował ojciec – Jan z Brienne. W marcu 1223 r. została zaręczona z cesarzem Fryderykiem II (1194-1250), wdowcem po Konstancji Aragońskiej, synem cesarza Henryka VI i Konstancji, córki króla Sycylii Rogera II. Ślub "per procura" odbył się w sierpniu 1225 r. w Akce, w katedrze Świętego Krzyża. Cesarza zastępował biskup Jakub z Patti. Pomysłodawcą tego związku był papież Honoriusz III, który miał nadzieję zmotywować tym Fryderyka do udania się na wyprawę krzyżową.
Po ceremonii Jolanta udała się do Tyru, skąd odpłynęła do Brindisi, gdzie 9 listopada 1225 r. odbył się jej ślub z Fryderykiem. Odpływając, królowa miała powiedzieć: "Żegnaj kochana Syrio, już cię więcej nie zobaczę". Dzięki małżeństwu z Jolantą Fryderyk zdobył prawa do korony jerozolimskiej. Małżonkowie mieli razem syna i córkę:
Wkrótce po ślubie Fryderyk uwiódł kuzynkę swojej żony, a samą cesarzową umieścił w swoim haremie w Palermo. Jolanta zmarła wskutek powikłań po porodzie syna Konrada w 1228 r. Po śmierci matki Konrad został królem Jerozolimy, a Fryderyk regentem w jego imieniu. Cesarz poślubił później córkę króla Anglii, Jana Bez Ziemi – Izabelę Plantagenet.

</doc>
<doc id="179222" url="https://pl.wikipedia.org/wiki?curid=179222" title="Lubniewice">
Lubniewice

Lubniewice (niem. "Königswalde") – miasto w województwie lubuskim, w powiecie sulęcińskim, siedziba gminy miejsko-wiejskiej Lubniewice, położone nad jeziorami Lubiąż i Krajnik. Nieopodal znajduje się także największe jezioro w okolicy – Lubniewsko. Miasto zamieszkuje około dwóch tysięcy osób, co czyni je jednym z najmniejszych miast w Polsce.
Położenie.
Miasto znajduje się w środkowej części województwa lubuskiego w powiecie sulęcińskim na terenach o dużej lesistości; rozłożone jest w wąskim pasie pomiędzy dwoma jeziorami Lubiąż i Krajnik. Miasto położone jest przy drodze wojewódzkiej nr 136. Odchodzi też stąd droga lokalna do Bledzewa i Skwierzyny.
Lubniewice leżą w historycznej ziemi lubuskiej, w regionie określanym jako ziemia torzymska.
Według danych z 31 grudnia 2011 r. powierzchnia miasta wynosiła 12,11 km².
Historia.
Pierwsza wzmianka o Lubniewicach datowana jest na 1287 rok, kiedy to nazwa miasta znalazła się w dokumentach księcia Przemysła II. Pierwsze zapiski o osadzie miejskiej pochodzą z 1322 roku. Sięgało tu księstwo głogowskie, w mieście gościł wówczas piastowski książę Henryk IV Wierny. Lubniewiczanie zajmowali się wówczas łowiectwem i szeroko pojętym rzemiosłem.
Po uchwale sejmowej z 1658 nakazującej braciom polskim opuszczenie granic Rzeczypospolitej ich grupa osiedliła się m.in. w Lubniewicach.
Kaznodzieją i ministrem zboru w Lubieniewicach w pierwszych latach XVIII w. był Samuel Crell-Spinowski. W 1751 roku, w związku z odkryciem złóż ałunu otworzono kopalnię. Nastąpił szybki rozwój miasta. Wkrótce jednak wojska rosyjskie idące na Brandenburgię dokonały zniszczeń i kradzieży w owej kopalni, co doprowadziło do jej zamknięcia, a miasto popadło w stagnację. Sytuacja ta uległa zmianie w drugiej połowie XVIII wieku, kiedy to zaczęło się rozwijać włókiennictwo i handel suknem. Zaczęto zakładać hodowle jedwabników, a w efekcie uruchomiono przędzalnię jedwabiu. Był także okres w dziejach Lubniewic, kiedy w miejskich ogrodach i na działkach uprawiano chmiel.
W 1808 roku Lubniewice otrzymały prawa miejskie. W 1945 roku miejscowość znalazła się w granicach Polski i zakwalifikowano ją do wsi. Dotychczasową ludność wysiedlono do Niemiec.
W latach 1975–1998 miasto administracyjnie należało do woj. gorzowskiego.
W 1994 roku gmina Lubniewice uzyskała tytuł „Najbardziej Ekologicznej Gminy w Polsce”. 30 grudnia 1994 roku staraniem samorządu i mieszkańców miasta Lubniewice odzyskały prawa miejskie.
Demografia.
Piramida wieku mieszkańców Lubniewic w 2014 roku, w oparciu o dane GUS.
Według danych z 2015 roku miasto miało 2069 mieszkańców, i 2019 mieszkańców w roku 2018.
Zabytki.
Do wojewódzkiego rejestru zabytków wpisane są:
inne zabytki:
pomniki:
Kultura.
W mieście organizowane są cykliczne imprezy kulturalne, m.in.:
Gospodarka.
Miasto jest lokalnym ośrodkiem usługowo-handlowym i przemysłowym. Brak tutaj uciążliwego przemysłu, co dodatnio wpływa na walory turystyczne miasteczka. Do największych przedsiębiorstw należy Zakład Przetwórstwa Drzewnego „Lubdrew”, nadleśnictwo Lubniewice. Ze względu na znakomite walory rekreacyjne i turystyczne powstały tutaj liczne ośrodki wypoczynkowe i ośrodki czynnej rekreacji. W mieście rozwija się handel i usługi. Istnieją tutaj: ośrodek zdrowia, liczne sklepy, restauracje i hotele.
Sport.
W mieście funkcjonuje piłkarski Klub Sportowy „Lubniewiczanka” Lubniewice, który został założony w 1948 roku i występuje w słubickiej A-klasie. Obiektem domowym zespołu jest Stadion Miejski w Lubniewicach o pojemności 500 widzów.
Współpraca międzynarodowa.
Gminy partnerskie:

</doc>
<doc id="179224" url="https://pl.wikipedia.org/wiki?curid=179224" title="Kolonowskie">
Kolonowskie

Kolonowskie (dodatkowa nazwa w j. niem. Colonnowska, w latach 1936–1945 "Grafenweiler") – miasto na Górnym Śląsku, w województwie opolskim, w powiecie strzeleckim, położone nad Małą Panwią, siedziba gminy miejsko-wiejskiej Kolonowskie. W latach 1975–1998 miasto administracyjnie należało do dawnego woj. opolskiego.
Według danych z 30 czerwca 2008 miasto liczyło 3382 mieszkańców.
Położenie.
Kolonowskie leży na Nizinie Śląskiej, blisko granicy z Wyżyną Śląską. Przez Kolonowskie przebiega droga wojewódzka nr 463 oraz linia kolejowa nr 144 Opole – Tarnowskie Góry, na której funkcjonuje przystanek Kolonowskie.
Przez miejscowość przepływa rzeka Mała Panew oraz jej dopływ Bziniczka uchodząca do Małej Panwi w Kolonowskiem.
Nazwa.
W okresie hitlerowskiego reżimu w latach 1936–1945, miejscowość nosiła nazwę "Grafenweiler".
Opis.
Na terenie Kolonowskiego działają m.in.: ośrodek zdrowia, placówki handlowe i zakłady rzemieślnicze, biblioteka publiczna, przedszkole, szkoła podstawowa i gimnazjum, Miejsko-Gminne Centrum Kulturalno-Sportowe wraz z boiskiem, kręgielnia, klub piłkarski KS Unia Kolonowskie, jednostka Ochotniczej Straży Pożarnej, koło Mniejszości Niemieckiej, orkiestra dęta, koło Polskiego Związku Wędkarskiego, koła łowieckie „Leśnik” i „Daniel”, oddział Polskiego Związku Hodowców Gołębi Pocztowych, Rodzina Kolpinga, Caritas parafialny i koło przyjaciół Hochdahl–Cergy–Kolonowskie.
Historia.
W roku 1780 właściciel ziem hrabia Filip Colonna zlecił wybudowanie huty wraz z wielkim piecem nad rzeką Brzinitzka (Bziniczka), będącej prawym dopływem rzeki Malapane (Mała Panew). Datę tę uważa się za początek istnienia Kolonowskiego. Powstała osada była jedną z wielu wzdłuż biegu Małej Panwi. Innymi założonymi przez Colonnę były m.in. Haraszowskie, Spórok, Fosowskie i Świerkle.
Wokół huty powstała mała osada robotnicza, która w roku 1797 przyjęła nazwę Colonnowska, od nazwiska swojego założyciela. Wybudowany kanał hutniczy łączył huty w Zawadzki (Zawadzkie), Colonnowska (Kolonowskie) i Vossowska (Fosowskie). Rzeka służyła natomiast do transportu towarów do Deschowitz (Zdzieszowice), gdzie przeładowywano towar i transportowano dalej Odrą. W roku 1805 powstał drugi wielki piec. W 1854 roku otwarto linię kolejową z Opola do Tarnowskich Gór. Po śmierci hrabiego majątek po nim odziedziczył Andreas Maria Graf von Renard, który przyczynił się do dalszej rozbudowy zakładów. Mimo wielkich starań zakłady w Colonnowska coraz bardziej traciły na znaczeniu. W 1921 roku zamknięto hutę, a w 1926 odlewnię. Budynki huty wyburzono, pozostał jedynie budynek dawnego jej biura, istniejący do dziś.
W 1880 roku ruszyła nasycalnia drewna, obecnie: Kopgard Sp. z o.o. W 1907 roku, nowy właściciel ziemski, książę Christian Ernst zu Stolberg-Wernigerode wydał zlecenie na budowę fabryki kartonów ("Kartonagenfabrik"), istniejącej do dzisiaj pod nazwą Packprofil Sp. z o.o. J.V. Produkcja ruszyła w 1908 roku.
W 1933 roku została wybudowana kaplica i Kolonowskie odłączyło się od parafii Staniszcze Wielkie. W 1942 roku Kolonowskie stało się samodzielną parafią, a kościół pod wezwaniem Niepokalanego Serca Najświętszej Marii Panny został wybudowany po wojnie i konsekrowany w roku 1954.
W 1973 roku Kolonowskie otrzymało prawa miejskie. W granice miasta włączono wówczas osiedla Haraszowskie, Bendawice i Fosowskie.
Zabytki i muzeum.
Do wojewódzkiego rejestru zabytków wpisany jest:
W budynku tym znajduje się Izba Regionalna Historii Lokalnej w Kolonowskiem.
Zobacz też.
Gmina Kolonowskie

</doc>
<doc id="179225" url="https://pl.wikipedia.org/wiki?curid=179225" title="Korfantów">
Korfantów

 (daw. "Fyrląd", "Fryląd", , , ) – miasto w Polsce położone w województwie opolskim, w powiecie nyskim, siedziba gminy miejsko-wiejskiej Korfantów.
Historycznie leży na Górnym Śląsku, na Równinie Niemodlińskiej, będącej częścią Niziny Śląskiej. Przepływa przez niego rzeka Ścinawa Niemodlińska.
W latach 1954–1972 wieś Korfantów należała i była siedzibą władz gromady Korfantów. W latach 1975–1998 miasto administracyjnie należało do województwa opolskiego.
30 czerwca 2020 miasto było zamieszkane przez 1783 osoby.
Geografia.
Położenie.
Miasto jest położone w południowo-zachodniej Polsce, w województwie opolskim, około 17 km od granicy z Czechami, na Równinie Niemodlińskiej. Należy do Euroregionu Pradziad. Przez granice administracyjne miasta przepływa rzeka Ścinawa Niemodlińska.
Według danych z 1 stycznia 2010 powierzchnia miasta wynosi 10,23 km².
Środowisko naturalne.
W Korfantowie panuje klimat umiarkowany ciepły. Średnia temperatura roczna wynosi +8,2 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Korfantowa wynoszą 602 mm. Dominują wiatry zachodnie.
Podział miasta.
Według Krajowego Rejestru Urzędowego Podziału Terytorialnego Kraju częścią Korfantowa jest:
W mieście znajduje się osiedle:
Nazwa.
Pierwotna nazwa osady to "Hurtlanth" lub "Hurthland". W wielu dokumentach w stosunku do miasta używano także określeń: "Fredland", "Fredelant", "Fredlandt", "Fridland", "Freijland", "Stadt Friedland" oraz "Friedland", co można tłumaczyć jako „spokojny kraj”. Z czasem nazwa ta uległa potocznemu spolszczeniu i równolegle z wariantem niemieckim używano gwarowego: "Ferląd", "Ferlondt", "Frydląd", "Fryląd", najczęściej zaś "Fyrląd". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Fridelandum". W 1946 ze względu na niemieckie pochodzenie nazwy miasto przemianowano na "Korfantów" (na cześć Wojciecha Korfantego).
Historia.
Średniowiecze.
Początki Korfantowa są związane z akcją osadniczą zainicjowaną przez władców górnośląskich w XIII wieku. Data lokalizacji miasta nie jest znana. Pierwszą nazwą osady było "Hurtlanth". W 1323 w dokumencie miejskim z Nysy wymieniono rajcę Heinricha z Korfantowa. Miasto wspomniał nuncjusz apostolski Galhard de Carceribus w sporządzonym w 1335 spisie dziesięcin. W 1427 książę Bernard niemodliński przyznał Żydom dziesięcioletni przywilej ochronny. Na dokumencie książęcym występuje świadek Heinrich Degeshym, pan Korfantowa.
Do połowy XV wieku Korfantów wchodził w skład posiadłości Piastów opolskich. Z czasem zaczęły się tu sadowić rody magnackie, w rękach których pozostał do połowy XX wieku. Korfantowskim majątkiem zarządzały między innymi rody: Beroschinsky, Dluhomil, Schaffgotsch z Frankonii, Denewitz, Mettich z Łąki Prudnickiej, Buchta, Nowagk, Redern, Burghauss i Pückler.
XVI–XX wiek.
Szlachcic Fryderyk Schaff w 1516 zabił proboszcza Korfantowa. Według dokumentu z 1 maja zawartego w „Rejestrze Wacława”, kilkunastu szlachciców przyrzekło dostarczyć winnego do Opola jak tylko książę Jan II Dobry wyrazi swoją wolę. W przypadku nie dotrzymania obietnicy zobowiązali się uiścić księciu 500 węgierskich guldenów.
W 1535 Korfantów wszedł we władanie Kaspera II Schaffgotscha. Następny właściciel miasta, Adam Gotsch, doprowadził do przejęcia miejscowego kościoła Trójcy Świętej przez protestantów. Pierwszym przywódcą protestanckiej gminy wyznaniowej został Georgius Fabricius. Z jego inicjatywy w 1610 powstały dwie szkoły, dla dzieci miasta i ze wsi. Stworzono też system stypendialny dla młodzieży, z którego korzystały także dzieci z Prudnika i Niemodlina. Fabricius zmarł 15 maja 1622 podczas głoszenia kazania.
Kościół Trójcy Świętej powrócił do społeczności katolików w 1629. Wówczas parafię objął katolicki odministrator Herman Hahr. Nauczycielem w szkole katolickiej był Christopher Meierrzirke, który w zamian za pracę otrzymywał mąkę, 6 worków jęczmienia, 2 worki owsa i trawę z trzech łąk rocznie.
Podczas wojny trzydziestoletniej, w 1632, wojska szwedzkie wkroczyły na Śląsk. W trakcie starć zbrojnych mieszkańcy Korfantowa ponieśli ciężkie straty.
22 marca 1675 w wyniku pożaru spaliła się większość zabudowań miasta. 2 lata później córka właściciela dóbr korfantowskich Henryka Wacława Nowagka, Ewa Maria Nowagk, wyszła za mąż za Nicolausa Konrada hrabiego von Burghauss, który wkrótce stał się nowym właścicielem miasta.
W latach 1680–1681 w mieście trwała epidemia dżumy. Podczas niej zginęło 180 osób (wówczas 30% populacji miasta). Jedną z ofiar był zmarły 28 kwietnia 1681 Henryk Wacław Nowagk. W 1683 katolicy przejęli od protestantów kościół św. Michała Archanioła.
Według źródeł parafialnych w 1739 do spowiedzi wielkanocnej przystąpiło 1862 wiernych, spośród których 905 spowiadało się w języku niemieckim, zaś 957 w języku polskim.
5 kwietnia 1741 wojska pruskie przybył do Korfantowa z pobliskiej Ścinawy Małej. 3 października z wojskami przybył król Fryderyk II Wielki. Rozbił się obozem pomiędzy Korfantowem i Puszyną. 6 dni później udał się do Przydroża Małego, gdzie została podpisana konwencja, która przesądziła o oddaniu Prusakom Śląska. W 1742 Korfantów utracił prawa miejskie.
W 1760 w okolice Korfantowa udali się żołnierze pruscy po bitwie o Prudnik.
Podczas wojen napoleońskich na mocy dekretu cesarza Francuzów Napoleona Bonaparte z 6 kwietnia 1807 na Śląsku utworzono Legię Polsko-Włoską z powracających z Włoch oddziałów polskich. We Wrocławiu, Brzegu i Nysie sformowano trzy pułki piechoty, w Prudniku pułk ułanów, a w Korfantowie pułk lansjerów. Wzmocniono je rekrutami z Wielkopolski. 11 września 1807, na skutek nieuwagi przebywającego w Korfantowie patrolu bawarskiego, wybuchł pożar, który objął prawie wszystkie zabudowania na Rynku, przy ul. Prudnickiej i ul. Wyzwolenia. Spłonęła także dworska owczarnia. Na 108 istniejących budynków spłonęło 56. Król Fryderyk Wilhelm III Pruski podarował na odbudowę 16 tysięcy reńskich talarów. W 1809 Korfantów odzyskał prawa miejskie.
W 1844 w okolice Korfantowa przybyli protestanccy osadnicy z Prudnika i z Austrii. Założyli oni wieś Wielkie Łąki. Do ewangelickiej aprafii Korfantów należało 21 wsi z powiatu niemodlińskiego i 10 z powiatu prudnickiego.
W 1855 w mieście wybuchła epidemia cholery, która pochłonęła 54 ofiary z Włostowej i Korfantowa. Ciała ofiar epidemii zostały pochowane na starym cmentarzu w Korfantowie przy ul. Powstańców Śląskich (obecnie teren Komisariatu Policji) oraz w mogilniku pomiędzy Kuźnicą Ligocką i Włostową.
Znajdowała się tu filia zakładów włókienniczych Samuela Fränkla z siedzibą w Prudniku (późniejsze ZPB „Frotex”).
Od 1919 Korfantów należał do nowo utworzonej prowincji Górny Śląsk. Prowincja została zlikwidowana w 1938, a 18 stycznia 1941 utworzono ją ponownie.
II wojna światowa.
W okresie II wojny światowej w mieście Niemcy utworzyli Polenlager 83, jeden z szeregu obozów koncentracyjnych dla Polaków.
Wraz z nadciągającym frontem większość mieszkańców opuściła miasto. Wszyscy uciekinierzy, po około dwóch tygodniach, zaczęli wracać do swoich domostw. W Korfantowie władzę przejęła komendantura wojenna, która była wspomagana przez organ pomocniczy realizujący zadania z zakresu administracji cywilnej. Rosjanie przejęli 11 majątków ziemskich oraz większość obiektów przemysłowych i gospodarczych, które znajdowały się na terenie kilkunastu wsi przylegających do Korfantowa.
Czasy polskie.
W maju 1945 r. do Korfantowa przybyli przedstawiciele administracyjnej grupy operacyjnej, na czele której stał burmistrz Marian Dziubka oraz sekretarz gminy Marian Gałuszka. Przedstawiciele przemysłowej grupy operacyjnej zjawili się w Korfantowie na przełomie czerwca i lipca. Pozwolenia na prowadzenie działalności gospodarczej wydawano niemal wyłącznie przedstawicielom ludności napływowej. W sierpniu zostały uruchomione dwie pierwsze placówki usługowo-handlowe: restauracja oraz sklep spożywczy. W tym czasie na stanowisko wójta gminy Korfantów powołano Romana Buczka.
Na terenie gminy do końca września 1945 r. działały 24 podmioty gospodarcze. W Korfantowie były to: fabryka obuwia, 2 piekarnie, restauracja, sklep galanteryjno-mydlarski, 2 sklepy spożywcze, warsztat reperacyjny, zakład mięsny, stolarnia i 3 zakłady szewskie. W Kuźnicy Ligockiej: młyn wodny i zakład kowalski. W Piechocicach – młyn wodny. w Przydrożu Małym: gorzelnia parowa i wiatrak. W Przydrożu Wielkim – wiatrak. W Puszynie: piekarnia oraz 2 stolarnie. We Włostowie: zakład kowalski i młyn wodny. Ogółem, w zakładach rzemieślniczych i zakładach przemysłowych zatrudniano 162 Polaków i 223 Niemców.
W tym czasie Korfantów stał się siedzibą gminy zbiorowej, w skład której weszły następujące miejscowości: Ferdynandka, Honcmila, Kolonia Friedrichsfeld, Kuropas, Kuźnica Ligocka, Ligota Ścinawska, Myszowice, Piechocice, Pleśnica, Przydroże Małe, Przydroże Wielkie, Puszyna, Rączka, Stara Jamka, Ulianówka, Wielkie Łąki i Włostowa.
Po ustaniu działań wojennych Korfantów stał się siedzibą jednej z 7 gmin zbiorowych na terenie ówczesnego powiatu niemodlińskiego. W tym okresie miasto liczyło około 900, a cała gmina – około 4950 mieszkańców.
W 1954 r. doszło do reformy administracyjnej wprowadzającej w miejsce gmin, tzw. gromady powiększone. W powiecie niemodlińskim funkcjonowała wówczas 15 gromad, wśród których korfantowska obejmowała pięć wsi (łącznie 29,5 km kw.). Pod koniec lat 50. XX w., przy zachowaniu podziału na gromady, zlikwidowano niektóre z nich, przywracając lokalnym centrom ich dawne funkcje. Gromada Korfantów liczyła 52 km kw. i obejmowała swoim zasięgiem 10 miejscowości. Zamieszkiwało ją 3460 osób (Korfantów – 1068).
W 1972 r. przywrócono gminy, jako podstawowe jednostki podziału administracyjnego państwa. Korfantowska gmina była jedną z 7 w powiecie, z 6697 mieszkańcami (Korfantów – 1350). W roku 1975 zniesiono powiaty i powiększono liczbę województw. W nowym porządku administracyjnym obszar gminy Korfantów obejmował 180 km kw. (25 miejscowości). Ziemie te zamieszkiwało 10 700 osób, zaś sam Korfantów liczył wówczas 1985 mieszkańców. W tym kształcie terytorialnym korfantowska gmina istnieje po dziś dzień. Istotną zmianę przyniósł rok 1993, kiedy to Korfantów odzyskał prawa miejskie.
Od 1982 do 2014 na czele tej gminy nieprzerwanie, jako naczelnik, wójt i burmistrz stał Zdzisław Martyna. 
W 1995 r. potomkowie Kresowian ustawili na cmentarzu parafialnym w Korfantowie pomnik upamiętniający ks. Stanisława Szczepankiewicza i mieszkańców Ihrowicy, pomordowanych przez UPA w czasie "Krwawej Wigilii" 1944 r. 
Demografia.
Według danych GUS z 30 czerwca 2020, Korfantów miał 1783 mieszkańców (35. miejsce w województwie opolskim i 884. w Polsce), powierzchnię 10,23 km² (28. miejsce w województwie opolskim i 579. miejsce w Polsce) i gęstość zaludnienia 148 os./km².
Mieszkańcy Korfantowa stanowią około 1,3% populacji powiatu nyskiego, co stanowi 0,2% populacji województwa opolskiego.
Korfantów podlega pod Urząd Statystyczny w Opolu, oddział w Prudniku.
Zabytki.
Do wojewódzkiego rejestru zabytków wpisane są:
inne zabytki:
Gospodarka.
W 2019 wskaźnik bezrobocia w Korfantowie wynosił 6,7%. Przeciętne miesięczne wynagrodzenie brutto w Korfantowie wynosiło 3 875,88 zł.
W okresie międzywojennym w Korfantowie działały 152 firmy, przede wszystkim z obrębie: usług, handlu i gastronomii. W drugiej połowie XX w. miasto jednak zatraciło swój pierwotny charakter lokalnego centrum gospodarczego. Wpłynęło na to szereg czynników: straty wojenne, rekwizycje, grabieże, działania radzieckich komendantur wojennych oraz błędne decyzje polityczne. Proces pauperyzacji niewielkich ośrodków miejskich na Śląsku Opolskim próbowano zatrzymać w latach 60. i 70. XX w., kiedy to pojawiły się koncepcje konsolidacji terytorialnej gmin i żywienia gospodarczego ich siedzib, jednak bez większego sukcesu. Dopiero reforma samorządowa z 1989 r. oraz otwarcie na wolny rynek, dały szansę na szybszy rozwój.
Przedsiębiorstwa.
 Na terenie Korfantowa działa Opolskie Centrum Rehabilitacji.
Transport.
Przez Korfantów przebiegają drogi wojewódzkie:
Oświata.
W 2003 r. przystąpiono do największej w dziejach korfantowskiej placówki inwestycji – budowy hali sportowej, którą oddano do użytku 16 grudnia 2005 r. Oprócz budynku kompleks obejmuje tartanowe boisko do piłki siatkowej, bieżnię okólną oraz prostą.
2 września 2011 roku odbyło się uroczyste otwarcie nowego budynku gimnazjum w Korfantowie. .
Polityka.
Miasto jest siedzibą gminy miejsko-wiejskiej. Organem wykonawczym jest burmistrz. W wyborach samorządowych w 2018 na urząd został wybrany Janusz Wójcik. Siedzibą władz jest Urząd Miejski na Rynku.
Mieszkańcy Korfantowa wybierają do swojej rady gminy 3 radnych, pozostałych 12 radnych wybierają mieszkańcy terenów wiejskich gminy Korfantów.
Radni rady miejskiej VIII kadencji wybrani w wyborach samorządowych w 2018:

</doc>
<doc id="179226" url="https://pl.wikipedia.org/wiki?curid=179226" title="Krośniewice">
Krośniewice

Krośniewice – miasto w Polsce położone w województwie łódzkim, w powiecie kutnowskim, siedziba gminy miejsko-wiejskiej Krośniewice. W latach 1975–1998 miasto administracyjnie należało do województwa płockiego.
Miasto Krośniewice leży w północno-zachodniej części województwa łódzkiego, 15 km na zachód od stolicy powiatu – Kutna. Stanowi punkt końcowy drogi wojewódzkiej nr 581 z Gostynina.
Krośniewice leżą w historycznej ziemi łęczyckiej. Prywatne miasto szlacheckie lokowane w 1452 roku położone było w XVI wieku w województwie łęczyckim.
Dawniej Krośniewice były znane z długich zatorów spowodowanych skrzyżowaniem ówczesnych dwóch głównych dróg krajowych – nr 1 (część trasy E75) i nr 2 (część trasy E30). Sytuacja uległa częściowej zmianie po oddaniu do użytku autostrady A2 z Konina do Strykowa pod Łodzią. Ostatecznie problem rozwiązano 16 grudnia 2009 roku, oddając do użytku obwodnicę miasta i wyprowadzając drogi nr 91 oraz nr 92 poza Krośniewice. Przebieg nowej trasy spotkał się z krytyką mieszkańców oraz władz miejskich.
Historia.
Pierwsza wzmiankach o Krośniewicach jako wsi pochodzi z 1355 roku, o miejscowej parafii zaś z 1388. Dokładna data nadania praw miejskich nie jest znana, nastąpiło to przed 1420. Od momentu powstania do 1945 miejscowość w rękach prywatnych – należała do rodów: Awdańców, Szczawińskich, Włostowskich, Gomolińskich, Opackich i Rembielińskich. Miasto znajdowało się w kluczu dóbr ziemskich z siedzibą w sąsiednim Błoniu, obecnie częściowo dzielnicy miasta, znane głównie jako ośrodek lokalnego rzemiosła.
W 1564 po raz pierwszy wymieniani są tu Żydzi, a przed 1576 znaczną część miejskiej zabudowy strawił pożar. 27 marca 1775 kolejny właściciel Karol Saryusz Gomoliński otrzymuje od króla Stanisława Augusta Poniatowskiego przywilej dla Krośniewic zezwalający na targi tygodniowe w poniedziałek. W 1793 miasto zajęte przez Prusy, później w Królestwie Kongresowym.
W 1870 roku Krośniewice straciły prawa miejskie i zostały siedzibą gminy, które odzyskały w 1926 r.
W 1906 roku na terenie Krośniewic i okolic zawiązała się parafia mariawicka, ściśle związana z duszpasterską działalnością o. Jana Marii Michała Kowalskiego (w latach 1905–1906 proboszcza w Starej Sobótce) i o. Czesława Marii Polikarpa Kahla, który był wikariuszem w Krośniewicach. Mariawici związani byli z prężnym ośrodkiem w Nowej Sobótce, w późniejszych latach w nieodległym Kajewie wybudowali własny kościół i ochronkę dla dzieci.
W 1915 wybudowano w Krośniewicach kolejkę wąskotorową rozbudowaną w okresie późniejszym – do dziś istnieje tu stacja i siedziba Krośniewickich Kolei Dojazdowych. Obecnie w mieście działa także przedszkole, szkoła podstawowa, gimnazjum i liceum.
W czasie kampanii wrześniowej stacjonował tu III/3 dywizjon myśliwski
16 września 1939 Krośniewice zajęły wojska niemieckie. W tym samym roku miasto włączono do Rzeszy Niemieckiej. 10 maja 1940 administracja niemiecka utworzyła w Krośniewicach getto o powierzchni zaledwie 1 ha, na terenie którego stłoczono ponad 1100 Żydów z miasta i okolic. 15 października 1942 getto zostało zlikwidowane, a wszystkich jego mieszkańców wywieziono do obozu zagłady w Chełmnie nad Nerem i wymordowano. W 1943 administracja niemiecka zgermanizowała nazwę miasta do formy "Kroßwitz".
W czasach Polski Ludowej, od początku lat 60. do połowy lat 80. w mieście krzyżowały się dwie główne drogi międzynarodowe: E8 relacji Świecko – Poznań – Warszawa – Terespol i E16 relacji Trójmiasto – Toruń – Łódź – Cieszyn.
Demografia.
Dane z 31.12.2019 roku

</doc>
<doc id="179228" url="https://pl.wikipedia.org/wiki?curid=179228" title="Krzyż Wielkopolski">
Krzyż Wielkopolski

Krzyż Wielkopolski, do końca 1991 Krzyż () – miasto w woj. wielkopolskim, w powiecie czarnkowsko-trzcianeckim, siedziba gminy miejsko-wiejskiej Krzyż Wielkopolski, położone nad Drawą. W latach 1975–1998 miasto administracyjnie należało do woj. pilskiego. Prawa miejskie miasto otrzymało w 1936.
Według danych z 30 czerwca 2013 miasto liczyło 6161 mieszkańców.
Położenie.
Krzyż leży w północno-zachodniej części województwa wielkopolskiego w powiecie czarnkowsko-trzcianeckim. Współrzędne geograficzne miasta to 52°52′N, 16°01′E. Od południa granicę administracyjne miasta wyznacza rzeka Noteć, zaś od północnego zachodu rzeka Drawa. Na północ od Krzyża rozciąga się z kolei Drawieński Park Narodowy.
Pochodzenie nazwy miasta.
Nazwa miasta została dokładnie przetłumaczona z jęz. niemieckiego "Kreuz" → "Krzyż", gdyż od 1858 r. znajduje się na skrzyżowaniu szlaków kolejowych Poznań – Szczecin oraz Berlin – Bydgoszcz, stąd właśnie pochodzi nazwa miasta, a wcześniej osady. Krzyż rozwinął się jako osada kolejowa. W 1991 r., po przemianach gospodarczych w Polsce, dodano do nazwy miasta przymiotnik "wielkopolski" i od tego roku miasto figuruje pod nazwą "Krzyż Wielkopolski".
Historia.
Początkowo ziemie należące obecnie do miasta były przez wieki porośnięte lasami. Jeszcze na początku XIX wieku puszcza stanowiła olbrzymi, niedostępny, pełen trzęsawisk i bagien obszar.
Ślady penetracji przez człowieka z okresu 8–9 tys. lat p.n.e.: narzędzia krzemienne i z rogów jeleni. Następnie teren niezamieszkany, z powodu trudnego dostępu – gęsta puszcza z mokradłami i trzęsawiskami. Osadnictwo nowożytne rozpoczęło się na początku XVIII wieku, gdy wsie i osady zaczął zakładać w okolicach dzisiejszego Krzyża Wielkopolskiego ród Sapiehów. Krzyż powstał na odkupionych od chłopów gruntach wsi olęderskiej Łokacz, jego rozwój rozpoczął się w momencie uruchomienia linii kolejowych Poznań – Szczecin (1848) oraz Berlin – Bydgoszcz (1851). Krzyż znalazł się na skrzyżowaniu tych linii (stąd jego nazwa), stając się węzłem kolejowym, którą to funkcję pełni do dzisiaj. Rozwój kolei w tym miejscu przyczynił się do rozwoju gospodarczego miasta i postępu. Wówczas powstały tu różne zakłady przemysłowe oraz nowe miejsca pracy poza rolnictwem.
W czasie powstania wielkopolskiego 1918–1919 Krzyż był bazą wypadową jednostek armii niemieckiej walczących na froncie północnym z oddziałami armii powstańczej. 5 marca 1919 roku w mieście odbyło się spotkanie przedstawicieli Misji Międzysojuszniczej z misją niemiecką będące wstępem do rokowań rozejmowych pomiędzy walczącymi stronami. Ostatecznie w wyniku ustaleń wynikających z traktatu pokojowego podpisanego przez Niemcy 28 czerwca 1919 roku Krzyż znalazł się w Republice Weimarskiej, stając się stacją graniczną – granica polsko-niemiecka biegła 2 km na wschód od Krzyża.
W 1936 miejscowość otrzymała prawa miejskie oraz nowo powstałemu miastu nadany został herb, nawiązujący do przeszłości. Według spisu ludnościowego z 17 maja 1939 roku, Krzyż zamieszkiwały 4922 osoby narodowości niemieckiej. Na początku stycznia 1945 roku z Krzyża (Kreuz-Ostbahn) władze niemieckie ewakuowały prawie całą ludność, ostatni transport odszedł z dworca kolejowego 26 stycznia Miasto zostało, po ciężkich walkach zdobyte przez oddział wydzielony sowieckiej 5 Armii Uderzeniowej dowodzony przez płk. Jesipienkę, co nastąpiło ostatecznie 28 stycznia 1945 roku. Skala zniszczeń w zabudowie miejskiej spowodowanych działaniami wojennymi kształtowała się według obliczeń urzędników PUR (Państwowy Urząd Repatriacyjny) na poziomie 50%. 30 stycznia 1945 roku w walkach o Krzyż Wielkopolski zginął m.in. radziecki kapitan Żołdybaj Nurłybajew.
W lutym miasto i okolica było miejscem koncentracji licznych oddziałów wojskowych między innymi radzieckiego I Korpusu Pancernego oraz pod koniec tego miesiąca II Armii Wojska Polskiego. 9 maja 1945 roku do miasta obsadzanego przez tworzącą się administrację polską i polskich kolejarzy (pierwsza grupa „pionierów” przybyła z Wągrowca w dniach 17–19 lutego) dotarł pierwszy zorganizowany przez PUR transport z ludnością polską przesiedlaną z Kresów Wschodnich, Krzyż stał się polskim miastem, co potwierdziły ustalenia sierpniowej konferencji w Poczdamie.
Komunikacja.
Przez Krzyż Wielkopolski przebiega droga wojewódzka nr 174, również przez miasto przebiegają lokalne drogi gminne. Znacznie ważniejszą rolę komunikacyjną dla miasta odgrywa transport kolejowy. Krzyż jest ważnym węzłem kolejowym w Polsce. Przez stację Krzyż przechodzą dwie ważne w kraju linie kolejowe: linia kolejowa nr 351 łącząca Szczecin z Poznaniem oraz niezelektryfikowana linia kolejowa nr 203 (dawniej "Pruska Kolej Wschodnia") łącząca Tczew ze stacją graniczną Küstrin Kietz w Niemczech. W mieście istnieje też przystanek autobusowy obsługiwany przez PKS Wałcz.
Religia.
Na terenie miasta istnieją dwie parafie rzymskokatolickie: Parafia Najświętszego Serca Pana Jezusa, w której opiekę duszpasterską sprawują Salwatorianie i utworzona w 1999 r., prowadzona przez księży diecezjalnych, parafia pw. św. Antoniego oraz założona 7 września 2012 roku parafia Kościoła Zielonoświątkowego. W mieście działa też zbór Świadków Jehowy z Salą Królestwa w Strzelcach Krajeńskich.
W XX wieku istniała w miejscowości niewielka społeczność Kościoła Starokatolickiego Mariawitów, związana z parafią św. Mateusza i św. Rocha w Nowej Sobótce.
Sport i turystyka.
W mieście znajduje się ośrodek sportu, w skład którego wchodzą: stadion piłkarski, kort tenisowy, jak również bieżnia przy Jeziorze Królewskim. Przy Zespole szkół mieści się hala sportowa, zaś przy gimnazjum znajduje się hala sportowo-widowiskowa, a przy szkole podstawowej boisko. Ponadto w Krzyżu znajduje się kąpielisko nad Jeziorem Królewskim.
Na terenie miasta i gminy istnieje dość bogata i różnorodna baza turystyczna. Znajduje się tu Kompleks Turystyczny „Drawa”, ośrodek wypoczynkowy, w którym w sezonie letnim czynna jest wypożyczalnia sprzętu wodnego, urządzone pole campingowe oraz sezonowa restauracja, a także znajduje się tu kilkanaście gospodarstw agroturystycznych. Jedną z większych atrakcji turystycznych jest spływ kajakowy rzeką Drawą. Krzyż Wlkp. dysponuje bogatą bazą gastronomiczną, ośrodkiem Kultury oraz kinem.
Przyroda.
Miasto, jak i cała gmina Krzyż Wlkp. swymi walorami przyrodniczymi i brakiem uciążliwego przemysłu, stanowi o atrakcyjności turystycznej i wypoczynkowej. Główne walory tego terenu to: nieskażone lasy, woda i czyste powietrze, duże bogactwo roślin i zwierząt związane jest to z bliskością Drawieńskiego Parku Narodowego oraz występowaniem tu głęboko wciętych dolin Drawy i Płocicznej. Okoliczne tereny Krzyża sprzyjają rozwojowi wędkowania czy myślistwa.

</doc>
<doc id="179229" url="https://pl.wikipedia.org/wiki?curid=179229" title="Książ Wielkopolski">
Książ Wielkopolski

Książ Wielkopolski (niem. "Xions") – miasto w woj. wielkopolskim, w powiecie śremskim, siedziba gminy miejsko-wiejskiej Książ Wielkopolski. W latach 1975–1998 miasto administracyjnie należało do woj. poznańskiego.
Miasto na pograniczu Kotliny Śremskiej i Wału Żerkowskiego, 15 km na wschód od Śremu. Przez Książ Wielkopolski przebiega droga wojewódzka nr 436 ze Śremu do Klęki
31 marca 2011 miasto liczyło 2783 mieszkańców.
Prywatne miasto szlacheckie lokowane w 1398 roku położone było w XVI wieku w województwie poznańskim. 
Demografia.
Struktura demograficzna mieszkańców Książa Wielkopolskiego według danych z 31 grudnia 2008:
Architektura.
Zabytki.
Zabytkami miasta prawnie chronionymi są:
Inne obiekty.
Innymi obiektami architektonicznymi o znaczeniu historycznym dla Książa Wielkopolskiego są:
Kultura i edukacja.
W mieście funkcjonuje Centrum Kultury oraz Izba Regionalna znajdująca się w budynku Ochotniczej Straży Pożarnej. Centrum zajmuje się rozwijaniem życia kulturalnego wśród mieszkańców miasta. Wydarzeniem w kalendarzu imprez są Obchody Wiosny Ludów odbywające się w kwietniu, które stanowią upamiętnienie bitwy i mieszkańców miasta biorących udział w walkach podczas Wiosny Ludów w 1848, organizowane są m.in. rajdy rowerowe śladami wydarzeń z tamtego okresu.
W Książu znajduje się Szkoła Podstawowa im. Wiosny Ludów i Przedszkole.
Komunikacja.
Przez miasto przebiega droga wojewódzka nr 436, która łączy się z drogą krajową nr 11 w Klęce.
Przy wjeździe do Książa od strony Śremu znajduje się przystanek PKS, autobusami można pojechać do m.in. Błażejewa, Chwałkowa Kościelnego, Jarocina, Poznania i Śremu.
W Książu Wielkopolskim znajdują się również skrzyżowania z drogami powiatowymi:

</doc>
<doc id="179233" url="https://pl.wikipedia.org/wiki?curid=179233" title="Kunów">
Kunów

Kunów – miasto w Polsce położone w województwie świętokrzyskim, w powiecie ostrowieckim, nad rzeką Kamienną. Jest siedzibą miejsko-wiejskiej gminy Kunów. Prawa miejskie w latach 1365–1502, 1535–1867 i ponownie od 1990.
Był miastem i siedzibą klucza dóbr biskupstwa krakowskiego w województwie sandomierskim w ostatniej ćwierci XVI wieku.
W latach 1975–1998 miasto administracyjnie należało do województwa kieleckiego.
Według danych z 1 stycznia 2018 Kunów liczył 2970 mieszkańców.
Położenie.
Miasto położone jest w dolinie rzeki Kamiennej, przy ujściu Świśliny. Znajduje się 8 km na północny zachód od Ostrowca Świętokrzyskiego.
Pod względem historycznym Kunów leży w Małopolsce, w dawnej ziemi sandomierskiej. 
Przez Kunów przebiega droga krajowa nr 9 (E371). W mieście znajduje się stacja kolejowa Kunów na trasie linii nr 25 Skarżysko-Kamienna – Ostrowiec Świętokrzyski.
Przez miasto przechodzi niebieski szlak turystyczny z Łysej Góry do Pętkowic oraz niebieski szlak rowerowy ze Skarżyska-Kamiennej do Ostrowca Świętokrzyskiego.
Historia.
Tereny wokół Kunowa były zamieszkane już w czasach wczesnosłowiańskich, czego dowodem są pozostałości grodziska w Nietulisku Dużym. Początkowo osada Kunów znajdowała się na północnym brzegu rzeki Kamiennej. We wczesnym średniowieczu Kunów był własnością biskupstwa krakowskiego. Biskupi mieli tu swój dwór, w którym często przemieszkiwali. Od co najmniej 1362 r. znajdowała się tu siedziba klucza majątkowego. W Kunowie przebywał między innymi Paweł z Przemankowa, w 1271 r. uwięziony na rozkaz Leszka Czarnego i wysłany do Sieradza. W 1241 r. osada została złupiona przez Tatarów, a w 1247 przez Konrada Mazowieckiego. Za panowania Kazimierza Wielkiego miejscowa parafia zajmowała obszar 63 km² i była zamieszkiwana przez ok. 240 osób. W 1365 r. osada otrzymała przywilej miejski.
W XV w. przebywał tu kardynał Zbigniew Oleśnicki, który znacznie rozbudował miasto. W Kunowie wykopano obszerny staw, który dostarczał siły wodnej działającym tu wówczas fabrykom sukna i kopalniom kamienia. Znajdował się tu drewniany kościół pw. św. Władysława. W 1502 r. miasto zostało złupione i doszczętnie spalone przez Tatarów, przez co utraciło prawa miejskie.
Dwór biskupi odbudowano dopiero w drugiej połowie XVI w. 29 sierpnia 1535 r. biskup krakowski Piotr Tomicki nadał Kunowowi ponownie prawa miejskie na prawie magdeburskim. Pierwszym wójtem w mieście został Mikołaj Brzeski – koniuszy biskupi. Dzięki protekcji biskupa Andrzeja Zebrzydowskiego miasto w 1548 i 1554 r. otrzymało nowe przywileje i ulgi, które pozwoliły mu się odbudować. Pozwalały one na pobieranie opłaty na utrzymanie mostu na rzece Kamiennej. Zwolniały także mieszczan kunowskich od opłat celnych i targowych na terenie całego kraju. W Kunowie znajdowały się kopalnie czerwonego i białego marmuru. W 1578 r. w mieście było 65 rzemieślników różnych profesji. Kunów zasłynął z produkcji kamienia, który był wykorzystywany do budowy dworów i pałaców w całej Polsce.
W 1616 r. w Kunowie znajdowało się 130 domów. Istniały też w mieście 2 kościoły drewniane pod wezwaniem św. Szymona i Judy oraz św. Leonarda. W 1638 r. w mieście wzniesiono murowany kościół pod wezwaniem św. Władysława w miejsce dawnego drewnianego. Po potopie szwedzkim liczba domów zmniejszyła się do 63, Kunów był zamieszkiwany przez 530 osób. Wójtem kunowskim był wówczas Jan Lasota.
Najstarszą wzmiankę o szkole parafialnej w Kunowie spotykamy w aktach biskupich w Krakowie. Istniała już w 1504 r., a jej pierwszym rektorem był Stanisław z Sandomierza. Od tamtego czasu w mieście istniała szkoła.
W 1705 r. Kunów i okolice nawiedziła epidemia dżumy. Według sporządzonego na zlecenie magistratu miasta bilansu, w Kunowie na skutek zarazy zmarło 560 osób.
W XVIII w. i ponownie od 1859 r. działała tu kopalnia rudy. W 1789 r. miasto przeszło na własność Skarbu Państwa. W Kunowie pracowało wówczas 10 kamieniarzy dostarczających kamienia ciosanego do Warszawy, m.in. do budowy Łazienek Królewskich. W Kunowie działał cech kamieniarzy, zaś przy miejscowej parafii działało Bractwo Różańca Świętego.
W 1814 i 1818 r. miasto było niszczone przez pożary. W 1827 r. było tu 119 domów i 730 mieszkańców. W 1860 r. 145 domów i 1121 mieszkańców (w tym 232 Żydów). Po zmianie prawa i zniesieniu wójtostwa, pierwszym burmistrzem miasta Kunowa w latach 1811–1822 był Władysław Czerwiński.
W czasie powstań narodowych miasto było dla okolicy punktem zbornym powstańców i postojem dla oddziałów. W okresie powstania styczniowego plebania w Kunowie słynęła ze spotkań i narad dowódców powstania: gen. Józefa Hauke-Bosaka, Zygmunta Chmieleńskiego i Dionizego Czachowskiego. Przewodniczącym organizacji powstańczej w tutejszej okolicy był ks. Kacper Kotkowski – przedstawiciel Rządu Narodowego i okolicznego ziemiaństwa. Wybitną rolę odegrał w mieście ówczesny proboszcz w Kunowie ks. Jan Dąbrowski, po powstaniu zesłany na Syberię.
W XIX w. miasto podupadło w związku z rozwojem nowego ośrodka przemysłowego w Ostrowcu Świętokrzyskim. 1 czerwca 1869 r. z ukazu carskiego Kunów utracił prawa miejskie jako reperkusje po powstaniu styczniowym. Po tym czasie nastąpiła dalsza pauperyzacja osady.
Po odzyskaniu niepodległości w 1918 r., miejscowość stopniowo zaczęła rozbudowywać się, co związane było z budową Fabryki Maszyn i Narzędzi Rolniczych. 8 września 1939 roku Kunów został zajęty przez Niemców. Pierwsza grupa konspiracyjna powstała tutaj w listopadzie 1939 r. i weszła w skład Związku Walki Zbrojnej. Miejscowość w czasie wojny należała do Okręgu Kielecko-Radomskiego ZWZ-AK „Jodła”. Okres po II wojnie charakteryzował się stałym rozwojem miejscowości. Została rozbudowana Fabryka Maszyn Rolniczych. W 1953 r. z inicjatywy Eugeniusza Dziewulskiego, lekarza i wielkiego społecznika, zostały wybudowane wodociągi. Postępujący proces urbanizacji Kunowa przyniósł m.in. wybudowanie nowej szkoły w 1967, Ośrodka Zdrowia w 1973, Biblioteki Publicznej w 1988, Urzędu Miasta i Gminy oraz Poczty w 1991 r. Kunów prawa miejskie odzyskał dopiero w 1990 r. Od tego momentu obserwować można szybki rozwój miasta. Dzięki funduszom strukturalnym Unii Europejskiej zmodernizowano przebiegającą przez Kunów drogę krajową, wybudowano rondo, wyremontowano most. Towarzystwo Przyjaciół Ziemi Kunowskiej rozpoczęło prace renowacyjne zabytków kamieniarstwa kunowskiego, które również przeżywa renesans.
Demografia.
&lt;br&gt;
Wspólnoty wyznaniowe.
Kościół katolicki
Świadkowie Jehowy
Ludzie związani z Kunowem.
Poniższa lista, dwie pierwsze kategorie, przedstawia znane osoby związane z Kunowem o których wspominają autorzy książek i monografii poświęconych historii miasta (ks. Aleksander Bastrzykowski, ks. Władysław Fudalewski, Andrzej Kryj):
Sport.
W mieście działa klub piłki nożnej, "Stal Kunów", założony w 1938 roku.

</doc>
<doc id="179234" url="https://pl.wikipedia.org/wiki?curid=179234" title="Leśna">
Leśna

Leśna () – miasto w woj. dolnośląskim, w powiecie lubańskim, położone na Pogórzu Izerskim nad Kwisą. Siedziba gminy miejsko-wiejskiej Leśna. Historycznie leży na Górnych Łużycach, których wschodnią granicę stanowi Kwisa.
Według danych GUS z 30 czerwca 2020 r. miasto miało 4368 mieszkańców.
Leśna uzyskała lokację miejską w 1329 roku, zdegradowana w 1945 roku, ponowne nadanie praw miejskich w 1962 roku.
Nazwa.
Pierwotną nazwą miejscowości była łużycka nazwa "Lischa". Po podbiciu w średniowieczu Słowian połabskich z plemion Serbów łużyckich mieszkających na Łużycach nazwa została później zgermanizowana na "Marklissa". Po II wojnie światowej polska administracja nadała miejscowości polską nazwę "Leśna".
Położenie.
Według danych z 1 stycznia 2011 r. powierzchnia miasta wynosiła 8,56 km².
Miasto położone jest w południowo-zachodniej części województwa dolnośląskiego w powiecie lubańskim na Pogórzu Izerskim. Miasto leży nad trzema rzekami: Kwisą, Bruśnikiem i Miłoszowskim Potokiem (Czarnym Strumieniem).
W latach 1975–1998 miasto administracyjnie należało do woj. jeleniogórskiego.
Historia.
Historycznie miejscowość leży w granicach Łużyc zamieszkanych od co najmniej VI wieku przez Słowian połabskich z plemion Serbów łużyckich. Pierwsza wzmianka o osadzie Leśna datowana jest na rok 1144, kolejna z 1247 wymieniała osadę łużycką, która należała do biskupa Miśni. Pierwsze źródło podające Leśną jako osadę miejską pochodzi z 3 maja 1329 roku. Źródłem tym jest akt sprzedaży miasta wystawiony przez ówczesnego właściciela, księcia Henryka I jaworskiego, który władał Leśną od 1319 roku. Po śmierci księcia w roku 1346 miasto wraz z przyległościami dostaje się pod panowanie korony czeskiej. Od tego okresu aż do 1785 roku Leśną władała serbołużycko-niemiecki ród szlachecki von Dobschütz.
Ważne dla rozwoju miasteczka były przywileje, nadane mu m.in. w roku 1487 (przywilej cechowy) i w 1515 (prawo organizacji targów uzyskane od Władysława II Jagiellończyka. Dzięki tym aktom prawnym Leśna stała się dużym i znanym ośrodkiem rzemiosła.
Miasto wielokrotnie było niszczone przez powodzie i działania wojenne. Kres rozwojowi gospodarczemu przyniosła wojna trzydziestoletnia (1618–1648), która doprowadziła do upadku miejscowy handel i rzemiosło. Po zakończeniu działań wojennych w mieście i okolicy dynamicznie rozwijało się rzemiosło tkackie, co wywołało ponowny rozwój Leśnej. W krótkim czasie miasteczko stało się jednym z największych ośrodków rzemieślniczych na pograniczu śląsko-czeskim. W połowie XVII wieku miasto rozrosło się poza bramy miejskie, jego ostatnim właścicielem był porucznik Fryderyk Edward Jung. 
Wiek XIX to okres uprzemysłowienia miasteczka, w tym okresie powstały pierwsze zakłady włókiennicze. Równocześnie z rozwojem przemysłu następował rozwój miasta. Powstały nowe inwestycje, nowoczesne budynki, instytucje. W 1854 roku powstał nowy kościół parafialny, w 1887 wybudowano most kamienny na Kwisie, a od 1896 roku otwarto kolej na trasie Lubań.
W czasie II wojny światowej w miasteczku i okolicach pracowało wielu Polaków wywiezionych na roboty przymusowe, m.in. z Tarnawy Dolnej k. Suchej Beskidzkiej.
W 1945 miasto zostało włączone do Polski. Jego dotychczasową ludność wysiedlono do Niemiec. Pierwszym powojennym burmistrzem był Dragan Sotirovič, Serb, oficer Armii Krajowej, który wkrótce zbiegł na Zachód. Jednocześnie Leśna utraciła prawa miejskie, odzyskując je ponownie w roku 1962.
Okres powojenny to okres dalszego uprzemysławianie Leśnej. Powstały nowe zakłady, budynki użyteczności publicznej, obiekty turystyczne. Lata 90. XX wieku to okres transformacji Polski, który nie ominął miasta. W połowie lat 90. zlikwidowano linię kolejową do Lubania, doszło także do restrukturyzacji miejscowego przemysłu.
Po 1945 Leśna należała do powiatu lubańskiego województwa wrocławskiego, w latach 1975–1998 należała do województwa jeleniogórskiego, a od 1998 roku znów należy do powiatu lubańskiego, województwa dolnośląskiego.
Transport.
Transport drogowy.
W Leśnej krzyżują się drogi wojewódzkie:
Oprócz tego z Leśnej wybiegają drogi lokalne do Miłoszowa, Złotnik Lubańskich, Biedrzychowic.
Leśna położona jest w bezpośrednim sąsiedztwie przejścia granicznego z Czechami w miejscowości Miłoszów.
Transport kolejowy.
Do Leśnej prowadzi linia kolejowa nr 337, ze stacją kolejową Leśna, obecnie używana dla ruchu towarowego. 
Transport publiczny.
Do miasta można się dostać PKS-em i busami F.H.U. Bielawa. W miasteczku działają taksówki.
Demografia.
Piramida wieku mieszkańców Leśnej w 2014 roku.
Zabytki.
W Leśnej istnieją zabytki i atrakcje godne uwagi. W mieście zachował się średniowieczny układ urbanistyczny z ratuszem oraz kamieniczkami, gdzie najciekawszy jest zespół kamienic mieszczańskich z podcieniami. Na uwagę zasługują również dwa kościoły.
Do wojewódzkiego rejestru zabytków wpisane są obiekty:
Leśna – Baworowo
inne zabytki:
Turystyka.
Okolice Leśnej są cennymi terenami rekreacyjnymi. Największą atrakcją Leśnej i okolic jest Zamek Czocha. Również atrakcyjne są zbiorniki: Jezioro Leśniańskie i Jezioro Złotnickie. W okolicach miasta znajduje się także Zamek Rajsko oraz Zamek Świecie.
Gospodarka.
Leśna to ośrodek przemysłowy z rozwiniętym przemysłem włókienniczym, maszynowym, metalowym i skórzanym. Do ważniejszych zakładów należą:
Oprócz tego w mieście istnieją hotele, pensjonaty, restauracje, punkty handlowe i usługowe, serwisy, hurtownie, oddziały banków (Bank Spółdzielczy Sulików O/Leśna, PKO BP), stacje kontroli pojazdów, Zakład Usług Mechanizacyjnych. Istnieje Spółdzielnia Mieszkaniowa, komisariat policji, ośrodek zdrowia, poczta.
Przyroda.
Do pomników przyrody nieożywionej zaliczamy dwa stożki pochodzenia wulkanicznego znajdujące się w pobliżu miasta. Noszą one nazwy Stożek Perkuna i Stożek Światowida. Odległość pomiędzy nimi wynosi 800 m. Pierwsze wzniesienie ma wysokość 400 m n.p.m. a drugie 427 m n.p.m. Są one dobrymi punktami widokowymi z których podziwiać można panoramę Gór Izerskich.
Edukacja.
W Leśnej można uzyskać wykształcenie na poziomie przedszkolnym i podstawowym. W mieście istnieje Szkoła Podstawowa i Przedszkole Miejskie. Kiedyś istniała również szkoła gimnazjalna. Placówki są wyposażone w pracownie komputerowe, sprzęt audiowizualny. Szkoły organizują zajęcia pozalekcyjne z różnych dziedzin.
Współpraca międzynarodowa.
Miasto i Gmina Leśna współpracuje z kilkoma europejskimi gminami w zakresie wymiany doświadczeń z dziedzin gospodarki, edukacji, turystyki, promocji. Miastami partnerskimi Leśnej są:
Sport i rekreacja.
Na terenie miasta Leśna funkcjonuje stadion miejski, hala widowiskowa. Działa także klub sportowy „Włókniarz”, oraz Ludowo Uczniowski Klub Sportowy „Kwisa” – sekcja kajakarstwa górskiego oraz Kajak Polo, która w 2007 roku obchodziła swoje 30-lecie.
Kultura.
Animatorem życia kulturalnego w Leśnej jest Miejski Ośrodek Kultury i Sportu mieszczący się przy ul. E.Orzeszkowej 5a. Dysponuje on salą teatralno-kinową. Organizuje też wiele imprez o charakterze kulturalno-rozrywkowym. W Leśnej istnieje także Biblioteka Publiczna Miasta i Gminy, która posiada bogaty księgozbiór. MOKiS w Leśnej prowadzi zajęcia tematyczne, pracownie, sekcje zainteresowań dla dzieci i dorosłych.

</doc>
<doc id="179235" url="https://pl.wikipedia.org/wiki?curid=179235" title="XQuery">
XQuery

XQuery () – język zapytań (jednakże posiadający pewne cechy języka programowania) służący do przeszukiwania dokumentów XML. Język XPath od wersji 2.0 uznawany jest za pewien podzbiór XQuery. Typ MIME języka XQuery to application/xquery.
Historia.
Początki języka XQuery sięgają grudnia 1998 roku, a konkretnie zorganizowanych przez konsorcjum W3C warsztatów QL'98 poświęconych językom przeszukiwania dokumentów XML. Rezultatem dużego zainteresowania wokół tematu XML-a było utworzenie grupy XML Query. Pierwszy dokument wymagań został opublikowany w styczniu 2000 roku, zaś pierwszy szkic języka XQuery pojawił się w lutym 2001 r. W sierpniu 2004 roku grupa podjęła równoległe prace nad rozwojem XPath 2.0 (wspólnie z grupą W3C XSL). W styczniu 2007 roku XQuery 1.0 (oraz XPath 2.0) dostało oficjalną rekomendację W3C.
Konstrukcja języka.
XQuery czerpał inspiracje z wielu języków, takich jak m.in. Quilt, XPath w wersji 1.0, XQL, SQL (wyrażenia FLWOR), czy Lorel. Jest to statycznie typowany język deklaratywny oparty na wyrażeniach ścieżkowych. 
Korzeń dokumentu oznaczany jest przez "document node".
FLWOR.
Wyrażenia FLWOR (czyt. flower - ) wzorowane są na zapytaniach SQL "SELECT-FROM-WHERE". Składają się z 5 klauzul: for, let, where, order by, return.
Przykładowe wyrażenie FLWOR:

</doc>
<doc id="179236" url="https://pl.wikipedia.org/wiki?curid=179236" title="Lubień Kujawski">
Lubień Kujawski

Lubień Kujawski (do 1937 "Lubień", niem. "Lubenstadt") – miasto w województwie kujawsko-pomorskim, w powiecie włocławskim, siedziba gminy miejsko-wiejskiej Lubień Kujawski położone nad Jeziorem Lubieńskim.
W latach 1954–1972 miasto było siedzibą władz gromady Lubień. W latach 1975–1998 miasto administracyjnie należało do woj. włocławskiego.
Według danych GUS z 31 grudnia 2019 r. Lubień Kujawski liczył 1394 mieszkańców.
W Lubieniu Kujawskim znajduje się Zespół Placówek Oświatowych im. hm. Janka Bytnara „Rudego”, która mieści się przy ulicy Szkolnej 15. Znajduje się w niej Izba Pamięci.
Historia.
Miasto powstało w średniowieczu, najprawdopodobniej za panowania króla Kazimierza Wielkiego. Od początku swego istnienia było to miasto prywatne. Pierwsi właściciele pochodzili z rodu Doliwów, którzy potem przyjęli nazwisko Lubieńskich. Badania archeologiczne wskazują, że na wyspie na zachodnim wybrzeżu Jeziora Lubieńskiego znajdował się gród obronny, datowany na XIV wiek. Najstarszy zachowany dokument pochodzi z roku 1539 roku został wydany przez króla Zygmunta I Starego. Przyznawał on prawo organizacji dwóch jarmarków rocznie oraz targów w każdą sobotę i niedzielę.
Miasto wielokrotnie zmieniał swoich właścicieli. Na przestrzeni dziejów miasto należało do roku Kryskich, zaś potem Brzeskich. W roku 1804 spadkobierczyni Brzeskich Maria Dobkowa sprzedała swoje dobra właścicielowi Chocenia Walentemu Waliszewskiemu, którego potomkowie Feliks, a następnie Juliusz zarządzali folwarkiem do końca XIX wieku.
W czasie kampanii wrześniowej stacjonował tu III/3 dywizjon myśliwski i 43 Eskadra Towarzysząca.
Sport.
W mieście działa klub piłki nożnej, Lubienianka Lubień Kujawski, grający w A klasie. nad jeziorem funkcjonuje kąpielisko.
Gospodarka.
Na byłym lotnisku uruchomiono strefę przemysłową, gdzie na 200 ha lokują się firmy. 
W pobliżu Lubienia planowana jest budowa kopalni soli, lecz termin budowy nie jest jeszcze znany.

</doc>
<doc id="179240" url="https://pl.wikipedia.org/wiki?curid=179240" title="Jakob Ammann">
Jakob Ammann

Jakob Ammann – szwajcarski biskup menonicki, który w 1693 wraz ze swoimi zwolennikami zerwał ze społecznością mennonicką. Od jego nazwiska członków nowej wspólnoty zaczęto nazywać amiszami. Dziś większość jego wyznawców żyje w Stanach Zjednoczonych (największe zwarte ich skupisko znajduje się w hrabstwie Lancaster stanu Pensylwania).
Życiorys.
Pochodzenie Ammanna jest niepewne. Według niektórych badaczy urodził się około 12 lutego 1644 w rodzinie Michaela i Anny Rupp Ammann w Erlenbach im Simmental w Szwajcarii, jednak przeczyłoby temu określanie go przez Hansa Reista w 1693 jako "młodego współbrata". Według alternatywnej hipotezy mógł urodzić się 19 lutego 1656 w rodzinie Jakoba i Kathariny Leuenberger Ammann w Madiswil w tym samym regionie Szwajcarii. O dziecku tym – ochrzczonym jeszcze przed osiągnięciem pełnoletniości – wiadomo, że było bardzo religijne i zdolne.
Wraz z innymi anabaptystami wyemigrował z kantonu berneńskiego do Alzacji. W 1696 zamieszkał w Sainte-Marie-aux-Mines w Górnej Alzacji. 27 lutego tego roku w imieniu swych braci podpisał petycję przeciwko przymusowej służbie wojskowej. Prawdopodobnie przez całe życie przewodził swojej wspólnocie. 
W 1693 Jakob, wystąpiwszy przeciw innym liderom szwajcarskich mennonitów (Hansowi Reistowi i Benediktowi Schneiderowi), odszedł z alzackiego związku menonickiego, oskarżając go o brak dyscypliny moralnej. Ammann domagał się żelaznego przestrzegania nakazu odrzucenia ("meidung") ochrzczonych odstępców ze wspólnoty.
Jego przekonania pozostawały pod znacznym wpływem praktyk mennonitów niderlandzkich – na przykład wprowadził niepraktykowane przez swych szwajcarskich współbraci mycie nóg przed przystąpieniem do komunii. Zwiększył także częstotliwość przystępowania do komunii do dwóch rocznie.
Później zaczął żałować swego kroku i czynił starania o powrót swej wspólnoty na łono kościoła menonickiego. Zaoferował nawet, że on sam podda się wykluczeniu, jeśli tylko pozostali członkowie gminy zostaną przyjęci. Jednak ze względu na żelazne przestrzeganie "meidung" jego wspólnota nigdy nie powróciła do szwajcarskich mennonitów.
Zmarł między 1708 a 1730 – metryka chrztu jego córki z 1730 w Erlenbach mówi, że zmarł "krótko przedtem".
Po śmierci Ammanna i emigracji (od lat 20. XVIII wieku) części członków wspólnoty do Pensylwanii, gdzie William Penn prowadził tak zwany święty eksperyment religijnej tolerancji, większość amiszów pozostałych w Europie połączyła się z kościołem menonickim. W chwili obecnej w Europie nie istnieje żadna wspólnota amiszów. Podejmowane były jednak w latach 90. XX wieku próby osadnictwa w Polsce. Jedna rodzina tego wyznania, która przybyła ze Stanów Zjednoczonych Ameryki w 1993 i stanowi pozostałość tej misji zamieszkała w miejscowości Cięciwa.

</doc>
<doc id="179245" url="https://pl.wikipedia.org/wiki?curid=179245" title="Nykturia">
Nykturia

Nykturia, nokturia (, łac. "nycturia") – oddawanie moczu w porze nocnej (więcej niż jeden raz).
Nykturia jest częstym objawem niewydolności serca, przerostu prostaty, endometriozy, niektórych chorób nerek (głównie zapalenie dróg moczowych), występuje również w niewyrównanej cukrzycy, po niektórych lekach (np. diuretykach) a czasem bywa skutkiem nadmiernego spożycia płynów przed snem (np. kawy). Za normę uważa się maksymalnie jednorazowe oddawanie moczu w ciągu nocy.
O nykturii można mówić zarówno w przypadku niekontrolowanego jak i kontrolowanego wydalania moczu.
Leczenie.
Według wyników systematycznej analizy Europejskiego Towarzystwa Urologicznego, 2017):

</doc>
<doc id="179254" url="https://pl.wikipedia.org/wiki?curid=179254" title="Osiecko (województwo lubuskie)">
Osiecko (województwo lubuskie)

Osiecko () – wieś w Polsce położona w województwie lubuskim, w powiecie międzyrzeckim, w gminie Bledzew.
Położenie.
Wieś leży ok. 7 km na zachód od Bledzewa, przy lokalnej drodze z Lubniewic do Sokolej Dąbrowy. W latach 1975–1998 miejscowość położona była w województwie gorzowskim.
Nazwa.
Miejscowość wymieniona w 1312 po łacinie jako "Magnum Oszez" (Wielkie Osiecko), 1316 "Ochos", 1360 "Magnum Ossek", 1370 "Magnum Ossecz", 1385 "Oschitz", 1400 "Magnum Osszeczsko", 1423 "Ossyeczno", 1495 "Osszyeth", 1501 "Ossyeczsko", 1508 "Ossziczko", 1509 "Ossiczko", 1510 "Ossyeczsko", 1563 "Ossieczko", 1565 "Oszieczko", 1589 "Osieczko".
Historia.
Miejscowość historycznie leżała na terenie Wielkopolski co potwierdzają dokumenty zebrane w Kodeksie dyplomatycznym. Wieś istniała co najmniej od XIII wieku i przed 1312 rokiem nazywała się "Wielkie Osiecko". Po raz pierwszy wymienione zostało w łacińskim dokumencie jako "Magnum Oszez".
W 1316 margrabiowie brandenburscy sprzedali Arnoldowi de Uchtanhagen Międzrzecz wraz z przyległościami z wyjątkiem Skwierzyny i Osiecka. W 1360 roku Osiecko stanowiło własność klasztoru cystersów w Zemsku. Od ostatecznego ustalenia się granicy między Wielkopolską, a Brandenburgią w XIV w. wieś stanowiła aż po rok 1793 jedną z najbardziej na zachód wysuniętych miejscowości Królestwa Polskiego, a następnie całej Rzeczypospolitej Obojga Narodów.
W okresie I RP była wsią duchowną, własnością opata bledzewskiego i położona była w 1580 roku w powiecie poznańskim województwa poznańskiego. W 1704 roku powstał tu folwark, a w XIX w. wzniesiono dwór.
Wskutek II rozbioru Polski w 1793 r., miejscowość przeszła pod władanie Prus i jak cała Wielkopolska znalazła się w zaborze pruskim. W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Międzyrzecz w rejencji poznańskiej. Osiecko należało do okręgu starodworskiego tego powiatu i stanowiło część majątku Nowa Wieś, którego właścicielem był wówczas F. Ksawery Alkiewicz. Według spisu urzędowego z 1837 roku wieś liczyła 354 mieszkańców, którzy zamieszkiwali 48 dymów (domostw).
Pod koniec XIX wieku jako wieś kościelną, okręg wiejski, dominium oraz folwark leżące w powiecie międzychodzkim odnotował XIX wieczny Słownik geograficzny Królestwa Polskiego. Cały okręg wiejski liczył wówczas 475 mieszkańców w tym 455 katolików i 20 protestantów mieszkających w 50 domach. Folwark dominium należał wówczas do R. Vollmara i liczył 198,39 hektarów w tym 160,08 ziem uprawnych, 8,78 h łąk, 5,32 pastwisk, 22,45 lasu i 1,76 wody. Na jego terenie stały 3 domy zamieszkane przez 45 mieszkańców: 13 katolików i 32 protestantów. Majątek ten przynosił dochód z gruntów w wysokości 1671 marek
W roku 1939 liczba mieszkańców wynosiła 474 osoby. W czasie drugiej wojny światowej do Osiecka przyjeżdżali Polacy do przymusowej pracy, ich liczba wynosiła około 80 osób w 1945 roku.
Od 1945 roku wieś znalazła się w granicach Polski. Od 13 stycznia 1945 r. niemieccy mieszkańcy Osiecka zaczęli uciekać na Zachód. Rano 30 stycznia 1945 r. w Osiecku pojawili się na koniach żołnierze Armii Czerwonej, którzy kazali Polakom wracać do swoich domów (na teren dawnej II Rzeczypospolitej). Na początku czerwca 1945 roku rozpoczęło się wysiedlanie Niemców za Odrę. Nie była to akcja przymusowa, w sumie zostały 3 niemieckie rodziny. 26 czerwca 1945 r. Niemcy opuścili Osiecko w zwartej grupie. Niedługo potem do Osiecka sprowadzili się przesiedleńcy z Poznańskiego i zza Buga.
Zabytki.
Do wojewódzkiego rejestru zabytków wpisane są:
inne zabytki:
Zobacz też: Osiecko

</doc>
<doc id="179256" url="https://pl.wikipedia.org/wiki?curid=179256" title="Maszyny elektryczne">
Maszyny elektryczne



</doc>
<doc id="179259" url="https://pl.wikipedia.org/wiki?curid=179259" title="Humbert I">
Humbert I

Humbert I (wł. Umberto Ranieri Carlo Emanuele Giovanni Maria Ferdinando Eugenio; ur. 14 marca 1844 w Turynie, zm. 29 lipca 1900 w Monzy) – król Włoch w latach 1878-1900. Syn Wiktora Emanuela II, pierwszego króla Włoch po zjednoczeniu.
Biografia.
Urodził się 14 marca 1844 roku w Turynie jako drugie dziecko i najstarszy syn przyszłego pierwszego króla Włoch po ich zjednoczeniu, Wiktora Emanuela II (1820-1878), oraz jego żony, Marii Adelajdy Habsburg (1822-1855). W dniu jego narodzin jego ojciec obchodził swoje 24. urodziny.
Otrzymał imiona Humbert Rajner Karol Emanuel Jan Maria Ferdynand Eugeniusz (wł. Umberto Ranieri Carlo Emanuele Giovanni Maria Ferdinando Eugenio). Pierwsze imię – Humbert – nosił założyciel dynastii sabaudzkiej, Humbert I Białoręki, a także błogosławiony Humbert III Sabaudzki (1135-1189), hrabia Sabaudii w latach 1148-1189. Imiona Rajner i Karol otrzymał po swoich dziadkach – Rajnerze Józefie Habsburgu (1783-1853) i Karolu Albercie Sabaudzkim (1798-1849). Imię Emanuel nosił jego ojciec, Wiktor Emanuel II, imię Ferdynand – stryj, Ferdynand Sabaudzki (1822-1855). Imię Maria nosiło bardzo wiele jego przodków – między innymi jego matka i dwie babki. Imię Jan nosił św. Jan Chrzciciel – patron Turynu, gdzie Humbert się urodził. Imię Eugeniusz nosił natomiast między innymi Eugeniusz Sabaudzki (1663-1736), książę Sabaudii, wybitny dowódca cesarskich wojsk austriackich, którego Napoleon uważał za jednego z siedmiu najwybitniejszych wodzów w dziejach świata.
Od roku 1858 służył w armii piemonckiej. Jako kapitan uczestniczył w bitwie pod Solferino (1859). Podczas wojny z Austrią (1866) wyróżnił się w przegranej bitwie pod Custozzą, kiedy osłaniał odwrót wojsk włoskich. Po zakończeniu wojny był komendantem Neapolu, a po przyłączeniu Rzymu do Włoch – komendantem wojskowym stolicy (1870).
W 1864 r. polityk włoski, Filippo Gualterio, jako pierwszy zasugerował królowi Włoch, Wiktorowi Emanuelowi II, małżeństwo Humberta z jego kuzynką, Małgorzatą Sabaudzką. Księżniczka miała wtedy jednak tylko trzynaście lat i plany nie zostały zrealizowane, a w pewnym momencie o nich zapomniano. Kilka lat później na żonę Humberta Wiktor Emanuel II wytypował Matyldę Habsburg – do małżeństwa jednak nie doszło, ponieważ osiemnastolatka zmarła tragicznie w czerwcu 1867 roku. W tej sytuacji ponownie – za sprawą premiera i ministra spraw zagranicznych Włoch, Luigiego Federica Menabrea – zaczęto rozważać małżeństwo następcy włoskiego tronu z Małgorzatą.
Po odrzuceniu propozycji małżeństwa ze strony przyszłego króla rumuńskiego, Karola I, Małgorzata zgodziła się wyjść za mąż za swojego kuzyna i ostatecznie w 1868 roku odbył się ślub Humberta z księżniczką. 21 kwietnia w Pałacu Królewskim w Turynie odbyła się ceremonia cywilna, a dzień później w katedrze turyńskiej – ceremonia religijna zaślubin.
Relacje pomiędzy małżonkami od początku determinował romans Humberta z Eugenią Attendolo Bolognini. Następcę włoskiego tronu i jego kochankę najprawdopodobniej łączyło głębokie uczucie, ponieważ po tym, gdy Małgorzata 11 listopada 1869 roku urodziła jedynego syna, Wiktora Emanuela, mąż odsunął się od niej i nastąpił między nimi całkowity rozpad pożycia. Wydaje się jednak, że żona Humberta akceptowała taki stan rzeczy – małżonkowie godnie reprezentowali Włochy, byli ze sobą bardzo zgodni, a mężczyźnie zdarzało się nawet polegać na niej politycznie.
Po objęciu tronu podejmował starania, by jego państwo dołączyło do grona mocarstw europejskich i kontynuował politykę zbliżenia do Austro-Węgier i Prus. W 1882 roku zawiązał z nimi w Wiedniu trójprzymierze, skierowane głównie przeciw Francji. Podróże po całym państwie i zaangażowanie króla podczas klęsk żywiołowych (powódź w Wenecji i w Weronie w 1882, trzęsienie ziemi w Ischii w 1883, epidemia cholery w Neapolu w 1884 roku), gdy kierował operacjami ratowniczymi i udzielał pomocy finansowej ofiarom, przyniosły mu sporą popularność. Wspólnie z prawicowymi rządami zainicjował i wspierał podbój kolonialny w Afryce. Wówczas jego sława zaczęła się zmniejszać. Klęska w bitwie pod Aduą w Etiopii (1896) zaostrzyła sytuacje polityczne i konflikty społeczne w kraju. Pogłębiający się kryzys ekonomiczny wywołał falę demonstracji. Poparta przez władcę masakra w Mediolanie (1898) spowodowała wzrost nastrojów opozycyjnych, co skłoniło go do nieudanej próby umocnienia władzy monarszej z pominięciem parlamentu, którą podjął w latach 1899–1900.
W roku 1878 Humbert I został zaatakowany nożem przez anarchistę Giovanniego Passannantego. Król przeżył atak, a zamachowiec został zatrzymany. Zapytany, czy aprobuje, by w swojej obronie uchodził za szaleńca, Passannante odpowiedział: „Nie boję się śmierci, nie chcę wyjść na wariata, z chęcią poświęcę swoje życie moim zasadom”.
29 lipca 1900 roku para królewska odwiedziła Monzę, aby świętować zakończenie zawodów gimnastycznych. Tego samego dnia późnym wieczorem Humbert I został zamordowany przez włoskiego anarchistę, Gaetano Bresciego. Król zdążył wyszeptać: „Myślę, że jestem ranny” (wł. „Credo di essere ferito!”), a kilka chwil później już nie żył. Zabójca później wyznał, że atakiem na monarchę chciał pomścić ofiary strajku robotniczego z 1898 roku w Mediolanie, podczas których generał Bava Beccaris użył przeciw protestującym armat.
Małżeństwo i potomstwo.
W 1868 roku ożenił się ze swoją kuzynką, Małgorzatą Sabaudzką.
Mieli razem jednego syna:
Tytulatura.
1878-1900: Humbert I, z Bożej łaski, król Włoch, król Sardynii, Cypru, Jerozolimy, Armenii, książę Sabaudii, hrabia Maurienne, etc.

</doc>
<doc id="179262" url="https://pl.wikipedia.org/wiki?curid=179262" title="Chirurg">
Chirurg



</doc>
<doc id="179266" url="https://pl.wikipedia.org/wiki?curid=179266" title="Landrynki">
Landrynki



</doc>
<doc id="179267" url="https://pl.wikipedia.org/wiki?curid=179267" title="Ernö Rubik">
Ernö Rubik



</doc>
<doc id="179268" url="https://pl.wikipedia.org/wiki?curid=179268" title="PCI-E">
PCI-E



</doc>
<doc id="179269" url="https://pl.wikipedia.org/wiki?curid=179269" title="Geza Ottlik">
Geza Ottlik



</doc>
<doc id="179276" url="https://pl.wikipedia.org/wiki?curid=179276" title="Jęczmieniowe">
Jęczmieniowe

Jęczmieniowe ("Hordeeae" ) – jedno z plemion wyróżniane w obrębie rodziny wiechlinowatych ("Poaceae"). W popularnej w XX wieku klasyfikacji bazującej na systemie Wettsteina z 1935 jedno z 12 plemion wyróżnianych w tej rodzinie. Podział oparty był na budowie morfologicznej kłosków. We współczesnej klasyfikacji traw rodzaje tu zaliczane włączane są w większości do plemienia "Triticeae" (też "Poeae" i "Nardeae") w podrodzinie wiechlinowych "Pooideae". Jęczmieniowe to najważniejsze plemię z gospodarczego punktu widzenia, obejmują głównie zboża chlebowe.
Systematyka.
W klasyfikacji rodziny wiechlinowatych ("Poaceae") na bazie systemu Wettsteina z 1935 jedno z 12 plemion.

</doc>
<doc id="179279" url="https://pl.wikipedia.org/wiki?curid=179279" title="Miejska przestrzeń zielona">
Miejska przestrzeń zielona

Miejska przestrzeń zielona – obszar zieleni w obrębie miasta, spełniający zwykle różne funkcje. Podobnie jak każda przestrzeń w mieście może ona być niepubliczna bądź publiczna, ogólnodostępna bądź o ograniczonym dostępie.
Rodzaje miejskiej przestrzeni zielonej: 
W obrębie miasta może znajdować się część zielonego obszaru chronionego, np. parku krajobrazowego.
Zieleń występować może również w obrębie szerszych założeń urbanistycznych. I tak np. w obrębie osiedli mieszkaniowych występuje osiedlowa zieleń uzupełniająca, zwykle jest też istotnym elementem aranżacji nowoczesnych ośrodków typu park technologiczny, park przemysłowy oraz parków rozrywki.
W źle zaplanowanej tkance urbanistycznej (będącej skutkiem niekontrolowanego rozwoju, dewastacji bądź nieharmonijnego układu funkcjonalnego) zieleń miejska pojawia się w zdegradowanej formie miejskiego nieużytku czy „martwego” funkcjonalnie elementu uzupełniającego.

</doc>
<doc id="179282" url="https://pl.wikipedia.org/wiki?curid=179282" title="Fala kulista">
Fala kulista

Fala kulista – fala, której powierzchnie falowe mają kształt współśrodkowych powierzchni kulistych. Środek tych powierzchni nazywa się środkiem fali. Tego typu fale wzbudzane są w jednorodnym ośrodku izotropowym przez pojedyncze źródło punktowe. Funkcja opisująca drgania dla skalarnej fali kulistej jest postaci:
Oznacza to, że na danej sferze o środku w punkcie formula_2 z którego fala się rozchodzi, jest stała faza. Fale kuliste pojawiają się w konstrukcji geometrycznej umożliwiającej określenie kierunku rozchodzenia się fali zwanej zasadą Fermata, zaproponowanej przez Fermata do wyjaśnienia między innymi zjawisk odbicia i załamania.

</doc>
<doc id="179285" url="https://pl.wikipedia.org/wiki?curid=179285" title="Dekret Gracjana">
Dekret Gracjana

Decretum Gratiani ("Dekret Gracjana") jest zbiorem prawa kanonicznego spisanego około 1140 roku przez Gracjana. Używane były również inne nazwy na oznaczenie zbioru: "Decreta", "Corpus decretorum" czy "Corpus canonum" lecz przyjmuje się, że sam autor nazwał swój zbiór "Concordia discordantium canonum" (pol. "Uzgodnienie kanonów niezgodnych"). Często skracano również nazwę do "Concordia canonum".
"Dekret" został opracowany przy użyciu metody scholastycznej. Był to zbiór prywatny i systematyczny, o cechach traktatu naukowego, który uwzględnił wszystkie ogólnie przyjęte przepisy prawne i usunął zachodzące pomiędzy nimi faktyczne lub pozorne niezgodności, czy sprzeczności i zastąpił wszystkie dawniejsze zbiory prawa kanonicznego. W średniowieczu i czasach nowożytnych pełnił również rolę podstawowego podręcznika stosowanego w nauczaniu prawa kanonicznego. Był także uznanym komentarzem prawa kanonicznego. Został włączony do Corpus Iuris Canonici.
Źródła.
Gracjan uwzględnił w swoim opracowaniu teksty Pisma św., kanony soborowe i synodalne, dekretały papieskie, fragmenty pism Ojców Kościoła i pisarzy kościelnych, z ksiąg pokutnych i liturgicznych oraz zwyczaje prawne. Ponadto włączył wybrane teksty z prawa rzymskiego i praw germańskich, kapitularze frankońskie, konstytucje królów i cesarzy średniowiecznych.
W swojej pracy rzadko opierał się na tekstach oryginalnych. Najczęściej wykorzystywał wcześniejsze opracowania, m.in.: "Zbiór dedykowany Anzelmowi", "Zbiór Regiona z Prum", "Dekret Burcharda" z Wormacji, "Zbiór XII części", zbiory Anzelma z Lukki, kard. Deusdedit, Iwona z Chartres, "Polycarpus" i "Collectio caesaraugustiana".
Systematyka.
Dzieło dzieli się na trzy części. Należy wskazać, że podział ten nie był prawdopodobnie stworzony przez samego autora lecz powstał później. Były również stosowane podziały na cztery lub tylko dwie części.
Pierwsza część podzielona jest na 101 dystynkcji ("distinctiones"), czyli zasady, które były udowadniane lub wyjaśniane przy pomocy tekstów źródłowych ("auctoritates") podzielonych na rozdziały ("capita", "capitula"), które współcześnie nazywane są najczęściej kanonami ("canones").
Część druga składa się z 36 spraw ("causae"), które opisują fikcyjne lub prawdziwe sytuacje lub sprawy sądowe wymagające rozstrzygnięcia. Opis każdej sprawy składał się z pytań prowadzących do rozstrzygnięcia ("quaestiones"), które odwoływały się do tekstów źródłowych ("capita" lub "canones").
Ostatnia część dzieli się na 5 dystynkcji podzielonych na kanony.
Zawartość.
W części pierwszej można wyróżnić 3 grupy zagadnień. Dystynkcje 1-20 stanowią wstęp do dzieła, który przedstawia pojęcie i podział prawa kościelnego oraz jego źródła: prawo natury, prawo zwyczajowe i stanowione. Dystynkcje 21-80 zawierają przepisy dotyczące duchownych: prawa i obowiązki, predyspozycje do święceń, przeszkody i nieprawidłowości w święceniach, szafarz święceń i ich udzielanie. Dystynkcje od 81 do 101 zawierają normy dotyczące biskupów, spraw materialnych duchownych i stosunków pomiędzy władzą świecką i kościelną.
Część druga dotyczy kompetencji sądownictwa kościelnego oraz postępowania sądowego, kościelnego prawa majątkowego, zakonnego i małżeńskiego. Obszerny fragment stanowią przepisy pokutne – traktat o pokucie (łac. "tractatus de poenitentia"), który prawdopodobnie pochodzi od innego autora i jest późniejszym dodatkiem.
W części trzeciej znajdują się przepisy o Eucharystii, chrzcie i bierzmowaniu, dniach świętych, sakramentaliach i o poście. Pierwszą dystynkcję tworzy traktat o konsekracji kościoła ("de consecratione"), który prawdopodobnie również jest późniejszym dodatkiem do "Dekretu"
Oprócz zagadnień ściśle prawniczych Gracjan poruszał kwestie teologiczne (dogmatyczne i moralne).
Znaczenie.
Gracjan uporządkował wcześniejsze ustawodawstwo kościelne.
"Dekret" powstał jako zbiór prywatny. Nie został nigdy zatwierdzony jako zbiór urzędowy i autentyczny przez ustawodawcę kościelnego, ani nie stał się takim na mocy zwyczaju. Wartość prawna poszczególnych przepisów włączonych do zbioru była taka sama, jak przed ich włączeniem. Wprawdzie niektóre przepisy partykularne z czasem stały się prawem powszechnym, a inne nie posiadające wartości prawnej jak, np. teksty sfałszowane stały się przepisami prawnie obowiązującymi, to nie odnosiło się to do "Dekretu" jako całości. Jakiekolwiek urzędowe odwołania do jego treści były odniesieniem się do konkretnego tekstu. Nie posiadały wartości prawnej teksty nie pochodzące od ustawodawcy kościelnego. Treść pochodząca od Gracjana ("dicta") miała jedynie znaczenie wyjaśniające i interpretujące. Wartość prawną mogła uzyskać tylko na mocy zwyczaju.
Wpływ na rozwój prawa kanonicznego.
Gracjan, przez swoje dzieło, przyczynił się do wyodrębnienia nauki prawa kanonicznego z teologii jako samodzielnej dyscypliny (początkowo nazywanej teologią praktyczną zewnętrzną). "Dekret" stanowił podstawę dalszej ewolucji prawa kanonicznego. Dzięki ogólnemu uznaniu jakim cieszył się "Dekret" wśród wykładowców prawa kanonicznego oraz powszechnemu stosowaniu go jako podręcznika, Gracjan uważany jest za ojca kanonistyki. Zbiory później tworzone często się odwoływały do Dekretu i stanowiły w pewnej mierze jego kontynuację i dopełnienie. Dobitnie podkreślone jest to przez nazywanie tych zbiorów "extravagantes" – od wyrażenia "extra Decretum vagantes", co oznaczało „pozostające poza Dekretem Gracjana”. Metoda przyjęta przy opracowywaniu zbioru przez Gracjana była używana z powodzeniem przez autorów zbiorów późniejszych.
Użyta przy opracowywaniu zbioru metoda dialektyczna pozwoliła innym profesorom prawa pracować z "Dekretem" i przedstawiać ich własne rozwiązania i komentarze. Takie komentarze były nazywane glosami. Edycje "Dekretu" wydane w XVI i XVII wieku często zawierały glosy umieszczane wzdłuż tekstu. Zbiory glos były nazywane "gloss apparatus" lub "Lectura in Decretum". Systematyczne komentarze były nazywane „Summa”. Niektóre z nich zdobyły szybko uznanie i uzyskały taką samą sławę jak zbiór Gracjana.
Pierwszymi komentatorami byli Paucapalea (przed 1148) i Magister Rolandus, profesor prawa na uniwersytecie w Bolonii, który był, prawdopodobnie mylnie, utożsamiany z papieżem Aleksandrem III.

</doc>
<doc id="179289" url="https://pl.wikipedia.org/wiki?curid=179289" title="Banknoty litewskie">
Banknoty litewskie



</doc>
<doc id="179291" url="https://pl.wikipedia.org/wiki?curid=179291" title="Szpelc">
Szpelc



</doc>
<doc id="179292" url="https://pl.wikipedia.org/wiki?curid=179292" title="Pseudogotyk">
Pseudogotyk



</doc>
<doc id="179294" url="https://pl.wikipedia.org/wiki?curid=179294" title="Banknoty NRD">
Banknoty NRD



</doc>
<doc id="179298" url="https://pl.wikipedia.org/wiki?curid=179298" title="Centrum Fizyki Teoretycznej Polskiej Akademii Nauk">
Centrum Fizyki Teoretycznej Polskiej Akademii Nauk

Centrum Fizyki Teoretycznej PAN (CFT PAN) – instytut naukowy Polskiej Akademii Nauk z siedzibą w Warszawie.
Centrum zostało założone w 1979 roku. Prowadzi ono badania z zakresu fizyki teoretycznej, astrofizyki i kosmologii. Badania te obejmują:
Centrum jest członkiem i jednostką koordynującą Sieci Naukowej Laboratorium Fizycznych Podstaw Przetwarzania Informacji oraz członkiem Polskiej Sieci Astrofizyki Cząstek i uczestnikiem europejskiego grantu edukacyjnego "Hands-On Universe, Europe (EU-HOU)". Bierze udział w imprezach popularyzujących naukę, takich jak Piknik Naukowy w Warszawie i Warszawski Festiwal Nauki.
Na koniec 2018 roku w Centrum zatrudnionych było 42 pracowników naukowych, w tym 14 profesorów, 10 adiunktów, 18 asystentów i doktorantów, 5 stażystów, 4 stypendystów oraz 6 pracowników administracyjnych.
Dyrektorem CFT od 12 grudnia 2019 jest prof. Adam Sawicki.
Samodzielni pracownicy naukowi.
Samodzielnymi pracownikami naukowymi w CFT PAN są:

</doc>
<doc id="179301" url="https://pl.wikipedia.org/wiki?curid=179301" title="CFT PAN">
CFT PAN



</doc>
<doc id="179304" url="https://pl.wikipedia.org/wiki?curid=179304" title="Układ nadążny">
Układ nadążny



</doc>
<doc id="179308" url="https://pl.wikipedia.org/wiki?curid=179308" title="Człon oscylacyjny">
Człon oscylacyjny

Człon o transmitancji:
dla formula_2 formula_3
Dana transmitancja ma parę sprzężonych biegunów zespolonych w punktach:
przy formula_2 formula_7
Z powyższych warunków wynika, że człon oscylacyjny może powstać przez połączenie dwóch członów inercyjnych. Zespolone bieguny transmitancji są przyczyną oscylacji występujących w odpowiedzi impulsowej i skokowej.
Odpowiedź skokowa:
gdzie formula_9
Odpowiedź impulsowa:

</doc>
<doc id="179314" url="https://pl.wikipedia.org/wiki?curid=179314" title="Anthony Gatto">
Anthony Gatto

Anthony Gatto (ur. 14 kwietnia 1973 w Nowym Jorku) jest jednym z najbardziej utalentowanych żonglerów wszech czasów. To miano przylgnęło do niego już gdy miał 11 lat.
Jest mistrzem w żonglowaniu maczugami, piłkami, obręczami i talerzami. W 2000 roku został pierwszym i jak dotąd jedynym żonglerem, który zdobył prestiżową nagrodę Złotego Klauna na 24. Międzynarodowym Festiwalu Cyrkowym w Monte-Carlo.

</doc>
<doc id="179320" url="https://pl.wikipedia.org/wiki?curid=179320" title="Calliope">
Calliope



</doc>
<doc id="179322" url="https://pl.wikipedia.org/wiki?curid=179322" title="Thomas Dietz">
Thomas Dietz

Thomas Dietz (ur. 19 maja 1982 w Ratyzbonie) – niemiecki żongler. Jest uznawany za żonglera z najlepszym wyszkoleniem technicznym w żonglowaniu piłkami. Jest również mistrzem świata Międzynarodowej Federacji Żonglerskiej (WJF - World Juggling Federation) z 2005 i 2006 roku według punktacji ogólnej.

</doc>
<doc id="179323" url="https://pl.wikipedia.org/wiki?curid=179323" title="Wydatek">
Wydatek

Wydatek – w ujęciu ekonomicznym jest to rozchód środków pieniężnych w różnych formach:
jednostki gospodarczej w związku z regulowaniem różnych zobowiązań (np. spłata kredytu, zapłata za usługę lub dostawę) lub przekazaniem środków pieniężnych w postaci darowizny. Nie każda wypłata środków z rachunku bankowego jest wydatkiem, ponieważ pobranie środków do kasy czy w postaci zaliczki nie reguluje zobowiązania. Odprowadzenie środków z kasy do banku nie stanowi wydatku, ponieważ w takim przypadku nie płacimy za zrealizowaną dostawę, czy wykonaną usługę, a stan środków pieniężnych nie ulega zmianie. Uregulowanie zobowiązania w wyniku potrącenia (kompensaty) nie jest wydatkiem. Nie można utożsamiać wydatku z kosztem, ponieważ wydatek powstaje z chwilą zapłaty (pieniądzem), a koszt w chwili zużycia nakładów. Relacje między kosztem, a wydatkiem są takie, że są wydatki, które nie są kosztami (np. spłata raty pożyczki) oraz koszty niebędące wydatkami (np. amortyzacja środków trwałych otrzymanych nieodpłatnie). Wydatek nie wynika ze zużycia czynników produkcji.

</doc>
<doc id="179324" url="https://pl.wikipedia.org/wiki?curid=179324" title="Rachunek kosztów">
Rachunek kosztów

Rachunek kosztów (ang. "Cost Accounting") – proces gromadzenia informacji o procesach gospodarczych (zaopatrzenie, produkcja, zbycie, zarządzanie) występujących w przedsiębiorstwie, a następnie ich grupowanie i interpretacja w celu dostarczenia decydentom informacji potrzebnych do oceny sytuacji, podejmowania decyzji oraz prowadzenia kontroli nad podległym im podmiotem gospodarczym. Rachunek kosztów pozwala na badanie procesu produkcji i związanych z nią rzeczywistych kosztów pomagając zapewnić współmierność kosztów i przychodów.
Rachunek kosztów, jako system ewidencji oparty na podstawowych zasadach rachunkowości stanowi część składową systemu rachunkowości przedsiębiorstwa. W wyniku przywiązywania w praktyce gospodarczej coraz większej uwagi do kwestii kosztów i rozszerzania przedmiotu badań, rachunek kosztów ewoluował do rangi dyscypliny naukowej zwanej rachunkowością zarządczą.
Istotą rachunku kosztów jest dostarczanie informacji o kosztach działalności przedsiębiorstwa i kontrola generowanych kosztów. W literaturze przedmiotu rachunek kosztów definiowany jest jako:

</doc>
<doc id="179326" url="https://pl.wikipedia.org/wiki?curid=179326" title="Powieść minionych lat">
Powieść minionych lat

Powieść minionych lat (st.rus. "Повѣсть времѧньныхъ лѣтъ", , , , inne polskie nazwy: "Powieść doroczna", "Powieść lat minionych", "Kronika Nestora") – staroruski latopis, opisujący dzieje państwa ruskiego od czasów najdawniejszych (przybycie Ruryka do Nowogrodu Wielkiego) do początku XII wieku, podstawowe źródło do poznania historii wczesnej Rusi Kijowskiej. Powstanie tekstu latopisu datuje się na 1113 rok. Najstarszy zachowany odpis pochodzi z 1377 roku. Po raz pierwszy opublikowana w 1767 roku w Sankt Petersburgu na podstawie "Latopisu Nikonowskiego".
Autorstwo kroniki i czas jej powstania.
Pełny tytuł latopisu brzmi: "Oto powieść minionych lat, skąd wyszła ziemia ruska, kto był najpierw księciem w Kijowie i skąd ziemia ruska powstała". Według tradycji autorem był kijowski mnich Nestor (stąd nazwa: "Kronika Nestora"), jednak już w końcu XIX wieku jego autorstwo podano w wątpliwość. Obecnie uczeni mają podzielone zdania, najczęściej uważa się jednak, że Nestor był autorem jedynie najstarszej redakcji "Powieści minionych lat" napisanej w 1113 roku. Istnieją również hipotezy, iż tekst "Powieści minionych lat" już w czasach Nestora był zmieniany ze względu na interesy dynastii panującej w Kijowie. Kolejnej redakcji miano dokonać na krótko po śmierci Światopełka Iziasławicza, prawdopodobnie w roku 1116. Przypisuje się ją ihumenowi Monasteru Wydubickiego, Sylwestrowi. Druga redakcja zachowała się w "Latopisie Ławrientiewskim". Część badaczy sądzi, że mogło istnieć jeszcze trzecie, południoworuskie opracowanie "Powieści minionych lat" zachowane w XV-wiecznym Kodeksie Hipackim (Ipatijewskim).
Latopis Ławrientiewski.
Najstarsza znana i zachowana wersja "Powieści minionych lat" została zawarta w "Latopisie Ławrientiewskim", zwanym także "Latopisem Suzdalskim". Odpis drugiej redakcji wykonany został około 1377 roku przez mnicha Laurentego z Niżnego Nowogrodu dla księcia suzdalskiego Dymitra Konstantynowicza na podstawie zaginionego oryginału z 1305 roku, przechowywanego wówczas w Twerze. W roku 2013 "Latopis Ławrientiewski" został wpisany na listę UNESCO "Pamięć Świata".
Kodeks Hipacki (Ipatijewski).
Zabytek odnaleziony przez Nikołaja Karamzina w 1807 roku w monastyrze św. Hipacego pod Kostromą – nazywa się go również „hipackim”. Po jego odkryciu i zbadaniu przekazany w 1810 roku do Rosyjskiej Biblioteki Narodowej. W "Latopisie Ipatijewskim" zawarte są obok trzeciej redakcji "Powieści minionych lat" z XV wieku także "Latopis Kijowski" – opis zdarzeń z lat 1118–1199 roku oraz "Latopis Halicko-Wołyński" doprowadzony do roku 1292 (wydarzenia lat 1203–1292).
Pozostałe odpisy.
Do pozostałych zachowanych, historycznych odpisów należą m.in.: 
Chronologia kroniki.
Autor kroniki posługuje się kalendarzem bizantyjskim. Jednocześnie przed omówieniem przywołania Ruryka, przedstawia obliczenia czasu jaki minął między istotnymi jego zdaniem wydarzeniami historycznymi: "Od Adama do potopu 2242 lata, od Potopu do Abrahama..."' itd. aż do panowania Michała III. Rachuby te zawierają szereg błędów, których wyjaśnienie jest istotne dla ustalenia rzeczywistych dat wydarzeń z wczesnej historii Rusi opisywanych przez kronikę. Jako podstawowy autor wymienia rok 6360 (czyli 852). Ma to być rok, w którym zaczął swe panowanie cesarz Michał III. W rzeczywistości Michał III wstąpił na tron 10 lat wcześniej (koronacja) lub też 4 lata później (przewrót pałacowy i odsunięcie od władzy matki cesarza - Teodory). Z drugiej strony od Narodzenia Chrystusa do Konstantyna minęło według Nestora 318 lat, zaś od Konstantyna do Michała – 542 lata, co dawałoby rok 860. Ten rok sugeruje też druga pojawiająca się pod tą datą informacja "zaczęto nazywać ten kraj ziemią ruską. O tym zaś dowiedzieliśmy się stąd, że za tego cesarza przychodziła Ruś, na Carogród". Wprawdzie informacja to nie do końca jasna (nie wiadomo, czy Ruś miała przychodzić do Bizancjum w tym roku, czy jedynie za panowania tego cesarza), niemniej pasuje ona do znanego skądinąd najścia Rusów na Konstantynopol w 860 roku. Jednakże to właśnie najście opisuje Nestor później, pod rokiem 6374 (czyli 866). Znowu od Michała do Olega miało minąć 29 lat, co dawałoby rok 6389 (czyli 881), a nie – jak pisze dalej – 6387 (879). Po podliczeniu wszystkich wymienianych przez Nestora etapów od stworzenia świata do początku panowania Michała wychodzi – nie jak podaje autor 6360 – ale 6313 lat. Z tych powodów uczeni ostrożnie podchodzą do wczesnych dat w kronice.
Znaczenie kroniki.
"Powieść minionych lat" jest podstawowym źródłem pisanym dla poznania historii Słowiańszczyzny wschodniej (szczególnie historii państw ruskich); można z niej także czerpać informacje dotyczące Słowian zachodnich i południowych. Ma ona też wielkie znaczenie jako zabytek literatury w języku staroruskim. Stanowi bardzo ważny element świadomości narodowej wschodnich Słowian.
Wydania i przekłady kroniki.
Wydania oryginału.
Po raz pierwszy opublikowana w 1767 roku w Sankt Petersburgu na podstawie "Latopisu Nikonowskiego". Następne było częściowe wydanie Augusta Schlözera w łacińskiej transkrypcji wraz z tłumaczeniem niemieckim (1802–1808) na podstawie "Latopisu Radziwiłłowskiego," opierającego się z kolei na "Latopisie Ławrientiewskim". Kluczowymi były wydania krytyczne "Latopisu Ipatijewskiego" (Sankt Petersburg 1843) i "Latopisu Ławrientiewskiego" (Sankt Petersburg 1846) w ramach monumentalnego, wielotomowego dzieła "Latopisów ruskich zbiór zupełny" (ros. "Полное собрание русских летописей"). Kolejne ważne wydanie krytyczne oryginału wraz z tłumaczeniem na współczesny język rosyjski ukazało się w Moskwie w 1950 roku.
Wydania obce.
Kronika była tłumaczona na język niemiecki w latach 1802–1808 przez A. Schlözera i w 1812 roku przez Josefa Dobrovskiego. W latach 1931 i 2000 ukazały się niemieckie pełne przekłady "Powieści minionych lat". W 1867 roku po raz pierwszy przełożył na język czeski i wydał kronikę Karel Jaromír Erben. W 1884 roku przetłumaczona na język francuski, w 1919 roku na szwedzki, w 1935 roku na rumuński, w 1953 roku na angielski. W 1990 roku ukazał się pierwszy ukraiński przekład kroniki. W latach 1994 i 2011 tłumaczona na język chiński.
Wydania polskie.
Na gruncie polskim kronika była tłumaczona kilkukrotnie. Po raz pierwszy wydał polskie tłumaczenie Julian Kotkowski w Kijowie, w roku 1860, wraz z łacińską transkrypcją oryginału, opierając się o niemieckie tłumaczenie A. Schlözera i "Latopis Ławrientiewski". Kolejne polskie tłumaczenie zawarł August Bielowski w pierwszym tomie "Monumenta Poloniae historica" (1864). Najnowsze polskie tłumaczenie "Powieści minionych lat" autorstwa Franciszka Sielickiego ukazało się w 1968 roku.

</doc>
<doc id="179328" url="https://pl.wikipedia.org/wiki?curid=179328" title="Albert Lucas">
Albert Lucas

Albert Lucas (ur. 1960) - Amerykanin, jeden z najwybitniejszych żonglerów XX w. Jest czołową postacią pragnącą włączenia żonglerki do programu igrzysk olimpijskich. Często prezentuje swój program na lodowisku.
Spośród jego osiągnięć należy wymienić żonglerkę:
Albert Lucas jest także posiadaczem wielu rekordów w jogglingu, w tym w biegu na 400 metrów przez płotki.

</doc>
<doc id="179330" url="https://pl.wikipedia.org/wiki?curid=179330" title="Laois (hrabstwo)">
Laois (hrabstwo)

Hrabstwo Laois (irl. "Contae Laoise"), często nazywane Laoighis lub Leix – hrabstwo w środkowej Irlandii, w prowincji Leinster. Jego stolicą jest Portlaoise (początkowo "Maryborough").
Historia.
Hrabstwo stworzyła w 1556 Maria I Tudor jako "Hrabstwo Królowej", Laois otrzymało swoją współczesną irlandzką nazwę po wojnie o niepodległość. Laois było obiektem dwóch kolonizacji przez Anglików. Pierwsza miała miejsce w 1556, kiedy to Lord Sussex odebrał te ziemie klanowi O'Moore i zaczął zasiedlać je Anglikami. Jednakże doprowadziło to jedynie do przewlekłych konfliktów w hrabstwie i pozostania skromnej angielskiej społeczności skupionej wokół garnizonów. Bardziej udana kolonizacja miała miejsce w XVII wieku, rozbudowała ona istniejącą angielską społeczność o wielu posiadaczy ziemskich i dzierżawców z Anglii. Hrabstwo stało się też domem dla wielu francuskich hugenotów w okolicach roku 1690, zostali oni osiedleni w Irlandii po swojej służbie dla Wilhelma III Orańskiego.

</doc>
<doc id="179339" url="https://pl.wikipedia.org/wiki?curid=179339" title="Theodore Maiman">
Theodore Maiman

Theodore Harold Maiman (ur. 11 lipca 1927 w Los Angeles, zm. 5 maja 2007 w Vancouver) – amerykański fizyk. W 1960 skonstruował laser rubinowy - pierwszy działający laser (patent nr 3,353,115).
Maiman w 1983 został uhonorowany Nagrodą Wolfa w fizyce, a w 1987 został wyróżniony prestiżową Nagrodą Japońską.

</doc>
<doc id="179340" url="https://pl.wikipedia.org/wiki?curid=179340" title="Wawel Kraków">
Wawel Kraków

WKS „Wawel” Kraków – polski wielosekcyjny klub sportowy. Założony w 1919 roku pod nazwą "Wawel". W roku 1928 po połączeniu z Wojskowym Klubem Sportowym przyjął nazwę Wojskowy KS "Wawel". W latach 1945–1949 działał jako cywilno-wojskowy KS "Wawel", następnie Okręgowy Wojskowy KS "Wawel" (1949-1953) i Centralny Wojskowy KS "Wawel" (1953-1957). Obecna nazwa od 1957 roku, mimo iż od 1 stycznia 2002 roku WKS „Wawel” nie jest już klubem wojskowym, pozostał przy tradycyjnej nazwie.
WKS „Wawel” dysponuje stadionem piłkarskim i lekkoatletycznym, oddanym do użytku w roku 1953. Podczas modernizacji w 1986 roku położono na nim nawierzchnię tartanową. Klub składa się obecnie z sześciu sekcji sportowych: lekkoatletycznej, piłki nożnej, siatkówki, biegu na orientację, strzeleckiej i spadochronowej.
Stadion.
Dawniej klub posiadał także halę bez widowni przy ul. Zwierzynieckiej 24, obecnie ta hala nie istnieje (została zburzona) z uwagi na jej zły stan i niezadowalające warunki panujące wewnątrz (zimno). Obecna hala z lat 70. XX wieku znajduje się obok boiska i przeszła generalny remont w latach 2015–2018.
Sukcesy sekcji sportowych.
Do największych sukcesów zawodników „Wawelu” można zaliczyć:
Sekcja piłki nożnej.
Sezony w rozgrywkach w piłce nożnej.
Sezony w I lidze piłki nożnej.
Po sezonie 1953 decyzją MON wicemistrza Wawel Kraków (wówczas "Okręgowy Wojskowy Klub Sportowy") wycofano z I ligi uznając, że prawo pozostania w ekstraklasie z wojskowych klubów ma tylko siódma w lidze Legia Warszawa (wówczas "Centralny Wojskowy Klub Sportowy").

</doc>
<doc id="179344" url="https://pl.wikipedia.org/wiki?curid=179344" title="Laois">
Laois



</doc>
<doc id="179345" url="https://pl.wikipedia.org/wiki?curid=179345" title="Fontanna (żonglerka)">
Fontanna (żonglerka)

Fontanna - trik żonglerski, który często jest używany do żonglowania parzystą liczbą przedmiotów. W fontannie każda ręka działa oddzielnie, przedmioty nie są przerzucane pomiędzy rękami. Dla przykładu w fontannie z czterema piłkami każda ręka żongluje dwiema niezależnie.
Fontanna może być synchroniczna lub asynchroniczna. W synchronicznej ręce podrzucają piłki w tym samym czasie, w asynchronicznej występuje pewien odstęp.
Fontanna jest najczęściej używana w przypadku parzystej liczby obiektów.

</doc>
<doc id="179347" url="https://pl.wikipedia.org/wiki?curid=179347" title="Błękitni Kielce (piłka nożna)">
Błękitni Kielce (piłka nożna)

Błękitni Kielce – sekcja piłkarska lubu Błękitni Kielce, działającego także pod nazwami Partyzant i Gwardia. Klub zlikwidowano 31 marca 2000.
Historia.
Klub został założony w 1945 jako KS Partyzant, zaś nazwa nawiązywała do partyzanckiej przeszłości znacznej części funkcjonariuszy Milicji Obywatelskiej. Jesienią tego roku piłkarze rozegrali pierwsze spotkanie w ramach eliminacji o wejście do klasy A okręgu kieleckiego. Cztery lata później w wyniku reorganizacji polskiego futbolu powstała II liga, a w jej gronie znalazł się kielecki klub, pod nazwą Gwardia. 20 marca 1949 drużyna rozegrała debiutancki drugoligowy mecz, w którym uległa Naprzodowi Lipiny. Zajmując w rozgrywkach ostatnie miejsce z dorobkiem 12 punktów na koncie, Gwardia szybko spadła. W 1951 drużyna ponownie uzyskała promocję i przez następne pięć sezonów grała na drugim szczeblu rozgrywkowym. Najlepszym miejscem zajętym przez klub w tamtym czasie była czwarta lokata w rozgrywkach 1952.
Po 1956 nazwę zmieniono na Gwardyjski Klub Sportowy Błękitni Kielce. Po likwidacji UB, pod koniec 1954, zespół, podobnie jak wszystkie jednostki organizacyjne Milicji Obywatelskiej, znalazł się w strukturach Ministerstwa Spraw Wewnętrznych. W tych latach drużyna osiągnęła też największy w swojej historii sukces – zagrała w ćwierćfinale Pucharu Polski w sezonie 1953/1954, w którym nie sprostała Legii Warszawa i przegrała 0:7. Od 1955 przez ponad 20 lat klub nie osiągnął większych sukcesów i ani razu nie grał w II lidze. Ponowny awans osiągnął dopiero w sezonie 1977/1978, zaś w latach 80. balansował pomiędzy II a III ligą. W sezonie 1990/1991 wzmocniono kadrowo zespół, który występował w szeregach trzecioligowców, walcząc jednak bez efektu o promocję do drugiej ligi. Obradujący w czerwcu 1991 nadzwyczajny zjazd Polskiego Związku Piłki Nożnej podjął decyzję o powiększeniu zaplecza najwyższej klasy rozgrywek do dwóch grup po 18 drużyn. Skorzystali na tym Błękitni, którzy jako wicemistrzowie makroregionu lubelsko-kieleckiego znaleźli się w gronie drugoligowców, rywalizując z nimi do 1995. 24 listopada 1998 zespół został odznaczony przez Polski Związek Piłki Nożnej "Srebrną Odznaką Honorową PZPN". Ostatnie mecze klub rozegrał w sezonie 1999/2000 w III lidze w grupie południowo–wschodniej. 31 marca 2000 został zlikwidowany.
W 2000 roku ze zlikwidowanej sekcji piłkarskiej GKS Błękitni Kielce oraz na bazie klubu MKS Korona Kielce powstał zespół, który przyjął nazwę Kielecki Klub Piłkarski Korona Kielce. W zasadzie był to transfer zawodników klubu GKS Błękitni do drużyny Korony Kielce, a zespół został zgłoszony do rozgrywek III ligi.
Derby.
Derby Kielc.
Błękitni grali mecze z Koroną, nazywane derbami Kielc. W drugiej lidze drużyny te spotkały się dwunastokrotnie, po raz pierwszy w sezonie 1982/1983, kiedy to Błękitni w spotkaniu u siebie pokonali lokalnego rywala 1:0, zaś w rundzie rewanżowej przegrali na wyjeździe 1:2. Drugoligowe derby odbywały się również w następnych trzech latach, zaś po raz ostatni na tym szczeblu rozgrywek zespoły spotkały się w sezonie 1992/1993. Wówczas Błękitni zwyciężyli dwukrotnie. W III lidze kluby rywalizowały ze sobą w 14 pojedynkach, w których to Korona okazała się lepsza, wygrywając osiem meczów.
Derby z innymi zespołami.
Błękitni Kielce rozgrywali mecze derbowe z innymi zespołami z województwa świętokrzyskiego. Po raz pierwszy w II lidze z udziałem "Niebieskich" doszło do takich spotkań w sezonie 1978/1979. Błękitni rozegrali wówczas dwa pojedynki ze Starem Starachowice, które przegrali 0:1 i 0:2. Łącznie na poziomie drugoligowym klub rozegrał 16 meczów derbowych, pięć z nich wygrał, cztery zremisował oraz siedem przegrał. Strzelił i stracił po 15 goli. W III lidze drużyna brała udział w 106 takich spotkaniach, zwyciężając w 48.
Stadion.
Błękitni Kielce rozgrywali swoje domowe mecze na stadionie przy ulicy Ściegiennego, który zbudowany został już w latach 20.. Z biegiem lat obiekt był wielokrotnie modernizowany na potrzeby powstałego w 1945 klubu Partyzant, następnie Gwardia i wreszcie Błękitni. 6 lipca 1967 na stadionie rozegrano finału pucharu Polski. W dogrywce pierwszoligowa Wisła Kraków pokonała trzecioligowy Raków Częstochowa 2:0. Pod koniec lat 80. i na początku lat 90. obiekt wzbogacony został m.in. o halę sportową i hotel. Standard stadionu był jednak daleki od wymogów stawianych tego typu obiektom nawet w II lidze. Po zlikwidowaniu klubu na stadionie odbywały się różnego rodzaju festyny i koncerty.
Największą frekwencję na meczu drugoligowym z udziałem tutejszej drużyny Błękitnych odnotowano podczas spotkania z Górnikiem Zabrze, gdy na stadionie zasiadł nadkomplet kibiców. Obiekt przy ul. Ściegiennego prawdziwe oblężenie przeżywał także podczas walki kieleckiej Korony o awans do II ligi. Niezapomniany, ostatni pojedynek z Lublinianką, decydujący o awansie podopiecznych trenera Bogumiła Gozdura w szeregi drugoligowców, obejrzało, jak podały ówczesne media, około 20 tysięcy widzów.
W latach 2004–2006 został w tym miejscu wybudowany nowy Stadion Miejski na którym obecnie swoje mecze rozgrywa Korona Kielce.

</doc>
<doc id="179348" url="https://pl.wikipedia.org/wiki?curid=179348" title="Magija">
Magija



</doc>
<doc id="179353" url="https://pl.wikipedia.org/wiki?curid=179353" title="Prysznic (żonglerka)">
Prysznic (żonglerka)

Prysznic to trik żonglerski dla 3 lub większej liczby piłek. Jest to jeden z pierwszych (po kaskadzie), jakich uczą się początkujący. Daje złudzenie podrzucania przedmiotów w kółko. Najczęściej używanymi przedmiotami są piłki i woreczki z fasolą. 
siteswap 51
Występują dwa rodzaje prysznica: synchroniczny i asynchroniczny.

</doc>
<doc id="179354" url="https://pl.wikipedia.org/wiki?curid=179354" title="Kombinacja szachowa">
Kombinacja szachowa

Kombinacja szachowa jest to seria efektownych i błyskotliwych posunięć w grze w szachy, zakończona najczęściej zamatowaniem przeciwnika lub zdobyciem znacznej przewagi materialnej, gwarantującej wygranie partii. Gracz stojący w słabszej pozycji może za pomocą kombinacji doprowadzić do wyniku remisowego w wyniku pata lub wiecznego szacha.
W grze szachowej występuje wiele motywów kombinacji, na przykład:
Na diagramach pokazano przykłady dwóch efektownych kombinacji w postaci ofiar figur.

</doc>
<doc id="179355" url="https://pl.wikipedia.org/wiki?curid=179355" title="Kombinacja (szachy)">
Kombinacja (szachy)



</doc>
<doc id="179357" url="https://pl.wikipedia.org/wiki?curid=179357" title="Penitent (katolicyzm)">
Penitent (katolicyzm)

Penitent (łac. "paenitens" – pokutujący) – w Kościele katolickim osoba przystępująca do sakramentu pokuty (spowiedzi).
Od wewnętrznego przygotowania (dyspozycji) penitenta zależy ważność przyjętego sakramentu. Penitent powinien przypomnieć sobie swoje grzechy i szczerze je wyznać, żałować za nie i pragnąć poprawy. Brak któregoś z tych integralnych elementów dyspozycji powoduje, iż spowiedź jest nieważna (tak jakby jej nie było). Jeśli ów brak uwidacznia się podczas spowiedzi (np. penitent wprost mówi, że nie żałuje, albo wskazuje okoliczności, które uniemożliwiają poprawę), spowiednik nie może udzielić rozgrzeszenia, a nawet jeśli wypowie formułę rozgrzeszenia, jest ona nieskuteczna. Podobnie jest w przypadku, gdy braki dyspozycji są utajone (spowiednik o nich nie wie).
Spowiedź, tak jak inne sakramenty, jest ważna "ex opere operato", tzn. samym faktem jej dokonania (nie może np. być uznana za nieważną ze względu na osobę spowiednika).
Prawa i obowiązki penitenta i penitencjariusza (spowiednika) reguluje Kodeks Kanoniczny z 1983 r. w Księdze IV zatytułowanej UŚWIĘCAJĄCE ZADANIE KOŚCIOŁA w Tytule IV Sakrament Pokuty. Kanony 959-997.

</doc>
<doc id="179358" url="https://pl.wikipedia.org/wiki?curid=179358" title="Walvis Bay">
Walvis Bay

Walvis Bay (afr. "Walvisbaai", niem. "Walfischbucht") – miasto w zachodniej Namibii nad Zatoką Wielorybią (Ocean Atlantycki), główny port morski kraju. Ludność: 42 tys. (2001) Trzecie co do wielkości miasto kraju.
Zatoka Wielorybia posiada dobre warunki naturalne sprzyjające założeniu przystani. Wody zatoki bogate w plankton przyciągały wieloryby. Wkrótce pojawili się też wielorybnicy. Przystań stanowiła też ważny punkt na szlaku morskim wokół Afryki. Wszystko to wyjaśnia skomplikowaną historię tego miejsca i spory wokół jego przynależności politycznej.
Historia.
Pierwszym Europejczykiem w Walvis Bay był portugalski żeglarz Bartolomeu Dias, który przypłynął tu 8 grudnia 1487 na pokładzie statku "São Cristovão" podczas wyprawy w poszukiwaniu nowej drogi do Indii. Odkrytej przez siebie zatoce nadał nazwę „O Golfo de Santa Maria da Conceição”. Jednakże Portugalczycy nie wysuwali żadnych roszczeń terytorialnych wobec tego obszaru. 
Dopiero w 1840 większe zainteresowanie tym obszarem wykazała Wielka Brytania, która ostatecznie opanowała Walvis Bay i okolice w 1878. W 1884 włączyła go do Kolonii Przylądkowej ("Cape Colony"). Zajmując Walvis Bay, Brytyjczycy kierowali się dwiema przesłankami: zabezpieczeniem przystani dla brytyjskich statków na szlaku dookoła Przylądka Dobrej Nadziei oraz zachowaniem wpływów w obszarze niemieckiej ekspansji kolonialnej. W 1910 obszar Walvis Bay wszedł w skład Związku Południowej Afryki. W 1911 doszło do sporu wokół granic enklawy Walvis Bay z terytorium Niemieckiej Afryki Południowo-Zachodniej. Ostatecznie po brytyjsko-niemieckich uzgodnieniach jej powierzchnia wynosiła wówczas 1124 km².
W 1915 południowoafrykańskie wojska wyparły Niemców i przyłączyły Walvis Bay do kontrolowanej przez nich Afryki Południowo-Zachodniej. Wkrótce południowoafrykańską kontrolę nad tym terytorium potwierdziła Liga Narodów. W 1921 uchylono stan wojenny i przywrócono rządy cywilne, a Walvis Bay stało się integralną częścią wspomnianego terytorium. W 1971, wraz z pojawiającymi się żądaniami niepodległości ze strony Afryki Południowo-Zachodniej, RPA podjęło decyzję o przekazaniu kontroli nad Walvis Bay władzom Prowincji Przylądkowej. W 1977 RPA, obawiając się utraty Walvis Bay po przejęciu władzy przez niepodległościowy ruch SWAPO, po raz kolejny potwierdziło swoje żądania zachowania kontroli nad tym terytorium. 
W 1978 Rada Bezpieczeństwa Narodów Zjednoczonych wydała rezolucję, na mocy której Walvis Bay wróciło pod administrację rządu w Windhuk, jednocześnie otwierając dwustronne negocjacje w sprawie przyszłego politycznego statusu Walvis Bay. Ostatecznie, gdy w 1990 Afryka Południowo-Zachodnia uzyskała niepodległość jako Namibia, obszar Walvis Bay pozostał jeszcze pod kontrolą południowoafrykańską. Dopiero w 1994 pod naciskiem lokalnych stowarzyszeń biznesowych RPA zgodziła się na przekazanie miasta Namibii.

</doc>
<doc id="179360" url="https://pl.wikipedia.org/wiki?curid=179360" title="Rada Bezpieczeństwa Narodów Zjednoczonych">
Rada Bezpieczeństwa Narodów Zjednoczonych



</doc>
<doc id="179361" url="https://pl.wikipedia.org/wiki?curid=179361" title="Karol Styryjski">
Karol Styryjski

Karol II Styryjski (ur. 3 czerwca 1540 w Wiedniu, zm. 10 lipca 1590 w Grazu) – arcyksiążę austriacki z dynastii Habsburgów. Czwarty syn cesarza Świętego Cesarstwa Rzymskiego Narodu Niemieckiego, króla Czech i Węgier Ferdynanda I Habsburga i Anny Jagiellonki, córki króla Czech i Węgier Władysława II Jagiellończyka. 
W wyniku dokonanego w 1564 podziału ziem rodowych między synów Ferdynanda I, Karol II otrzymał Styrię, Karyntię i Krainę w których panował w latach 1564–1590. W odróżnieniu od swojego starszego brata, cesarza Świętego Cesarstwa Rzymskiego Narodu Niemieckiego Maksymiliana II Habsburga był zwolennikiem kontrreformacji.
Zawarł związek małżeński z Marią Anną, córką Albrechta V, księcia Bawarii i Anny, arcyksiężniczki austriackiej, córki cesarza Ferdynanda I Habsburga. Tak więc Maria Anna była dla Karola jednocześnie jego małżonką jak i siostrzenicą. Został ojcem cesarza Świętego Cesarstwa Rzymskiego Narodu Niemieckiego Ferdynanda II Habsburga i królowych polskich, żon króla Polski Zygmunta III Wazy: Anny Habsburżanki i Konstancji Habsburżanki.

</doc>
<doc id="179362" url="https://pl.wikipedia.org/wiki?curid=179362" title="Zapalniczka">
Zapalniczka

Zapalniczka – mały przenośny przedmiot służący do wytwarzania ognia, najczęściej w celu zapalenia papierosa lub cygara. Składa się z korpusu (zazwyczaj metalowego lub plastikowego) wypełnionego palną substancją, oraz mechanizmu zapalającego i „wydmuchującego” płomień. Zapalniczki w przeciwieństwie do zapałek, przeznaczone są do wielokrotnego użytku. Wyjątkiem jest tzw. wieczna zapałka, która łączy cechy obu przedmiotów.
Historia.
Za pierwszą zapalniczkę uznaje się Lampę Döbereinera, którą skonstruował Johann Wolfgang Döbereiner w roku 1823. Bazowała ona na zjawisku samorzutnego zapalania się wodoru w obecności gąbczastej platyny.
Często powtarzanym mitem jest jakoby zapalniczka została wymyślona przed zapałkami. Nie jest to jednak do końca prawdą. Pierwsze zapałki wymyślono w Chinach w VI wieku. Natomiast pierwsza „europejska” zapałka, która zapalała się w wyniku zanurzenia łebka w kwasie siarkowym, powstała w roku 1805. Prawdą jest natomiast, że zapałka, którą stosujemy dzisiaj, została wynaleziona później – w roku 1826 przez angielskiego aptekarza Johna Walkera (inne źródła podają rok 1827).
Rodzaje zapalniczek.
Paliwo.
Najczęściej spotykane są zapalniczki zasilane benzyną lub skroplonym gazem.
Zapalniczki benzynowe często określane są w Polsce mianem „zapalniczek zippo”. Nazwa ta wzięła się od firmy Zippo, która zasłynęła ich produkcją. Zapalniczki takie uzyskują płomień w wyniku spalania benzyny, przechowywanej w absorbującym materiale, a wydobywanej na zewnątrz przy pomocy knota od razu po otwarciu zapalniczki. Gasi się je poprzez zamknięcie, a zapalane są przy użyciu krzesiwa. Można je wielokrotnie napełniać.
Z kolei zapalniczki gazowe spalają butan w stanie skroplonym przechowywany wewnątrz zapalniczki. Gaz wydostaje się na zewnątrz dopiero po naciśnięciu przycisku, który otwiera zaworek zbiornika, a ciśnienie powoduje jego wyrzucanie i mieszanie się z powietrzem. Zapalniczkę gasi się poprzez zwolnienie przycisku, co powoduje zamknięcie zaworu i odcięcie dopływu gazu. Dostępne są zarówno zapalniczki jednorazowe oraz takie, które można napełnić.
Mechanizm zapalający.
Do zapłonu łatwopalnej substancji konieczna jest tzw. „iskra”. We współczesnych zapalniczkach jest ona uzyskiwana na dwa sposoby.
Pierwszy to zastosowanie stalowego krzesiwa (mającego postać ząbkowanego kółka) i kamienia. Chcąc uzyskać iskrę (a właściwie wiele iskier) obraca się metalowym kółkiem, do którego sprężyna dociska kamień. Główną wadą tego mechanizmu jest brak odporności na wilgoć.
Inny typ zapalniczki, wykorzystuje do uzyskania zapłonu iskrę elektryczną (wyładowanie elektryczne). Do jej uzyskania wykorzystywany jest piezoelektryk, a dużo rzadziej inne źródła potencjału (np. akumulatory). Zapalniczki takie odporne są na wilgoć i używa się ich łatwiej niż gazowych zapalniczek z krzesiwem. Do ich uruchomienia wystarczy wciśnięcie przycisku.
Inne rodzaje zapalniczek.
Zapalniczki sztormowe zwane również żarowymi. Gaz przepływa poprzez mosiężną dyszę, w której jego strumień zasysa powietrze a potem wyrzucany jest (silniej niż w tradycyjnych zapalniczkach gazowych) i zostaje za nią zapalony za pomocą iskry elektrycznej. Dolna część płomienia pali się wewnątrz zapalniczki, tuż nad dyszą, przez co płomień odporny jest na wiatr, a uzyskiwany jest poprzez spalanie silnego strumienia mieszaniny gazu z powietrzem. 
Płomień taki można zabarwić na odpowiedni kolor przez użycie soli zawierających metal IV lub V grupy kationów. Efekt taki uzyskuje się poprzez umieszczenie drucika lub pierścienia (z końcówkami zwróconymi do wewnętrznej strony), na którym znajduje się sól. Końcówki wystające z pierścienia są tak ułożone, by po zapaleniu zapalniczki znajdowały się w płomieniu. Po rozgrzaniu przez płomień do koloru jasnoczerwonego zabarwiają płomień. Ten typ zapalniczek również zasilany jest butanem.
Innym rodzajem zapalniczek są zapalniczki samochodowe. Są to spirale z drutu oporowego, który rozżarza się dzięki prądowi z samochodowej instalacji elektrycznej, do temperatury pozwalającej na podpalenie papierosa czy cygara. Gniazda zapalniczek są często źródłem energii dla przenośnych odkurzaczy, ładowarek telefonów itp).
Osobną grupą są zapalniczki stołowe, zwykle większe i cięższe, wykonane w wersji luksusowej, zwykle jako ozdobne gadżety, często zdobione.
Zapalniczki do fajek są zwykle gazowe ze specjalnie ukształtowanym wylotem płomienia ułatwiającym skierowanie go w dół do wnętrza zapalanej fajki. Zastosowanie gazu w niewielkim stopniu wpływa na aromat i smak dymu tytoniowego.
Wykorzystywane w kuchniach gazowych są zapalarki o charakterystycznym wydłużonym kształcie, dzięki któremu wygodniej jest rozniecić ogień na palniku. Spotykane są piezoelektryczne i płomieniowe.

</doc>
<doc id="179363" url="https://pl.wikipedia.org/wiki?curid=179363" title="Prowincja Przylądkowa">
Prowincja Przylądkowa



</doc>
<doc id="179367" url="https://pl.wikipedia.org/wiki?curid=179367" title="Królowie Rwandy">
Królowie Rwandy

Królowie Rwandy:

</doc>
<doc id="179368" url="https://pl.wikipedia.org/wiki?curid=179368" title="Konwoje morskie podczas II wojny światowej">
Konwoje morskie podczas II wojny światowej

Konwoje morskie podczas II wojny światowej odgrywały duże znaczenie dla obu stron konfliktu, przede wszystkim dla strony alianckiej, stając się podstawowym środkiem ochrony jej żeglugi przed atakami okrętów i samolotów państw Osi. Umożliwiały przede wszystkim transport zaopatrzenia i materiałów wojennych z USA do Wielkiej Brytanii i ZSRR, zwiększając pośrednio szanse zwycięstwa w wojnie.
Alianckie konwoje.
Wielka Brytania była krajem uzależnionym od transportu morskiego – decydowało o tym jej wyspiarskie położenie i rozległość imperium kolonialnego. Po wybuchu II wojny światowej, reaktywowano system konwojów morskich, wprowadzony jako sposób ochrony żeglugi już podczas I wojny światowej. Pierwszy z brytyjskich konwojów morskich wyruszył 2 września 1939 z Gibraltaru do Kapsztadu. Początkowo formowano głównie konwoje przybrzeżne; statki płynące przez ocean eskortowano ok. 200 mil morskich na zachód od wybrzeży Irlandii, później konwój rozpraszał się i statki pojedynczo starały się dotrzeć do portów przeznaczenia. Po upadku Francji Niemcy uzyskali dogodne bazy dla U-Bootów (okrętów podwodnych) w Zatoce Biskajskiej, co znacznie zwiększyło możliwości ich działania. 27 marca 1941 Stany Zjednoczone zadeklarowały się chronić konwoje w pobliżu swoich wybrzeży; dodatkowo po ogłoszeniu przez Hitlera całkowitej blokady morskiej Wielkiej Brytanii, przekazały w październiku 1941 Anglikom 50 starych niszczycieli. Umożliwiło to zwiększenie liczebności eskorty i jej zasięgu do 400 mil morskich. Także marynarka kanadyjska rozpoczęła eskortowanie konwojów w strefie 400 mil od wybrzeży Ameryki Północnej. Kolejnymi elementami taktyki ochronnej były tworzenie grup wsparcia złożonych z ciężkich okrętów, w tym lotniskowców oraz wykorzystanie lotnictwa startującego z baz w Irlandii Północnej, na Islandii i Nowej Fundlandii. W efekcie poza zasięgiem ochrony znajdował się pas o szerokości 300 mil w centralnej strefie północnego Atlantyku, gdzie skupiały się niemieckie okręty podwodne, zadając poważne straty konwojom. Podobnie było w południowej części Atlantyku, gdzie ochrona była słabsza. Maksymalna prędkość alianckiego statku transportowego w konwoju wynosiła przeciętnie 10-12 węzłów.
Konwoje kursowały również na Morzu Śródziemnym. Działania morskie obu stron koncentrowały się głównie na ubezpieczaniu swoich i zwalczaniu konwojów przeciwnika. Alianckie konwoje pływały głównie z Gibraltaru do Egiptu, zaopatrując wojska walczące w Afryce. Później, w związku z nasileniem działań niemieckiego lotnictwa i floty włoskiej od początku 1941, konwoje podążały do Egiptu, okrążając Przylądek Dobrej Nadziei. Szczególnie istotne były operacje dowozu zaopatrzenia i sprzętu wojennego z Gibraltaru i Aleksandrii na Maltę, utrzymywaną w rękach aliantów, wiążące się z ciężkimi starciami z włoskim i niemieckim lotnictwem oraz flotą, głównie okrętami podwodnymi.
W kwietniu 1941 założono bazę zaopatrzeniową na Islandii, gdzie okręty eskorty mogły uzupełniać paliwo, od sierpnia 1941 umożliwiło to ochronę konwojów atlantyckich na całej trasie; niedługo potem wprowadzono lotniskowce eskortowe z kilkunastoma samolotami na pokładzie i doraźne środki w postaci statków wyposażonych w katapultę dla samolotu (CAM-ship) i pokład startowy (MAC-ship). W odpowiedzi na to Niemcy wprowadzili zespołowe działania okrętów podwodnych, z czasem przekształcone w taktykę „wilczych stad”. Po przystąpieniu Stanów Zjednoczonych do wojny z Niemcami 12 grudnia 1941, niemieckie okręty podwodne rozpoczęły intensywne działania na ich wodach przybrzeżnych, a także w Zatoce Meksykańskiej i na Morzu Karaibskim; obszar ten nazwano wówczas „rajem U-Bootów”. Dopiero wprowadzenie systemu konwojowego na tym obszarze, na co zdecydowano się w połowie 1942, ukróciło bezkarne działania U-Bootów.
Po przystąpieniu ZSRR do wojny po stronie aliantów, już od sierpnia 1941 zaczęły pływać tzw. konwoje murmańskie (lub arktyczne), transportujące sprzęt wojenny w ramach pomocy Lend-Lease do portów północnej Rosji: Murmańska i Archangielska. Konwoje do ZSRR i z powrotem oznaczane były odpowiednio kryptonimami PQ i QP, później JW i RA, z kolejnymi numerami. Pierwsze 7 konwojów w 1941 ("Dervish", PQ-1 – PQ-6) dopłynęło jeszcze bez strat, później głównym zagrożeniem stały się okręty podwodne i lotnictwo. W lutym 1942 niemieckim okrętom liniowym udało się wydostać z Brestu, od tego czasu miały stać się potencjalnym zagrożeniem dla tych konwojów. Konwoje te były szczególnie niebezpieczne, wpływały na to trudne warunki żeglugi w warunkach arktycznych, brak zabezpieczenia lotniczego i duża aktywność niemieckiej floty i lotnictwa, posiadających dogodne bazy w północnej Norwegii. Ciężkie walki podczas operacji konwojowych toczyły się w 1942, szczególnie słynne stały się konwoje PQ-13, PQ-16 i PQ-17. Ogółem w latach 1941–1945 wysłano tą trasą 40 konwojów do ZSRR, liczących łącznie 811 statków transportowych, które przewiozły ponad 4 mln ton uzbrojenia i zaopatrzenia.
Największe straty wśród konwojów miały miejsce w 1942; przełom 1942/1943 to czas ciężkich bitew konwojowych na wodach północnego Atlantyku. W konwojach atlantyckich wówczas pływało nawet po kilkadziesiąt statków. Od tego momentu szala zwycięstwa zaczęła przechylać się na korzyść aliantów, osiągnięto to m.in. dzięki zwiększeniu sił eskorty, wprowadzeniu lekkich okrętów eskortowych: fregat, korwet, niszczycieli eskortowych, zwiększeniu roli lotnictwa i liczby lotniskowców eskortowych, zastosowaniu radaru i nowych typów broni do walki z okrętami podwodnymi, jak miotacze Hedgehog.
Od połowy 1943 w związku z narastającym zagrożeniem ze strony niemieckich i japońskich okrętów podwodnych, konwoje zaczęto organizować także na Oceanie Indyjskim, m.in. z Afryki Południowej do Indii.
Zajęcie Sycylii w sierpniu 1943 umożliwiło ponowne organizowanie konwojów na Morzu Śródziemnym – z Gibraltaru do Suezu. Od sierpnia 1944 ze względu na znikome zagrożenie ze strony nieprzyjaciela na tym akwenie zaniechano ochrony lotniczej konwojów.
Założenie bazy lotniczej na Azorach w listopadzie 1943 umożliwiło objęcie ochroną lotniczą południowej części Oceanu Atlantyckiego. Utrata baz we Francji w lecie 1944 zmusiła niemiecką flotę podwodną do ewakuacji do Norwegii; wprowadzenie później nowych typów U-Bootów nie przyniosło zadowalających wyników. Ograniczone działania floty niemieckiej na wodach arktycznych i przybrzeżnych Europy trwały aż do maja 1945.
Niemieckie konwoje.
Aktywność niemieckiej floty handlowej koncentrowała się początkowo na Morzu Bałtyckim. Po zajęciu Norwegii konwoje pływały z Narwiku wzdłuż wybrzeża tego kraju, brytyjskie wysiłki dla ich powstrzymania okazały się niezbyt skuteczne. Po ataku na Związek Radziecki niemieckie konwoje zaopatrywały wojska na dalekiej północy. Niemcy nie budowali specjalnych typów jednostek eskortowych, do osłony konwojów używając przede wszystkim trałowców. Pod koniec wojny flota niemiecka przeprowadzała liczne operacje ewakuacyjne (między innymi z terenu Prus Wschodnich), podczas których szczególnie duże straty poniosła ze strony radzieckich okrętów podwodnych i lotnictwa. Ciężkich strat przysparzały również niemieckim konwojom miny morskie szeroko stosowane na Bałtyku.
Włoskie konwoje.
Włosi używali konwojów morskich na Morzu Śródziemnym do zaopatrywania swoich oraz niemieckich wojsk w Libii, Albanii, a później na Korsyce, w Grecji i Afryce Północnej; niewielkie konwoje przybrzeżne pływały również wzdłuż wybrzeży kraju. Początkowo (czerwiec 1940 – maj 1941) nie ponosiły dużych strat, później jednak stawały się częstym łupem brytyjskiej floty. Po lądowaniu aliantów w Afryce Północnej sytuacja zmieniła się diametralnie. W maju 1943 przeciwdziałanie było tak skuteczne, że straty włoskich konwojów zmierzających do Tunisu sięgały 77% ogólnej liczby jednostek konwoju.
Japońskie konwoje.
Japońskie linie żeglugowe były dość rozległe – obejmowały wody przybrzeżne kraju, jak również wybrzeża Chin, Korei oraz wyspy Oceanii. Dla zapewnienia bezpieczeństwa swoich statków Japończycy próbowali wywalczyć panowanie na morzu. Konwoje morskie formowano tylko podczas operacji desantowych – transportowcom towarzyszyły okręty. Taka taktyka nie przyniosła jednak rezultatu, duże straty zadawane pływającym samotnie statkom przez amerykańskie okręty podwodne i lotnictwo zmusiły marynarkę japońską do wprowadzenia od czerwca 1943 systemu konwojów. Okazało się jednak, że brak im okrętów eskortowych, ich lotnictwo używane do ochrony konwojów ustępowało też wyraźnie lotnictwu przeciwnika. Japończycy nie przywiązywali również większej wagi do zwalczania żeglugi przeciwnika. W 1944 zostali zmuszeni do ograniczenia kursowania konwojów do wewnętrznego pierścienia obronnego, obejmującego Japonię, Chiny i Mandżurię, co znacznie ograniczyło dostawy surowców (import w roku 1944 wynosił 17 mln ton, w porównaniu z 49 mln ton w roku 1941). Do momentu zawieszenia broni Japończykom pozostało 231 statków handlowych z odnotowanych w przedwojennym rejestrze Lloyda 2337.
Polskie okręty i statki w służbie konwojowej.
W działaniach konwojowych podczas II wojny światowej aktywny udział wzięły jednostki Polskiej Marynarki Wojennej i Polskiej Marynarki Handlowej. Polskie okręty eskortowały 787 konwoje morskie, najwięcej niszczyciele eskortowe ORP „Krakowiak” – 243 (północny Atlantyk, wody przybrzeżne Wysp Brytyjskich, kanał La Manche, Morze Śródziemne); ORP „Ślązak” – 104 (kanał La Manche, Morze Śródziemne); ORP Garland – 102 (Morze Śródziemne, kanał La Manche, północny Atlantyk, morza arktyczne); niszczyciele ORP Błyskawica – 83 (Morze Północne, kanał La Manche, północny Atlantyk, Morze Śródziemne); ORP „Piorun” – 81 (północny Atlantyk, Morze Śródziemne, Morze Arktyczne, kanał La Manche); ORP Burza i ORP „Grom” eskortowały konwoje na szlaku północnoatlantyckim, zaś ORP „Orkan” – północnoatlantyckim i murmańskim. Polskie statki brały udział w konwojach na prawie wszystkich głównych trasach, jednymi z bardziej aktywnych były MS Morska Wola (m.in. 40 przejść Atlantyku), s/s „Wisła” (36 przejść Atlantyku), MS Stalowa Wola (34 przejścia Atlantyku).
Udział marynarzy polskich w konwojach morskich w czasie II wojny światowej został upamiętniony na Grobie Nieznanego Żołnierza w Warszawie napisem na jednej z tablic po 1990 r. „KONWOJE 1939 – 1945”.

</doc>
<doc id="179369" url="https://pl.wikipedia.org/wiki?curid=179369" title="Spowiednik">
Spowiednik

Spowiednik – w Kościele katolickim kapłan (biskup lub prezbiter), który ma prawo spowiadania, a więc udzielania sakramentu pokuty. Musi więc posiadać ważnie przyjęte święcenia (nie wystarczą święcenia diakonatu), a nadto być upoważnionym do sprawowania tego sakramentu. W pewnych sytuacjach może być tego prawa pozbawiony przez kompetentną władzę kościelną, a wtedy nie może w sposób ważny spowiadać (z wyjątkiem niebezpieczeństwa śmierci).
Do podstawowych zadań spowiednika należy wysłuchanie spowiedzi penitenta, ocena grzechów w świetle norm moralnych, pouczenie, naznaczenie uczynku pokutnego i udzielenie rozgrzeszenia lub jego odmowa (w przypadku braku dyspozycji penitenta).
Osoba spowiednika może mieć kluczowe znaczenie w kształtowaniu sumienia i w rozwoju duchowym, dlatego upowszechnia się funkcja tzw. stałego spowiednika.

</doc>
<doc id="179372" url="https://pl.wikipedia.org/wiki?curid=179372" title="Hrabstwo Trypolisu">
Hrabstwo Trypolisu

Hrabstwo Trypolisu – państwo założone przez krzyżowców podczas I wyprawy krzyżowej na terenie obecnego Libanu i Syrii.
Ważniejsze miasta w hrabstwie to Safita, Tartous oraz stolica Trypolis.
Początki hrabstwa to rok 1102, kiedy hrabia Rajmund z Tuluzy, jeden z dowódców I wyprawy krzyżowej, rozpoczął walki z emirami Trypolisu (wasalami Fatimidów z Kairu) i opanował ich terytorium. Rajmund zmarł w 1105, pozostawiając syna Alfonsa-Jordana pod opieką swego kuzyna Williama-Jordana. William kontynuował oblężenie Trypolisu przez następne 4 lata, kiedy przybył drugi syn Rajmunda, Bertrand. Bertrand wysłał Alfonsa do Tuluzy jako następcę Rajmunda. Następnie, po śmierci Williama, został władcą Trypolisu.
Hrabstwo było lennem Królestwa Jerozolimskiego, kiedy przekazało joannitom w 1142 zamek Krak des Chevaliers. Znaczącą rolę w hrabstwie i królestwie odegrał Rajmund III. Dwukrotnie został regentem Królestwa Jerozolimskiego w okresie 1174–1177 (za panowania Baldwina IV) oraz 1185–1186 (za panowania Baldwina V). Sprzeciwiał się dążeniom Templariuszy, Gwidona z Lusignan i Rejnalda z Chatillon do wojny z muzułmanami i próbował zawrzeć trwały pokój z Saladynem. Po bitwie pod Hittin hrabstwo jednak przetrwało i znalazło się po śmierci Rajmunda III pod panowaniem książąt Antiochii.
Księstwo Antiochii upadło w 1268 w wyniku najazdu mameluków, co zakończyło unię z Hrabstwem Trypolisu. W 1289 sułtan Qalawun zdobył Trypolis i zakończył istnienie hrabstwa.

</doc>
<doc id="179374" url="https://pl.wikipedia.org/wiki?curid=179374" title="Władysław Jędruszuk">
Władysław Jędruszuk

Władysław Jędruszuk (ur. 19 listopada 1918 w Lipnie, zm. 25 maja 1994 w Sokołowie Podlaskim) – polski duchowny rzymskokatolicki, biskup pomocniczy piński w latach 1963–1967, administrator apostolski diecezji pińskiej w latach 1967–1991, biskup diecezjalny drohiczyński w latach 1991–1994.
Życiorys.
Ukończył Wyższe Seminarium Duchowne w Ołtarzewie. Święcenia kapłańskie przyjął w Warszawie w 1943. Był kapelanem rezydującego w Łodzi przedwojennego biskupa pińskiego Kazimierza Bukraby. Pracował następnie w Drohiczynie, gdzie zorganizowano ośrodek życia tej części diecezji pińskiej, która po wojnie znalazła się w granicach Polski. Wykładał w miejscowym seminarium oraz był kanonikiem kapituły.
W listopadzie 1962 został mianowany biskupem pomocniczym diecezji pińskiej ze stolicą tytularną Clysma. Sakrę biskupią przyjął 23 czerwca 1963. Był wikariuszem generalnym i kapitulnym, a od lutego 1967 – po ks. infułacie Michale Krzywickim – administratorem apostolskim polskiej części diecezji pińskiej (ze stolicą w Drohiczynie). 5 czerwca 1991 został pierwszym biskupem diecezjalnym nowej diecezji drohiczyńskiej.
Na jego wniosek papież Jan Paweł II 24 lipca 1987 wydał brewe zezwalające na koronację cudownego obrazu Matki Bożej Ostrożańskiej. Obrzędu koronacji dokonali 5 lipca 1987 kardynał Józef Glemp (prymas Polski) i biskup Władysław Jędruszuk przy licznym udziale duchowieństwa i wiernych.
W 1991 wraz z Edwardem Kisielem asystował biskupowi Tadeuszowi Kondrusiewiczowi przy konsekracji arcybiskupa mińsko-mohylewskiego Kazimierza Świątka.

</doc>
<doc id="179375" url="https://pl.wikipedia.org/wiki?curid=179375" title="Izabela Flemming">
Izabela Flemming



</doc>
<doc id="179377" url="https://pl.wikipedia.org/wiki?curid=179377" title="Rajmund IV z Tuluzy">
Rajmund IV z Tuluzy

Rajmund IV z Tuluzy, znany również jako Rajmund de Saint-Gilles (ur. 1042, zm. 1105) – syn Ponsa z Tuluzy i Almodis de La Marche. W 1094 po śmierci swojego brata – Wilhelma IV, został hrabią Tuluzy. Był również hrabią Trypolisu od 1102 do 1105.
Pierwsza Krucjata.
Rajmund był człowiekiem bardzo religijnym i zawsze chciał umrzeć w Ziemi Świętej – kiedy więc papież wezwał do zorganizowania wyprawy krzyżowej, Rajmund jako pierwszy przyjął wezwanie. Czasami nazywany jest „jednookim” (po łacinie monoculus) po pogłosce, że stracił oko w bójce z odźwiernym Bazyliki Grobu Świętego podczas wcześniejszej pielgrzymki do Jerozolimy. Był najstarszym i najbogatszym z krzyżowców. Opuścił Tuluzę w październiku 1096 i razem z dużą kompanią pomaszerował w kierunku Konstantynopola. Towarzyszyła mu m.in. żona Elwira z synem (który zmarł podczas podróży) i Ademar z Monteil, Legat papieski.
Zignorował prośby swojej bratanicy – Filipy (prawowitej władczyni Tuluzy i żony Wilhelma X, księcia Akwitanii), żeby przekazać jej władzę, i zostawił w hrabstwie swojego najstarszego syna – Bertranda, żeby on rządził w jego imieniu.
Poprowadził Prowansalczyków do Durrës, a następnie na wschód do Konstantynopola tą samą trasą, którą wybrał Boemund de Hauteville), gdzie dołączył do pozostałych krzyżowców. Z uwagi na swój majątek i charyzmę szybko stał się jednym z głównych przywódców wyprawy. Pod koniec kwietnia 1097 r. był jedynym przywódcą krucjaty, który nie złożył przysięgi wierności cesarzowi bizantyjskiemu Aleksemu I Komnenowi. Zamiast tego Rajmund złożył przysięgę przyjaźni i zaoferował swoje wsparcie przeciwko Boemundowi, który był wspólnym wrogiem obu władców.
Był obecny podczas oblężenia Nicei i bitwy pod Doryleum w 1097, ale jego pierwsza ważniejsza bitwa miała miejsce w październiku 1097 podczas oblężenia Antiochii. Krzyżowcy usłyszeli pogłoskę, że Antiochia została opuszczona przez Turków seldżuckich, więc Rajmund wysłał swoją armię, aby ją zajęła, upokarzając Boemunda, który chciał miasto dla siebie. Antiochia była jednak nadal okupowana i została zdobyte przez krzyżowców dopiero po trudnym oblężeniu w czerwcu 1098. Rajmund zajął „palatium Cassiani” (pałac emira Yağısıyana) i wieżę przy bramie mostowej. Był chory podczas drugiego oblężenia Antiochii przez Kurbughę, które zakończyło się kontrowersyjnym odkryciem Włóczni Przeznaczenia przez mnicha o imieniu Piotr Bartłomiej.
Ten „cud” podniósł morale krzyżowców i ku ich zaskoczeniu udało im się rozgromić Kerboghę poza Antiochią. Sama Włócznia stała się cennym reliktem wśród zwolenników Rajmunda, pomimo sceptycyzmu Ademara oraz niedowierzania i okazjonalnych kpin Boemunda. Rajmund odmówił również zrzeczenia się kontroli nad miastem na rzecz Boemunda, przypominając mu, że jest zobowiązany do powrotu Antiochii na dwór cesarza Aleksego, zgodnie ze złożoną przysięgą. Następnie doszło do walki między zwolennikami Rajmunda a zwolennikami Boemunda - częściowo tłem konfliktu była autentyczność Włóczni, lecz głównym motywem było utrzymanie kontroli nad Antiochią.
Krucjata roku 1101, oblężenie Trypolisu i śmierć.
Rajmund był jednym z dowódców skazanej na zagładę Krucjaty 1101 roku, gdzie został pokonany w Merzifon w Anatolia. Uciekł i wrócił do Konstantynopola. W 1102 udał się drogą morską z Konstantynopola do Antiochii, gdzie został uwięziony przez Tankreda z Hauteville, regenta Antiochii podczas niewoli Boemunda, i został zwolniony dopiero po tym, jak obiecał, że nie będzie podejmował żadnych podbojów w kraju między Antiochią a Akką. Natychmiast złamał obietnicę, atakując i zdobywając Tartus i zaczął budować twierdzę na Mons Peregrinus ("Góra Pielgrzyma"), który miał pomóc w oblężeniu Trypolisu. Wspomagał go Aleksy I, który wolał przyjazne państwo w Trypolisie, które miało być przeciwwagą dla wrogiego państwa w Antiochii. Rajmund zmarł 28 lutego 1105, zanim Trypolis został zdobyty.
Rodzina.
Był trzykrotnie żonaty i dwukrotnie został ekskomunikowany. Jego pierwszą żoną była jego kuzynka. Miał z nią syna:
Jego drugą żoną była Matylda de Hauteville, córka Rogera I, króla Sycylii. Jego trzecią żoną była Elwira, nieślubna córka Alfonsa VI, króla Kastylii. Miał z nią syna:

</doc>
<doc id="179378" url="https://pl.wikipedia.org/wiki?curid=179378" title="Obraz Matki Bożej Ostrożańskiej">
Obraz Matki Bożej Ostrożańskiej

Cudowny Obraz Matki Bożej Ostrożańskiej – obraz z wizerunkiem Matki Bożej znajdujący się w Sanktuarium Matki Bożej w Ostrożanach, w województwie podlaskim.
Początki szczególnego kultu Matki Bożej w Ostrożańskim Obrazie nie są znane. Z pewnością jednak znajdował się on od co najmniej XVII wieku w kościele ufundowanym w 1450 roku przez Bartłomieja i Daćbóga Ostrożańskich.
Pierwsze wzmianki o obrazie pochodzą z połowy XVII wieku. Z tego też okresu prawdopodobnie pochodzi sam obraz wykazujący cechy malarstwa barokowego. Upowszechnianie się kultu Obrazu Ostrożańskiej Madonny miało ścisły związek z cudownym ocaleniem parafii przed zarazą, która w 1710 roku dziesiątkowała ludność Podlasia. Od tego czasu prowadzony jest rejestr cudów.
Na wniosek ks. bpa Władysława Jędruszuka papież Jan Paweł II dnia 24 lipca 1986 roku wydał breve zezwalające na koronację Cudownego Obrazu Matki Bożej Ostrożańskiej. Obrzędu koronacji dokonali 5 lipca 1987 roku: kardynał Józef Glemp, prymas Polski i bp Władysław Jędruszuk, administrator apostolski diecezji pińskiej z siedzibą w Drohiczynie, przy licznym udziale duchowieństwa i wiernych. Dnia 3 lipca 2011 roku odbyła się 24. rocznica koronacji papieskimi koronami Cudownego Obrazu Matki Bożej.

</doc>
<doc id="179381" url="https://pl.wikipedia.org/wiki?curid=179381" title="Kalawun">
Kalawun

Kalawun, arab. قلاوون, właśc. Al-Malik al-Mansur Sajf ad-Din Kalawun al-Alfi as-Salihi an-Nadżmi al-Ala’i (ur. ok. 1222, zm. 11 listopada 1290) – sułtan mameluków, panujący od 27 listopada 1279 do śmierci.
Życiorys.
Droga do władzy.
Był Kipczakiem, który urodził się na nadczarnomorskim stepie ok. 1222. Poza tym nic nie wiadomo o jego życiu przed przybyciem do Egiptu. Został kupiony od handlarza niewolników przez dawnego mameluka Al-Adila (1193–1218), emira Ala ad-Dina Ak-Sunkura al-Adiliego as-Sakiego (czyli podczaszego) za tysiąc dinarów, stąd jego przydomek "al-Alfi" („tysięcznik”). Kalawun został mamelukiem wyjątkowo późno, kiedy miał już ponad dwadzieścia lat, i nigdy nie nauczył się poprawnie mówić po arabsku. Ak-Sunkur zmarł w 1249 i Kalawun wraz z jego innymi mamelukami stał się własnością As-Saliha Ajjuba (1238–1249), który włączył go do swojego elitarnego regimentu Bahrytów.
Kalawun stał się jednym z ważniejszych emirów mameluków za panowania Ajbaka (1250–1257), kiedy to szybko awansował. Jednak gdy w 1254 Ajbak zabił emira Aktaja, będącego przywódcą wrogiego mu stronnictwa skupionego wokół weteranów z regimentu Bahrytów, Kalawun wraz z wieloma dawnymi towarzyszami uciekł z Egiptu. Przez kilka następnych lat dzielił losy innych wygnanych Bahrytów, działających wtedy w Syrii pod przywództwem Bajbarsa (1260–1277). Do roku 1257 pozostawał w służbie ajjubidzkiego sułtana Aleppo An-Nasira Jusufa (1236–1260), by później związać się z jego panującym w Al-Karaku krewnym Al-Mughisem Umarem (1250–1263). W trakcie wyprawy na Egipt w 1257 Kalawun dostał się do niewoli, udało mu się jednak z niej uciec i powrócić do Al-Karaku. 
W 1260 powrócił do Egiptu wraz z Bajbarsem, który w obliczu mongolskiego zagrożenia pojednał się z nowym sułtanem Kutuzem (1259–1260). Wziął udział w bitwie pod Ajn Dżalut, by później być jednym z członków spisku, który doprowadził do zamordowania Kutuza i objęcia sułtanatu przez Bajbarsa. Bajbars ufał Kalawunowi i nadał mu stopień dowódcy tysiąca ("amir alf"). Kalawun wyróżnił się w kampanii przeciwko Mongołom w 1272, kiedy to jako pierwszy z emirów przekroczył Eufrat. Świadectwem tego, w jak zażyłych stosunkach pozostawał z sułtanem jest fakt, iż w 1276 jego córka poślubiła syna Bajbarsa, Barakę Chana (1277–1279).
Kiedy Baraka wstąpił na tron, Kalawun jako teść sułtana stał się najważniejszym z emirów. Baraka prowadził politykę wrogą w stosunku do dawnych stronników swojego ojca, których chciał zastąpić nowymi, zawdzięczającymi wszystko jemu ludźmi, jego działania nie dotknęły jednak Kalawuna. W sierpniu 1279 bunt mameluckich weteranów z czasów Bajbarsa obalił Barakę, który udał się na wygnanie do Al-Karaku. Nominalnym sułtanem został wtedy jego siedmioletni brat, Salamisz (1279), jednak rzeczywistą władzę przejął Kalawun, który został atabegiem małoletniego władcy. Imię Kalawuna było wspominane w chutbie obok imienia sułtana i figurowało wraz z nim na jego monetach. Krótkie panowanie Salamisza posłużyło Kalawunowi do przygotowania politycznego gruntu pod pełne przejęcie władzy. Kiedy 27 listopada 1279 zasugerował, że dobro państwa wymaga by władzę sprawował dojrzalszy władca, nie spotkał się z jakimkolwiek sprzeciwem. Kalawun został sułtanem, przybierając tytuł Al-Malik al-Mansur, zaś złożony z tronu Salamisz został odesłany do swojego brata do Al-Karaku.
Sułtanat.
Swoje panowanie Kalawun rozpoczął od czystki wśród emirów wywodzących się z dawnej gwardii Bajbarsa, az-Zahirijja, a urzędy namiestników prowincji i zarządców twierdz powierzył mamelukom z własnej gwardii Al-Mansurijja. Pomimo tych prób uprzedzenia wszelkiej możliwej opozycji, wyzwanie zagrażające rządom Kalawuna pojawiło się ze strony jego dawnego towarzysza, Sunkura al-Aszkara, z którym, jak się zdaje, wspólnie uknuł plan zawładnięcia tronem. Będący namiestnikiem Damaszku Sunkur odmówił złożenia przysięgi lojalności wobec nowego władcy i ogłosił się sułtanem, jednocześnie wysyłając wojsko w rejon Gazy, aby strzegło granicy przed atakiem z Egiptu. W czerwcu 1280 Sunkur został pokonany przez armię dowodzoną przez Sandżara al-Halabiego i po tej porażce schronił się u swego sprzymierzeńca, arabskiego wodza plemienia Al-Fadl Isy Ibn Muhanny. Ostatecznie Sunkur osiadł w górskiej twierdzy Sajhun, leżącej na wschód od Latakii, a udało mu się także opanować kilka zamków w północnej Syrii.
Sunkur próbował porozumieć się z Ilchanidami, którzy byli świadomi zamętu, w jakim znalazł się sułtanat mameluków po śmierci Bajbarsa i postanowili wykorzystać sytuację do przeprowadzenia ataku na Syrię. W czerwcu 1281 Kalawun przybył do Damaszku i w obliczu mongolskiej inwazji pogodził się z Sunkurem, który zrezygnował z sułtańskiego tytułu i pretensji do niezależności, ale utrzymał swoje zamki. Zasilona oddziałami Sunkura armia Kalawuna pokonała Mongołów w bitwie pod Himsem 29 października 1281. Wojska Ilchanidów, wsparte przez ormiańskich sojuszników i dowodzone przez brata ilchana Abaki (1265–1282), Mengü Temüra, zostały doszczętnie rozbite. W następnym roku zmarli zarówno Abaka, jak i Mengü Temür, zaś ilchanem został inny syn Hulegu (1256–1265), Ahmad Tokudar (1282–1284), który będąc muzułmaninem szukał porozumienia z Kalawunem.
Obecność synów Bajbarsa w Zajordanii była dla Kalawuna źródłem stałego niepokoju. Baraka Chan utrzymywał w Al-Karaku sułtański dwór i zasilał swe oddziały werbunkiem nowych mameluków. W marcu 1280 najstarszy syn Bajbarsa zmarł, co było pomyślną okolicznością dla Kalawuna, i natychmiast zaczęły szerzyć się pogłoski, że Baraka został otruty na polecenie sułtana. Rządy w Al-Karaku przeszły wtedy na innego syna Bajbarsa, Chadira, który przybrał sułtański tytuł Al-Malik al-Masud. W 1286 Al-Karak został zdobyty przez wojska Kalawuna, zaś Chadir i Salamisz przyjęci z honorami w Kairze. Po jego śmierci zesłano ich na wygnanie do Konstantynopola, gdzie Salamisz zmarł w 1291.
W późniejszym okresie swojego panowania Kalawun poświęcił wiele czasu relacjom z lewantyńskimi krzyżowcami. Królestwo Jerozolimskie znajdowało się wówczas w stanie pogłębiającej się anarchii. Korona była przedmiotem sporu pomiędzy królem Cypru Hugonem III Lusignan (1267–1284) a bratem Ludwika IX (1226–1270) i królem Sycylii Karolem I Andegaweńskim (1266–1285). Partię andegaweńską popierały Akka i Sydon oraz templariusze, zaś Lusignanów Tyr i Bejrut. W sytuacji mongolskiego zagrożenia i nadal silnej opozycji w stosunku do jego rządów Kalawun zawarł z Frankami cały szereg traktatów rozejmowych. Sama ich liczba świadczy o rozdrobnieniu królestwa, w którym nie istniała władza centralna, z którą Mamelucy mogliby zawrzeć jeden układ dotyczący ogółu terytoriów krzyżowców. Najpierw w kwietniu 1282 sułtan zawarł traktat z wielkim mistrzem templariuszy Guillaume'em de Beaujeu; w czerwcu 1283 traktat z frankijskimi władzami Akki, tj. z Odonem Poilechien, zastępcą regenta Karola Andegaweńskiego, a także z Guillaume'em de Beaujeu i Nicolasem Lorgne – wielkim mistrzem joannitów; zaś w lipcu 1285 z siostrą króla Hugona, Małgorzatą z Tyru. W momencie zawierania trzeciego traktatu Hugon i Karol już nie żyli. W 1286 syn Hugona Henryk II (1285–1324) koronował się na króla Jerozolimy, przywracając tym samym nominalną jedność królestwa.
Zniknięcie zagrożenia ze strony Mongołów i ustabilizowanie się sytuacji wewnętrznej pozwoliły Kalawunowi na kontynuowanie rozpoczętej przez Bajbarsa świętej wojny przeciw krzyżowcom, której sułtan miał poświęcić resztę swojego życia. W kwietniu 1285 Kalawun złamał zawarte z Frankami traktaty i ruszył na Margat, ostatnią twierdzę joannitów, która została zdobyta w następnym miesiącu. To po tym wydarzeniu Małgorzata z Tyru zawarła z Kalawunem traktat zapewniający jej dziesięć lat pokoju w zamian za zgodę na upokarzające warunki. Po utracie Margatu joannici przenieśli się do Trypolisu, gdzie po śmierci ostatniego władcy z domu Hauteville, Boemunda VII (1275–1287), rządził Bartłomiej Embracio z genueńskiego rodu panującego w Dżubajlu. Pozycja Bartłomieja była niepewna ze względu na roszczenia siostry Boemunda, Łucji, a także niechętny stosunek Wenecjan, którzy obawiali się wzrostu wpływów Genueńczyków w Trypolisie. Do Kalawuna przybyli posłowie, być może wysłani przez Wenecjan, z prośbą o interwencję. Trypolis poddał się siłom Mameluków 27 kwietnia 1289 i podobnie jak inne wcześniej przez nich zdobyte miasta nadmorskie został zburzony. Ze stolic państw krzyżowców ostała się tylko Akka i jej zdobycie stało się kolejną ambicją Kalawuna. Pretekstem do ataku stały się wydarzenia z lata 1290, kiedy to włoscy krzyżowcy wszczęli rozruchy na ulicach miasta i wymordowali wielu muzułmanów, nie szczędząc też przypadkowych przechodniów. W początkach listopada armia Mameluków była gotowa do wymarszu, lecz sułtan nagle zachorował i 10 listopada 1290 zmarł w swym namiocie pod Kairem.
Kalawun przedsięwziął także ofensywę skierowaną przeciwko królestwu Armenii Małej, które zostało najechane przez Mameluków w 1283. W 1285 Ormianie zostali zmuszeni do podpisania rozejmu na lat dziesięć, godząc się na płacenie corocznego trybutu. Prowadził również aktywną politykę w Nubii, gdzie próbował izolować Makurię, wysyłając swoich posłów do Adura, władcy Al-Abwabu, a następnie wyprawił dwie ekspedycje, które usadowiły w Dongoli sprzyjających mu władców. Ich panowanie było jednak krótkie, bowiem skoro tylko wojska Mameluków wycofywały się, król Szamamun (1286–1295) powracał do swojej stolicy. Po trzeciej i największej z dotychczasowych wypraw w 1289/1290 Szamamun zwrócił się do sułtana o przebaczenie, zobowiązując się zarazem do zwiększenia baktu. Zajęty planowaniem wyprawy na Akkę Kalawun zgodził się i formalnie zatwierdził Szamamuna jako podległego Mamelukom władcę Makurii.
Dziedzictwo.
Kalawun starał się podtrzymać przyjazne relacje z Cesarstwem Bizantyńskim ustanowione za czasów Bajbarsa. W 1281 podpisał traktat z cesarzem Michałem Paleologiem (1259–1281), który zapewniał bezpieczeństwo kupcom obu stron oraz gwarantował swobodny przejazd posłom sułtana udającym się do Złotej Ordy, jak i jego wysłannikom kupującym tam mameluków i niewolnice. Stosunki z Bizancjum miały dla Mameluków szczególne znaczenie ze względu na kontrolę cesarstwa nad cieśninami, którymi docierali do Egiptu niewolnicy ze Złotej Ordy. Traktat był zawarty na czas nieokreślony i był sformułowany jako obustronne zaprzysiężenie „miłości i przyjaźni”.
Kalawun prowadził politykę przyjazną w stosunku do cudzoziemskich kupców, czego świadectwem były m.in. traktaty handlowe zawarte z Genuą i Królestwem Aragonii. Rokowaniom z Genueńczykami towarzyszyły szczególne okoliczności, ponieważ po upadku Trypolisu odgrywający ważną rolę w ostatnim okresie istnienia miasta genueński admirał Benedykt Zaccaria przystał do korsarzy i uprowadził aleksandryjski statek. Na wieść o tym Kalawun podjął kroki odwetowe w stosunku do genueńskich kupców, podczas gdy władze republiki oświadczyły, że Zaccaria działał na własną rękę i wysłały do Egiptu poselstwo celem zawarcia rozejmu. Traktat został zawarty w maju 1290 i zawierał z jednej strony zaprzysiężenie przez władze Genui bezpieczeństwa i opieki nad muzułmańskimi podróżnymi, z drugiej zaś gwarancje bezpieczeństwa i swobody handlu dla genueńskich kupców w Egipcie. Aragonia była ważna dla Egiptu ze względu na wielkie centrum handlu jakim była Barcelona (stąd arabscy pisarze nazywali króla Aragonii "Al-Barszanuni" – „Barcelończyk”). Traktat zawarto w kwietniu 1290 i oprócz postanowień dotyczących handlu zawierał on także zobowiązanie Alfonsa III (1285–1291) do wspierania sułtana na morzu i lądzie w wypadku ofensywnych działań ze strony papieża lub jakiegokolwiek władcy frankijskiego, a także Genui, Wenecji, Bizancjum i zakonów rycerskich. Kalawun wydał także konwencję gwarantującą bezpieczeństwo obcym kupcom z takich krajów jak Chiny, Indie i Jemen. Chcąc wspierać handel krajowy zniósł także odmianę zakatu nazywaną "zakat ad-dawlaba", która miała uderzać w muzułmańskich sklepikarzy.
Kalawun pozostawił po sobie jedne z najważniejszych monumentów mameluckiego panowania. Odnowił cytadele w Aleppo, Baalbeku i Damaszku. Jego najważniejszą fundacją był jednak założony w 1284 szpital Al-Maristan al-Mansuri (od "bimaristan", perskiego określenia szpitala) w Kairze, „który jest być może najbardziej znaczącym budynkiem epoki Mameluków”. Al-Maristan był częścią kompleksu budynków, w którym mieściło się mauzoleum fundatora, madrasa i sierociniec. Podobnie jak szpitale w średniowiecznej Europie był on zasadniczo instytucją religijną. Był otwarty dla wszystkich, a każdy pacjent opuszczając go otrzymywał odzież i pieniądze. Ze szpitalem powiązany był wakf, z którego środki były przeznaczone na jego utrzymanie.
W roku 1280, Kalawun ogłosił dziedzicem swojego syna Alego, któremu nadał tytuł A-Malik as-Salih. Gdy w następnym roku Kalawun wyruszył na wyprawę, Ali rządził w Egipcie, a jego podpis widnieje na traktatach obok podpisu ojca. Ku wielkiej rozpaczy Kalawuna w lecie 1288 Ali zmarł, a rolę współsułtana przybrał jego brat Chalil (1290–1293). Kalawun zdawał się nie darzyć swego drugiego syna zbytnim zaufaniem, gdyż kilkakrotnie odmawiał podpisania aktu jego nominacji, mówiąc do sekretarza: „nigdy nie postawię Chalila nad muzułmanami”. Mimo tego, po jego śmierci Chalil przejął tron bez żadnych przeszkód. Oprócz Chalila sułtanem miał w przyszłości zostać jeszcze inny syn Kalawuna, An-Nasir Muhammad (1293–1294, 1299–1309, 1310–1341). Kalawun był jedynym sułtanem mameluków, któremu udało się założyć dynastię, jego potomkowie panowali bowiem w sułtanacie aż do roku 1382, z dwiema krótkimi przerwami na rządy uzurpatorów w latach 1294–1299 i 1309–1310. Koniec rządów Kalawunidów oznaczał jednocześnie koniec epoki panowania sułtanów pochodzenia kipczackiego (Bahrytów).

</doc>
<doc id="179383" url="https://pl.wikipedia.org/wiki?curid=179383" title="Rozgrzeszenie">
Rozgrzeszenie

Rozgrzeszenie (absolucja) – ostatni element sakramentu pokuty przed zadośćuczynieniem, odmówienie przez spowiednika formuły, która oczyszcza penitenta z grzechów. Jest ono skuteczne tylko wówczas, gdy penitent jest do niego dysponowany, czyli spełnia określone warunki (wyznanie wszystkich grzechów, żal, postanowienie poprawy). Jeśli brak dyspozycji penitenta ujawnia się w spowiedzi, spowiednik winien odmówić rozgrzeszenia, natomiast jeśli ten brak pozostaje ukryty, wypowiedziane rozgrzeszenie i tak nie odnosi skutku.
Teologiczne podstawy rozgrzeszenia znajdują się w Piśmie Świętym. Jezus Chrystus zleca Apostołom to zadanie w słowach: "Którym odpuścicie grzechy, są im odpuszczone, a którym zatrzymacie, są im zatrzymane" (J 20,23). Na mocy tych słów Apostołowie oraz ich następcy otrzymali władzę odpuszczania i zatrzymywania grzechów. W świetle nauki chrześcijańskiej wszystkie grzechy mogą zostać odpuszczone. Potwierdzają to m.in. następujące fragmenty Pisma Świętego:
"Zaprawdę, powiadam wam: wszystkie grzechy i bluźnierstwa, których by się ludzie dopuścili, będą im odpuszczone. Kto by jednak zbluźnił przeciw Duchowi Świętemu, nigdy nie otrzyma odpuszczenia, lecz winien jest grzechu wiecznego. Mówili bowiem: "Ma ducha nieczystego."." (Mk 3,28-30)
"Każdy grzech i bluźnierstwo będą odpuszczone ludziom, ale bluźnierstwo przeciwko Duchowi nie będzie odpuszczone. Jeśli ktoś powie słowo przeciw Synowi Człowieczemu, będzie mu odpuszczone, lecz jeśli powie przeciwko Duchowi Świętemu, nie będzie mu odpuszczone ani w tym wieku, ani w przyszłym." (Mt 12,31-32).
Grzech przeciwko Duchowi Świętemu nie jest pojedynczym grzechem. Grzech ten polega na zdecydowanej, całkowitej odmowie przyjęcia Miłosierdzia Bożego przez całe życie. Jego nieprzebaczalność wynika zatem z natury tego grzechu, a nie z tego, że Miłosierdzie Boże jest w jakikolwiek sposób ograniczone.
Pełna formuła rozgrzeszenia w Kościele katolickim ma brzmienie: "Bóg, Ojciec miłosierdzia, który pojednał świat ze sobą przez śmierć i zmartwychwstanie swojego Syna, i zesłał Ducha Świętego na odpuszczenie grzechów, niech ci udzieli przebaczenia i pokoju przez posługę Kościoła. I ja odpuszczam tobie grzechy w imię Ojca i Syna, i Ducha Świętego." W naglących sytuacjach (np. niebezpieczeństwo śmierci) spowiednik może wypowiedzieć tylko ostatnie zdanie.

</doc>
<doc id="179384" url="https://pl.wikipedia.org/wiki?curid=179384" title="Afryka Południowo-Zachodnia">
Afryka Południowo-Zachodnia

Afryka Południowo-Zachodnia () – nazwa Namibii w latach 1884–1990.
W latach 1884–1915 terytorium obecnej Namibii znajdowało się pod kontrolą niemiecką (jako Niemiecka Afryka Południowo-Zachodnia, niem. "Deutsch Süd-West Afrika").
W 1915 kontrolę nad Afryką Południowo-Zachodnią przejął Związek Południowej Afryki, który w 1920 otrzymał od Ligi Narodów mandat nad tym terytorium.
Po II wojnie światowej Związek Południowej Afryki nie zgodził się na przekształcenie Afryki Południowo-Zachodniej w terytorium powiernicze ONZ. Tym samym stała się ona faktyczną kolonią RPA. Doprowadziło to do zaostrzenia się konfliktu między rządem południowoafrykańskim a miejscowymi ruchami niepodległościami, zwłaszcza z powstałym w 1960 SWAPO.
W 1966 Zgromadzenie Ogólne ONZ uchwaliło rezolucję odbierającą RPA mandat nad Afryką Południowo-Zachodnią. W 1971 Międzynarodowy Trybunał Sprawiedliwości uznał południowoafrykańską kontrolę nad tym regionem za nielegalną.
Ostatecznie terytorium Afryki Południowo-Zachodniej uzyskało niepodległość w 1990, zmieniając nazwę na Namibia.
Początkowo do terytorium Afryki Południowo-Zachodniej nie należał obszar Walvis Bay, który od 1878 był kolonią brytyjską. W 1921 został on jednak włączony do Afryki Południowo-Zachodniej, aczkolwiek RPA rościła sobie do niej specjalne prawa. Walvis Bay pozostało pod kontrolą RPA aż do 1994.

</doc>
<doc id="179387" url="https://pl.wikipedia.org/wiki?curid=179387" title="Częstotliwości kanałów telewizyjnych">
Częstotliwości kanałów telewizyjnych

UHF.
Ameryka Północna i Południowa.
Uwaga: Kanały UHF 70 do 83 zostały zajęte przez inne służby radiowe

</doc>
<doc id="179389" url="https://pl.wikipedia.org/wiki?curid=179389" title="Maciej Balcar">
Maciej Balcar

Maciej Władysław Balcar (ur. 1 września 1971 w Ostrowie Wielkopolskim) – polski muzyk, wokalista, kompozytor, autor tekstów, aktor teatralny i filmowy.
Życiorys.
Wczesne lata.
Urodził się i dorastał w Ostrowie Wielkopolskim, gdzie w dzieciństwie uczęszczał do klasy fortepianu w Zespole Szkół Muzycznych im. Krzysztofa Komedy-Trzcińskiego i ukończył III Liceum Ogólnokształcące. Jako leworęczny, opanował grę na gitarze z odwrotnym układem strun (struna basowa na dole). Ukończył studia na Wydziale Architektury Politechniki Wrocławskiej.
Kariera.
W młodości grał z wieloma zespołami bluesowymi, a także z grupą punk rockową i thrashmetalową.
W 1996 spotkał się po raz pierwszy z poetą Krzysztofem Feusettem, który pomógł mu stworzyć pierwsze teksty piosenek. W tym samym roku wygrał casting do filmu i płyty Roberta Chojnackiego. Zaproponowano mu również występ na płycie "Trzeci wymiar" Roberta Jansona. Obie te propozycje zostały przez artystę odrzucone, ponieważ marzył o śpiewaniu własnych piosenek.
W 1997 roku ukazała się ścieżka dźwiękowa filmu "Nocne graffiti", na której Balcar zaśpiewał utwór „Małe zaćmienie” z grupą Varius Manx (wówczas śpiewała tam Kasia Stankiewicz).
W 1998 ukazała się jego solowa płyta zatytułowana "Czarno", na której gościnnie wystąpili m.in. bracia Golec i Mateusz Pospieszalski.
W 1999 wystąpił na płycie zespołu Harlem. Wziął także, razem z Andrzejem „Piaskiem” Piasecznym i Natalią Kukulską, udział w nagraniu płyty z kolędami zatytułowanej "Przybieżeli do Betlejem".
W 2000 przyjął tytułową rolę w musicalu "Jesus Christ Superstar" w chorzowskim Teatrze Rozrywki. 15 lutego 2001 zastąpił Jacka Dewódzkiego i został nowym wokalistą zespołu Dżem.
W 2002 użyczył głosu głównemu bohaterowi filmu DreamWorks "Mustang z Dzikiej Doliny".
W 2004 ukazała się pierwsza płyta Dżemu z Maciejem w roli wokalisty zatytułowana "2004". W 2005 zagrał rolę Indianera w filmie Jana Kidawy-Błońskiego "Skazany na bluesa", będącym ekranizacją pewnej części życia Ryśka Riedla.
22 grudnia 2006 w Teatrze Rozrywki miała miejsce premiera musicalu "Rent", w którym zagrał postać Rogera. Jesienią 2010 roku ukazała się druga z Maciejem Balcarem, studyjna płyta zespołu Dżem zatytułowana "Muza". Można go usłyszeć na takich albumach jak „W hołdzie Tadeuszowi Nalepie”, „Warszawskie Dzieci Pójdziemy w Bój”, „Mec Duety”, „Pieśni łagodnych – Koncert Wojciecha Bellona”, „Odnalezione Piosenki Bogdana Łyszkiewicza”, „Jeszcze więcej kurzu”, „Carrantuohill – 25”, „Klenczon Legenda”.
W 2011 utwór Macieja Balcara „Biały wilk” stał się oficjalną piosenką promującą grę "" w Polsce.
W 2019 roku ukazał się kolejny solowy album artysty o nazwie „Struś”. Promuje go utwór „Tęcza”.
Nagrał swoje wersje utworów „Wolność” Marka Grechuty i „Popiół i diament” Stana Borysa.
Życie prywatne.
Żonaty z Virginią. Mają troje dzieci: dwóch synów – Jeremiego (ur. 1997) i Bazylego (ur. 2002) oraz córkę Noemi (ur. 2010).

</doc>
<doc id="179390" url="https://pl.wikipedia.org/wiki?curid=179390" title="Fobia społeczna">
Fobia społeczna

Fobia społeczna (nerwica społeczna, zaburzenie lęku społecznego) – zaburzenie lękowe z grupy zaburzeń nerwicowych, często mylone z nadmierną nieśmiałością, w którym chory odczuwa lęk wobec wszystkich lub niektórych sytuacji społecznych. Lęk dotyczący kontaktów z innymi ludźmi powoduje znaczne ograniczenia życiowe u osób z tym zaburzeniem.
Fobia społeczna jest jednym z najczęściej diagnozowanych zaburzeń psychicznych. Przez niektórych naukowców uznawana za chorobę cywilizacyjną.
W populacji ogólnej fobia społeczna występuje u 7–9% społeczeństwa. Jej pierwsze objawy pojawiają się z reguły w okresie dojrzewania, w grupie wiekowej od 17. do 30. roku życia. W ciągu całego życia fobia społeczna pojawia się wśród kobiet i mężczyzn z częstością w stosunku 3:2. Jako przyczyny tego zaburzenia podaje się czynniki genetyczne, psychologiczne, społeczno-kulturowe i neurobiologiczne. Najbardziej typowymi objawami fobii społecznej są uporczywy lęk (obawa przed nienormalnym zachowaniem się wśród ludzi, ośmieszeniem lub kompromitacją), czerwienienie się, drżenie rąk i mięśni, przyspieszone bicie serca, nadpotliwość, duszności. Prowadzi ona zwykle do znacznego wycofania z relacji społecznych.
Fobię społeczną leczy się terapią poznawczo-behawioralną oraz farmakologicznie, głównie lekami przeciwdepresyjnymi.
Objawy.
Fobia społeczna jest zaburzeniem niepsychotycznym.
Człowiek dotknięty tym zaburzeniem może przypominać osobę z cechami nieśmiałości, jednak w wypadku fobii społecznej główną różnicą jest występowanie bardzo silnego unikania sytuacji społecznych oraz cierpienia, spowodowanego wpływem zaburzenia na kontakt z innymi ludźmi. Osoby z fobią społeczną są mało towarzyskie i skryte, uskarżają się na brak tematów do rozmów oraz uważają się za osoby nieatrakcyjne. Niekiedy może występować u nich skłonność do nadużywania alkoholu lub innych substancji psychoaktywnych, które doraźnie zmniejszają odczucie lęku. Osoby dotknięte fobią społeczną bardzo często rezygnują z życia towarzyskiego, a niekiedy ograniczają też wyjścia z domu do niezbędnego minimum, ponieważ poza najbliższymi krewnymi i znajomymi kontakty z innymi ludźmi wywołują u nich lęk. Ze względu na trudności w kontaktach międzyludzkich osoby takie mogą prędzej szukać kontaktu z innymi ludźmi poprzez Internet. Niektórzy chorzy z fobią społeczną są w stanie zapanować nad swymi objawami i tłumią lęk w sobie, na zewnątrz sprawiając tylko wrażenie introwertyków, ludzi spokojnych i opanowanych.
Rzadziej manifestują radość i swobodne zachowanie, bardziej typowa jest ich powaga i nadmierne kontrolowanie mimiki i zachowania.
Osoby cierpiące na fobię społeczną:
Wiele codziennych spraw (załatwienie czegokolwiek w urzędzie czy banku, wizyta u lekarza, zakupy w sklepie innym niż samoobsługowy, umówienie się z kimś) jest dla osób cierpiących na fobię społeczną prawdziwą torturą.
W momencie, gdy człowiek dotknięty tym zaburzeniem jest narażony na ekspozycję społeczną, mogą u niego wystąpić następujące objawy somatyczne:
Objawy te mogą narastać nawet do rozmiarów lęku panicznego, jeśli chory nie wycofa się z sytuacji w porę. Obawa przed tym często powoduje niezrozumiałe dla innych zachowania, które z zewnątrz mogą wyglądać jak tchórzostwo.
Bardzo często osoby cierpiące na fobię społeczną, występowanie objawów somatycznych określają jako swój główny problem w tym zaburzeniu.
Fobia społeczna a nieśmiałość.
Fobia społeczna ze względu na niektóre ze swoich objawów może być mylona z nieśmiałością; nie jest z nią jednak związana w sposób ścisły. W jednym z badań wykazano, że na fobię społeczną cierpi około 49% osób nieśmiałych w znaczącym stopniu i 18% osób z nieśmiałością w granicach normy.
Historia.
Najstarsze zachowane wzmianki dotyczące nadmiernego lęku przed ludźmi pochodzą z IV wieku p.n.e. Hipokrates opisał przypadek człowieka, który:
Badaniem fizjologii i społecznych znaczeń rumieńca i wstydu zajmował się jako pierwszy Charles Darwin.
Określenie „fobia społeczna”, jak i jej definicja zostały utworzone przez Isaaca Marksa i Geldera w latach 60. XX wieku, a w latach 80. zaburzenie to zostało uznane za jednostkę diagnostyczną w Stanach Zjednoczonych. Do klasyfikacji ICD-10 fobia społeczna została wpisana w 1992. Przed wprowadzeniem nerwicy społecznej jako jednostki nozologicznej występowanie tego typu lęku określano ogólnie nerwicą lękową.
Terminologia.
Inne określenia stosowane dla fobii społecznej to: socjofobia, nerwica społeczna, fobia socjalna, chorobliwa nieśmiałość, lęk towarzyski oraz lęk społeczny, chociaż to ostatnie określenie bywa czasem stosowane w stosunku do innego zjawiska psychologicznego. Fobia społeczna występuje w dwóch postaciach. Jeśli lęki dotyczą niemal wszystkich sytuacji społecznych, z wyjątkiem sytuacji związanych z najbliższą rodziną czy ścisłym kręgiem przyjaciół, jest to fobia uogólniona. Fobia nieuogólniona występuje natomiast wtedy, gdy lęk dotyczy tylko niektórych sfer i typów aktywności społecznej (np.: publicznych wystąpień).
Epidemiologia.
Fobia społeczna ujawnia się zwykle w okresie dojrzewania – pierwsze objawy pojawiają się pomiędzy 17. a 30. rokiem życia. Choć w tym okresie rozwoju występuje równie często u chłopców, jak i dziewcząt, to w wieku dorosłym zaburzenie to jest dwukrotnie częściej obserwowane u kobiet. Trzy czwarte diagnozowanych przypadków stanowią chorzy z fobią uogólnioną.
Przyjmuje się, że na fobię cierpi średnio od 7 do 9 procent społeczeństwa, jednak wyniki badań nie są jednoznaczne i mogą być różne w różnych kulturach. Według Janusza Rybakowskiego fobia ta dotyka od 2% do 3% społeczeństwa w populacji ogólnej. W badaniu przeprowadzonym w Brazylli ustalono, że fobia społeczna występuje u 4,7–7,9% ludzi w tym kraju. Występowanie fobii społecznej w Stanach Zjednoczonych waha się od 2% do 7%, w Australii od 1% do 2,7%. Występowanie tego zaburzenia u dzieci w Wielkiej Brytanii wynosi 0,4% (Anglia) oraz 1,8% (Szkocja). Ze względu na trudności w odróżnieniu fobii społecznej od słabych umiejętności społecznych lub nieśmiałości, w niektórych badaniach rozrzut chorobowości jest znaczny.
Etiologia.
Początkowo występowanie fobii społecznej przypisywano cechom osobowości bądź wyuczonym zachowaniom wynikającym z doświadczeń życiowych oraz relacji dziecka z rodzicami, mającej wpływ na rozwinięcie u niego ufności wobec ludzi. Taki pogląd wyraża m.in. dr Thomas Richards z Social Anxiety Institute.
Jedną z przyczyn wystąpienia fobii społecznej może być odrzucenie przez grupę (np. szkolną) oraz strach przed kompromitacją. Pośrednią przyczyną fobii może być również obniżona samoocena, brak umiejętności autoprezentacyjnych, dysmorfofobia (u 37% osób cierpiących na to zaburzenie występuje fobia społeczna), a w rzadkich wypadkach depresja. Pacjenci z fobią społeczną często doświadczali w przeszłości traumatycznych przeżyć (np.: nadużycia fizyczne, molestowanie seksualne, gwałt, doświadczenia wojenne) i stwierdzano u nich wcześniejsze zaburzenia związane ze stresem.
Czynniki neurobiologiczne.
W latach 80. XX wieku rozpoczęto badania nad czynnikami biologicznymi mogącymi mieć wpływ na wystąpienie fobii społecznej. Według nich ryzyko wystąpienia u dziecka tego zaburzenia znacznie się zwiększa, gdy u jednego z rodziców stwierdzono występowanie fobii społecznej. W 2000 przeprowadzono badania w USA, których wynik sugeruje obniżony potencjał przyłączania się dopaminy do receptorów dopaminergicznych D2 u osób cierpiących na fobię społeczną. Istnieją spekulacje na temat prawdopodobnej, patologicznie niższej aktywności układu dopaminergicznego wobec aktywności układu współczulnego u osób dotkniętych tym zaburzeniem.
Czynniki genetyczne.
W badaniach na bliźniętach jednojajowych wychowanych w różnych rodzinach wykazano, że jeśli u jednego z bliźniąt rozwinie się fobia społeczna, to prawdopodobieństwo wystąpienia tego zaburzenia u drugiego z bliźniąt jest wyższe względem pozostałej populacji o 30–50%. Wpływ dziedziczenia może być w pewnym stopniu nieswoisty; wykazano na przykład, że jeśli jeden rodzic ma zaburzenia lękowe lub depresję, to u dziecka podwyższone jest ryzyko wystąpienia zaburzeń lękowych i fobii społecznej.
Poznawczo-behawioralne modele fobii społecznej.
David Clark i A. Wells, próbując odkryć mechanizm funkcjonowania fobii społecznej, stworzyli poznawczo-behawioralny model jej powstawania i utrwalania. Do bezpośrednich przyczyn powstawania lęku zaliczyli:
Lęk powstały w ten sposób zostaje utrwalony poprzez:
Większość spostrzeżeń Clarka i Wellsa została potwierdzona eksperymentalnie, co do niektórych niezależne badania naukowe nie dają jednoznacznych wyników. Mimo to powyższy schemat jest powszechnie akceptowany i wykorzystywany przez współczesnych psychologów. Na podobne mechanizmy powstawania i utrwalania fobii społecznej wskazuje model stworzony przez Heimberga i Rapee, w którym w centrum analizy znalazła się, fałszywa u osób chorych, „mentalna reprezentacja własnej osoby”.
Zaburzenia współistniejące.
Fobii społecznej bardzo często towarzyszą inne schorzenia na tle nerwicowym. Polscy psychiatrzy szacują ten odsetek na 65%. Zespół The National Comorbidity Survey (NCS) badając w latach 90. amerykańskie społeczeństwo stwierdził u 80% chorych na fobię społeczną współwystępujące inne zaburzenia psychiczne. Badania prowadzone Stanach Zjednoczonych wskazują na następujące zależności współwystępowania:
Inne badania wskazują także na częstsze niż w przypadku ludzi zdrowych występowanie zaburzenia afektywnego dwubiegunowego, dysmorfofobii, zaburzeń odżywiania (jadłowstrętu, bulimii), zespołu lęku uogólnionego. Nierzadko osoby dotknięte fobią społeczną wykazują skłonność do prokrastynacji. Z fobią społeczną powiązane jest też występowanie osobowości unikającej, a przez niektórych naukowców osobowość ta traktowana jest jako jedna z form nerwicy społecznej.
Rozpoznanie.
Jeśli fobia pojawia się u pacjenta w młodym wieku, często jest przez niego i otoczenie określana jako „wyjątkowa wstydliwość/nieśmiałość” i jej zdiagnozowanie bywa utrudnione. Tymczasem nieleczona fobia społeczna jest schorzeniem chronicznym i może trwać nawet całe życie.
Według klasyfikacji DSM-IV fobię społeczną rozpoznaje się, gdy:
Do określania nasilenia fobii społecznej (w przybliżeniu) może służyć skala lęku społecznego, opracowana przez amerykańskiego specjalistę Michaela Liebowitza. Określa ona szacunkowo poziom lęku odczuwanego przez osobę w określonych sytuacjach społecznych (rodzaje lękotwórczych interakcji społecznych) oraz stopień unikania ich. Skala ta bywa używana w celu oceny skuteczności leczenia.
Leczenie.
W leczeniu stosuje się na ogół kilka rodzajów psychoterapii (głównie poznawczo-behawioralną) oraz leczenie farmakologiczne.
Leczenie doraźne.
W celu doraźnego zmniejszenia lęku stosuje się leki anksjolityczne:
Farmaceutyki te w pełni rozwijają swe działanie zwykle po czasie 1–1,5 godziny od momentu doustnego zażycia, różnią się jednak znacznie okresem półtrwania.
Leczenie przewlekłe.
Obecne standardy leczenia zalecają psychoterapię jako leczenie podstawowe oraz trening umiejętności społecznych.
Farmakoterapia.
Stosuje się zwykle antydepresanty o dodatkowym działaniu tłumiącym lęk, takie jak:
Leki te podaje się zazwyczaj kilka do kilkunastu miesięcy, po czym stopniowo odstawia. Część z nich (m.in. SSRI, takie jak sertralina, czy będący lekiem typu DNRI bupropion) po upływie kilku tygodni łagodzi także bezpośrednie objawy nadpobudliwości układu współczulnego poprzez działanie noradrenergiczne.
Psychoterapia.
W oparciu o istniejący model fobii została opracowana terapia poznawczo-behawioralna. Składają się na nią: stopniowa konfrontacja z sytuacją wywołującą lęk, desensytyzacja (uczenie się swobodnej reakcji na stresogenną sytuację społeczną), techniki relaksacyjne, restrukturyzacja poznawcza (zmiana przekonań). Jej celem jest rozpoznanie, a następnie weryfikacja i przeformułowanie błędnych myśli i sądów pacjenta oraz zmiana jego zachowań. Kolejne etapy terapii w oparciu o model Clarka i Wellsa przedstawia poniższa tabela:
Skuteczność leczenia.
Efektywność psychoterapii.
Najlepiej udokumentowana jest efektywność terapii poznawczo-behawioralnej w leczeniu fobii społecznej. Efekty terapii poznawczo-behawioralnej utrzymują się w czasie (pomiary po 3, 6 i 12 miesiącach). Niektórzy badacze przekonują, że efekty widać nawet po pięciu latach. Meta-analizy badań wykorzystujących randomizację i grupy z placebo wskazują, że jedynie ten typ terapii daje większy efekt w porównaniu do stosowania placebo. Efekt leczniczy udowodniono, przede wszystkim, w wypadku indywidualnej formy terapii – w przypadku formy grupowej dane były mniej jednoznaczne. Prawdopodobnie, w terapii lęku społecznego, szczególnie ważna jest praca poznawcza. Obiecująco przedstawia się możliwość przeprowadzania leczenia poza gabinetem (pacjent korzysta z materiałów bazujących na podejściu poznawczo-behawioralnym). Taka forma jest tańsza i bardziej dostępna dla wielu osób. Podczas leczenia pacjent może być całkowicie samodzielny (brak kontaktu z psychoterapeutą), kontakt może być ograniczony (np. tylko na potrzebę zdawania sprawozdania z postępów poprzez mail) lub psychoterapia może niemal odwzorcowywać przeprowadzaną w gabinecie (wideo-rozmowa). Mimo że samodzielnie przeprowadzana terapia samopomocowa ma szanse być efektywna, to dane wskazują, że kontakt z profesjonalistą zwiększa to prawdopodobieństwo. Potrzebnych jest jednak więcej badań z placebo. Sprawdzano efektywność technik relaksacyjnych i treningu umiejętności społecznych – prawdopodobnie będą okazywać się pomocne. Przeprowadzane są również badania wykazujące przydatność rzeczywistości wirtualnej, którą można wykorzystywać podczas ekspozycji, ale nierozstrzygnięta jest kwestia efektu placebo.
Niejednoznaczne wyniki dają analizy badań nad efektywnością terapii opartych na uważności (ang. "mindfulness-based therapies," np. MBSR), które wykorzystują medytację uważności. Wstępne ustalenia wyglądają zadowalająco (badania bez placebo, czasem brak randomizacji!), ale wyniki nie zostały potwierdzone dla fobii społecznej. Gdy oceniać ogólną efektywność MBT w leczeniu zaburzeń depresyjnych i lękowych, to efekt nie wygląda na większy od placebo. Jeśli chodzi o inne terapie z tzw. „trzeciej fali” terapii poznawczo-behawioralnych (np. terapia akceptacji i zaangażowania, terapia metapoznawcza, terapia poznawcza oparta na uważności, terapia schematów), to istnieją dowody (o różnej jakości metodologicznej) na ich skuteczność, ale głównie w wypadku innych zaburzeń lękowych.
Nierozstrzygnięta jest kwestia efektywności terapii psychodynamicznej w leczeniu fobii społecznej. W badaniach wykorzystuje się bardziej dyrektywne, często ustrukturyzowane, formy w porównaniu do tradycyjnej terapii: krótkoterminową psychoterapię dynamiczną (ang. "brief dynamic therapy"), psychodynamiczną terapię wspierającą (ang. "dynamic supportive therapy") czy terapię wspierająco-ekspresywną (ang. "supportive–expressive therapy"). Mimo że wykazuje się efekt leczniczy terapii, to nie wygląda na to, by był większy od placebo.
Meta-analiza badań nad efektywnością nowych metod treningu tendencyjności poznawczej (ang. "cognitive bias modification") wykazała małe, ale nieistotne obniżenie poziomu lęku społecznego w próbie klinicznej. Badania cechowały się mieszaną jakością metodologiczną (np. nie wszystkie kontrolowały efekt placebo). W badaniach nad lękiem społecznym wykorzystywano trening tendencyjności uwagi (ang. "attention bias modification") lub trening tendencyjności interpretacyjnej (ang. "interpretative bias modification"). W starszej meta-analizie, autorom udało się wykazać niedużą (aczkolwiek potwierdzoną statystycznie) efektywność treningów tendencyjności. Podobne efekty uzyskano w meta-analizie skupiającej się tylko na treningu tendencyjności uwagi – choć pozytywne skutki interwencji zanikły po kilku miesiącach. Autorzy konkludują, że metoda jest jeszcze zbyt młoda, by rekomendować ją w wypadku fobii społecznej. Podejmowane są próby łączenia treningu uwagi z innymi terapiami np. poznawczo-behawioralną.
Efektywność farmakoterapii.
Ze względu na efektywność i relatywnie małe skutki uboczne, SSRI i SNRI są uważane za leki pierwszego rzutu w przypadku terapii fobii społecznej.
Psychoterapia a leki.
Nie ma konsensusu co do kwestii, która forma leczenia jest bardziej skuteczna w wypadku fobii społecznej. Część badaczy wskazuje na większą skuteczność terapii poznawczo-behawioralnej, tym bardziej że efekty lecznicze mogą zwiększać się jeszcze po zakończeniu terapii. Inni wykazują, że choć leki mogą być bardziej skuteczne, to ze względu na skutki uboczne, które mogą zniechęcić do leczenia, w praktyce efektywność obu metod jest podobna. Istnieją też dane, które nie wykazują statystycznie istotnych różnic między metodami. Istniały także obawy, że łączenie obu form może zwiększać ryzyko nawrotów objawów zaburzenia, ale nie zostały potwierdzone. Wykazuje się, że łączenie psychoterapii i farmakoterapii może dawać największe efekty w redukcji symptomów.
Jest nadzieja, że dodatek D-cykloseryny do psychoterapii opartych na ekspozycji zwiększa efektywność leczenia. Dotychczas przeprowadzone meta-analizy uwzględniają wyniki badań nad fobią społeczną, fobią specyficzną i zespołem lęku napadowego łącznie. Rezultaty są dość niejednoznaczne (prawdopodobnie mały efekt).
Podsumowanie.
Za najbardziej efektywne metody leczenia fobii społecznej uznaje się psychoterapię poznawczo-behawioralną oraz leki z grup SSRI i SNRI. Efektywność metod została wielokrotnie wykazana w badaniach z losowym przydziałem pacjentów do grup i zachowaną kontrolą efektu placebo.

</doc>
<doc id="179393" url="https://pl.wikipedia.org/wiki?curid=179393" title="Andrzej Ryński (polityk)">
Andrzej Ryński (polityk)

Andrzej Wiesław Ryński (ur. 5 lutego 1958 w Reszlu) – polski polityk, samorządowiec, w latach 1994–1998 prezydent Olsztyna, w latach 1999–2006 marszałek województwa warmińsko-mazurskiego.
Życiorys.
Ukończył studia wyższe na kierunku nauk politycznych, następnie studia podyplomowe w zakresie integracji europejskiej na Uniwersytecie Warmińsko-Mazurskim w Olsztynie.
W okresie PRL był działaczem Związku Młodzieży Wiejskiej oraz PZPR. W latach 90. należał do założycieli regionalnych struktur Socjaldemokracji RP, a następnie Sojuszu Lewicy Demokratycznej. Należał do Stowarzyszenia Ordynacka.
W latach 90. prowadził działalność gospodarczą, m.in. był współudziałowcem, a przez pewien czas również pełnił obowiązki prezesa zarządu spółki prawa handlowego „Alen”. Od 1994 do 1998 sprawował urząd prezydenta Olsztyna. W 1998 i 2002 uzyskiwał mandat radnego sejmiku warmińsko-mazurskiego. Od 1999 do 2006 był marszałkiem tego województwa. W wyborach parlamentarnych w 2005 bezskutecznie kandydował do Sejmu. W 2006 po raz trzeci uzyskał mandat radnego województwa, został też wiceprzewodniczącym sejmiku. W styczniu 2007 objął stanowisko prezesa zarządu Przedsiębiorstwa Gospodarki Miejskiej Sp. z o.o. w Olsztynie, a w październiku po raz kolejny ubiegał się o mandat poselski. W 2010 utrzymał mandat radnego na kolejną kadencję. W 2011 bez powodzenia kandydował w wyborach parlamentarnych, a w 2014 na prezydenta Olsztyna.
Obejmował funkcje prezesa Związku Województw RP, prezesa Ochotniczej Straży Pożarnej na Warmii i Mazurach oraz prezesa Stowarzyszenia Samorządowego „Wspólnota Terytorialna”. Był członkiem Komisji Wspólnej Rządu i Samorządu Terytorialnego, członkiem polskiej delegacji do Komitetu Regionów Unii Europejskiej w Brukseli i wiceprzewodniczącym SLD.
W 2001 otrzymał Krzyż Kawalerski Orderu Odrodzenia Polski.
Życie prywatne.
Żonaty (żona Danuta), ma syna Mateusza.

</doc>
<doc id="179396" url="https://pl.wikipedia.org/wiki?curid=179396" title="Operon laktozowy">
Operon laktozowy

Operon laktozowy – operon zawierający trzy geny struktury:
Operon laktozowy reguluje stężenie enzymów odpowiedzialnych za rozkład laktozy. W warunkach nieobecności laktozy, system utrzymuje niski poziom enzymów, natomiast w obecności laktozy warunkuje szybki wzrost stężenia tych enzymów.
Na operon laktozowy składają się geny struktury: "lacZ", "lacY", "lacA". W kierunku 5' do tych genów znajduje się sekwencja zwana operatorem. Sekwencja operatora „nachodzi” kilkoma nukleotydami na sekwencję promotora. Zatem jeżeli do operatora przyłączy się represor, uniemożliwia on transkrypcję genów.
Istotą mechanizmu regulacyjnego operonu laktozowego jest zdolność łączenia się represora z odcinkiem operatorowym, warunkowana przez drobnocząsteczkowe związki chemiczne.
W przypadku połączenia się laktozy do białka regulatorowego (represora) nastąpi obniżenie zdolności represora do wiązania się z operatorem. Zatem represor nie będzie w stanie blokować sekwencji operatora i w rezultacie umożliwia przyłączenie się polimerazy RNA do promotora (transkrypcja genów).
Przy braku laktozy represor uniemożliwia przyłączenie się polimerazy RNA i rozpoczęcie transkrypcji.
Pojawienie się laktozy w środowisku zmienia strukturę cząsteczek represora, umożliwiając tym samym syntezę mRNA (oraz ekspresję genów kodujących enzymy rozkładające laktozę). Po wyczerpaniu substratu (laktozy), niezmodyfikowane już cząsteczki represora znów łącza się z operatorem, przywracając wyjściową sytuację.

</doc>
<doc id="179397" url="https://pl.wikipedia.org/wiki?curid=179397" title="Diego Velasquez">
Diego Velasquez



</doc>
<doc id="179398" url="https://pl.wikipedia.org/wiki?curid=179398" title="Stanisław Szatkowski">
Stanisław Szatkowski

Stanisław Lech Szatkowski (ur. 5 maja 1949 w Wałbrzychu) – polski polityk, samorządowiec, w latach 2001–2006 wojewoda warmińsko-mazurski.
Życiorys.
Ukończył studia w Wyższej Szkole Pedagogicznej w Olsztynie. W 1979 rozpoczął pracę w Urzędzie Wojewódzkim jako inspektor, później był dyrektorem generalnym tego urzędu. W latach 90. prowadził własną działalność gospodarczą.
Należał do PZPR, następnie do SdRP, a w 1999 wstąpił do Sojuszu Lewicy Demokratycznej. W latach 1999–2004 przewodniczył radzie wojewódzkiej tej partii. W 2018 został przewodniczącym olsztyńskich struktur SLD.
Od 1998 do 2001 sprawował mandat radnego sejmiku warmińsko-mazurskiego, w którym kierował klubem radnych SLD. Następnie do 2006 zajmował stanowisko wojewody warmińsko-mazurskiego. W wyborach samorządowych w 2006 uzyskał mandat radnego Olsztyna. Również w 2006 objął stanowisko zastępcy dyrektora Wojewódzkiego Ośrodka Ruchu Drogowego w Olsztynie, a w 2013 dyrektora tego ośrodka. Został odwołany z tej funkcji w czerwcu 2019.
Odznaczony Krzyżem Kawalerskim Orderu Odrodzenia Polski (2001), odznaką "Zasłużony dla Warmii i Mazur", Złotym Odznaczeniem im. Janka Krasickiego.

</doc>
<doc id="179400" url="https://pl.wikipedia.org/wiki?curid=179400" title="Planista">
Planista



</doc>
<doc id="179402" url="https://pl.wikipedia.org/wiki?curid=179402" title="Anachronizm">
Anachronizm

Anachronizm ( "anachronismós", czyli „niezgodny w czasie”) – sposób wysłowienia niedopasowany do opisywanego w utworze czasu historycznego. Jest to też pojawienie się w tekście przedmiotów, osób, nienależących do opisywanej przez autora epoki lub czasów. Anachronizm wprowadzony nieświadomie przez autora jest błędem, ale często bywa stosowany celowo jako chwyt literacki. Może pełnić wówczas rolę aluzji lub żartu.

</doc>
<doc id="179404" url="https://pl.wikipedia.org/wiki?curid=179404" title="Tchawka">
Tchawka

Tchawki – narząd oddechowy występujący u niektórych stawonogów (owady, pareczniki, dwuparce, niektóre roztocze i pająki).
Tchawki są wypukleniami ścian ciała. Cały system tworzy sieć rozgałęzionych rurek różnej grubości, od wewnątrz wzmocnionych chitynową spiralą umożliwiającą utrzymanie stałej drożności.
Powietrze dostaje się do systemu tchawek przez niewielkie otwory w powierzchni ciała zwane przetchlinkami, a następnie wędruje systemem rozgałęziających się rurek, które sięgają do wszystkich okolic ciała zwierzęcia. Wewnątrz ciała tchawki kończą się ślepo, mikroskopijnej wielkości delikatnymi, wypełnionymi płynem tracheolami. Na styku tych zakończeń ze ścianami komórki następuje wymiana gazowa.

</doc>
<doc id="179407" url="https://pl.wikipedia.org/wiki?curid=179407" title="FoxPro">
FoxPro



</doc>
<doc id="179415" url="https://pl.wikipedia.org/wiki?curid=179415" title="NetDDE">
NetDDE

NetDDE (ang. "Network Dynamic Data Exchange") - sieciowa wersja standardu wymiany danych DDE (ang. "Dynamic Data Exchange").
NetDDE ma wszystkie właściwości DDE, rozszerzone o zastosowania sieciowe. Dzięki temu aplikacje, które są uruchomione na dwóch różnych komputerach, mogą dynamicznie wymieniać dane między sobą. Po utworzeniu tzw. udziału DDE (czyli "DDE share"), NetDDE zapewnia przesył danych pomiędzy maszynami. Udziały DDE, dają możliwość korzystania z usług, które są podobne do wspólnego wykorzystywania zasobów lub drukarek. Realizują one także wszelkie funkcje, które są związane z zagwarantowaniem bezpiecznego połączenia. Model ten, jest "rozwijany" w nowszych technologiach takich, jak: COM (czyli "Component Object Model"), DCOM (czyli "Distributed Component Object Model") i (coraz bardziej popularny) ActiveX.

</doc>
<doc id="179422" url="https://pl.wikipedia.org/wiki?curid=179422" title="Dusznica bolesna">
Dusznica bolesna



</doc>
<doc id="179424" url="https://pl.wikipedia.org/wiki?curid=179424" title="Choroba niedokrwienna serca">
Choroba niedokrwienna serca

Choroba niedokrwienna serca (łac. "morbus ischaemicus cordis"), ChNS – zespół objawów chorobowych będących następstwem przewlekłego stanu niedostatecznego zaopatrzenia komórek mięśnia sercowego w tlen i substancje odżywcze. Zaburzenie równowagi między zapotrzebowaniem a możliwością ich dostarczenia, mimo wykorzystania mechanizmów autoregulacyjnych zwiększających przepływ przez mięsień sercowy, zwanych rezerwą wieńcową, doprowadza do niedotlenienia i niewydolności wieńcowej.
W konsekwencji często doprowadza do dusznicy bolesnej, a także zawału mięśnia sercowego. Choroba niedokrwienna serca ze wszystkimi jej podtypami jest najczęstszą przyczyną śmierci w większości państw zachodnich. Najczęstszą przyczyną choroby niedokrwiennej jest miażdżyca tętnic wieńcowych.
Historia.
Pierwsze opisy choroby pochodzą ze starożytności i znalazły się w papirusie Ebersa, jednak objawy te łączono z dolegliwościami żołądka. Hipokrates jako pierwszy opisał dokładnie objawy tej choroby. W tych czasach była również nazywana "mediatio mortis" (przygotowanie do śmierci). W czasach nowożytnych, w 1628, William Harvey opisał układ krążenia człowieka, a w 1761 Giovanni Battista Morgagni „sklerozę naczyń wieńcowych”. Pierwsze dzieło autorstwa Wiliama Heberdena o objawach "angina pectoris" powstało w 1772. Pierwszy raz objawy choroby niedokrwiennej i miażdżycy połączył w 1809 A. Burns. W 1867 Thomas Lauder Brunton, w swej publikacji w czasopiśmie "The Lancet", zauważył, że nitraty uwalniają od bólu wieńcowego. W 1912 opisano morfologię zawału (James Herrick) i jego kryteria elektrokardiograficzne (G. Bousfield). W Polsce pierwszy opis dusznicy bolesnej pochodzi z 1812, kiedy na Uniwersytecie Wileńskim przedstawiono pracę "De angore pectoris".
W XX wieku uznana została za chorobę cywilizacyjną, co zaowocowało rozwinięciem badań nad etiologią, klasyfikacją i leczeniem choroby niedokrwiennej, zmieniając praktycznie całkowicie podejście do tej choroby.
Nazewnictwo.
Rozwój badań nad chorobą niedokrwienną serca doprowadził do dużego zamieszania w nazewnictwie tej choroby. Ze względu na objawy kliniczne (ból w klatce piersiowej i duszność) choroba była nazywana dusznicą bolesną (ale też dławicą piersiową, łac. "angina pectoris", gr. "ankhone" – duszenie, łac. "pectus" – klatka piersiowa), natomiast z uwagi na patofizjologię choroby nazywana jest chorobą wieńcową (łac. "morbus coronarius") lub niewydolnością wieńcową (łac. "insufficientia coronaria"). Ponieważ choroba może przebiegać w postaci ostrej i przewlekłej, dodatkowo używano sformułowań: stabilna (odpowiadająca dzisiejszemu pojęciu przewlekłej choroby niedokrwiennej serca) i niestabilna (odpowiadająca dzisiejszemu pojęciu ostrego zespołu wieńcowego). W postaci niestabilnej dodatkowo rozróżniano pojęcia zawału serca (lub ściślej zawału mięśnia sercowego), zawału serca zagrażającego (zwanego niestabilną chorobą wieńcową). To zamieszanie zakończyło się z końcem XX wieku, kiedy to chorobę niedokrwienną zaczęto kwalifikować jako przewlekłą chorobę niedokrwienną serca oraz ostre zespoły wieńcowe. Ta druga postać przyczyniła się zresztą do powstania nowych specjalności lekarskich, takich jak kardiologia inwazyjna czy kardiochirurgia. Obecnie choroba nazywana jest chorobą niedokrwienną serca. Nazwa ta wskazuje na jej mechanizm, niezależnie od jego przyczyny.
Epidemiologia.
Wyniki m.in. projektu badawczego POL-MONICA, będącego częścią światowego badania koordynowanego przez WHO – The WHO MONICA Project, wykazały ścisłą korelację pomiędzy rozwojem choroby niedokrwiennej serca a obecnością czynników ryzyka tej choroby. Badania te, prowadzone na dużych populacjach, dowiodły stałego wzrostu częstości występowania choroby niedokrwiennej serca w Polsce. Dla Polski częstość zachorowania wynosi średnio 620 przypadków na 100 tysięcy dla mężczyzn i 220 przypadków na 100 tysięcy u kobiet. Zapadalność jest mniejsza na wsiach niż w dużych miastach.
Częstość występowania dławicy rośnie gwałtownie z wiekiem u obojga płci: od 0,1–1% u kobiet w wieku 45–54 lat do 10–15% u kobiet w wieku 65–74 lat oraz od 2–5% u mężczyzn w wieku 45–54 lat do 10–20% u mężczyzn w wieku 65–74 lat.
W Polsce obserwuje się również wzrost występowania tej choroby wśród kobiet i ludzi młodych: obserwuje się zwiększoną zachorowalność wśród 20- i 30-latków.
Patogeneza.
W ponad 90% przypadków odpowiedzialna za chorobę jest miażdżyca tętnic wieńcowych (blaszka miażdżycowa), doprowadzająca do ich zwężenia i tym samym upośledzeniu przepływu wieńcowego. Z tego powodu za synonim choroby niedokrwiennej uchodzi termin choroba wieńcowa.
Jednakże w pozostałych przypadkach za mechanizm niedokrwienia odpowiedzialne są inne mechanizmy (zwane czasami pozawieńcowymi):
Istnieją także rzadkie choroby naczyń wieńcowych o tle innym niż miażdżycowe, które powodują niewystarczające krążenie krwi i tym samym niedokrwienie mięśnia sercowego:
Skurcz naczyń wieńcowych dający obraz choroby niedokrwiennej serca może zachodzić również w przypadku dławicy Prinzmetala oraz po zaprzestaniu przyjmowania azotanów.
Krążenie wieńcowe.
W początkowym odcinku aorty, tuż powyżej płatków zastawki aortalnej, odchodzą od niej dwie tętnice wieńcowe (w miejscu zwanym zatoką Valsalvy)
Najważniejszą tętnicą wieńcową jest LAD, zwana tętnicą życia. Zaopatruje ona znaczną część wolnej ściany serca i przegrodę, a jej zamknięcie powoduje rozległe zawały mięśnia sercowego i nierzadko nagły zgon sercowy.
Serce człowieka waży około 300 gramów (przyjmuje się, że 0,4% masy ciała), a w ciągu minuty przepływa przez niego ok. 250 ml krwi (4% objętości krwi krążącej); serce zużywa 11% tlenu konsumowanego przez ciało człowieka. Krążenie to może zwiększyć się około 4-5-krotnie (rezerwa wieńcowa).
Fazy niedokrwiennego uszkodzenia mięśnia sercowego.
W odpowiedzi na chwilowe, trwające kilka minut, niedokrwienie i następowy powrót krążenia (reperfuzja) dochodzi do zjawiska "ischaemic preconditioning" czyli hartowania mięśnia przez niedokrwienie, które polega na utrzymywaniu się przez 1–2 godziny po incydencie niedokrwienia zwiększonej tolerancji na ewentualne kolejne niedokrwienie. Uważane jest obecnie za najskuteczniejszy mechanizm obronny serca przed skutkami niedokrwienia. Niestety ten mechanizm jest wydolny w przypadku niedokrwienia krótkotrwałego. W przypadkach długiego (kilkanaście minut) utrzymywania się niedokrwienia dochodzi do rozwoju tak zwanego "ogłuszenia mięśnia sercowego" ("stunned myocardium"), czyli zjawiska upośledzenia czynności mechanicznej serca trwającego nawet kilka tygodni. Ten mechanizm funkcjonuje głównie w odpowiedzi na ostre niedokrwienie. W przypadkach przewlekłego niedokrwienia pojawia się natomiast stan zwany hibernacją mięśnia sercowego ("hibernating myocardium"), który jest potencjalnie odwracalny po reperfuzji, ale w jego przebiegu pojawiają się zaburzenia takie jak dyskineza, hipokineza lub akineza niedokrwionego segmentu mięśnia sercowego. Niedokrwienie trwające dłużej niż 20 minut doprowadza do rozwoju martwicy znanej jako zawał mięśnia sercowego.
Stopnie zwężenia tętnic nasierdziowych.
W przypadku stabilnej dławicy piersiowej wyróżnia się 3 przedziały zwężeń tętnic wieńcowych, które mają znaczenie dla obrazu choroby:
Czynniki ryzyka.
W badaniach POL-MONICA określono czynniki ryzyka wystąpienia choroby niedokrwiennej serca:
Polskie Towarzystwo Kardiologiczne, za najważniejsze czynniki ryzyka uważa:
Styl życia i czynniki biochemiczne uważane są za czynniki modyfikowalne.
Za czynniki nie poddające się modyfikacji PTK uważa:
Postulowane czynniki ryzyka.
Poniżej omówiono czynniki ryzyka, które w licznych badaniach wykazują wpływ na przebieg choroby niedokrwiennej, nie doczekały się jednak oficjalnych zaleceń, co do postępowania w przypadku ich stwierdzenia.
Modyfikacja czynników ryzyka.
W ramach prewencji choroby niedokrwiennej serca należy ograniczyć jak największą liczbę czynników. W ramach szeroko rozumianej profilaktyki choroby niedokrwiennej można wyróżnić cele społeczne i indywidualne.
Cele społeczne.
Oparte są na zmianach przyzwyczajeń i nawyków mających znaczenie w rozwoju choroby, a szeroko obecnych w danym społeczeństwie. W Polsce szczególnie ważne są następujące zalecenia główne:
Zalecenia dietetyczne:
Objawy chorobowe.
Pierwszym objawem choroby niedokrwiennej serca może być nagłe zatrzymanie krążenia i w przypadku braku skutecznej reanimacji nagła śmierć sercowa. Z licznych obserwacji wynika, że nagłe zgony sercowe występują statystycznie najczęściej w poniedziałki pomiędzy godziną 7 a 9 rano.
Charakterystycznym objawem przewlekłej choroby niedokrwiennej jest ból w klatce piersiowej, który charakteryzuje się dużą zmiennością i często jest nietypowy, jednak ma pewne cechy wyróżniające:
Gdy ból nie ustępuje w spoczynku lub po podaniu nitrogliceryny, istnieje poważne podejrzenie ostrego zespołu wieńcowego, co wymaga odmiennego postępowania!.
Istotna jest tak zwana Klasyfikacja czynnościowa dusznicy bolesnej według Canadian Society of Cardiology (Klasyfikacja CCS), która opisuje stopień zaawansowania choroby niedokrwiennej i tym samym warunkuje dalsze postępowanie z chorym.
Diagnostyka.
Rozpoznanie choroby niedokrwiennej serca opiera się na danych z wywiadu oraz badań nieinwazyjnych i inwazyjnych badań kardiologicznych. Jako uzupełnienie konieczne jest również wykonanie badań laboratoryjnych, mających głównie na celu wykrycie współistniejących czynników ryzyka.
Inwazyjne metody badania układu krążenia.
W trakcie wykonania koronarografii może dojść do szczególnej sytuacji, gdzie u osoby z charakterystycznym wywiadem dusznicy bolesnej i dodatnim testem wysiłkowym, koronarografia nie wykaże zmian w tętnicach wieńcowych. Taka sytuacja (dodatni wywiad i test wysiłkowy przy ujemnym wyniku koronarografii) nosi nazwę kardiologicznego zespołu X (w odróżnieniu od zespołu X metabolicznego). Obecnie uważa się, że przyczyną zespołu X są zmiany w mikrokrążeniu, natomiast tętnice wieńcowe pozostają drożne. Rokowanie co do życia w przypadku tego zespołu jest dobre, jednak znacząco pogarsza on jakość życia.
Leczenie.
Celem leczenia przewlekłej, stabilnej choroby niedokrwiennej jest poprawa jakości życia poprzez zmniejszenie liczby ilości napadów niedokrwienia oraz poprawa rokowania. Cel ten realizuje się poprzez stosowanie następujących leków:
Wykazano w wielu badaniach spowolnienie progresji miażdżycy w przypadku stosowania leków z grupy statyn. Opisywano korzystny wpływ niezależnie od zastosowanego preparatu, ale najsilniejsze działanie wykazano w przypadku atorwastatyny. Inne leki z grupy statyn mogące znaleźć zastosowanie w leczeniu hipolipemizującym to prawastatyna, simwastatyna, lowastatyna.
Szczególne sytuacje podczas leczenia.
Na przełomie XX i XXI wieku opisano 1473 przypadki poważnych skutków ubocznych, z tego 522 zakończonych śmiercią u pacjentów z chorobą niedokrwienną serca stosujących sildenafil (Viagra). Zgon następował z przyczyn sercowo-naczyniowych 4–5 godzin od momentu zażycia Viagry. Po dokładnych badaniach, od 2001 zabroniono stosowania Viagry łącznie z nitratami.
Rehabilitacja w chorobie niedokrwiennej serca.
Rehabilitacja ruchowa powoduje obniżenie umieralności z powodu choroby niedokrwiennej serca, zmniejszenie liczby hospitalizacji i poprawienie jakości życia.
Inwazyjne leczenie choroby niedokrwiennej serca.
Choroba niedokrwienna serca występuje w 2 postaciach: przewlekłej (stabilnej) i ostrej (niestabilnej), mieszczącej się dzisiaj w pojęciu ostrego zespołu wieńcowego. Jedna postać może przejść w drugą, gdyż różnią się jedynie dynamiką (w postaci przewlekłej istnieje zwężenie światła naczynia wieńcowego, w postaci niestabilnej dochodzi do gwałtownego zamknięcia światła naczynia wskutek zakrzepu lub istnienia tak zwanej "niestabilnej blaszki miażdżycowej"). Warunkuje to odmienny przebieg postępowania w tych przypadkach. Ostre zespoły wieńcowe, w zależności od występowania zmian w badaniach biochemicznych krwi, sugerujących zawał (martwicę) mięśnia sercowego, takich jak fosforylaza glikogenu, sercowe białko wiążące kwasy tłuszczowe (h-FABP), mioglobina, troponina, kinaza kreatynowa, oraz zmian w EKG polegających na ocenie uniesienia lub braku uniesienia odcinka ST elektrokardiogramu, zostały podzielone na:
W zależności od stwierdzanego zespołu, w leczeniu mogą być stosowane następujące procedury:
Sposób postępowania zobrazowany jest poniższym algorytmem:
Aktualnie, a zwłaszcza w świetle badania COURAGE ("Clinical Outcomes Utilizing Revascularization and Aggressive Drug Evaluation") przedstawionego na Kongresie Amerykańskiego Towarzystwa Kardiologicznego w Nowym Orleanie w marcu 2007, nie wykazano różnic w występowaniu zgonu, zawału mięśnia serca ani innych poważnych zdarzeń sercowo-naczyniowych w grupach pacjentów leczonych zachowawczo (w adekwatny sposób) a pacjentów poddanych leczeniu inwazyjnemu.
Dusznica bolesna naczynioskurczowa.
Dusznica bolesna naczynioskurczowa – inaczej zwana dusznicą bolesną Prinzmetala (łac. "variant angina") – jest to niedokrwienie fragmentu mięśnia sercowego spowodowane skurczem tętnicy wieńcowej. W przeciwieństwie do innych typów choroby niedokrwiennej serca, często występuje podczas spoczynku i nie nasila się wraz z wysiłkiem. Może występować u ludzi młodych, bez cech miażdżycy naczyń. Wynik badania EKG może sugerować dokonywanie się zawału serca, ze względu na charakterystyczne, łukowate uniesienie odcinków ST. Objawy niedokrwienne ustępują zazwyczaj samoistnie lub po podaniu nitrogliceryny. W leczeniu stosuje się leki z grupy antagonistów kanałów wapniowych (np. nifedypina, werapamil, diltiazem). Stosowanie leków z grupy beta-blokerów jest przeciwwskazane, gdyż blokowanie receptorów beta-adrenergicznych może nasilić skurcz tętnicy.
Asymptomatyczna choroba niedokrwienna serca (tzw. nieme niedokrwienie).
Ta postać choroby niedokrwiennej serca (ang. Silent angina) charakteryzuje się brakiem występowania bólu wieńcowego, czyli podstawowego objawu pozwalającego na podejrzenie i rozpoznanie niedokrwienia serca. W trakcie wykonywania badań stwierdza się wyniki, ewidentnie świadczące o niedokrwieniu (np. obniżenia odcinka ST w 24-godzinnym badaniu EKG metodą Holtera). Ten skryty przebieg choroby powoduje, że niejednokrotnie u tych chorych pierwszym objawem choroby jest nagła śmierć sercowa.
Do tego typu zaburzeń często (szacuje się to na ponad 20%) dochodzi u osób chorych na cukrzycę w związku z występowaniem u nich neuropatii autonomicznej.

</doc>
<doc id="179425" url="https://pl.wikipedia.org/wiki?curid=179425" title="Ryszard Krauze">
Ryszard Krauze

Ryszard Krzysztof Krauze (ur. 27 maja 1956 w Sopocie) – polski inżynier, przedsiębiorca, miliarder, jeden z najbogatszych Polaków (notowany w latach 1994–2013 na liście tygodnika „Wprost”).
Edukacja.
Jest absolwentem II LO w Gdyni i technologii budowy maszyn Politechniki Gdańskiej.
Kariera.
W latach 1984–1986 zatrudniony był formalnie w Centrali Handlu Zagranicznego Polservice (Warszawa); za pośrednictwem tego przedsiębiorstwa, mając 28 lat, wyjechał na kontrakt do pracy w RFN. W Niemczech zatrudniała go wówczas również Mole Lederwarenhandel GmbH, zajmująca się handlem wyrobami skórzanymi. W tym czasie także jego matka, Irena Krauze, pracowała w tym kraju; była dyrektorem oddziału przedsiębiorstwa Poltrans Hamburg, zajmującego się spedycją. Później w latach 90. Irena Krauze była prezesem innego hamburskiego przedsiębiorstwa – IDT Data Technology Handelsgesellschaft mbH). Przez wiele lat doradzała synowi w prowadzeniu interesów. Ryszard Krauze po powrocie do Polski w 1987 roku zainwestował według oficjalnej wersji zarobione w Niemczech 35 tys. dolarów w niewielkie przedsiębiorstwa komputerowe Prokom, którą prowadził wówczas Ryszard Kajkowski. W kolejnych latach przedsiębiorstwo to przeszło w ręce Ryszarda Krauze. Prokom w kolejnych latach stał się dużym przedsiębiorstwem (późniejszy Prokom Software SA). Kluczowe znaczenie dla jej wzrostu miało uzyskanie przez nią, w okresie transformacji ustrojowej, zamówienia na dostawę systemu informatycznego dla ZUS. Prokom Software SA był przez lata jedną z największych polskich przedsiębiorstw informatycznych, uzyskujących znaczne dochody z kontraktów informatyzacji sektora publicznego: informatyzacja ZUS, MON, MEN, NIK, KGHM, Poczty Polskiej. 1 kwietnia 2008 Prokom przestał istnieć w wyniku połączenia z Asseco Poland.
Biznesmen kontrolował również spółkę Prokom Investments posiadającą akcje w takich spółkach jak Polnord (budownictwo), Beskidzki Dom Maklerski (finanse), Kompap (poligrafia), Bioton (biotechnologia).
W sierpniu 2006 kupił udziały w czterech kazachskich przedsiębiorstwach, mających koncesje na eksploatację złóż ropy naftowej w Kazachstanie, szacowane na 2 mld baryłek (co odpowiada 13-letniemu zapotrzebowaniu Polski). Krauze zapłacił za nie ok. 400 mln dolarów, w wydobycie pod marką Petrolinvest miał zainwestować kolejne 400 mln. We wrześniu 2007 wydobyto pierwszą baryłkę ropy ze złoża o przewidywanej pojemności ok. 250 milionów baryłek. Z ramienia Prokom Investment Ryszard Krauze zasiadał w radzie dyrektorów wyszukiwarki Hakia.
W latach 2002–2004 zasiadał w radzie nadzorczej Banku Pocztowego.
W 2008 roku znalazł się w rankingu Miliarderów Świata miesięcznika Forbes na 897. miejscu, z majątkiem szacowanym na 1,3 mld dolarów.
Ryszard Krauze na szczyty list najbogatszych wspiął się w czasach transformacji ustrojowej, głównie  dzięki kontraktom IT, zawieranym z państwowymi firmami. Przez wiele lat utrzymywał status miliardera.
Pozostała działalność.
Ryszard Krauze jest Członkiem Polskiej Rady Biznesu. Jest również mecenasem licznych przedsięwzięć służących propagowaniu kultury, tolerancji narodowościowej i krzewieniu sportu. Jest on Fundatorem oraz Przewodniczącym Rady Fundacji Ryszarda Krauze. W ramach jej działalności Ryszard Krauze objął mecenatem m.in. Międzynarodowy Konkurs Pianistyczny im. Fryderyka Chopina, Mistrzowską Szkołę Reżyserii Filmowej Andrzeja Wajdy oraz warszawskie Muzeum Historii Żydów Polskich
W 2006 Ryszard Krauze nabył budynek, w którym mieści się muzeum Dom Rodzinny Ojca Świętego Jana Pawła II w Wadowicach, i przekazał go na własność archidiecezji krakowskiej.
Informacje dodatkowe.
Ryszard Krauze jest od lat związany z kortami tenisowymi klubu Arka Gdynia przy ul. Ejsmonda w Gdyni (tereny dawnego stadionu Arki Gdynia). Nowy etap istnienia klubu rozpoczął się w 1993 roku. Ryszard Krauze podjął się ratowania Arki i odbudowania nie tylko tradycji tenisa, ale też walorów krajobrazowych tego miejsca. Tak powstała spółka Klub Tenisowy Arka, której założycielami był m.in. Ryszard Krauze. Wydzierżawienie od miasta przylegającego do klubu terenu stworzyło podstawy do I etapu rozbudowy – do roku 2000 wybudowano 3 nowe korty, domek klubowy oraz wymieniono nawierzchnie wszystkich kortów. W następnym roku ruszyły prace na kolejnym odcinku – na terenie byłego stadionu piłkarskiego rozpoczęto budowę kolejnych 11 nowych kortów. Obiekt ten dzięki Ryszardowi Krauze został kompletnie zrewitalizowany.
Ryszard Krauze był także rektorem Wyższej Szkoły Międzynarodowych Stosunków Gospodarczych i Politycznych w Gdyni.
Jak pisze „Wprost”, z akt paszportowych biznesmena, które zachowały się w Instytucie Pamięci Narodowej, wynika, że był on podejrzewany o udział w kradzieżach samochodów w Europie Zachodniej. Z tego powodu w 1986 r. Krauze miał nie otrzymać paszportu na wyjazd służbowy do RFN. W uzasadnieniu negatywnej decyzji naczelnik Wydziału do Walki z Przestępczością Gospodarczą napisał, że biznesmen jest "podejrzany o współudział w kradzieżach samochodów na szkodę obywateli państw Europy Zachodniej w grupie przestępczej Nikodema Skotarczaka". Według tygodnika Krauze odwołał się od tej decyzji, ale jego wniosek został odrzucony. Biznesmen miał otrzymać paszport dopiero w 1987 r. po interwencji centrali handlu zagranicznego Polservice. W 1994 roku z akt wyłączono jedną z kart, której nadano klauzulę "tajne". Agencja Bezpieczeństwa Wewnętrznego do dziś podtrzymuje tajność tej karty. Z informacji z prowadzonej w 2007 r. przez CBA sprawy operacyjnego rozpracowania o kryptonimie  „Kosa” wynika, że Ryszard Krauze kontaktował się z Edytą Mardyłą (vel Skotarczak), żoną Nikodema Skotarczaka ps. Nikoś, trójmiejskiego mafiozy zastrzelonego w roku 1998 w Gdyni.
Ryszard Krauze był też jednym z bohaterów tzw. afery gruntowej, która miała miejsce w 2007 roku i doprowadziła do upadku pierwszego rządu PiS. Jak wskazuje TVN24, "Janusz Kaczmarek okłamywał śledczych i opinię publiczną. Szef policji Konrad Kornatowski i prezes PZU Jaromir Netzel załatwiali Kaczmarkowi fałszywe alibi. Prawdopodobnie kłamał też jeden z najbogatszych Polaków, Ryszard Krauze. Z pokazanych przez prokuraturę materiałów wynika, że wysocy urzędnicy państwowi byli ściśle związani z biznesmenem".
W 2010 roku Ryszard Krauze został oskarżony o działanie na szkodę własnej spółki. 21 lipca 2011 roku Sąd Rejonowy dla Warszawy-Śródmieścia umorzył postępowanie, w którym oskarżony był jeden z najbardziej znanych polskich biznesmenów Ryszard Krauze. Sąd nie miał wyjścia – tydzień wcześniej weszła w życie nowelizacja kodeksu karnego rządów PO-PSL, na skutek której z kodeksu spółek handlowych zniknął art. 585. A właśnie ten przepis – mówiący o działaniu na szkodę spółki – posłużył prokuratorom do oskarżenia trójmiejskiego biznesmena.
Ryszard Krauze podczas swoich interesów (w Rosji, Kazachstanie) został zwyczajnie oszukany przez swoich partnerów biznesowych, okazało się, że rosyjskie koneksje, które miał zanim zaczął rozwijać tu interesy, okazały się niewystarczające. Przedstawiciele rosyjskich struktur mafijnych i oligarchicznych nie uznali go za swojego.
w 2014 roku Ryszard Krzysztof Krauze nie pojawił się już w rankingu oficjalnie najbogatszych Polaków tygodnika Wprost.
Biznesmen został też ukarany przez Komisję Nadzoru Finansowego kwotą 400 tysięcy zł za naruszenie obowiązku informacyjnego dotyczącego Petrolinvestu.Ryszard Krauze i jego byłe spółki są także od lat ścigane przez wierzycieli biznesmena.
15 października 2020 został zatrzymany z Romanem Giertychem pod zarzutem wyprowadzenia kwoty niemal 92 mln złotych z giełdowej spółki deweloperskiej.
W 2021 Sąd Apelacyjny w Gdańsku orzekł, że przedwojenna spółka, którą reaktywował Ryszard Krauze i na tej podstawie odzyskiwane były cenne grunty oraz odszkodowania, nie miała żadnego prawa być reaktywowana i została unieważniona. 
Koszykówka.
Wychowanek i zawodnik Startu Gdynia. Reprezentant kraju kadetów podczas Mistrzostw Europy w koszykówce w 1973 w Avellino. Mierzy 190 cm wzrostu. Przeszłość koszykarska skłoniła go do sponsorowania zespołu koszykarskiego z Sopotu, Prokom Trefl Sopot, gdzie łącząc siły z Kazimierzem Wierzbickim, właścicielem Trefla, wspólnie stworzyli zespół Prokom Trefl Sopot, który stał się nie tylko symbolem Sopotu i Pomorza, ale przede wszystkim dzięki finansowaniu, ale także osobistemu zaangażowaniu Ryszarda Krauze odniósł wiele sportowych sukcesów na arenie krajowej oraz międzynarodowej. W latach kiedy Ryszard Krauze był kluczową postacią klubu Prokom Trefl Sopot, drużyna osiągała największe sukcesy
Od sezonu 2009 zespół przeniesiono do Gdyni, zmieniając nazwę na Asseco Prokom Gdynia.
Pozycje w rankingu tygodnika „Wprost”.
W publikowanej co roku liście 100 najbogatszych Polaków tygodnika „Wprost” zajmował kolejno:
Rodzina.
Jest ojcem koszykarza Aleksandra Krauze.

</doc>
<doc id="179426" url="https://pl.wikipedia.org/wiki?curid=179426" title="Władysław Nadopta">
Władysław Nadopta

Władysław Nadopta (ur. 15 maja 1922 we Lwowie, zm. 18 czerwca 2005 w Moczarach) – szerzej znany dzięki piosenkom Wojciecha Belona jako Majster Bieda. Legenda Bieszczadów, przyjaciel GOPR.
Życiorys.
Osierocony w dzieciństwie, od wczesnych lat wiódł ciężkie życie. W okresie przedwojennym utrzymywał się z grania na gitarze, podróżował po Polsce. Po wkroczeniu Niemców do Lwowa został wywieziony w głąb Rzeszy na przymusowe roboty. W 1946 roku powrócił do Polski. Wyjechał na Śląsk, gdzie pracował w kopalni. W 1962 roku po raz pierwszy przyjechał w Bieszczady – na urlop, następnie jeszcze dwa lata pracował w kopalni, aż w 1965 roku osiadł w Bieszczadach na stałe i jak sam twierdził, od tego czasu już stamtąd nie wyjeżdżał. Pracował tam przy wyrębie drzew, później zdobywał pieniądze sprzedając zbierane w lesie jagody, grzyby i poroża jeleni. Poznał dokładnie bieszczadzkie szlaki, niejednokrotnie pomagał bieszczadzkim GOPR-owcom w poszukiwaniu zaginionych turystów. 16 października 1999 roku został uhonorowany odznaką „Zasłużony dla ratownictwa górskiego”.
Władysław Nadopta i Wojciech Belon spotkali się pewnego dnia na Przełęczy Wyżnej, w Bieszczadach, gdzie Władysław Nadopta – jak sam wspominał – szukał wolności, a Wojciech Belon – weny twórczej. Mimo dzielącej ich różnicy wieku, obaj panowie od pierwszej chwili przypadli sobie do gustu. Potem – jak wspominali – "niejedno piwo wypili, niejedną noc przegadali". I to właśnie Władysław Nadopta stał się dla Belona uosobieniem bieszczadzkiej wolności. Władysław Nadopta długo nie wiedział, że „Majster Bieda” to utwór o nim. Dopiero, gdy przypadkiem w radiu usłyszał dedykację, zrozumiał, że dzięki Belonowi stał się jedną z bieszczadzkich ikon.
W 2001 Andrzej Potocki nagrał o nim film dokumentalny dla TVP Rzeszów pt. „Majster Bieda”.
Przez ostatnie lata życia, po przejściu ciężkiego zapalenia płuc, jego stan zdrowia pogarszał się. Chorował na astmę. Zmarł 18 czerwca 2005 roku. Został pochowany na cmentarzu Jasień w Ustrzykach Dolnych.

</doc>
<doc id="179427" url="https://pl.wikipedia.org/wiki?curid=179427" title="Majster Bieda">
Majster Bieda



</doc>
<doc id="179429" url="https://pl.wikipedia.org/wiki?curid=179429" title="Władysław Stasiak">
Władysław Stasiak

Władysław Augustyn Stasiak (ur. 15 marca 1966 we Wrocławiu, zm. 10 kwietnia 2010 w Smoleńsku) – polski urzędnik państwowy i samorządowy.
W 2007 minister spraw wewnętrznych i administracji w rządzie Jarosława Kaczyńskiego, w latach 2007–2009 szef Biura Bezpieczeństwa Narodowego, w latach 2009–2010 szef Kancelarii Prezydenta RP.
Życiorys.
Ukończył w 1984 I Liceum Ogólnokształcące we Wrocławiu. W 1981 był zaangażowany w działalność Uczniowskiego Komitetu Odnowy Społecznej (UKOS).
W 1989 ukończył historię na Uniwersytecie Wrocławskim. W trakcie studiów był zaangażowany w działalność opozycyjną. Należał do Niezależnego Zrzeszenia Studentów. Uczestniczył w strajkach studenckich na Uniwersytecie Wrocławskim w 1988 i 1989 (pełnił funkcję szefa straży porządkowej strajku). W latach osiemdziesiątych należał do Klubu Inteligencji Katolickiej we Wrocławiu.
W latach 1988–1989 był redaktorem i wydawcą pisma drugiego obiegu „Wichrzyciel”. W latach 1989–1990 zaangażowany w działalność Komitetu Obywatelskiego we Wrocławiu.
W 1989 został asystentem w katedrze historii starożytnej Instytutu Historii Uniwersytetu Wrocławskiego. W latach 1989–1990 był redaktorem pisma „Wyzwanie. Pismo Ruchu Młodych Katolików «U Siebie»”.
Współtworzył wrocławskie struktury Porozumienia Centrum, był członkiem zarządu wojewódzkiego tej partii. W latach 1991–1993 odbył studia w Krajowej Szkole Administracji Publicznej. W międzyczasie w 1992 odbył staż w dyrekcji generalnej francuskiej policji w Ministerstwie Spraw Wewnętrznych. Był absolwentem pierwszego rocznika KSAP.
W latach 1993–2002 pracował w Najwyższej Izbie Kontroli, m.in. jako wicedyrektor Departamentu Obrony Narodowej i Bezpieczeństwa Wewnętrznego. Od listopada 2002 pełnił funkcję zastępcy prezydenta m.st. Warszawy Lecha Kaczyńskiego, odpowiedzialnego za sprawy ochrony ładu, porządku i bezpieczeństwa publicznego, działalność Straży Miejskiej oraz ewidencję ludności, ochronę zdrowia, sport i kulturę fizyczną.
Od 2 listopada 2005 do 31 maja 2006 zajmował stanowisko podsekretarza stanu w Ministerstwie Spraw Wewnętrznych i Administracji, odpowiedzialny za nadzór nad Policją, Strażą Graniczną i Biurem Ochrony Rządu. Następnie był sekretarzem stanu w tym resorcie do 24 sierpnia 2006, kiedy to objął urząd szefa Biura Bezpieczeństwa Narodowego i sekretarza Rady Bezpieczeństwa Narodowego.
Od 8 sierpnia 2007 do 16 listopada 2007 był ministrem spraw wewnętrznych i administracji w rządzie Jarosława Kaczyńskiego. 19 listopada 2007 ponownie został szefem BBN. 15 stycznia 2009 odwołano go z tego stanowiska. Jednocześnie otrzymał nominację na zastępcę szefa Kancelarii Prezydenta RP. 27 lipca 2009 został powołany na stanowisko szefa Kancelarii Prezydenta RP, zastąpił na tym urzędzie Piotra Kownackiego.
Zginął 10 kwietnia 2010 w wyniku katastrofy polskiego samolotu Tu-154M w Smoleńsku w drodze na obchody 70. rocznicy zbrodni katyńskiej. 20 kwietnia 2010 został pochowany w Kwaterze Smoleńskiej na Cmentarzu Wojskowym na Powązkach w Warszawie.
W 2010 jego imieniem nazwano jedną z sal w Krajowej Szkole Administracji Publicznej. Poświęcono mu tablice przy wejściu do Instytutu Historycznego Uniwersytetu Wrocławskiego (2010) oraz w siedzibie MSWiA, nazywając również jego imieniem salę konferencyjną (2016).
Życie prywatne.
Był synem Janiny Kinasiewicz-Stasiak. Miał żonę Barbarę.

</doc>
<doc id="179437" url="https://pl.wikipedia.org/wiki?curid=179437" title="Siegenthal">
Siegenthal

Siegenthal – nieistniejąca już część wsi Berehy Dolne (do 1939 powiat dobromilski, obecnie Brzegi Dolne) powiat bieszczadzki, Gmina Ustrzyki Dolne. Parafia ewangelicka (do 1940) w Bandrowie.
Siegenthal leżało przy drodze z Ustrzyk Dolnych do granicznej wsi Krościenko nad Strwiążem, 4 km od Ustrzyk Dolnych, 8 km od Wyżnego. Układ zabudowy wsi w formie łańcuchówki niemieckiej.
Wieś zorganizowana jako kolonia niemiecka, pierwsi koloniści zaczęli przybywać tu po 1784 (tzw. kolonizacja józefińska). Kolonia została zlikwidowana w 1946. Na terenie cmentarza ewangelickiego zachowały się pojedyncze nagrobki.

</doc>
<doc id="179440" url="https://pl.wikipedia.org/wiki?curid=179440" title="Pierre Poivre">
Pierre Poivre

Pierre Poivre (ur. 23 sierpnia 1719 w Lyonie, zm. 6 stycznia 1786) – francuski botanik, misjonarz, zasłużony dla badania flory Wietnamu, Mauritiusa.
Poivre był synem bogatego kupca bławatnego z Lyonu. Do Faifo (dziś Hội An w południowym Wietnamie) przybył w połowie XVIII stulecia jako misjonarz. Wkrótce jednak zrzucił sutannę i zajął się handlem, uzyskując licencję na założenie faktorii w Tourane. Przedsięwzięcie nie powiodło się (przede wszystkim na skutek braku bogatych sponsorów we Francji), za co obarczył winą miejscowych bonzów i postanowił ich “ukarać”. W tym celu skontaktował się z buszującym po okolicznych wodach piratem-arystokratą, Charlesem Hectorem d’Estaing (którego odległym potomkiem jest były prezydent Francji Valery Giscard). W roku 1768 obaj wspólnicy planowali atak na pałac cesarski w Huế, ale pokrzyżowała im te plany burza, która rozpędziła flotyllę d’Estainga. Następnie zamierzali wyszkolić 3-tysięczny oddział, zająć Tourane, a potem wykroić wokół jakąś własną prowincję. Ten pomysł również był nietrafiony, a zniechęcony pirat postanowił przeznaczyć nadwyżkę swej energii na cel zbożniejszy, w związku z czym pożeglował do Ameryki, gdzie przysłużył się Rewolucji skutecznie blokując okręty angielskie pod Nowym Jorkiem. W latach późniejszych Poivre zajmował się badaniami Seszeli i Reunionu. Zmarł w Lyonie.

</doc>
<doc id="179441" url="https://pl.wikipedia.org/wiki?curid=179441" title="Kigeli V">
Kigeli V

Kigeli V Ndahindurwa (wł. Jean-Baptiste Ndahindurwa, ur. 29 czerwca 1936 w Kamembe, zm. 16 października 2016 w Oakton w USA) – władca belgijskiego terytorium powierniczego Rwandy w latach 1959–1961.
Życiorys.
Jean-Baptiste Ndahindurwa objął tron w 1959 r. i przyjął imię Kigeli V. Już w 1960 r. w kraju doszło do buntu ludu Hutu, których przeciwko panującym Tutsi podburzyli Belgowie, by w ten sposób spacyfikować panujące wśród nich nastroje antykolonialne i proniepodległościowe. Już na przełomie 1959 i 1960 roku doszło do pierwszych pogromów Tutsi, które ostatecznie spowodowały, że Kigeli V wraz z dworem uciekł z kraju. Nowe władze zorganizowały referendum, w którym społeczeństwo większością 80% poparło wprowadzenie w kraju ustroju republikańskiego. Wygnany król do końca życia utrzymywał, że wyniki referendum zostały sfałszowane.
Kiegli V w początkowym okresie zamieszkał w Tanganice, po czym przeniósł się do Ugandy, dokąd zaprosił go rządzący w tym kraju Idi Amin. Po obaleniu Amina w 1979 r. Kigeli V wyjechał do kenijskiego Nairobi, w którym usiłował podtrzymywać funkcjonowanie emigracyjnego dworu, zwołując co tydzień posiedzenia dworu i udzielając audiencji Rwandyjczykom.
W 1992 r. osiadł w Stanach Zjednoczonych, w których otrzymał azyl polityczny. Zamieszkał w Falls Church w Wirginii, gdzie otrzymał opłacane przez amerykański rząd mieszkanie i kartki na żywność. Żył w biedzie, utrzymując się z zasiłku i nadawania rwandyjskich tytułów szlacheckich. Prowadził też fundację dobroczynną, świadczącą pomoc rwandyjskim uchodźcom.
Liczył na powrót do kraju w 1994 roku, gdy partyzanci Tutsi pokonali Hutu i przejęli władzę w Rwandzie, jednak nowy przywódca państwa, Paul Kagame, nie zgodził się na jego powrót do kraju jako monarchy, choć równocześnie wyraził zgodę na przyjazd w charakterze zwykłego obywatela.
Pod koniec lat 1990. został przez Kagame oskarżony o spisek w celu przejęcia władzy, w efekcie czego aresztowano kilkuset prawdziwych i rzekomych monarchistów, a innych zmuszono do emigracji.
Zmarł w Stanach Zjednoczonych 16 października 2016 roku. Przyczyną śmierci była choroba serca. Nie posiadał potomków, gdyż zgodnie ze zwyczajami Tutsi zakazuje się tego królom przebywającym na wygnaniu.
Jeden z jego współpracowników, Boniface Benzinge, oznajmił, że Kigeli nie chciał być pochowany w Rwandzie, co spotkało się ze sprzeciwem żyjących w tym kraju krewnych króla. Po procesie wygranym przez amerykańskim sądem rodzina zmarłego doprowadziła do pochówku w Rwandzie. Pogrzeb nie miał rangi państwowego, władze Rwandy reprezentowała minister sportu i kultury Julienne Uwacu.
Niejasna jest kwestia następstwa po Kiegelim V. Zgodnie z oświadczeniem Benzinge, na następcę wskazano Emmanuela Bushayiję, bratanka króla, który przyjął imię Yuhi VI. Decyzja ta spotkała się ze sprzeciwem krewnych Kiegelego, zamieszkałych w Rwandzie.
Był kawalerem Rycerskiego i Szpitalnego Zakonu św. Łazarza z Jerozolimy.

</doc>
<doc id="179442" url="https://pl.wikipedia.org/wiki?curid=179442" title="Pierre Pigneau de Behaine">
Pierre Pigneau de Behaine

Pierre Joseph Georges Pigneau de Behaine, (ur. 2 listopada 1741 w Origny-en-Thiérache (w departamencie Aisne), zm. 9 października 1799 w Wietnamie) – francuski duchowny katolicki, misjonarz i dyplomata.
Pigneau, najstarszy z dziewiętnaściorga dzieci skromnego mistrza garbarskiego, został księdzem wbrew woli ojca. W 1765, gdy miał 24 lata, Stowarzyszenie Misji Zagranicznych skierowało go do seminarium duchownego na wyspie Phú Quốc w Zatoce Syjamskiej (vis-à-vis zachodniego krańca delty Mekongu), gdzie - realizując testament Alexandre de Rhodesa - miał kształcić około czterdziestu Wietnamczyków, Chińczyków i Tajów.
Misja.
Skupisko bambusowych szałasów nie zapewniało nawet minimum komfortu i Pigneau od samego początku doświadczył wszystkich nieprzyjemności życia w tropikach. Temperatura i wilgotność powietrza stwarzały wrażenie stałego przebywania w łaźni parowej, a każdy kęs strawy czy łyk wody nosił w sobie ryzyko zapadnięcia na śmiertelną najczęściej, bo nieznaną, chorobę. Co więcej, nieobeznany z miejscowymi stosunkami młodzik rychło wplątał się w niebezpieczny konflikt.
Wkrótce po przybyciu udzielił schronienia pewnemu ściganemu syjamskiemu księciu, za którym - trop w trop - zjawili się siepacze. Zburzyli seminarium, a Pigneau’a zakuli w 40-kilowe dyby. Trawiony gorączką, niepewny jutra, coraz częściej przemyśliwał o śmierci. "Po tysiąckroć dziennie dziękowałem Panu" - pisał do swych rodziców - "że mogę cierpieć lub umrzeć dla Niego".
Nie umarł jednak. Uwolniony po kilku miesiącach, zabrał się z zapałem do odbudowy szkoły. Cóż, kiedy w niecały rok później nastąpił napad chińsko-kambodżańskich piratów, którzy szkołę doszczętnie zniszczyli i wymordowali większość seminarzystów. Pigneau wraz z kilkoma towarzyszami zdołał zbiec; zdobył gdzieś wątłą łódkę, w której pokonał Zatokę Syjamską, Ciśninę Malakka, Zatokę Bengalską i dotarł do Pondicherry, placówki francuskiej w Indiach. Podobnie wielkiego wyczynu miał dokonać nieco później kpt. William Bligh, dowódca osławionego okrętu HMS Bounty.
W roku 1770 papież Klemens XIV konsekrował Behaine’a na biskupa Adranu, starożytnego miasta na Bliskim Wschodzie, które w okresie wypraw krzyżowych wpadło w ręce muzułmanów. Godność była więc czysto tytularna, ale papież obawiał się nie bez racji, iż obsadzenie Behaine’a na rzeczywistej diecezji w Wietnamie zirytuje Portugalczyków, wciąż jeszcze roszczących pretensje do "wyłączności" w Azji.
W piętnaście lat później niezwykły zbieg okoliczności przeistoczył biskupa w polityka. W 1784 roku na wyspę Phú Quốc, trafia uciekający przed Tajsonami przyszły cesarz Wietnamu Nguyễn Ánh. Biskup Behaine przedstawia mu możliwość uzyskania francuskiej pomocy militarnej. Zdesperowany Ánh, przystaje na tę propozycję i razem organizują poselstwo do króla Francji.
Polityk.
De Behaine chętnie ruszył w drogę. Najpierw, w towarzystwie syna książęcego, przybył do Pondicherry, ale miejscowi notable uznali pomysł podboju Wietnamu w imię przyjaźni z Nguyễnami za “trudny, o ile nie beznadziejny” w realizacji. Nie pozostało nic innego, jak udać się do dalekiego Paryża i przedłożyć projekt królowi. W początkach roku 1787 - w towarzystwie 5-letniego księcia Nguyễn Phúc Cảnh, syna Nguyễn Ánha i roju egzotycznych sług - de Behaine zjawił się w Wersalu, gdzie wywołał prawdziwą sensację. Nie zyskał jednak zgody królewskiej.
Kraj stał na krawędzi bankructwa i wojny domowej. W tej sytuacji Ludwik XVI bez wahania odrzucił projekt kosztownej azjatyckiej ekspedycji. Kilka miesięcy trwało, nim Pigneau udało się przekonać królewskich doradców, że akcja może zapobiec zajęciu Wietnamu przez Anglików, co było oczywistą nieprawdą - przynajmniej w tamtym czasie. 28 listopada Pigneau i książę de Montmorin, minister spraw zagranicznych, podpisali kontrakt, w myśl którego Francja zgadzała się wspomóc Nguyễn Ánha 1650-osobowym oddziałem piechoty, bronią, amunicją i środkami przeprawowymi, Wietnam zaś zobowiązywał się odstąpić "port na wyspie Hội An" (Đà Nẵng), wyspę Poulo Condore (Côn Đảo) na morzu Południowochińskim oraz przywileje handlowe "z wyłącznością wobec innych państw europejskich". Traktat ten nigdy nie został zrealizowany. Ciekawe, że umowa nie wspomina jednym choćby słowem o sprawach wiary i szerzeniu religii katolickiej. Świadczy to o całkowitej przemianie Pigneau z biskupa w dyplomatę.
Komisarz Królewski.
Kolejnym krokiem zręcznego polityka było porzucenie niewygodnej roli rzecznika Nguyễnów. Pigneau stał się teraz francuskim Komisarzem Królewskim w Kochinchinie. Tymczasem Ludwik XVI, zawsze chwiejny i niezdecydowany, postanowił wykręcić się z azjatyckiej awantury. Porozumiał się sekretnie z gubernatorem Pondicherry, który miał - zgodnie z postanowieniami traktatu - wyposażyć Pigneau w statki i broń, przypomniał mu trudną sytuację Francji i nakazał całą mocą utrudniać poczynania kierownictwa ekspedycji. Urzędnik, który uważał się za skrzywdzonego osadzeniem w Pondicherry, z równą nienawiścią odnosił się do tropików, Azji i “wietnamskiego” biskupa. Postanowił więc zrobić wszystko, by sprawę pogrzebać.
Gubernator ów, Thomas Conway, Irlandczyk, po wielu latach służby w armii francuskiej udał się do Ameryki, gdzie dosłużył się stopnia generała - inspektora Armii Kontynentalnej. W roku 1777 wplątał się w spisek zawiązany przez garstkę niezadowolonych, którzy zamierzali obalić ponoszącego porażkę za porażką Waszyngtona i zastąpić go generałem Horatiem Gatesem (pod którego rozkazami służył m.in. Tadeusz Kościuszko). Zamach nie powiódł się, a markiz de la Fayette określił Conwaya mianem człowieka "ambitnego i chorobliwie niebezpiecznego". Jednakże dziwnym zbiegiem okoliczności Conway wrócił z Ameryki w aureoli bohatera Rewolucji. Jego generalski stopień został zweryfikowany i uznany, po czym... pozbyto się go zsyłając do Pondicherry. Prawdopodobnie dlatego, że wszystkim u dworu znana była jego chorobliwa niechęć do Azji i Azjatów.
Gdy Pigneau przybył do Pondicherry, dowiedział się ku swemu przerażeniu, że król raz jeszcze przemyślał i odrzucił projekt. Sprawa była niejasna, ba, podejrzana nawet. Conway nie umiał przedstawić biskupowi żadnego dokumentu, a osobistego listu królewskiego zwyczajnie nie mógł. Pigneau wysłał więc do Paryża list żądając wyjaśnień. Tymczasem przyszedł lipiec 1789 roku. Tłum zdobył i zburzył Bastylię, a słowo królewskie z dnia na dzień przestało mieć jakiekolwiek znaczenie.
"Jak rewolucja, to rewolucja. Sam poprowadzę ekspedycję!" - oświadczył Pigneau kupcom francuskim i przekonał ich, że winni kupić mu dwa statki, broń i amunicję. Tak się też stało. Pigneau zaciągnął około 400 dezerterów z armii francuskiej - niektórzy z nich oddali sprawie nieocenione usługi: Olivier de Puymanel, dwudziestolatek, wyszkolił 50-tysięczną armię tubylczą; Jean Baptiste de Chaigneau dowodził artylerią okrętową, a wkrótce stał się ważną osobistością na dworze Nguyễnów.
Z końcem stulecia nastąpił upadek taysonów. Despotyczni przedstawiciele nowej "rewolucyjnej" władzy w niczym nie ustępowali mandarynom, których przecież obalili. Opuszczeni przez większość społeczeństwa, bici przez oddziały Ánha i jego syna Cảnha (tego samego, który towarzyszył Pigneau w jego podróży do Wersalu) oddawali miasto za miastem, prowincję za prowincją. W roku 1799 resztki ich sił zostały otoczone pod Quy Nhơn i doszczętnie rozbite. Powstanie po dwudziestu siedmiu latach upadło dokładnie tam, gdzie wybuchło.
Zwycięstwo i śmierć.
W 1802 roku Nguyễn Ánh koronował się w Huế na cesarza i przybrał tytuł Gia Long. Dotychczasową nazwę kraju Đại Việt ("Wielki Wietnam"), postanowił zmienić na Nam Việt ("Wietnam Południowy"), ale zaprotestował cesarz Chin, Jiaqing (którego Gia Long był formalnym lennikiem), dopatrując się wielkomocarstwowych tendencji. Ostatecznie zgodzono się na nazwę Việt Nam, obowiązującą do dzisiaj. Dynastia Nguyễn przetrwała do 1955 roku, kiedy to ostatni cesarz Wietnamu Bảo Đại został zmuszony do abdykacji.
Pigneau nie dożył ostatecznie sukcesu swego protegowanego. Zmarł na dyzenterię w obozie księcia Cảnha tuż przed ostatecznym szturmem Quy Nhơn. Miał wówczas 57 lat. Żaden cudzoziemiec - ani przedtem, ani potem - nie został tak uhonorowany przez Wietnamczyków. Jego pogrzeb, ze względu na swój splendor, przeszedł do historii: astrolog wybrał najwłaściwszy moment pochówku, tekową trumnę z zabalsamowanym ciałem poprzedzało w procesji 12 tysięcy żołnierzy i setki słoni, za trumną zaś podążało 40 tysięcy żałobników, wśród nich Nguyễn Ánh w pozłocistym palankinie. Ciało biskupa-dyplomaty spoczęło w bambusowym gaju na przedmieściach Sajgonu. Ani grób, ani wzniesiony nad nim pomnik nie zachowały się, niestety, do naszych czasów.

</doc>
<doc id="179443" url="https://pl.wikipedia.org/wiki?curid=179443" title="Prinzenthal">
Prinzenthal

Prinzenthal, Kniażyn – część dawnej wsi Smereczna, na Ukrainie, w rejonie starosamborskim obwodu lwowskiego. Obecnie w granicach administracyjnych miejscowości Terło, 10 km od przejścia granicznego w m. Krościenko nad Strwiążem.
Osada została założona w dobrach kameralnych dobromilskich w procesie kolonizacji józefińskiej przez osadników niemieckich (zobacz: Niemcy galicyjscy) wyznania luterańskiego (w większości) i reformowanego w 1784. Ewangelicy podlegali zborowi luterańskiemu w Bandrowie, ponadto osada leżała w granicach rzymskokatolickiej parafii w Chyrowie i greckokatolicka w Terle. Do 1939 roku powiat dobromilski (Bircza). W okresie międzywojennym miejscowość należała do Polski. W 1921 roku była wieś stanowiła najmniejszą gminę jednostkową woj. lwowskiego, licząc zaledwie 41 mieszkańców. Od 1934 do gminy Horucko. W styczniu 1940 miejscowa ludność niemiecka została stąd wysiedlona w ramach akcji Heim ins Reich. Kolonia została rozwiązana w roku 1946, w 1952 wysiedlono również Smereczną, po czym jej obszar włączono do Terła.

</doc>
<doc id="179446" url="https://pl.wikipedia.org/wiki?curid=179446" title="Probiotyki">
Probiotyki



</doc>
<doc id="179450" url="https://pl.wikipedia.org/wiki?curid=179450" title="Leitrim (hrabstwo)">
Leitrim (hrabstwo)

Leitrim (irl. "Contae Liatroma") – hrabstwo w Irlandii, w prowincji Connacht.
Krótki odcinek granicy Leitrim stanowi wybrzeże Atlantyku, jest jednak ono raczej lądowym hrabstwem. Sąsiadami hrabstwa są: z prowincji Ulster – hrabstwo Donegal (na północy), Fermanagh (na północnym wschodzie) i Cavan (na wschodzie); z prowincji Leinster – hrabstwo Longford (na południu), a na zachodzie hrabstwa z Connacht: Roscommon i Sligo. Fermanagh znajduje się w Irlandii Północnej, reszta hrabstw – w Irlandii. Rzeka Shannon i Lough Allen dzielą Leitrim na North Leitrim (Leitrim Północne) i South Leitrim (Leitrim Południowe).
Hrabstwo ma jedną z najniższych gęstości zaludnienia w Irlandii, jest też jednym z najmniejszych hrabstw. Leitrim ma też najkrótsze wybrzeże, jedynie dwie mile na zachód od Bundoran.
Historia.
W dawnych czasach hrabstwo Leitrim tworzyło zachodnią połowę królestwa Breifne. Rodzina O’Rourke z Dromahair przez długi czas miała duży wpływ na ten region, ich heraldyczne lwy do dzisiaj znajdują się na herbie hrabstwa. Początkowo istniały silne więzi z East Breifne (wschodnim Breifne), dzisiejszym hrabstwem Cavan, osiedlił się tam klan O’Reilly. Inwazja Normanów, którzy najechali te tereny w XIII wieku i okupowały południe Breifne.
Brytyjski Lord namiestnik, Sir John Perrott, rozkazał legalne ustanowienie "hrabstwa Leitrim" w 1565. Perrott wyznaczył też aktualne granice hrabstwa w roku 1583, zawierając w nich góry o tej samej nazwie na północnym zachodzie i bagniste polany na południowym wschodzie. Tradycyjnie mówi się o Pięciu Lasach, który rosły w Leitrim do XVII wieku. Dzisiejsze olbrzymie mokradła powstały zaraz po zniknięciu drzew. Wilgoć szybko zadecydowała o reputacji tych terenów: mieszkańcy mówili, że ziemia "nie była sprzedawana akrami – była sprzedawana galonami!".

</doc>
<doc id="179451" url="https://pl.wikipedia.org/wiki?curid=179451" title="Hiperaktywność">
Hiperaktywność



</doc>
<doc id="179454" url="https://pl.wikipedia.org/wiki?curid=179454" title="Steinfels">
Steinfels

Steinfels, Głazy – nieistniejąca dziś część (kolonia) wsi Stebnik, do 1939 powiat dobromilski, obecnie powiat bieszczadzki, Gmina Ustrzyki Dolne.
Wieś powstała jako kolonia niemiecka. Pierwsi koloniści zaczęli przybywać tu po roku 1784, w ramach tzw. kolonizacji józefińskiej. Kolonia Steinfels leżała 9 km od Ustrzyk Dolnych, 5 km od (Wyżnego), na północ leży Krościenko nad Strwiążem na wschód Nanowa i Stebnik. Środkiem wsi płynie potok Stebnik, prawy dopływ Strwiąża, z lewego brzegu dopływ Jasienika. Zabudowania wiejskie leżały w obrębie wsi Stebnika. Układ zabudowy kolonii w formie łańcuchówki niemieckiej. W roku 1880 było 21 domów oraz 122 mieszkańców. W miejscu kościół pw. św. Marii, parafia ewangelicka w miejscowości Bandrów, rzymskokatolicka w miejscowości Jasień, parafia greckokatolicka w miejscowości Nanowa.
Koloniści niemieccy zostali przesiedleni do Rzeszy w 1940. Zabudowania nie zachowały się, do dziś zachowały się pojedyncze nagrobki ewangelickie na pobliskim cmentarzu.
Stebnik jest jednym z najstarszych ośrodków górnictwa naftowego na świecie, kopalnie ropy naftowej istniały tu przed rokiem 1884.

</doc>
<doc id="179455" url="https://pl.wikipedia.org/wiki?curid=179455" title="Wiadukt w Millau">
Wiadukt w Millau



</doc>
<doc id="179458" url="https://pl.wikipedia.org/wiki?curid=179458" title="Dowód przekątniowy">
Dowód przekątniowy



</doc>
<doc id="179463" url="https://pl.wikipedia.org/wiki?curid=179463" title="Wyżne (powiat dobromilski)">
Wyżne (powiat dobromilski)

Wyżne (w latach 1787-1938 "Obersdorf" lub "Oberdorf") – kolonia niemiecka istniejąca w latach 1787-1940. Ślady po miejscowości zachowały się w postaci pozostałości cmentarza ewangelickiego na terenie wsi Krościenko, na północ od tamtejszej stacji kolejowej.
Przynależność administracyjna.
W momencie założenia kolonia administracyjnie znajdowała się w cyrkule sanockim (leskim). W 1787 osada weszła w skład dóbr klucza dobromilskiego. W 1855 jako przysiółek Krościenka należał do powiatu dobromilskiego. Po reformie administracyjnej w 1867 roku przynależała jako osobna gmina do powiatu liskiego, podobnie (jako wieś, własność rządowa) w 1872. W 1934 i 1938(czasy II RP) w granicach powiatu dobromilskiego. Do roku 1934 stanowiła osobną gminę, a następnie wchodziła w skład gminy zbiorowej Krościenko.
Demografia i stosunki wyznaniowe.
Koloniści niemieccy przybyli w ramach kolonizacji józefińskiej i byli protestantami (luteranami i kalwinistami). Kolonia powstała w 1784, a tworzyło ją początkowo 7 rodzin, rok później przybyła kolejna (liczba 8 rodzin poświadczona także w 1789; z tych 6 było wyznawcami kalwinizmu), wszystkie z obszaru Rzeszy. W 1786 mieszkało tu 47 osób (w tym 25 kobiet). W 1812 kolonia liczyła 38 mieszkańców, 1870 wieś liczyła 106 osób, następnie ludność kolonii kształtowała się następująco: w 1880 – 87 (ogółem mieszkało wówczas we wsi 100 mieszkańców), w 1890 – 78, w 1900 – 99, w 1921 – 81 (wszyscy to Niemcy). Mieszkańcy należeli do zboru ewangelickiego w Bandrowie, powstałego w 1788. Małżeństwa zawierano głównie w ramach wspólnoty ewangelickiej. Na przełomie XIX i XX wieku ewangeliccy mieszkańcy Obersdorfu, tworzący 25 rodzin, posługiwali się 9 nazwiskami. Emigracja wynosiła 8 osób, z czego połowa do Stanów Zjednoczonych, a druga połowa do Poznańskiego. We wrześniu 1939 część mieszkańców Obersdorfu została wywieziona wraz z ustępującym wojskiem niemieckim, a w 1940 roku koloniści niemieccy zostali przesiedleni, w ramach radziecko-niemieckiej wymiany ludności, na tereny Rzeszy. Ostatnia Niemka - mieszkanka Obersdorfu zmarła w styczniu 1945. W 1990 rozpoznano cztery domy, które pozostały z dawnej zabudowy.
Gospodarka kolonii.
Wszyscy przybyli koloniści byli rolnikami. Zgodnie z zarządzeniami austriackimi wszystkie domy gospodarskie (stojące blisko drogi) składały się z: izby mieszkalnej (znacznych rozmiarów), sieni połączonej z kuchnią oraz dwóch pomieszczeń o charakterze magazynowym: komory i komórki na sprzęt. Uzyskali oni w sumie 84,994 ha gruntów, czyli 147 mórg i 1116 sążni, z których uzyskiwano 223 korce i 22 garnce ziarna. Przypuszczalnie rocznie (dane za 1789) uprawa dawała 252 guldenów i 8 krajcarów dochodu, z którego koloniści płacili 110 guldenów i 8 krajcarów czynszu.
Na obszarze wsi, na zboczach Klewy zlokalizowano złoża ropy naftowej, a wiercenia przygotowawcze miały miejsce w ostatnich dekadach XIX wieku, ujawniając jednak niewielkie ilości tego surowca, za to o znacznych objawach gazowych. W drugiej połowie lat 20. XX wieku istniały w granicach Obersdorfu liczne szyby (kopane i wiercone) ropy naftowej.
Cmentarz ewangelicki.
Pozostałości cmentarza ewangelickiego (ruiny dzwonnicy przy wejściu nań, fundamenty kaplicy, fragmenty nagrobków – najlepiej zachowany Wilhelma Götza), usytuowanego pierwotnie blisko cerkwi w Wolicy (i przynależącego do niej cmentarza), użytkowanego przez ludność wsi oraz ewangelików z Liskowatego i Krościenka. Dokładna data założenia cmentarza, którego obszar wynosił pierwotnie 2,37 a jest nieznana. Utworzono go na gruntach Henryka Grossmüllera ok. 1870, tuż przy ówczesnej granicy z Krościenkiem. W pierwszych latach XX wieku cmentarz powiększono w kierunku zachodnim (grunty Jakuba Libowicza, który w międzyczasie przejął też pierwotne grunty cmentarza). Na ogrodzonym drewnianym płotem cmentarzu przed II wojną światową istniały: murowana dzwonnica i wybudowana w 1935 (na miejscu zburzonej drewnianej trupiarni) o podstawie kwadratu, murowana, pobielona i otynkowana, pokryta gontem kaplica cmentarna (o powierzchni 16 m²). Ostatni ewangelik pochowany został na cmentarzu 9 maja 1939, a w 1944 pochowano tam jeszcze żołnierza radzieckiego. W latach 40. i 50. XX wieku cmentarz nieużytkowany, niszczał – znaczną część nagrobków zrzucono w kierunku potoku, a kaplicę rozebrano w okresie zasiedlenia Krościenka przez Greków.

</doc>
<doc id="179474" url="https://pl.wikipedia.org/wiki?curid=179474" title="Said Musa">
Said Musa

Said Wilbert Musa (ur. 19 marca 1944 w San Ignacio) – belizeński polityk i prawnik, lider Zjednoczonej Partii Ludowej, długoletni parlamentarzysta z okręgu Fort George, minister, premier Belize w latach 1998–2008.
Życiorys.
Młodość i wykształcenie.
Urodził się w San Ignacio w ówczesnym Hondurasie Brytyjskim, jako jedno z czworga dzieci Hamida i Aurory Musa. Po ukończeniu szkoły średniej wyjechał na studia do Wielkiej Brytanii, gdzie ukończył prawo na Uniwersytecie w Manchesterze. W 1967 wrócił do kraju, gdzie pracował jako prawnik jednocześnie aktywnie uczestnicząc w dążeniu do niepodległości Belize.
Kariera polityczna.
Od 1974 jest członkiem Zjednoczonej Partii Ludowej Belize, z ramienia której był senatorem w latach 1974–1979. W latach 1979–1984 był posłem do niższej izby belizeńskiego parlamentu (z okręgu wyborczego Fort George), po zwycięstwie w wyborach w 1979, a także wszedł do rządu George’a Cadle’a Price’a jako minister sprawiedliwości oraz prokurator generalny. W 1984 jedyny raz przegrał wybory parlamentarne z kandydatem Zjednoczonej Partii Demokratycznej – Deanem Lindo.
W 1989 powrócił do parlamentu i od tego czasu, sześć razy z rzędu, wygrywał wszystkie wybory parlamentarne w okręgu wyborczym Fort George (1993, 1998, 2003, 2008 i 2012).
W latach 1989–1993 pełnił funkcję ministra spraw zagranicznych, edukacji i sportu w kolejnym rządzie George’a Cadle’a Price’a.
W latach 1996–2008 był przewodniczącym Zjednoczonej Partii Ludowej, a od 28 sierpnia 1998 do 8 lutego 2008 był premierem kraju – pierwszym w krótkiej historii kraju, który pełnił ten urząd przez dwie kadencje. Po przegranej w wyborach w 2008 zrezygnował z przywództwa partii, powrócił również do kariery prawniczej, jednocześnie cały czas pozostając posłem do parlamentu i czynnym politykiem.
W 2013 jego dom został ostrzelany przez nieznanych sprawców. W 2015 pojawiły się naciski na Musę, ze strony niektórych polityków Zjednoczonej Partii Ludowej, by nie startował w kolejnych wyborach. Weteran belizeńskiej polityki nie zamierza jednak udawać się na emeryturę.
Życie prywatne.
Żonaty z Joan, z którą ma syna Yassera (ur. 1970) – belizeńskiego artystę i nauczyciela.

</doc>
<doc id="179477" url="https://pl.wikipedia.org/wiki?curid=179477" title="Alex Ferguson">
Alex Ferguson

Alex Ferguson, właśc. sir Alexander Chapman Ferguson (ur. 31 grudnia 1941 w Govan, Glasgow) – szkocki trener piłkarski i piłkarz. W latach 1986–2013 był trenerem piłkarskim klubu Manchester United. Jego brat, Martin w latach 1997-2013 był szefem europejskich skautów jego ówczesnej drużyny - Manchesteru United. Jego syn, Darren w latach 1990-94 był zawodnikiem tejże jego drużyny.
Jako piłkarz Alex Ferguson występował kolejno w Harmony Row Boys i Drumchapel (młodzieżówki), Queen’s Park, St. Johnstone F.C., Dunfermline, Rangers, Falkirk F.C. oraz Ayr United. Jako menedżer pracował dla East Stirlingshire, St Mirren i Aberdeen. Z drużyną Aberdeen związany był w latach 1978–1986.
6 listopada 1986 zastąpił Rona Atkinsona na stanowisku menedżera Manchesteru United. W 1999 Ferguson otrzymał tytuł szlachecki przyznany przez Królową Elżbietę II za zdobycie potrójnej korony (Pucharu Anglii, Mistrzostwa Anglii oraz Pucharu Mistrzów).
19 grudnia 2010 stał się najdłużej pracującym menedżerem Manchesteru United, bijąc rekord należący wcześniej do Matta Busby'ego, będąc z United 24 lata, 1 miesiąc i 14 dni.
8 maja 2013 roku oficjalna strona Manchesteru United ogłosiła odejście sir Alexa Fergusona na emeryturę po 26 sezonach. Ma on teraz pełnić funkcję dyrektora oraz ambasadora Manchesteru United. Na stanowisku trenera United 1 lipca 2013 zastąpił go inny Szkot, David Moyes, wieloletni trener Evertonu.
5 maja 2018 roku w godzinach wieczornych trafił w poważnym stanie do szpitala. Manchester United w swoim oficjalnym komunikacie poinformował, że przyczyną hospitalizacji jest doznany wylew krwi do mózgu oraz o pomyślnym przebiegu operacji.
Reprezentacja Szkocji.
W swojej karierze Alex Ferguson zanotował także epizod z reprezentacją Szkocji, którą poprowadził na Mistrzostwach Świata w Meksyku w 1986 roku, zdobywając jednak zaledwie punkt i odpadając z rozgrywek na etapie grupowym.
Osiągnięcia trenerskie.
W swojej karierze Ferguson zdobył 49 trofeów, co czyni go najbardziej utytułowanym trenerem piłkarskim w historii.
Stopnie honorowe.
Ferguson otrzymał co najmniej stopni tytułów honorowych. Oto one:
Statystyki kariery.
Trener.
Kilka źródeł.

</doc>
<doc id="179492" url="https://pl.wikipedia.org/wiki?curid=179492" title="Minnesang">
Minnesang

Minnesang – przekazywana w formie pisemnej i zrytualizowana forma miłosnej liryki śpiewanej, uprawianej przez zachodnioeuropejską arystokrację, łącznie z cesarzem.
Na niemieckojęzycznych obszarach z minnesangiem w języku średnio-wysoko-niemieckim mamy do czynienia dopiero od około 1150 roku.
Pierwszymi znanymi minnesingerami byli trubadurzy pochodzący z południowej Francji. 
Z punktu widzenia socjologii minnesang pełnił rolę rycerskiego hobby i był jednocześnie rodzajem zawodów między rycerzami arystokratycznego pochodzenia na wzór innych zawodów np. turniejów.
Pomyślne przedstawienie minneliedu można porównać do udanych łowów lub zwycięstwa w turnieju rycerskim. Pieśń miłosna (Minnelied) kierowana była do wybranej damy z towarzystwa. Stosunek między rycerzem i wybraną damą nie rozgrywał się jednak na płaszczyźnie erotycznej, lecz w ramach etykiety rycerskiej i był obwarowany różnymi rytuałami.
Znani niemieccy minnesingerzy.
Minnesang rozwijał się również na ziemiach czeskich. jak podaje Piotr Gierowski, minnesängerem był także król Czech (i Polski) Wacław II.

</doc>
<doc id="179506" url="https://pl.wikipedia.org/wiki?curid=179506" title="Neorenesans">
Neorenesans

Neorenesans – nurt w architekturze XIX-wiecznego historyzmu, nawiązujący formalnie do architektury renesansowej. W krajach Europy Środkowej nawiązywano przede wszystkim do tzw. renesansu północnego.
Teoretyczny grunt dla rozwoju neorenesansu został przygotowany już na początku XIX w. przez publikacje Jeana-Nicholasa-Louisa Duranda ("Précis des leçons d’architecture données à l’École royale polytechnique", lata 1802–1805) oraz Auguste-Henri-Victora Grandjean de Montigny’ego ("Architecture toscane: palais, maisons, églises et autres édifices publics et privés principalement des 15e, 16e et 17e siècles"). Do najwcześniejszych budowli wzorowanych na renesansie rzymskim należy zabudowa Rue de Rivoli w Paryżu, projektu Charlesa Perciera i Pierre’a Fontaine’a.
W Monachium od drugiego dziesięciolecia XIX w. zaczął powstawać szereg budynków projektu Leo von Klenzego, w większości nawiązujących do renesansu florenckiego i rzymskiego (np. pałac książąt Leuchtenberg, wzorowany na rzymskim Palazzo Farnese). Liczne nawiązania do renesansu pojawiły się również w zabudowie Ludwigstraße w Monachium, uważanej jednak za realizację w stylu arkadowym.
Kolejne wczesne realizacje w tym stylu powstały w Londynie. Są to siedziby dwóch klubów: Traveller’s Club (budowa ukończona w 1832 r.) i Reform Club (1837–1841), obie zaprojektowane przez Charlesa Barry’ego.
Neorenesans osiągnął największe znaczenie między 1870 i 1890. Formy neorenesansowe były uważane przez architektów ścisłego historyzmu za wiążące, w odróżnieniu od historyzmu romantycznego, który dopuszczał swobodną interpretację. Odwołanie do stylu historycznego odnosiło się jednak najczęściej jedynie do elewacji. Neorenesans był propagowany m.in. przez niemieckiego architekta Gottfrieda Sempera.
W stylu neorenesansowym wznoszono przede wszystkim obiekty użyteczności publicznej, takie jak banki, ratusze czy szkoły, jak również wiele kamienic czynszowych. Styl dotyczył także urządzania wnętrz. Największy zespół architektury neorenesansowej znajduje się w Wiedniu, m.in. większa część budowli Ringu.
Równolegle z neorenesansem rozwijał się neobarok, który około 1885 osiągnął równe mu znaczenie. Około 1900 neorenesans wychodzi ostatecznie z mody. Przykładem architektury okresu schyłkowego jest powstały w latach 1906–1911 w Szczecinie budynek rejencji szczecińskiej, obecnie użytkowany jako urząd województwa zachodniopomorskiego.

</doc>
<doc id="179508" url="https://pl.wikipedia.org/wiki?curid=179508" title="Poszukiwania asocjacji">
Poszukiwania asocjacji



</doc>
<doc id="179509" url="https://pl.wikipedia.org/wiki?curid=179509" title="Blaise Compaoré">
Blaise Compaoré

Blaise Compaoré (ur. 3 lutego 1951 w Wagadugu) – burkiński polityk i wojskowy, prezydent Burkiny Faso w latach 1987-2014. Objął władzę w wyniku zamachu stanu.
Życiorys.
Edukacja i kariera wojskowa.
Urodził się w rodzinie należącej do grupy etnicznej Mossi. W dzieciństwie uczęszczał do szkoły podstawowej w Ziniaré. W 1972 ukończył szkołę średnią i rozpoczął karierę wojskową. We wrześniu 1973 wstąpił do Szkoły Wojskowej Kamerunu (EMIAC) w Jaunde. W latach 1975-1976 kształcił się w Szkole Piechoty w Montpellier we Francji. W 1977 odbywał staż we Francji w siłach powietrznych, a w 1978 kurs spadochroniarski w Maroku. W 1982 brał udział w kursie oficerskim w Pau we Francji. W lipcu 1975 Compaoré awansował do stopnia podporucznika. W październiku 1977 został porucznikiem. Rok później rozpoczął służbę w Kompanii Interwencyjnej Sił Powietrznych w Bobo-Dioulasso. W maju 1980 został doradcą szefa sztabu sił zbrojnych. W 1981 objął funkcję dowódcy Krajowego Centrum Szkolenia Komandosów w Pô oraz wszedł w skład Rady Sił Zbrojnych. W styczniu 1982 awansował do stopnia kapitana.
Zamach stanu 1983 i 1987.
W listopadzie 1982 w Górnej Wolcie (nazwa Burkiny Faso do 1984) doszło do kolejnego z rzędu zamachu stanu. Władzę przejął major Jean-Baptiste Ouédraogo i Rada na rzecz Ocalenia Ludu (CSP, "Conseil de Salut du Peuple"). W skład rady wchodził Compaoré razem ze swoim towarzyszem broni kapitanem Thomasem Sankarą. Reprezentowali oni radykalne skrzydło rady. Między radykałami a umiarkowanymi wojskowymi doszło do konfliktu, którego rezultatem było aresztowanie w maju 1983 wielu zwolenników radykalnych (bardziej lewicowych) poglądów. Compaoré nie został zatrzymany i zdołał uciec w okolice Pô i tam zorganizować ruch oporu, zmierzający do uwolnienia zatrzymanych (m.in. Sankary). 4 sierpnia 1983 Compaoré wraz ze swoimi oddziałami wkroczył do Wagadugu, oswobodził Sankarę i razem z nim powołał do życia Radę Narodową Rewolucji (CNR, "Conseil National de la Révolution"). No czele państwa stanął Thomas Sankara, który zmienił nazwę państwa na Burkina Faso i rozpoczął lewicowe reformy. W latach 1983-1987 Compaoré pełnił funkcję ministra stanu przy prezydencie oraz ministra sprawiedliwości..
W miarę upływu czasu lewicowy radykalizm Sankary powodował uformowanie się wewnętrznej opozycji przeciw niemu. Na czele grupy niezadowolonych z aktualnej polityki państwa stanął Compaoré. 15 października 1987 dokonał on zamachu stanu, w czasie którego zabity został Thomas Sankara, okrzyknięty mianem „zdrajcy rewolucji”. Compaoré stanął na czele utworzonego Frontu Powszechnego ("Front Populaire").
Prezydent.
Compaoré w swoim pierwszym przemówieniu do narodu 19 października 1987 ogłosił początek nowej polityki i nowe otwarcie. Zadeklarował jednak kontynuowanie i osiągnięcie celów rewolucji oraz „naprawę odchyleń Sankary” od pierwotnych jej założeń. Początkowo w skład kierownictwa Frontu Powszechnego, który przejął władzę w państwie, obok Compaoré wchodziło jeszcze dwóch wojskowych, kapitan Henri Zongo i major Jean-Baptiste Boukary Lengani. Tworzyli oni swoisty triumwirat, który rządził Burkina Faso. Jednakże 18 września 1989 Zongo i Lengani zostali oskarżeni o spiskowanie i organizowanie zamachu przeciw władzy Frontu Powszechnego. Tego samego dnia zostali aresztowani i skazani na śmierć. Umożliwiło to Blaise'owi Compaoré przejęcie całkowitej władzy w państwie.
W marcu 1990 na I Kongresie Frontu Powszechnego Blaise Compaoré zapowiedział stworzenie konstytucji, ustanawiającej w kraju rządy prawa. W grudniu 1990 rozpoczęły się prace na jej projektem. W czerwcu 1991 konstytucja została przyjęta w wyniku referendum. 1 grudnia 1991 w Burkina Faso odbyły się pierwsze wybory prezydenckie, w których zwyciężył Compaoré. Opozycja zbojkotowała wybory ze względu na niedemokratyczne dojście Compaoré do władzy. Jako jedyny kandydat Compaoré zdobył 86% głosów poparcia.
15 listopada 1998 Blaise Compaoré wziął udział w drugich wyborach prezydenckich. I tym razem zostały one zbojkotowane przez główne partie opozycyjne. W wyborach Compaoré zajął pierwsze miejsce, zdobywając 87,5% głosów poparcia.
13 grudnia 1998 w Burkina Faso został zamordowany Norbert Zongo, dziennikarz badający morderstwo szofera brata prezydenta Compaoré. Sprawa śmierci dziennikarza nie została wyjaśniona, ale podejrzenia skierowane były na otoczenie prezydenta. W 1999 niezależne śledztwo stwierdziło, że zabójstwo to miało podłoże polityczne.
W październiku 2003 w kraju udaremniony został zamach stanu przeciw władzy prezydenta Compaoré. W kwietniu 2004 w procesie sądowym skazanych zostało 13 wojskowych, oskarżonych o przygotowywanie zamachu.
Przed kolejnymi wyborami prezydenckimi w 2005, pojawiły się kontrowersje wokół możliwości kandydowania przez prezydenta Compaoré. W 2000 do konstytucji wprowadzono przepis o limicie dwóch kadencji prezydenckich, natomiast dla Compaoré byłaby to już trzecia kadencja. W październiku 2005 Rada Konstytucyjna zezwoliła jednak prezydentowi na kandydowanie, orzekając że zmiany w prawie z 2000 nie mogą działać wstecz. W wyborach prezydenckich 13 listopada 2005 Compaoré zdobył 80,4% głosów, pokonując kandydatów podzielonej opozycji. Partie opozycyjne, choć początkowo zapowiadały stworzenie wspólnej koalicji wyborczej, nie były w stanie wystawić jednego kandydata. 20 grudnia 2005 prezydent Compaoré został zaprzysiężony na kolejną kadencję.
Blaise Compaoré dał się poznać jako skuteczny negocjator w kilku lokalnych konfliktach między krajami Afryki Zachodniej. 26 lipca 2006 został mianowany mediatorem w Togo w konflikcie między rządem prezydenta Faure Gnassingbé a opozycją. Dzięki negocjacjom pod nadzorem Compaoré, 21 sierpnia 2006 w Lome obie strony podpisały porozumienie o utworzenie wspólnego rządu jedności narodowej i zakończeniu 12-letniego politycznego impasu. Rok później Compaoré zaangażował się w zakończenie konfliktu i wojny domowej w Wybrzeżu Kości Słoniowej. Był negocjatorem i uzgadniał szczegóły porozumienia pokojowego podpisanego 5 marca 2007 przez prezydenta Wybrzeża Kości Słoniowej Laurenta Gbagbo oraz lidera Nowych Sił Guillame'a Soro.
Zamieszki w 2014 roku.
28 października 2014 wybuchła fala zamieszek i protestów głównie w stolicy kraju – Wagadugu po tym, jak rząd rozpoczął pracę nad nowelizacją prawa umożliwiającą ubieganie się przez prezydenta o kolejne kadencje. 30 października 2014 miały miejsce najliczniejsze manifestacje. Tego samego dnia prezydent ogłosił wprowadzenie stanu wyjątkowego, zdymisjonował rząd i rozwiązał parlament. Wkrótce później poinformowano, że Compaoré wyjechał do Senegalu i zaapelował do obywateli o spokój. Działacz opozycyjny Emile Pargui Pare określił, że w Burkina Faso ma miejsce "czarna wiosna" (w nawiązaniu do Arabskiej Wiosny). 31 października 2014 w telewizyjnym oświadczeniu Blaise Compaoré ogłosił swoją rezygnację ze stanowiska prezydenta i przekazał władzę szefowi armii, generałowi Honoré Traoré.

</doc>
<doc id="179512" url="https://pl.wikipedia.org/wiki?curid=179512" title="Bracia Grimm">
Bracia Grimm

Bracia Grimm, bracia Grimmowie – dwaj rodzeni bracia, pisarze i uczeni niemieccy Wilhelm Karl Grimm (1786–1859) i Jacob Ludwig Karl Grimm (1785–1863), którzy dużą część swoich dzieł publikowali wspólnie, autorzy "Baśni braci Grimm".
Twórczość.
Obaj bracia byli członkami Akademii Nauk w Berlinie i uczonymi (językoznawcami), o znacznym dorobku. Najwybitniejszym ich dziełem naukowym był "Słownik niemiecki" ("Deutsches Wörterbuch"), którego publikację rozpoczęli w 1852 roku. Dzieło to kontynuowane było przez następne pokolenia uczonych niemieckich, a jego ostatni tom ukazał się w 1961 roku.
Najbardziej znanym ich osiągnięciem jest zebranie i opublikowanie baśni, które opracowali na podstawie wieloletnich badań podań, mitów i opowieści ludowych. "Baśnie braci Grimm" stały się klasyką, przetłumaczoną na wiele języków. Bracia Grimmowie zmierzali w nich do odtworzenia najstarszego wzorca motywów baśniowych, stąd charakterystyczne dla opowieści okrucieństwo. Niemniej w świecie tych baśni panowało żelazne prawo moralne – dobro i przezorność zwyciężają niegodziwość.

</doc>
<doc id="179513" url="https://pl.wikipedia.org/wiki?curid=179513" title="Hipis">
Hipis



</doc>
<doc id="179514" url="https://pl.wikipedia.org/wiki?curid=179514" title="Analiza archiwalna">
Analiza archiwalna

Analiza archiwalna - forma obserwacji systematycznej w której badacz obserwuje zachowanie społeczne przez badanie nagromadzonych w danej kulturze dokumentów albo archiwaliów (np. pamiętników, powieści, czasopism czy dzienników).

</doc>
<doc id="179518" url="https://pl.wikipedia.org/wiki?curid=179518" title="Ja odzwierciedlone">
Ja odzwierciedlone



</doc>
<doc id="179530" url="https://pl.wikipedia.org/wiki?curid=179530" title="Sir Norman Foster">
Sir Norman Foster



</doc>
<doc id="179535" url="https://pl.wikipedia.org/wiki?curid=179535" title="Łochów">
Łochów

Łochów – miasto w Polsce położone w województwie mazowieckim, w powiecie węgrowskim, siedziba gminy miejsko-wiejskiej Łochów. W latach 1975–1998 miasto administracyjnie należało do województwa siedleckiego.
W 2011 miasto liczyło 6761 mieszkańców.
Położenie.
Miasto położone jest w Dolinie Dolnego Bugu nad rzeką Liwiec. Sąsiaduje z dużym kompleksem leśnym – Lasami Łochowskimi.
Łochów leży w dawnej ziemi nurskiej na historycznym Mazowszu.
Historia.
Powstanie Łochowa.
Łochów znany był od czasów średniowiecza. Pierwsze wzmianki o miejscowości pochodzą z XIV wieku. Początkowo była to osada książęca na skraju Puszczy Kamienieckiej o nazwie Łochowiecz, z której władcy Mazowsza wybierali się na polowania do pobliskich nadbużańskich lasów.
Wieś szlachecka.
Łochów został lokowany na prawie chełmińskim jako wieś w 1378 przez księcia mazowieckiego Siemowita III i nadany na własność Wawrzyńcowi Pieńce. Na przełomie wieków XIV i XV właścicielem dóbr łochowskich został bliski współpracownik księcia mazowieckiego Janusza I Starszego Wawrzyniec z Targowego. Był on członkiem rodu Kuszabów herbu Kuszaba, który w XVI wieku przyjął nazwisko Łochowscy. Rodzina ta była w posiadaniu wsi do XVII wieku.
W 1488 r. staraniem właścicieli we wsi, nazywanej wówczas Łochowo, erygowano parafię. Nie istniała ona jednak długo, gdyż w połowie XVI wieku placówka ta została przeniesiona do miejscowości Kamionna. Prywatna wieś szlachecka "Łochowo" położona była w drugiej połowie XVI wieku w powiecie kamienieckim ziemi nurskiej województwa mazowieckiego.
W XVIII wieku Łochowo przeszło na własność rodziny Kuszlów. Pod koniec XVIII wieku było krótko współwłasnością rodów Hryniewiczów i Zielińskich.
Okres zaborów.
Od 1795 r. Łochowo znajdowało się w zaborze austriackim. W latach 1809–1815 w Księstwie Warszawskim, a od 1815 w Królestwie Polskim.
W 1800 r. część dóbr łochowskich należącą do Ignacego Zielińskiego nabyła rodzina Hornowskich herbu Korczak. W 1848 na licytacji cały majątek łochowski kupił Józef Hornowski.
6 listopada 1858 Józef Hornowski sprzedał cześć swoich gruntów pod budowę Kolei Warszawsko-Petersburskiej. Otwarcie linii kolejowej w 1862 r. spowodowało rozwój miejscowości. W 1868 r. została oddana do użytku stacja osobowo-towarowa Łochów. Od razu przydzielono jej ważną rolę, co widoczne było w rodzaju i wielkości zabudowy. Wzniesiono murowany dworzec, co było osobliwe na istniejącym tu w XIX wieku bezludziu. Wybudowano obszerną parowozownię, drewnianą wieżę ciśnień oraz pompownię nad Liwcem. Przy stacji mieszkało wiele rodzin obsługujących dworzec, parowozownię i tory. Dla nich został zbudowany dom wielorodzinny oraz budynki gospodarcze: obora, komórki, piwnice. W pobliżu stacji zaczęły się pojawiać też budynki niezwiązane z infrastrukturą kolejową oraz domy prywatne. W pobliżu Łochowa w 1873 r. została otwarta fabryka podkładów kolejowych w Baczkach.
W 1871 r. pożar strawił znaczną część zabudowy wsi położonej nad rzeką. W wyniku tego zdarzenia osadnictwo w miejscowości zaczęło się rozwijać głównie w pobliżu torów kolejowych. W 1882 w związku z rusyfikacją nazw polskich w Królestwie Polskim urzędowo Łochowo otrzymało nazwę Łochów.
W 1878 r. Józef Hornowski przepisał majątek Łochowo swojemu powinowatemu, Medardowi Stanisławowi Downarowiczowi herbu Przyjaciel, który w 1882 odsprzedał go właścicielowi Jadowa Zdzisławowi Zamoyskiemu. Zamoyscy byli w posiadaniu dóbr łochowskich do 1919 r.
Okres międzywojenny.
W 1919 r. majątek Łochów jako posag Izabelli Zamoyskiej przeszedł na własność rodziny Kurnatowskich herbu Łodzia.
Nowy właściciel dóbr łochowskich Eryk Kurnatowski był znanym w II Rzeczypospolitej pasjonatem koni. W 1931 r. założył on w Łochowie stadninę, która w latach 1935–1939 była notowana na pierwszym miejscu wśród wszystkich stajni w Polsce. Największymi sukcesami hodowli było pięciokrotne zdobycie Wielkiej Warszawskiej oraz prawie wszystkich nagród imiennych na torze wyścigów konnych w Warszawie.
Sukcesy Eryka Kurnatowskiego w hippice nie przekładały się jednak na umiejętność rozsądnego gospodarowania. Właściciel Łochowa znany był bowiem z wystawnego i hulaszczego życia, które znacznie zubożyło posiadany przez niego majątek i spowodowało, że w latach 30. XX w. był on zmuszony sprzedać część swoich dóbr.
10 września 1939 na stacji kolejowej w Łochowie został zbombardowany polski pociąg pancerny „Generał Sosnkowski”. Pod koniec września 1939 Łochów odwiedził Adolf Hitler, który wizytował w tym czasie jednostki Wehrmachtu biorące udział w walkach o Warszawę.
Kampania wrześniowa zakończyła istnienie w Łochowie stadniny. Po wkroczeniu wojsk niemieckich konie należące do rodziny Kurnatowskich zostały skonfiskowane i wywiezione do Mariendorfu w Brandenburgii.
Łochów po II wojnie światowej.
W 1944 r. dobra łochowskie zostały znacjonalizowane, a następnie rozparcelowane. Rozpoczęto odbudowę infrastruktury kolejowej, która uległa prawie całkowitemu zniszczeniu w sierpniu 1944.
W latach 50. XX w. rozpoczął się dynamiczny rozwój miejscowości. Związane to było przede wszystkim z odbudową Warszawy, w której potrzebowano rąk do pracy. Zjawiskiem powszechnym w Łochowie, który do 1945 miał charakter wybitnie rolniczy, stali się w okresie Polskiej Rzeczypospolitej Ludowej chłopo-robotnicy, którzy łączyli pracę na roli z dojazdami do fabryk i zakładów w stolicy Polski.
Miasto.
Szybki rozwój Łochowa od lat 50. XX w. i gwałtowne przekształcanie się wsi w osadę o charakterze miejskim stworzył perspektywę utworzenia powiatu z siedzibą w Łochowie. Projekt jednak upadł ze względów politycznych na rzecz rozwoju powiatów wyszkowskiego i węgrowskiego.
Nie zatrzymano jednak dalszego rozwoju miejscowości. 17 grudnia 1968 Łochów otrzymał prawa miejskie. Do miasta włączono osady Wymysły i Baczki Fabryczne. Zaczęto budować i wytyczać nowe ulice. Zaczęły powstawać nowe domy prywatne, głównie parterowe, ceglane. W latach 70. XX w. rozbudowano zakłady pracy w Baczkach i Ostrówku. W latach 1974–1977 wybudowano w mieście kościół i ustanowiono przy nim siedzibę przeniesionej w 1976 r. z Budzisk parafii Niepokalanego Serca Najświętszej Maryi Panny.
22 grudnia 1981 roku otwarto bezpośrednie, zelektryfikowane połączenie kolejowe z Łochowa do Warszawy. Zaczęły powstawać nowe osiedla mieszkaniowe.
Z dniem 1 stycznia 1992 roku połączono funkcjonujące dotychczas osobno miasto Łochów i gminę Łochów w jedną gminę miejsko-wiejską Łochów.
23 lipca 2007 gmina Łochów została laureatem rankingu samorządów gazety „Rzeczpospolita” w kategorii "Najlepsza Gmina Miejska".
Zabytki.
Budynki.
Rezydencja dawnych właścicieli dóbr ziemskich w Łochowie. Pierwszy parterowy budynek z gankiem zbudowano w latach 1820–1830 dla rodziny Hornowskich. Dla rodziny Downarowiczów w latach 1875–1876 do pałacu dobudowano dwa piętrowe ryzality i żeliwną kolumnadę według projektu Bolesława Podczaszyńskiego. Kolejnym właścicielem był Andrzej Zamoyski, którego córka Elżbieta wniosła w 1913 majątek z pałacem mężowi Erykowi Kurnatowskiemu. Po nacjonalizacji majątku ziemskiego w 1944 pałac został przeznaczony na mieszkania komunalne. W latach 90. XX w. zdewastowany obiekt miasto wystawiło na sprzedaż. Po remoncie przeprowadzonym w latach 2005–2008 w budynkach pałacowych obecnie mieści się hotel i centrum konferencyjno-wypoczynkowe.
Dawny budynek poczty konnej z XIX wieku.
Dawna parowozownia wzniesiona w 1868. Po II wojnie światowej budynek został przebudowany na dworzec kolejowy. Wpisany do rejestru zabytków pod nr rej.: A-886 z 7.12.2009 r.
Budynek z XIX wieku wchodzący w skład dawnego kompleksu infrastruktury stacji kolejowej w Łochowie.
Pierwotnie dom letniskowy wybudowany przed II wojną światową w Urlach. W okresie okupacji przeniesiony na obecne miejsce. Służył jako kantyna dla żołnierzy niemieckich. Po wojnie mieścił się w nim Urząd Gminy. Obecnie budynek przeznaczony jest na cele usługowe.
Pozostałości po przedwojennych folwarkach Stefanin i Łochów, m.in. zespół budynków gorzelni i browaru oraz dawny młyn "Gotowickiej".
Kompleks zabudowań Fabryki Maszyn Rolniczych i Odlewni Żeliwa z przełomu XIX i XX wieku w Baczkach Fabrycznych, w której skład wchodzą: dom fabrykanta, stróżówka, kantor, wielorodzinne domy robotników i obsługi technicznej fabryki, szkoła, spichlerz, kuźnia i odlewnia.
Pomniki.
Kamienna figura na czworobocznym murowanym i otynkowanym słupie z pierwszej połowy XIX wieku.
Kamienna figura w parku przypałacowym na dawnej wysepce wśród stawów rybnych z pierwszej połowy XIX wieku.
Pomnik Poległym i Pomordowanym w okresie I i II wojny światowej. Jest to pomnik z marmuru, został postawiony w 2019 roku. Na jego miejscu stał symboliczny grób odsłonięty w 1982 z wygrawerowanym napisem "Ku czci i pamięci poległych 1939–1945".
Symboliczny pomnik upamiętniający Jana Pawła II.
Gospodarka.
Miasto stanowi ośrodek usługowy dla rolnictwa; zlokalizowany jest tu drobny przemysł maszynowy, spożywczy i dziewiarski.
Transport.
Łochów stanowi węzeł komunikacyjny. Przez miasto przebiega linia kolejowa ze stacją kolejową o znaczeniu państwowym:
6 Zielonka – Kuźnica Białostocka
W mieście krzyżują się drogi krajowe:
50 Ostrów Mazowiecka – Ciechanów
62 Siemiatycze – Strzelno
W Łochowie rozpoczęła się budowa obwodnicy. Powstanie ona w ciągu drogi krajowej nr 62. Ma mieć ok. 8,2 km długości i być poprowadzona po południowej stronie miasta. Umowa z GDDKiA została już podpisana. Ponadto, w 2020 roku rozpoczęła się budowa wiaduktu nad torami kolejowymi w ciągu drogi krajowej nr 62 (ul. Wyszkowska), który zastąpi przejazd kolejowy w tamtym miejscu. Pomysł ten wywołał liczne kontrowersje i skargi, m.in. ze strony mieszkańców okolicznych posesji, a sprawą zainteresowała się prokuratura. Koniec budowy planowany był na 2021 rok.
Religia.
Łochów jest siedzibą dekanatu łochowskiego w diecezji drohiczyńskiej. Miasto posiada parafię rzymskokatolicką (pw. Niepokalanego Serca NMP). Znajdują się tu też 2 kaplice: koło pałacu w Łochowie i w Łochowie Fabrycznym (należy do parafii Kamionna). Na terenie miasta znajduje się jeden cmentarz parafialny.
W Łochowie działalność kaznodziejską prowadzą dwa zbory Świadków Jehowy: Łochów-Wschód, Łochów-Zachód, korzystające z Sali Królestwa Budziska 4J. Jest również protestancka ewangeliczna mniejszość wyznaniowa.

</doc>
<doc id="179541" url="https://pl.wikipedia.org/wiki?curid=179541" title="Zacharias Janssen">
Zacharias Janssen

Zacharias Janssen (ur. 1580, zm. 1632) – holenderski optyk, w roku 1590 skonstruował (wspólnie z ojcem Hansem) z dwóch soczewek mikroskop, syn Hansa van Jansena. Przypisywane jest im także wynalezienie teleskopu.

</doc>
<doc id="179543" url="https://pl.wikipedia.org/wiki?curid=179543" title="Leszek Bubel">
Leszek Bubel

Leszek Henryk Bubel (ur. 19 stycznia 1957 w Węgrowie) – polski polityk, publicysta, wydawca i złotnik. Kandydat na urząd prezydenta RP w 1995 i 2005, poseł na Sejm I kadencji w latach 1991–1993.
Życiorys.
Rodzina i działalność w okresie PRL.
Syn Karola i Sabiny z domu Tarapata. Jego ojciec prowadził sklep galanteryjny i stolarnię. W 1967 Leszek Bubel zamieszkał w Warszawie, gdzie uczęszczał do szkoły podstawowej. W 1976 obronił dyplom czeladniczy, a w 1979 mistrzowski w zawodzie złotniczym jako najmłodszy mistrz w historii polskiego złotnictwa. W tym samym roku uruchomił własną pracownię złotniczą. W 1980 ukończył liceum ogólnokształcące. 4 września 1982 podczas obowiązywania stanu wojennego został internowany, zwolnienie uzyskał 14 września tegoż roku.
Działalność polityczna w III RP.
W wyborach parlamentarnych w 1991 uzyskał mandat posła na Sejm I kadencji z ramienia Polskiej Partii Przyjaciół Piwa. Początkowo pozostawał związany z Polskim Programem Gospodarczym (frakcją "Duże Piwo" Janusza Rewińskiego), pod koniec kadencji pozostawał posłem niezrzeszonym. Został prezydentem PPPP, która jednak nie prowadziła po 1993 aktywniejszej działalności. Następnie powołał zarejestrowaną w 1995 partię Forum Walki z Bezprawiem, występującą z postulatem powszechnej amnestii, jednak i ta organizacja nie rozwinęła szerszej działalności.
Jako kandydat FWzB wystartował w wyborach prezydenckich w 1995, uzyskując w pierwszej turze 6825 głosów (0,04% poparcia) i zajmując tym samym ostatnie (13.) miejsce.
W 2004 stanął na czele dwóch nowych partii: Polskiej Partii Narodowej i jednego z licznie rejestrowanych po 1989 Stronnictw Narodowych. W tym samym roku z ramienia PPN kandydował w wyborach uzupełniających do Senatu w okręgu katowickim, w których uzyskał 167 głosów.
Zgłosił także swoją kandydaturę w wyborach prezydenckich w 2005 jako przedstawiciel Polskiej Partii Narodowej. Poparły go Narodowy Front Walki Młodych, a także kierowane przez niego Polskie Stowarzyszenie Nie dla Unii Europejskiej oraz Stowarzyszenie Przeciwko Antypolonizmowi. Jego komitet wyborczy został zarejestrowany 20 czerwca. W głosowaniu uzyskał 18 828 głosów (0,13%), co dało mu 10. miejsce spośród 12 kandydatów. W ówczesnych wyborach parlamentarnych otwierał również listę PPN do Sejmu w okręgu siedleckim (partia przy rejestracji list we wszystkich okręgach uzyskała 0,29% głosów w skali kraju).
W 2014 PPN została wykreślona z ewidencji partii politycznych. W wyborach parlamentarnych w 2015 Leszek Bubel został początkowo zarejestrowany jako kandydat KWW Zbigniewa Stonogi do Senatu w okręgu szczecińskim (reprezentując SN), jednak tamtejsza lista kandydatów komitetu została wyrejestrowana. W 2019 był niezależnym kandydatem do Senatu X kadencji.
Działalność wydawnicza w III RP.
Zajął się działalnością wydawniczą, deklarując wydanie około tysiąca książek, w tym pięćdziesięciu swojego autorstwa.
Wydawca takich pism jak: „Tylko Polska”, „Polonia. Pismo Patriotyczne”, „Miesięcznik Narodowy”, „Kwartalnik Narodowy”, „Super Detektyw”, „Supertygrys”, „Tajemnice Świata”, „Samoobrona. Gazeta Ogólnopolska”, „ABC Humoru”, „Szybki Kontakt”, „Ściśle Tajne”, „Poradnik Turystyczny”.
Na początku 2008 pojawił się na portalu YouTube z nagraną przez siebie piosenką „Longinus Zerwimycka”. Piosenka wywołała liczne protesty. Jednocześnie zapoczątkowała ona jego działalność muzyczną pod szyldem zespołu Bubel Band, który wydaje płyty, zamieszczane jako dodatki do redagowanych przez niego czasopism.
Zarzuty i postępowania.
Oskarżany przez różne środowiska o szerzenie rasizmu, antysemityzmu, znieważanie religii, tożsamości kulturowej Żydów i ich samych jako narodu, oraz o nakłanianie czytelników do czynnej, wrogiej postawy wobec przedstawicieli społeczności żydowskiej.
Obiektem krytyki są m.in. publikacje "Jak rozpoznać Żyda", "Prawda o żydowskich mordach rytualnych", "Polsko-żydowska wojna o krzyże". W tej ostatniej Leszek Bubel używał określeń: „obrzezano im mózgi” (o studentach, którzy złożyli pozew przeciwko księdzu Henrykowi Jankowskiemu), „pejsaty paplament” (o Sejmie III kadencji), „podstępne jest żydowskie nasienie”.
Sam Leszek Bubel w wywiadach określał siebie jako „naczelnego antysemitę RP”.
W październiku 2005 Sąd Rejonowy dla Warszawy-Pragi uznał go za winnego znieważenia Żydów, a odstępując od wymierzenia kary, zastosował środek karny w postaci świadczenia pieniężnego w wysokości 2,5 tys. zł na rzecz Polskiego Czerwonego Krzyża. W lutym 2006 warszawski Sąd Okręgowy zmienił zaskarżony wyrok, skazując Leszka Bubla na karę grzywny w wymiarze 5 tys. zł.

</doc>
<doc id="179546" url="https://pl.wikipedia.org/wiki?curid=179546" title="Chwast">
Chwast

Chwast lub roślina segetalna – roślina niepożądana w uprawach (z punktu widzenia gospodarki rolnej, leśnej lub rybackiej). Chwasty rosną zazwyczaj dziko na siedliskach segetalnych (polu uprawnym, łące, pastwisku itp). Wiele uznawanych dawniej za chwasty to dziś rośliny ginące, niektóre (np. niektóre chwasty lnu) są już w Polsce wymarłe. Nauką zajmującą się chwastami i ich zwalczaniem jest herbologia.
Definicja.
Pojęcie chwast stosowane jest w gospodarce rolnej w odniesieniu do roślin niepożądanych w składzie uprawy rolnej zarówno w uprawach polowych, ogrodowych, jak również ogrodniczych, szklarniowych i łąkowych. W gospodarce leśnej pojęcie to funkcjonowało nieoficjalnie w odniesieniu do gatunków drzew i krzewów nieprzewidzianych w docelowych składach gatunkowych drzewostanów (np. grab, osika i brzoza) oraz w odniesieniu do roślin utrudniających odnowienie (np. trzcinnik piaskowy). W gospodarce rybackiej za chwasty uważa się szybko rosnące, uciążliwe rośliny wodne (np. moczarkę kanadyjską).
W rybactwie funkcjonuje też pojęcie chwastu rybiego odnoszące się do gatunków ryb niepożądanych w akwenie hodowlanym lub wędkarskim.
Określenie "chwast" jest pojęciem względnym, ponieważ te same rośliny w jednym miejscu mogą być pożądane, a w innym nie. Np. owies w pszenicy jest chwastem, a występujący samodzielnie na polu nie. Może być również sytuacja odwrotna – pszenica jako chwast w owsie.
Przystosowania ekologiczne.
Chwasty często produkują nasiona zdolne do długotrwałego przebywania w stanie spoczynku. Pozostają one w tym stanie, póki nie zostaną wystawione na działanie światła lub na przykład nie nastąpi uszkodzenie ich łupiny. Dzięki temu chwasty mogą kiełkować, np. w świeżo zaoranej ziemi. Wiele gatunków zachwaszczających uprawy zbóż to rośliny speirochoryczne, dla których głównym sposobem rozprzestrzeniania nasion jest ich zawlekanie wraz z materiałem siewnym.
Chwasty szybko przystosowują się do danej uprawy oraz techniki uprawy, szybciej i bujniej rosną w porównaniu z rośliną uprawną. Chwasty polne w większości należą do archeofitów.
Podział chwastów ze względu na miejsce występowania.
W stosunku do roślin uważanych za chwasty stosuje się podział opierający się o miejsce ich najczęstszego występowania. Wyróżnia się m.in. chwasty:
Szkodliwość chwastów.
Negatywne oddziaływania chwastów:
Zwalczanie chwastów.
Chwasty w uprawach rolnych zwalcza się, jeśli zostanie przekroczony próg szkodliwości gospodarczej. W przypadku upraw nasiennych chwasty krzyżujące się z rośliną uprawną muszą być bezwzględnie zwalczane także wokół plantacji.
Pozytywna rola chwastów.
Ocena pozytywnej roli chwastów w gospodarce rolnej jest zagadnieniem kontrowersyjnym, a bilans strat i zysków związanych z ich występowaniem w uprawach zależy głównie od ich zagęszczenia i okresu pojawu. Dodatni wpływ obecności chwastów segetalnych na działanie ekosystemów, ochronę gleb oraz opłacalność produkcji może polegać między innymi na:
Niektóre chwasty mogą stać się roślinami uprawnymi. Przykładowo nawrot polny będzie uprawiany w Wielkiej Brytanii w celu pozyskania kwasów tłuszczowych omega-3.
Wymieranie i ochrona chwastów.
Ze względu na postępującą od dziesięcioleci presję człowieka na środowisko wiele gatunków chwastów uznaje się obecnie za w różnym stopniu zagrożone wyginięciem. Największa liczba takich gatunków znajduje się w grupie chwastów segetalnych, ściśle związanych z uprawami rolnymi.
Podstawowym zagrożeniem dla chwastów segetalych jest intensyfikacja rolnictwa, w tym stosowanie chemicznych środków ochrony roślin, wprowadzanie nowych, bardziej konkurencyjnych odmian roślin uprawnych, ograniczenie stosowania płodozmianu, zmiany terminów siewów, nadużywanie nawozów i wprowadzenie mechanicznego zbioru zbóż. Liczbę potencjalnych siedlisk ogranicza też zmiana sposobu zagospodarowania gruntów rolnych, w tym ekspansja miast i przeznaczanie pól pod zabudowę oraz wyłączanie z uprawy gruntów słabszych. Dodatkowo dla gatunków speirochorycznych istotnym problemem jest udoskonalenie sposobów oczyszczania materiału siewnego, a dla gatunków kalcyfilnych postępujące zakwaszanie gruntów rolnych.
Niektóre gatunki chwastów ruderalnych wymierają natomiast na skutek zanikania niezagospodarowanych, nieuporządkowanych siedlisk towarzyszących ludzkim osiedlom i infrastrukturze komunikacyjnej. Negatywny wpływ na ich liczebność mają m.in. takie działania jak koszenie poboczy dróg i płatów roślinności towarzyszących ogrodzeniom i zabudowaniom, intensywna pielęgnacja trawników i ogrodów, likwidowanie gruzowisk, nieużytków, składowisk towarów, gnojowisk i miejsc stagnowania wody oraz odchwaszczanie terenów kolejowych.
Przykładami chwastów w różnych stopniu zagrożonych wyginięciem na terenie Polski mogą być: miłek szkarłatny, czechrzyca grzebieniowa, miłek letni, włóczydło polne, krowiziół zbożowy, czarnuszka polna, czyściec polny, jaskier polny, kurzyślad błękitny, kąkol polny, kiksja zgiętoostrogowa, kiksja oszczepowata, lepnica francuska, stokłosa żytnia czy złoć łąkowa. Do gatunków wymarłych zalicza się kaniankę lnową oraz lnicznika właściwego. Ponadto na regionalnych czerwonych listach znajdują się liczne gatunki niezagrożone w skali całego kraju. Przykładem może być ostróżeczka polna, na Dolnym Śląsku klasyfikowana jako regionalnie narażona na wyginięcie.
W Europie Zachodniej, jak i w niektórych regionach Polski, prowadzi się dziś programy ochrony chwastów. Polegają one m.in. na tworzeniu kolekcji nasion, uprawach zachowawczych, a także propagowaniu mody na tzw. ogródki chwastów. Program ochrony chwastów prowadzi m.in. Klub Przyrodników.
Chwasty odporne na herbicydy.
Wobec ciągłej presji selekcyjnej herbicydów zaczynają pojawiać się chwasty odporne na często stosowane herbicydy, w tym na glifosat. Odporność na herbicydy dzieli się na dwa typy: 1) odporność celową, czyli taką która wynika ze zmiany w miejscu działania herbicydu - enzymie roślinnym oraz 2) odporność niecelową, zwaną też enzymatyczną, która polega m. in na zwiększonej liczbie kopii genów kodujących enzymy blokowane przez herbicydy lub też enzymów, które rozkładają herbicyd do nietoksycznej formy (w obu przypadkach roślina produkuje zwiększone ilości tych enzymów). Odporność niecelowa wiąże się też m.in. z gromadzeniem się herbicydu w innych tkankach niż docelowe dla herbicydu (co np. chroni merystem wierzchołkowy pędu) lub nawet w organellach komórkowych, jak retikulum endoplazmatyczne czy wakuole.
W Polsce stwierdzono, że zjawisko odporności chwastów na herbicydy dotyczy gatunków takich jak np.: konyza kanadyjska, szarłat szorstki, chaber bławatek, miotła zbożowa czy owies głuchy.

</doc>
<doc id="179552" url="https://pl.wikipedia.org/wiki?curid=179552" title="Jerzy Szaniawski">
Jerzy Szaniawski

Jerzy Szaniawski (ur. 10 lutego 1886 w Zegrzynku, zm. 16 marca 1970 w Warszawie) – polski dramaturg, felietonista i pisarz, członek Polskiej Akademii Literatury. Sławę przyniosła mu m.in. seria opowiadań o profesorze Tutce.
Życiorys.
Urodził się w 1886 w Zegrzynku nad Narwią, w rodzinie ziemiańskiej o inteligenckich korzeniach. Ojciec, Zygmunt Szaniawski, pisywał do „Przeglądu Tygodniowego”; matka, Wanda z d. Wysłouch (1851-1932). Obaj dziadkowie Jerzego, Ludwik Wysłouch oraz Julian Szaniawski, byli powstańcami styczniowymi. W domu Szaniawskich bywali m.in. Maria Konopnicka, Klemens Junosza, Konrad Prószyński i Bolesław Wysłouch. Po ukończeniu warszawskiego gimnazjum Szaniawski zaczął studia przyrodnicze, wyjechał też do Lozanny, by uczyć się w Instytucie Rolniczym. Później wrócił do rodzinnego majątku; unikał kontaktu z ludźmi, był niechętny artystycznej śmietance Warszawy.
Debiutował w 1912 na łamach „Kuriera Warszawskiego”. Pięć lat później jego sztuka "Murzyn" została wystawiona na deskach Teatru Polskiego. Po sukcesie przedstawienia z Ireną Solską w roli głównej Szaniawski stał się wziętym dramatopisarzem. W latach 20. napisał m.in. "Lekkoducha", "Ptaka", "Papierowego kochanka"; jego dramaty wystawiał m.in. teatr Reduta Juliusza Osterwy. W 1924 Szaniawski napisał swą jedyną powieść – "Miłość i rzeczy poważne".
Lata 30. przyniosły Szaniawskiemu uznanie środowiska, szacunek m.in. Boya-Żeleńskiego oraz liczne nagrody literackie (które umożliwiły mu wybranie w 1933 do Polskiej Akademii Literatury). W jego dramatach grali Kazimierz Junosza-Stępowski i Mieczysław Frenkiel, wystawiano je także w teatrze radiowym, służyły także jako scenariusze filmowe.
Po wybuchu wojny Szaniawski przeniósł się z Zegrzynka do Warszawy, gdzie działał w ruchu oporu. W 1944 został aresztowany, po uwolnieniu wyjechał do Krakowa, gdzie opublikował "Dwa teatry". Współpracował z prasą codzienną, pisząc cykl miniatur o profesorze Tutce. Odmówił jednak tworzenia w stylu realizmu socjalistycznego, skutkiem czego, począwszy od szczecińskiego zjazdu Związku Literatów Polskich w styczniu 1949 (na którym oficjalnie zadekretowano socrealizm i rozprawiono się z szeregiem twórców m.in. Szaniawskim i Zawieyskim) do 1955, nie mógł wystawiać ani wydawać swojej twórczości. Wyjątkiem był „Przekrój”, któremu do 1952 pozwolono na drukowanie cyklu o profesorze Tutce.
W 1950 Szaniawski ponownie zamieszkał w Zegrzynku, starając się zadbać o opuszczony dotąd dworek rodzinny. Duży majątek ziemski został w czasie reformy rolnej rozparcelowany, jego część przekazana utworzonemu w Jadwisinie Zakładowi Doświadczalnemu Instytutu Ziemniaka, pozostawiając Szaniawskiemu modrzewiowy dworek, 15 ha ziemi ornej, 10 ha lasu i 5 ha sadu. Resztówka ta została obłożona gigantycznymi podatkami tak, że pisarz wegetował w skrajnej nędzy, przeznaczając wszystkie dochody ze sprzedaży płodów rolnych na targu w Serocku na spłatę zadłużenia.
W początku odwilży 1 marca 1955 Związek Literatów Polskich zorganizował mu huczny jubileusz, po którym zaczął znowu wydawać i wystawiać. Krótkie sukcesy kolejnych dramatów – m.in. "Łuczniczki" i "Dziewięciu lat" – nie zmieniły jednak faktu, że Szaniawski najlepszy okres twórczy miał już za sobą. Okres ten zamknęła, na początku lat sześćdziesiątych, śmierć Wandy Natolskiej, oddanej mu gospodyni i lokatorki w dworku, bez której nie dałby sobie rady z niechętnym mu otoczeniem – w tym z sąsiadami, lokalnymi władzami i Instytutem Ziemniaka, a także z coraz większym naporem cywilizacyjnym na spokojne i dzikie dotąd tereny, po zbudowaniu zapory w Dębem i powstaniu Zalewu Zegrzyńskiego.
W wieku 76 lat ożenił się z malarką Anitą Szatkowską. Ich relacjom poświęcona jest sztuka Remigiusza Grzeli "Uwaga – złe psy!" (premiera w warszawskim Teatrze Wytwórnia w marcu 2006). Schizofreniczną, znęcającą się nad pisarzem żonę zagrała Małgorzata Rożniatowska.
Jerzy Szaniawski zmarł 16 marca 1970 w Warszawie. Został pochowany na cmentarzu Wojskowym na Powązkach (kwatera A32-2-13).
We wrześniu 1977 spłonął doszczętnie dworek w Zegrzynku, zamieszkiwany przez wdowę. Okoliczności nie są jasne, prawdopodobnie został podpalony przez dwóch młodych, pijanych mężczyzn, którzy wdarli się do budynku, lecz zostali zamknięci przez Szatkowską, która pobiegła wezwać milicję. Kiedy wróciła, dom stał w płomieniach – obaj napastnicy zginęli. Spłonęła także cała spuścizna po Szaniawskim, w tym liczne niepublikowane utwory. Wspominał, że napisał 77 dramatów, a wydrukowano około 30.
O prywatnym życiu Szaniawskiego traktuje książka Krystyny Kolińskiej "Szaniawski. Zawsze tajemniczy".

</doc>
<doc id="179554" url="https://pl.wikipedia.org/wiki?curid=179554" title="Natężenie Plancka">
Natężenie Plancka

Natężenie Plancka – pochodna jednostka natężenia prądu w naturalnym systemie jednostek oznaczana jako formula_1
gdzie:
Natężenie Plancka jest to natężenie prądu w przewodzie, przez którego poprzeczny przekrój przepływa w ciągu czasu Plancka ilość ładunku równa ładunkowi Plancka. Natężenie Plancka można też zdefiniować na podstawie siły i długości Plancka. Natężenie Plancka jest to natężenie prądu płynącego w dwóch nieskończonych przewodnikach odległych od siebie o długość Plancka mających średnicę bliską zeru i umieszczonych w próżni, które powoduje powstanie pomiędzy ich odcinkiem równym długości Plancka siły Lorentza równej sile Plancka.

</doc>
<doc id="179555" url="https://pl.wikipedia.org/wiki?curid=179555" title="MiG-23">
MiG-23

 
MiG-23 (ros. МиГ-23 oznaczenie NATO: "Flogger" – biczownik) – radziecki jednosilnikowy samolot odrzutowy o zmiennej geometrii skrzydeł, przeznaczony do zwalczania celów powietrznych, a w wersjach pochodnych MiG-23B/BN oraz BM (MiG-23BM przyjęto na uzbrojenie pod oznaczeniem MiG-27) do atakowania celów naziemnych, w tym z wykorzystaniem uzbrojenia kierowanego. Używany głównie przez siły zbrojne ZSRR, zarówno przez wojska lotnicze WWS jak i wojska obrony powietrznej kraju PWO. Wersje eksportowe MiG-23MS i MF trafiły na uzbrojenie armii krajów Układu Warszawskiego (tylko MiG-23MF) oraz Algierii, Iraku, Kuby i Libii. Wersji myśliwsko-bombowej MiG-23BN używały Algieria, Czechosłowacja, Egipt, Etiopia, Indie, Irak, Kuba, Libia, Sudan oraz Syria.
Historia konstrukcji.
W wyniku doświadczeń Kryzysu kubańskiego z 1962 r. państwa Paktu Północnoatlantyckiego jak i Związek Radziecki położyły większy nacisk na działania konwencjonalne, zdając sobie sprawę, iż pełnoskalowy konflikt rakietowo-jądrowy doprowadzi do wzajemnej zagłady. Dodatkowo odsunięcie w ZSRR od władzy w październiku 1964 r. N.S. Chruszczowa, dotychczas usilnie lansującego ideę rakietowego pola walki, pozwoliło na podjęcie na większą skalę prac nad rozwojem lotnictwa bojowego. Dlatego też w 1964 r. w Związku Radzieckim rozpoczęto program budowy samolotu myśliwskiego nowej generacji dysponującego skokowo większymi możliwościami w zakresie zwalczania celów powietrznych. W ten sposób powstał unikatowy samolot bojowy MiG-23 o zmiennej geometrii skrzydeł, stanowiący w drugiej połowie lat 70. i pierwszej lat 80. XX wieku trzon lotnictwa myśliwskiego ZSRR.
W latach 60. XX wieku podstawowym problemem dla samolotów naddźwiękowych była konieczność operowania z długich pasów startowych, które były kosztowne w budowie i zarazem stanowiły łatwy cel do zniszczenia dla przeciwnika. Aby temu zaradzić w państwach NATO podjęto programy budowy naddźwiękowych samolotów pionowego startu i lądowania (VTOL) mogących operować z doraźnych lądowisk, takich jak boiska piłkarskie czy parki miejskie. W ramach tych prac prowadzono we Francji badania nad samolotem Mirage IIIV wyposażonym, oprócz pojedynczego silnika napędowego, w 8 silników nośnych zabudowanych pionowo w kadłubie. W Niemczech zaś rozwijano samolot VJ-101C dysponujący kombinowanym zespołem silników nośno-napędowych umieszczonych w obracanych gondolach na końcach skrzydeł oraz ustawionych pionowo w kadłubie. Programy te nie zakończyły się sukcesem, podobnie jak brytyjski projekt budowy myśliwca Hawker P.1154, a jedyną maszyną VTOL, która trafiła do służby operacyjnej został opracowany w Wielkiej Brytanii poddźwiękowy samolot bezpośredniego wsparcia Hawker Harrier. Głównym mankamentem ówczesnych maszyn pionowego startu i lądowania był ograniczony zasięg i udźwig uzbrojenia związany z koniecznością zachowania odpowiedniej masy samolotu przy starcie pionowym (siła nośna wytwarzana tylko przez zespół napędowy).
W Związku Radzieckim, zdając sobie sprawę z problemów technicznych przy opracowywaniu i występujących potem istotnych ograniczeniach maszyn pionowego startu i lądowania (VTOL), postanowiono skoncentrować się na rozwoju samolotów skróconego startu i lądowania (STOL). W ramach prac nad myśliwcem nowej generacji, nazwanym później MiG-23, powstał projekt samolotu "23-01" wyposażonego w dwa pomocnicze silniki odrzutowe umieszczone pionowo w kadłubie, które podczas startu i lądowania generowały dodatkową siłę nośną i pozwalały na operowanie ze znacznie krótszych pasów startowych. Samolot 23-01 wyglądał jak powiększona wersja myśliwca MiG-21 z wlotami powietrza po bokach kadłuba. Posiadał trójkątne skrzydła i klasyczne usterzenie, za napęd zaś odpowiadał silnik turboodrzutowy R-27-300 o ciągu 76,4 kN (7800 kG), wspomagany przez dwa silniki nośne RD-36-35 o ciągu 23 kN (2350 kG) każdy. Silniki wspomagające umieszczono pionowo za kabiną pilota i podczas lotu były zasłonięte specjalną pokrywą podnoszoną tylko na czas ich pracy. Eksperymentalny samolot "23-01" wykonał swój pierwszy lot 3 kwietnia 1967 roku pilotowany przez Piotra Ostapienko. Szybko okazało się jednak, że osiągnięte znaczne skrócenie rozbiegu i dobiegu opłacone jest zbyt dużym ograniczeniem zasięgu maszyny, albowiem silniki nośne zajmowały w kadłubie miejsce mogące być wykorzystane na zbiorniki paliwa. W czasie normalnego lotu silniki nośne zaś były wyłączane i stanowiły tylko balast. Dlatego też prace nad samolotem "23-01" szybko przerwano, a maszyna wykonała tylko 14 lotów, głównie związanych z przygotowaniem do wielkich pokazów lotniczych w Domodiedowo w dniu 9 lipca 1967 roku, gdzie też została ze względów propagandowych zaprezentowana szerokiej publiczności.
Pracę nad maszyną rozpoczęto w 1964, a pierwszy prototyp wzbił się w powietrze 10 czerwca 1967. Pierwsza wersja seryjna MiG-23S (1970 r.) była napędzana silnikiem R-27. Jej odmiana miała oznaczenie MiG-23SM. Zmodyfikowana wersja MiG-23M (oblot prototypu w 1972 r.) otrzymała silnik R-29 i bogatsze wyposażenie. Najbardziej rozpowszechniona jest jej odmiana MiG-23MF. Późniejsze jej odmiany (wersje Mig-23ML/MLD/P/PD), mają zmniejszoną płetwę przed statecznikiem pionowym. Wersja myśliwsko-szturmowa MiG-23BN (1977 r.) ma smukły, skośnie ścięty w dół nos. Wersja treningowa dwumiejscowa MiG-23U. Dalszym rozwinięciem jest MiG-27.
Służba w Wojsku Polskim.
42 polskie MiGi były używane w latach 1979–1999 w dwu wersjach MF i UB, przez 28 "Słupski" Pułk Lotnictwa Myśliwskiego, który stacjonował na lotnisku w Redzikowie.
MiGi-23 były w Polsce użytkowane tylko w Słupsku. W latach 1979–1982 dostarczono Siłom Powietrznym 36 egzemplarzy w wersji MF oraz sześć w wersji UB. Dowództwo lotnictwa zgłaszało znacznie większe zapotrzebowanie na ten samolot. Planowane było przezbrojenie jeszcze dwóch pułków myśliwskich, niestety budżet państwa nie mógł pokryć kosztów zakupu. MiGi-23MF budowane w Moskiewskiej Wytwórni Samolotów (MMZ) Znamia Truda z przeznaczeniem dla sojuszników-członków Układu Warszawskiego kosztowały od 3,6 mln do 6,6 mln $.
Pierwsze loty w warunkach bojowych odbyły się podczas dwuetapowych ćwiczeń „Argon-80”. Szkolenie odbywało się w Wicku Morskim, gdzie za pomocą rakiet R-3s zwalczano cele w postaci bomb świetlnych, oraz w Astrachaniu, gdzie piloci wykonali po kilka wylotów, odpalając rakiety powietrze-powietrze do latających celów Ławoczkin Ła-17.
W 1981 r. MiGi-23 wzięły udział w wielkich manewrach Układu Warszawskiego „Sojuz-81” oraz ćwiczeniach „Bizmut-81. Operując wspólnie z innymi państwami UW, polscy piloci brali udział w manewrach „Granit-82”, „Sojuz-83”, a po zmianach ustrojowych działali w ćwiczeniach „Karat-94”, „Karat-96” i „Szerszeń-96”. W marcu 1993 r. słupscy piloci dali pierwszy pokaz swoich możliwości delegacji pilotów NATO w pozorowanej walce powietrznej z MiGami-29 z 1. PLM. We wrześniu 1994 r., w ramach programu „Partnerstwo dla pokoju”, w Słupsku gościł 493. Dywizjon USAF latający na samolotach F-15. Piloci wspólnie wykonywali loty, poznając sprzęt partnerów.
W trakcie eksploatacji stracono pięć samolotów bojowych. Remontowi głównemu poddano 28 samolotów. Proces wycofywania z Sił Powietrznych rozpoczął się w 1996 r., mimo iż w większości wypadków samoloty posiadały resurs godzinowy sięgający kilkuset godzin (w większości do 500–600 h). Został jednak wyczerpany resurs kalendarzowy, określony przez producenta na 17 lat. Samoloty dwuosobowe miały nalot w większości przekraczający 1000 h, a rekordzistą był MiG-23UB o numerze bocznym 831 wyprodukowany 27.03.1982 z nalotem 1633 h. Egzemplarz ten wykonał 2757 lotów i został skasowany 17.03.1999. Średni nalot wyniósł ponad 1400 h w ramach 2700 lotów. Maszyny wymagały II remontu głównego, z którego zrezygnowano, uznając Floggera za samolot przestarzały, szczególnie w perspektywie przystąpienia do NATO. Ostatnie egzemplarze spisano ze stanu pułku w 1999 r.
Opis konstrukcji.
Samolot jest jednomiejscowym, jednosilnikowym górnopłatem wykonanym w całości z metalu. Konstrukcja półskorupowa z duraluminium rozdzielana przy wrędze 28. W przedniej części po bokach kadłuba znajdują się dwa prostokątne wloty powietrza z płytami oddzielającymi warstwę przyścienną. Skrzydła mają konstrukcję dźwigarową z płatem o zmiennym kącie skosu skrzydeł, regulowanym ręcznie. Możliwe były trzy ustawienia płata: +18°40', +47°40' i +74°40'. W skrzydłach są klapy i przerywacze, lecz nie ma lotek. Stateczniki poziome o konstrukcji płytowej o skosie 57° – przy wychyleniach przeciwstawnych spełniają jednocześnie funkcję lotek. Statecznik pionowy pojedynczy o skosie 65°, pod kadłubem znajduje się dodatkowy, rozkładany w locie statecznik pionowy.
Podwozie przednie dwukołowe chowane do tyłu kadłuba, koła o średnicy 520 mm. Podwozie główne jednokołowe, składane i chowane do kadłuba, koła o średnicy 840 mm.
Kabina hermetyzowana z fotelem katapultowym, osłona kabiny odchylana do tyłu. Przednia szyba pancerna z umieszczonym w osłonie peryskopem.
Samolot wyposażony jest w jeden silnik turboodrzutowy R-29-300 o ciągu 76,4 kN (7800 kG). Silnik dwuwałowy z jedenastostopniową sprężarką, dwustopniową turbiną i regulowaną dyszą wylotową. Paliwo znajduje się w czterech zbiornikach w kadłubie i sześciu w skrzydłach. Istnieje możliwość użycia trzech dodatkowych zbiorników podczepionych pod kadłubem i stałymi częściami skrzydeł.
Uzbrojenie stanowi dwulufowe działko GSz-23 i 5 węzłów na rakiety i bomby.
Użytkownicy.
Aktualni użytkownicy
Dawni użytkownicy
W muzeach.
Samoloty MiG-23 są eksponowane w następujących polskich muzeach:

</doc>
<doc id="179561" url="https://pl.wikipedia.org/wiki?curid=179561" title="E-kształcenie">
E-kształcenie



</doc>
<doc id="179604" url="https://pl.wikipedia.org/wiki?curid=179604" title="Herb Rydułtów">
Herb Rydułtów

Herb Rydułtów – jeden z symboli miasta Rydułtowy w postaci herbu.
Wygląd i symbolika.
Herb przedstawia na błękitnej tarczy herbowej skrzyżowane na kształt litery X złote grabie, zębami ku górze.
Grabie symbolizują prawdopodobnie pierwsze narzędzia służące do wydobywania węgla lub narzędzia rolnicze.
Historia.
Pierwotnie był herbem Rydułtów Dolnych w okresie od XVIII do II poł. XIX w., kiedy to powstała nowa pieczęć z orłem pruskim. W 1926 r., Rydułtowy zostały samodzielną gminą, w wyniku połączenia gmin: Rydułtów Górnych, Rydułtów Dolnych, Radoszów Górnych i Radoszów Wielkich. Skrzyżowane grabie zostały herbem nowo utworzonej gminy. Rydułtowy w 1975 r. włączono do Wodzisławia Śląskiego, tym samym utraciły prawa miejskie wraz z herbem. Odzyskały je w 1992 r.

</doc>
<doc id="179608" url="https://pl.wikipedia.org/wiki?curid=179608" title="Orłowa">
Orłowa

Orłowa (dawniej też "Orłów", cz. "Orlová", niem. "Orlau") – miasto położone w kraju morawsko-śląskim, w powiecie Karwina w Czechach, na Śląsku Cieszyńskim, ok. 10 km od granicy z Polską. Orłowa leży pośrodku Zagłębia Ostrawsko-Karwińskiego, ok. 10 km na wschód od centrum Ostrawy i 8 km na zachód od centrum Karwiny.
Podział administracyjny.
Orłowa podzielona jest na 29 obrębów ewidencyjnych składających się na 4 części i gminy katastralne.
Dzielnice: Lazy • Lutyně • Město • Poruba
Historia.
Orłowa została po raz pierwszy wzmiankowana w dyplomie papieża Grzegorza IX wystawionym 7 grudnia 1227 roku na Lateranie dla benedyktynów tynieckich jako "Orlova". W 1229 papież ten wystawił kolejną bullę dla tynieckich benedyktynów zatwierdzający ich posiadłości w okolicy Orłowej, po raz kolejny wymieniając Orłową. Prawdopodobne jest, że już wówczas benedyktyni wybudowali tu kaplicę. Wieś politycznie znajdowała się wówczas w granicach piastowskiego (polskiego) księstwa opolsko-raciborskiego.
W 1268 mocą dokumentu wystawionego przez Władysława opolskiego ufundowany został w Orłowej klasztor benedyktynów.
W 1290 w wyniku trwającego od śmierci księcia Władysława opolskiego w 1281/1282 rozdrobnienia feudalnego tegoż księstwa powstało nowe księstwo cieszyńskie, w granicach którego znalazła się również Orłowa i większość jej dóbr. Od 1327 księstwo cieszyńskie stanowiło lenno Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Orlavia".
W roku 1560 nastąpiła ostateczna sekularyzacja dóbr zakonnych. Wieś została zakupiona przez ród Cyganów ze Słupska koło Gliwic, a w 1619 przez rodzinę Bludowskich, która w 1765 roku wybudowała tu zamek (rozebrany na skutek szkód górniczych w latach 70. XX wieku). Po wymarciu rodu Bludowskich w 1838 roku Orłową przejęła rodzina Mattencloit, która w 1844 wydała pierwszą zgodę na wydobywanie węgla na terenie wsi. Do tej pory Orłowa była typową wsią rolniczo-rzemieślniczą, w ciągu następnego stulecia jej charakter miał się jednak definitywnie zmienić.
Po zniesieniu poddaństwa miejscowość stanowiła gminę na Śląsku Austriackim, w powiecie sądowym Frysztat, najpierw w powiecie cieszyńskim, potem w samodzielnym powiecie politycznym Frysztat. W 1850 roku na terenie dzisiejszej Orłowej funkcjonowało już 16 szybów kopalnianych, natomiast jeszcze szybszy rozwój zapewniło wsi znalezienie się na trasie Kolei Koszycko-Bogumińskiej w 1869 roku. Postępowała urbanizacja i w 1908 Orłowa otrzymała ograniczone prawa miejskie. W tym okresie nastąpiło również kulturowe i polityczne ożywienie narodów słowiańskich w Austro-Węgrzech a Orłowa stała się miejscem tarcia żywiołów czeskiego i polskiego. Tradycyjnie zamieszkała była przez polskojęzycznych Lachów posługujących się odmianą gwary cieszyńskiej, dodatkowo była celem imigracji drobnomieszczańskiej z Czech i znacznej imigracji robotniczej z Galicji. Liczba mieszkańców wzrosła z 2955 w 1880 do 8334 w 1910. W 1880 i 1900 większość stanowili mieszkańcy polskojęzyczni (kolejno 2287 albo 79,8% i 3 919 albo 60,3%), zaś w latach 1890 i 1910 czeskojęzyczni (2199, 65,8% w 1890 i 4799, 58,5% w 1910). W tym czasie mniejszość niemieckojęzyczna wzrosła z 4,7% w 1890 do 7,3% w 1910 (w tym większość z około 374 żydów, 4,5% mieszkańców). Pod względem wyznaniowym większość stanowili katolicy (w 1910 73,6%). Proboszczami dawniej przyklasztornej miejscowej parafii byli zawsze benedyktyni z Czech, którzy wyjątkowo dążyli do czechizacji swoich wiernych. Rozwój przemysłowy przeniósł się także na rozwój kulturalno-oświatowy, napędzany również narastającą pod koniec XIX wieku polsko-czeską rywalizacją. Środowiska polskie starały się otworzyć tu prywatną szkołę realną, czego rezygnacji domagali się działacze czescy. Jednocześnie w 1892 założyli oni staraniem fundacji SMOL własną szkołę, której prezes skomentował to "Było dla nas jasne, że poprzez stratę Orłowej jest rozstrzygnięty los całego rewiru i tym samym Cieszyńskiego. Dlatego krok polski musiał być sparaliżowany, gdyby nawet miały być poniesione największe ofiary majątkowe". Polskie Gimnazjum realne otwarte zostało pomimo problemów finansowych wiosną 1909. Działało tu szereg zarówno czeskich jak i polskich towarzystw kulturalnych i sportowych. Wówczas niespełna dwutysięczna (ponad 20%) mniejszość ewangelicka skupiona była przy wybudowanym w 1861 kościele i powstałym przy nim zborze.
Po I wojnie światowej doszło do polsko-czechosłowackiego sporu granicznego o Śląsk Cieszyński. Orłowa była już wówczas być może najważniejszym ośrodkiem czeskiego ruchu narodowego w regionie i według porozumienia lokalnych organów władzy została podporządkowana czechosłowackiej administracji. Stanowiła przez następnych kilka miesięcy jakby wysunięty w stronę eksklawy Dziećmorowic klin, w sąsiedztwie polskich Poręby, Dąbrowy i Karwiny. Po arbitralnym podziale Śląska Cieszyńskiego w 1920 roku Orłowa znalazła się definitywnie w granicach Czechosłowacji. W 1922 roku otrzymała pełne prawa miejskie, jednak jej rozwój zostaje zatrzymany, głównie za sprawą wielkiego światowego kryzysu gospodarczego w latach 30. W 1938 jako część Zaolzia Orłowa zostaje przyłączona do Polski i wchodzi w skład powiatu frysztackiego. Po zakończeniu II wojny światowej Orłowa decyzją władz ZSRR została włączona do Czechosłowacji, jednak nadal pozostawała mało znaczącym ośrodkiem miejskim, w dodatku nieustannie dotykanym przez szkody górnicze. W 1946 do Orłowej przyłączone zostają Łazy i Poręba, a w 1960 Lutynia Górna (d. Polska) (jako Lutynia). W 1963 na terenie dzielnicy Lutynia rozpoczęto realizację projektu rozbudowy Orłowej jako miasta-sypialni dla Zagłębia Ostrawsko-Karwińskiego. Ten charakter miasto zachowało do dzisiaj. W architekturze Orłowej dominują typowe dla II połowy XX wieku w tej części Europy bloki mieszkalne, zaś jedynym ocalałym zabytkiem jest neogotycki kościół Najświętszej Marii Panny.
Ludność.
Całkowita populacja miejscowości (według spisu austriackiego) Orlau, Lazy, Poremba i Polnischleuten w 1869 liczyła 3875, w 1890 7806, w 1900 15820. Najszybciej populacja rosła w Orłowie i Łazach, które w 1910 miały kolejno 8334 i 7896 mieszkańców. Według austriackiego spisu ludności z 1910 wymienione wcześniej cztery gminy zamieszkiwało łącznie 21116 osób, z czego 20855 było zameldowanych na stałe, 10241 (49,1%) było polsko-, 9765 (46,8%) czesko- a 846 (4,1%) niemieckojęzycznymi, 16380 (77,6%) było katolikami, 4137 (19,6%) protestantami, 537 (2,5%) wyznawcami judaizmu a 62 (0,3%) było innej religii lub wyznania.
Po II wojnie światowej południowe dzielnice stopniowo opustoszały, za to wzrosła liczba ludności w tych położonych w północnej części: Porębie, ale głównie w Lutyni, gdzie wybudowano nowe osiedla z wielkiej płyty. Obecnie w Lutyni i Porębie żyje łącznie 32125 osób, co stanowi 92,1% populacji miasta na 54,8% jego powierzchni (1350,79 ha), ich średnia gęstość zaludnienia wynosi 2378,2 os./km². W Łazach i Mieście mieszkają łącznie 2745 osoby na 45,2% powierzchni całej gminy, a gęstość zaludnienia tych dwóch dzielnic wynosi 245,9 os./km².
Według czeskiego spisu ludności w 2001 roku miasto zamieszkiwało 34856 osób z czego 29848 (85,6%) narodowości czeskiej, 2148 (6,2%) słowackiej, 1215 (3,5%) polskiej, 491 (1,4%) morawskiej, 188 (0,5%) śląskiej, resztę stanowili Niemcy, Romowie, Ukraińcy i Wietnamczycy. Pod względem religii 9819 (28,2%) stanowiły osoby wierzące, w tym największą grupą wyznaniową byli katolicy – 7548 (76,9% wierzących).
Folklor.
W miejscowości dominuje folklor górniczy. Orłowski strój ludowy różni się od cieszyńskiego, kobiecy jest uproszczony, a mężczyźni często wkładali mundur górniczy.
Sport.
Swoją siedzibę miał tu polski klub piłkarski Piast Orłowa.

</doc>
<doc id="179617" url="https://pl.wikipedia.org/wiki?curid=179617" title="Konurbacja gdańska">
Konurbacja gdańska



</doc>
<doc id="179635" url="https://pl.wikipedia.org/wiki?curid=179635" title="Regiment">
Regiment

Regiment (z „dowództwo”, „kierownictwo” od "regere" „prostować”; „kierować”) – termin z zakresu wojskowości, używany często wymiennie z terminem pułk, jednak nie zawsze z nim tożsamy.
Jednostka dowodzona przez obersztera w zależności od okresu i armii liczyła od 200 do 2000 żołnierzy. Regiment składał się ze sztabu oraz kilku lub kilkunastu (rzadko dwudziestu kilku) kompanii.
Obecnie mianem regimentu nazywa się jednostkę organizacyjną wojska szczebla pułku np. w Stanach Zjednoczonych, Wielkiej Brytanii czy Francji.
Regimenty w armii szwedzkiej.
Według wzorów szwedzkich regiment piechoty składał się z dwóch skwadronów, w składzie 192 muszkieterów i 216 pikinierów każdy. Stąd liczył 384 muszkieterów i 432 pikinierów - łącznie 816 żołnierzy (bez oficerów, doboszy, a także nadetatowych muszkieterów. Pewną liczbę tych ostatnich wystawiał każdy regiment, jednak w trakcie działań wojennych służyli oni poza jego składem, np. do służby wartowniczej).
Regiment jazdy i dragonii składał się najczęściej z dwóch skwadronów po 180 żołnierzy, a zatem z 360 ludzi (bez oficerów, ich pocztów i luzaków). W dragonii zdarzały się dość często regimenty liczniejsze (po trzy, a nawet cztery skwadrony).
Regimenty w armii saskiej.
W Saksonii na przełomie XVII i XVIII wieku były dwa rodzaje sił zbrojnych: oddziały obronne zwane milicją krajową (Landmiliz) oraz stałe wojsko zaciężne (regulierte Miliz). Liczebność krajowej milicji nie była zbyt duża, ale rosła stopniowo osiągając w 1703 roku stan 9000 żołnierzy piechoty w 6 regimentach i 1600 jazdy w 2 regimentach. Pokojowy etat zawodowej armii saskiej wynosił 12 000 żołnierzy. Organizacyjnie armia saska dzieliła się na regimenty, a te na kompanie. Od 1696 regimenty piesze w wojskach zawodowych składały się z 3 batalionów po 760 żołnierzy każdy. Od 1683 w skład regimentów piechoty wchodziły także regimenty grenadierskie.
Regimenty jazdy zawodowej armii saskiej miały od 1697 roku 12 kompanii. Ponieważ kompania kirasjerów liczyła 58 żołnierzy, regiment kirasjerów liczył 696 żołnierzy, natomiast regiment dragonów miał 624 żołnierzy.
Regimenty w wojsku polskim i litewskim.
W XVII i XVIII-wiecznym wojsku polskim i litewskim pułkami nazywano oddziały narodowego zaciągu, regimentami – cudzoziemskiego zaciągu.
W okresie wojny o Smoleńsk toczonej w latach 1632–1634 tworzono regimenty piechoty niemieckiej tradycyjnie dowodzone przez obersztera, z dużym sztabem, liczące 1000–1200 żołnierzy, przy czym zdarzały się, choć rzadko, i małe regimenty mające 600–800 żołnierzy. Składały się one z kompanii liczących 100–170 żołnierzy, mających 2/3 muszkieterów i 1/3 pikinierów. Muszkieterzy polskiej piechoty niemieckiej, w odróżnieniu od wojsk zachodnioeuropejskich, zamiast rapierów mieli szable.
W czasach saskich regiment gwardii składał się z dwu batalionów i sztabu. Każdy batalion miał w swym składzie dwanaście kompanii i liczył 840 żołnierzy. Pozostałe regimenty były jednobatalionowe i składały się ze sztabu i ośmiu kompanii
W XVIII wieku określenie „regiment” stosowano w stosunku do oddziałów piechoty (liniowej i grenadierów), np. regimenty grenadierów w czasie insurekcji kościuszkowskiej. Regiment piechoty liczył jeden lub kilka batalionów, a regiment jazdy miał kilka szwadronów.
Wyrażenia „pułk” używano natomiast w stosunku do szeroko pojętej jazdy polskiego autoramentu: ułanów (były to tzw. pułki lekkokonne), kozaków, Tatarów oraz do oddziału straży przedniej (tzw. pułki przedniej straży). Wyjątkiem byli dragoni królewscy (tu były jak w piechocie regimenty - tzw. regimenty konne).
Sejm Czteroletni zniósł podział armii polskiej na autoramenty, zachowując tradycyjną nazwę regimentu dla piechoty i gwardii konnych. Etat z 22 maja 1792 roku zmienił nazwę regiment na pułk, ale nie weszło to w życie, toteż nazwa regiment funkcjonowała w armii polskiej do końca powstania kościuszkowskiego. Po 1794 roku nazwa regiment już nigdy nie pojawiła się w wojsku polskim.

</doc>
<doc id="179640" url="https://pl.wikipedia.org/wiki?curid=179640" title="Liczby Stirlinga">
Liczby Stirlinga

Liczby Stirlinga – dwie szczególne funkcje liczbowe analizowane przez Jamesa Stirlinga.
Liczby Stirlinga I rodzaju.
Opisują liczbę sposobów na rozmieszczenie formula_1 liczb w formula_2 cyklach, oznaczane są symbolem :
który czyta się „k cykli n”. Spełniają one związek rekurencyjny postaci:
przy założeniach
formula_5
Przyjmuje się, że jeżeli formula_6 to formula_7
Niekiedy liczby Stirlinga pierwszego rodzaju są oznaczane innym symbolem:
oraz
Czasami przyjmuje się także naprzemienne, dodatnie i ujemne wartości liczb Stirlinga pierwszego rodzaju, co ma uzasadnienie przy wzorach na potęgi kroczące. W przyjętej tu konwencji liczby Stirlinga pierwszego rodzaju są zawsze nieujemne.
Pochodzenie wzoru rekurencyjnego.
Przyjmując za znaczenie liczb Stirlinga pierwszego rodzaju ilość rozmieszczeń formula_1 liczb w formula_2 cyklach, łatwo jest pokazać pochodzenie rekurencyjnej zależności między nimi. Wystarczy wybrać dowolną liczbę i rozpatrzyć ilość pozostałych cykli. Jeżeli ta liczba była w cyklu, składającym się z jednego elementu, to pozostałe formula_12 liczb jest rozmieszczonych w formula_13 cyklach, zaś dodanie jednej cyfry następuje w jeden sposób, poprzez stworzenie nowego cyklu. Jeżeli liczba była w liczniejszym cyklu, to pozostałe formula_12 liczb jest rozmieszczonych w formula_2 cyklach, zaś dodatkową liczbę można wstawić do dowolnego cyklu w dowolny sposób, czyli „obok” każdej liczby, a liczb jest formula_16 co oznacza formula_12 sposobów umieszczenia liczby w tym przypadku. Rekurencyjna zależność jest sumą obu przypadków. Warto przy tym zauważyć, że zbiór formula_1 liczb można ustawić w 0 cykli na 0 sposobów, oraz 1 liczbę w 1 cyklu na 1 sposób.
Potęgi kroczące.
Liczby Stirlinga pierwszego rodzaju bywają także definiowane jako współczynniki, występujące przy zamianie potęg malejących (silni dolnej) na zwyczajne potęgi:
Przy zamianie normalnych potęg na potęgi rosnące (silnię górną) występuje zależność:
Trójkąt liczbowy.
Liczby Stirlinga I rodzaju tworzą trójkąt liczbowy podobny do trójkąta Pascala.
Liczby Stirlinga II rodzaju.
Opisują liczbę sposobów podziału zbioru formula_1-elementowego na formula_2 niepustych podzbiorów, oznaczane są symbolem formula_23 który czyta się „k podzbiorów n”. Spełniają one związek rekurencyjny postaci :
przy założeniach
Przyjmuje się, że jeżeli formula_6 to formula_27
Niekiedy liczby Stirlinga drugiego rodzaju zapisywane są w inny sposób: formula_28 bądź formula_29 Liczby Stirlinga drugiego rodzaju są zawsze dodatnie.
Potęgi kroczące.
Niekiedy liczby Stirlinga drugiego rodzaju są definiowane jako współczynniki, występujące przy zamianie normalnych potęg na potęgi malejące (silnię dolną). Zachodzi wówczas zależność :
Pochodzenie wzoru rekurencyjnego.
Przyjmując za znaczenie liczb Stirlinga drugiego rodzaju liczbę sposobów podziału zbioru formula_1-elementowego na formula_2 podzbiorów niepustych, łatwo jest uzasadnić rekurencyjną zależność. Rozpatrzymy zbiór formula_1 liczb, i wybierzmy jedną z nich. Jeżeli ta liczba stanowiła jednoelementowy podzbiór, to pozostałe formula_12 liczb będzie podzielone na formula_13 podzbiorów, zaś jedną liczbę można dodać na jeden sposób, jako kolejny podzbiór. Jeżeli liczba była elementem liczniejszego podzbioru, to pozostałe formula_12 liczb zostało podzielone na formula_2 podzbiorów, zaś dodatkową liczbę można dołączyć do każdego z podzbiorów, których jest formula_38 Można to więc w tym przypadku zrobić na dokładnie formula_2 sposobów. Rekurencyjna zależność jest sumą obu przypadków. Warto przy tym zauważyć, że zbiór formula_1 liczb można podzielić na 1 podzbiór na 1 sposób, a także na formula_1 podzbiorów na 1 sposób.
Własności liczb.
Z wzorów, pokazujących zależności między potęgami kroczącymi a normalnymi potęgami wynikają następujące zależności :
oraz 
gdzie formula_49 to delta Kroneckera, formula_50
Warto także odnotować fakt, że:
określa liczbę formula_52 surjekcji zbioru formula_1-elementowego na zbiór formula_2-elementowy, co łatwo udowodnić indukcyjnie zauważając związki:
oraz że formula_56 dla dowolnego formula_57

</doc>
<doc id="179645" url="https://pl.wikipedia.org/wiki?curid=179645" title="Joseph Lister">
Joseph Lister

Joseph Lister (ur. 5 kwietnia 1827 w Upton (Essex), zm. 10 lutego 1912 w Walmer) – brytyjski chirurg, inicjator antyseptyki, profesor Kolegium Królewskiego w Londynie, Uniwersytetu w Glasgow, Uniwersytetu Edynburskiego, Kolegium Uniwersyteckiego w Londynie, przewodniczący Towarzystwa Królewskiego. Laureat Medalu Copleya.
Został chirurgiem bezpośrednio po narodzinach anestezjologii (zob. Robert Liston), lecz przed odkryciami Ludwika Pasteura, gdy występowania licznych zakażeń szpitalnych nie wiązano z obecnością chorobotwórczych drobnoustrojów. Warunki higieniczne w przeludnionych szpitalach były fatalne, wskutek czego ponad 50% pacjentów umierało z powodu infekcji. Opierając się na licznych własnych obserwacjach klinicznych i histopatologicznych oraz na wynikach badań procesu fermentacji, opublikowanych przez Pasteura (1863), Lister opracował „system leczenia antyseptycznego”, który umożliwił zmniejszenie śmiertelności do ok. 10%.
Życiorys.
Dzieciństwo.
Urodził się 5 kwietnia 1827 roku w rodzinie kwakrów z Upton w hrabstwie Essex. Był czwartym spośród siedmiorga dzieci i jego żony, . Ojciec był zainteresowany naukami przyrodniczymi. Zdobył uznanie jako wynalazca i wytwórca soczewki achromatycznej, zastosowanej w mikroskopach; w 1832 roku został członkiem Towarzystwa Królewskiego.
Syn przejął zainteresowania ojca.
Studia w Londynie.
Od 1844 roku był studentem Kolegium Uniwersyteckie w Londynie. Zgodnie z sugestiami ojca studia rozpoczął od nauk humanistycznych (program przypominający współczesne sztuki wyzwolone), aby następnie przejść na wydział medyczny. Dzięki starszemu koledze z Religijnego Towarzystwa Przyjaciół, który był jednym z asystentów Roberta Listona, był świadkiem przełomowego dla chirurgii eksperymentu – przeprowadzonej 21 grudnia 1846 roku operacji w ogólnym znieczuleniu eterem.
Po wygraniu walki chirurgów z bólem nabrały ostrości kolejne poważne problemy. Josepha Listera bardzo poruszyła śmierć brata Johna w 1846 roku z powodu guza mózgu. Obaj bracia wcześniej przeszli ospę – chorobę śmiertelną dla ok. 1/3 zarażonych. Robert Liston zmarł w grudniu 1847 z powodu tętniaka aorty. W tymże roku zmarł również, wskutek zakażenia w czasie sekcji, anatom John Phillips Potter.
W latach 1847–1849 Joseph Lister przeżywał załamanie psychiczne, spowodowane uczuciem bezsilności medycyny – myślał o oddaniu się duszpasterstwu. Powrót do medycyny ułatwiły podróże, które odbył kierując się ponownie wskazówkami ojca:
Pierwszym przełożonym Listera był , następca J. Pottera (od 1850 kierownik katedry chirurgii w University College Hospital), znany jako autor książek nt. chirurgii (m.in. "The Science and Art of Surgery", "On Hospitalism and the Causes of Death After Operations"), jednak również ze swoich pesymistycznych błędnych opinii w sprawie jej ograniczeń. Jako rezydent Erichsena Lister obserwował i opisywał objawy licznych zakażeń szpitalnych (tzw. „hospitalizm” – „wielka czwórka”: róża, posocznica, gangrena szpitalna, ropnica). Obserwując ludzkie tkanki korzystał ze swojego mikroskopu, który nie był wówczas aparatem znanym i cenionym. Zgromadził wielki zbiór szczegółowych rysunków, wykorzystywany później w działalności akademickiej. Zainteresował się wykładami z fizjologii, które z entuzjazmem prowadził . Po zakończeniu rezydentury został asystentem .
W ostatnim roku studiów Lister otrzymał złote medale (m.in. za wyniki drugiego egzaminu z medycyny, ze stypendium w wysokości 100£) i inne wyróżnienia, m.in. Nagrodę Longridgea za „największą biegłość […], za wyróżnienia medyczne i rzetelne wykonywanie obowiązków na stanowiskach w szpitalu” (z nagrodą 40£). Zdobył też autorytet wśród studentów, co pomogło mu częściowo przezwyciężyć nieśmiałość. Mimo to po złożeniu w 1852 roku końcowego egzaminu przed miał wątpliwości, czy powinien zająć stanowisko pełnoprawnego chirurga, biorąc pełną odpowiedzialność za pacjentów. Dostrzegając te wątpliwości wyróżniającego się absolwenta William Sharpey zasugerował mu odwiedzenie w Edynburgu i podróż do znanych ośrodków europejskich.
Praca w Szkocji.
Joseph Lister planował miesięczny pobyt w Edynburgu, jednak pozostał w Szkocji – w Edynburgu i Glasgow – przez wiele lat.
James Syme, profesor Uniwersytetu Edynburskiego nazywany „Napoleonem chirurgii”, nadzorował wówczas trzy sale w (miał wówczas 228 łóżek szpitalnych – ponad dwukrotnie więcej niż londyński , UCH). Szybko zdobył szacunek Listera, który w listach do ojca tak entuzjastycznie opisywał swoje wrażenia, że ojciec poczuł potrzebę ostrzeżenia: "Nullius jurae in verba magistri" („Nie ślubuj wierności jednemu mistrzowi”, zob. ""). Syme dostrzegł zapał i zdolności młodego chirurga – korzystał z jego pomocy w czasie trudnych operacji (wkrótce stworzył dla niego stanowisko „asystenta nadetatowego”). Powierzył mu też spisywanie sprawozdań ze swoich wykładów klinicznych, publikowanych w "Montly Journal of Medical Science".
W styczniu 1854 roku Lister otrzymał etat chirurga-rezydenta i prawo samodzielnego wybierania sobie pacjentów (ewenement). Podlegało mu początkowo 12, a wkrótce 23 dresserów (asystentów chirurgicznych), kilkakrotnie więcej niż w UCH. Utrzymywał z nimi stosunki koleżeńskie (porzucił sztywne maniery z czasów UCL) i cieszył się ich szacunkiem i sympatią. Otrzymał przydomek „Szef”, który zachował do końca życia (Syme miał przydomek „Mistrz”).
Gdy Lister skończył rezydenturę (koniec 1854), podjął starania o stanowisko młodszego chirurga w w Londynie (w pobliżu rodziny, za którą tęsknił). Nie powiodły się z powodu zbyt silnej konkurencji i sporów personalnych. Ponowne zatrudnienie przez Syme’a (na etacie asystenta) stało się możliwe po wybraniu Listera na członka (uzyskał prawo praktykowania chirurgii w Edynburgu). Wkrótce zaczął być zapraszany do domu Syme’a i na rodzinne wyjazdy. Poznał m.in. córkę przełożonego, Agnes, która – mimo trudności związanych z różnicą wyznania – została jego żoną 23 kwietnia 1856 roku. Została też wytrwałą współpracowniczką, która m.in. sumiennie notowała jego uwagi, gdy dokonywał obserwacji mikroskopowych. Zajmował się wówczas głównie zmianami zapalnymi w żywych tkankach żab, złowionych nad . W roku 1858 ukazało się dziewięć artykułów przedstawiających wyniki badań (w pierwszych trzech latach małżeństwa łącznie 15 artykułów).
W lipcu 1859 roku doznał udaru mózgu James Lawrie, "regius professor" Uniwersytetu w Glasgow (profesor królewskiej katedry chirurgii klinicznej). Joseph Lister złożył wniosek o zatrudnienie na tym zaszczytnym stanowisku (jego kandydaturę poparli: James Syme, William Sharpey i John Eric Erichsen) i w 1860 roku uzyskał nominację. W tymże roku został wybrany do Royal Society, co było wyrazem uznania dla badań nad stanem zapalnym i krzepnięciem krwi. Na jego wykłady (kurs chirurgii systematycznej) zapisało się ponad 150 studentów (liczba rekordowa w Wielkiej Brytanii) jednak wyposażenie sali wykładowej musiał uzupełniać we własnym zakresie, aby dostosować ją do demonstracji okazów anatomicznych, modeli, rysunków itp. Studenci byli zachwyceni treścią i formą wykładów.
Nieoczekiwanie trudne okazało się zdobycie stanowiska w , co początkowo uniemożliwiało preferowane w Edynburgu kształcenie lekarzy „przy łóżku chorego” (oczekiwane przez studentów); prezes szpitala, David Smith (z zawodu szewc) stwierdził: „…to doprawdy jakiś edynburski wymysł. Nasza instytucja jest placówką leczniczą, nie edukacyjną”. Lister otrzymał stanowisko w szpitalu dopiero w 1861 roku, gdy oddano do użytku nowe skrzydło chirurgiczne (wkrótce również przepełnione i zainfekowane). W warunkach klinicznych przekazywał studentom nie tylko wiedzę medyczną – dawał uczniom przykład wielkiej empatii, postawy minimalizującej wszystkie nieprzyjemne doznania, na jakie bywają narażeni pacjenci w szpitalach; kierował się złotą zasadą:
W 1864 roku Lister stracił matkę, która zmarła na różę (jedną z chorób „wielkiej czwórki”). Nasiliła się chęć powrotu do Londynu, a również tęsknota za Edynburgiem i idealną współpracą z teściem. W Glasgow nadal starannie przygotowywał codzienne wykłady i pracował w szpitalu; kontynuował też badania histopatologiczne, prowadzone z pomocą żony w domowym laboratorium. Zapoznawał się z opracowaniami lekarzy, m.in. na temat gorączki połogowej (zob. , Oliver Wendell Holmes, Ignaz Semmelweis), cholery (William Budd z , John Snow). Wypróbowywał skuteczność różnych metod odkażania, m.in. „Condy’s Crystals” („Condy’s Fluid” – KMnO4, zob. ) i inne. Próby te opisywał ówczesny dresser, Archibald Malloch – później znany kanadyjski chirurg (nadal wspierany przez „szefa”). Zwrócił też uwagę na kwas karbolowy, często stosowany poza chirurgią jako środek zapobiegający gniciu (np. w oczyszczalniach ścieków lub do impregnacji podkładów kolejowych i wręg statków. Próbki karbolu dostarczał mu .
Pod koniec 1864 roku – profesor chemii z Uniwersytetu w Glasgow, który wcześniej ułatwił Listerowi kontakt z Calvertem) – zwrócił jego uwagę na artykuł Ludwika Pasteura pt. "Recherches sur la putrefaction" (1863). Było przełomem na drodze do opanowania infekcji szpitalnych.
Pasteur, odkrywca enancjomerów, obalił teorię samorództwa próbując – na prośbę producenta wina, pana Bigo – wyjaśnić przyczyny kwaśnienia w czasie fermentacji soku buraczanego. Naraził się na gwałtowne ataki po publikacjach nt. roli niewidocznych drobnoustrojów (mikroorganizmów). Z ich obecnością zaczął wkrótce wiązać różne procesy gnilne, w tym część groźnych chorób. Po śmierci trzech córek Pasteura na dur brzuszny
(1859–1865) pisał on m.in.:
Jednym z nielicznych lekarzy, którzy zwrócili uwagę na publikacje Pasteura, był (1818–1897), chirurg królowej królowej Wiktorii, jednak nie podjął on próby zastosowania odkrycia w praktyce lekarskiej. Pasteur dowiedział się o pracach Listera przypadkowo, od fizyka Johna Tyndalla (wcześniej Tyndall zwrócił jego uwagę na ilość aerozoli we wdychanym powietrzu; zob. efekt Tyndalla). Gdy wspólnie przebywali z wizytą w Londynie Tyndall wspomniał o „słynnym angielskim chirurgu”, który poszukuje przyczyn chorób zakaźnych. Rozpoczęło to długotrwałą przyjacielską korespondencję Pasteura z Listerem. W jednym z listów Pasteur napisał m.in.:
Powrót do Edynburga i Londynu.
W sierpniu 1869 roku Lister wrócił do Edynburga, gdzie otrzymał stanowisko kierownika kliniki chirurgii w uniwersytecie. Bezpośrednią przyczyną decyzji o powrocie była ciężka choroba Jamesa Syme’a – mistrza, przyjaciela i teścia. J. Syme zmarł w czerwcu następnego roku (w październiku 1869 zmarł ojciec, ).
Pracował na tym stanowisku do 1877 roku – daty powrotu do Londynu, gdzie otrzymał stanowisko kierownika katedry chirurgii w King’s College London. Od 1878 roku był również nadwornym chirurgiem królowej Wiktorii.
System leczenia antyseptycznego.
Na podstawie wyników licznych długotrwałych prób Lister opracował „system leczenia antyseptycznego”, polegającego na skrupulatnej dezynfekcji kwasem karbolowym rąk, narzędzi, nici chirurgicznych, opatrunków. Dobitnym wyrazem jego głębokiego przekonania o możliwości uniknięcia infekcji było podjęcie się w 1867 roku poważnej operacji własnej siostry, Isabelli (mastektomia), której nie podjął się nawet James Syme. W 1871 roku (po śmierci J. Syme’a) z powodzeniem operował królową Wiktorię.
Badania statystyczne pozwoliły potwierdzić, że system umożliwia zapobieganie infekcjom szpitalnym, jeżeli jest bardzo sumiennie stosowany. Zaangażował się w jego intensywne upowszechnianie w Wielkiej Brytanii, krajach Europy i Stanach Zjednoczonych, jednak propozycja długo była odrzucana przez doświadczonych chirurgów, którzy nie akceptowali istnienia „drobnoustrojów”, a przełamanie wieloletnich nawyków było trudne.
W 1869 roku odwiedził Listera , który po powrocie do Francji bezskutecznie próbował zachęcić paryskich chirurgów do stosowania systemu leczenia antyseptycznego. Nie dała też oczekiwanych rezultatów opublikowana przez Listera pracy pt. "A Method of Antiseptic Treatment Applicable to Wounded Soldiers in the Present War" (1870) (zob. straty w wojnie francusko pruskiej). Śmiertelność pacjentów francuskich chirurgów wojskowych wynosiła ≥75% (zmarło 10006 żołnierzy spośród 13173 rannych, których poddano amputacjom).
W 1874 roku system zastosowali z bardzo dobrym skutkiem położnicy Étienne Stéphane Tarnier i . Pierwsze jego zastosowanie na bardzo dużą skalę (w wojnie rosyjsko-tureckiej, 1877–1878) jest przypisywane Ernstowi von Bergmannowi.
System został powszechnie zaakceptowany w latach 80. XIX wieku.
Publikacje.
W bazie PubMed znajduje się 51 pozycji dorobku Josepha Listera z lat 1854–1896. Wykaz obejmuje raporty z okresu rezydentury u Jamesa Syme’a (1854):
oraz prace z następnych lat. Tekstem najpóźniejszym jest treść "Presidential Address" z 1896 roku – wystąpienia przed "British Association for the Advancement of Science" w Liverpoolu na temat związków między medycyną kliniczną i współczesnym rozwojem naukowym (Br Med J. 1896 Sep 19; 2(1864): 733–741).
Wyróżnienia i upamiętnienie.
Był odznaczony niemieckim Pour le Mérite (1885) i brytyjskim Order of Merit (1902).
Otrzymał m.in.:
Pełnił funkcje:
Został uhonorowany doktoratami Honoris Causa Uniwersytetu Oksfordzkiego (1880), Uniwersytetu w Cambridge (1880) i innych uczelni (w tym UJ)
W 1933 roku Albert Einstein wygłosił w Royal Albert Hall mowę do 10 tys. zgromadzonych. Wkrótce przed swoim wyjazdem do Stanów Zjednoczonych ostrzegał przed nazizmem. Mówił m.in. o zagrożeniach dla wolności, bez której nie byłoby Szekspira, Goethego, Newtona, Faradaya, Pasteura i Listera.

</doc>
<doc id="179649" url="https://pl.wikipedia.org/wiki?curid=179649" title="Judasz Iskariota">
Judasz Iskariota

Judasz Iskariota ("Judasz" to grecka forma imienia Juda, "Iskariota" – hebr. אִישׁ־קְרִיּוֹת – mąż z Kariotu, dosłownie „mąż kariocki”) – jeden z apostołów, według przekazów Ewangelii synoptycznych wydał Jezusa Chrystusa w ręce Sanhedrynu (według Mateusza za trzydzieści srebrników), po czym – również według Mateusza – popełnił samobójstwo.
Jeśli chodzi o genezę przydomku Iskariota, wysunięto trzy hipotezy:
Źródła przypisują Judaszowi różne sposoby popełnienia samobójstwa. Mt 27,5: „Rzuciwszy srebrniki ku przybytkowi oddalił się, potem poszedł i powiesił się”. Według Piotra (Dz 1,18) „spadłszy głową na dół, pękł”. Natomiast według Papiasza „zdrajca tak się roztył, iż nie mógł tam, gdzie łatwo przejeżdżał wóz, przejść nawet z pochyloną głową”. Chrześcijanie wierzą, że fakty te zostały przepowiedziane w Starym Testamencie (zob. Mt 27,3–10; 13,18–19; Dz 1,15–20).
Gnostycka sekta ofitów (II wiek) czciła Judasza jako aktywnego uczestnika Bożego planu zbawienia (bez zdrady Judasza nie doszłoby do ukrzyżowania Jezusa, a co za tym idzie, nie byłoby Zmartwychwstania).
W Wielkanoc roku 2006 wydano tłumaczenie odnalezionej w 1978 r. w Egipcie koptyjskiej kopii (datowanej na III/IV wiek) gnostyckiego apokryfu nazwanego "Ewangelią Judasza" (datowanego na II wiek), według którego Jezus poprosił Judasza, aby go wydał, co oznaczałoby, że Judasz nie był "zdrajcą", lecz wykonawcą woli Chrystusa. Przy podawaniu tej informacji pomija się jednak często fakt, że w apokryfie argumentem Jezusa za zdradą było nie zbawienie ludzkości, lecz uwolnienie jego samego od cielesnej powłoki.
Według jednej z hipotez, Judasz zgodził się zostać jednym z Apostołów, gdyż widział w osobie Jezusa przywódcę, który by poprowadził Żydów przeciwko Rzymianom. Sam Judasz miał być faworyzowany na tle pozostałych uczniów, co ma rzekomo potwierdzać wybranie go na skarbnika apostołów, co – według amerykańskiego duchownego Davida Wilkersona – ma być dowodem na zaufanie Jezusa względem Iskarioty. Inną poszlaką mającą wskazywać na uprzywilejowanie Judasza ma być jego często zasiadanie bezpośrednio po prawej stronie Chrystusa, co miało być miejscem zaszczytnym.
Inna hipoteza głosi, że Judasz celowo zdradził Jezusa, aby po jego śmierci móc przeprowadzić z grupą zelotów powstanie przeciw Rzymowi, co z kolei kłóci się z biblijnym przekazem, w którym popełnia samobójstwo.
Judasz Iskariota w filmie.
Judasz występuje w wielu filmach o życiu Jezusa. Do najbardziej znanych odtwórców roli zdrajcy należą m.in. Carl Anderson ("Jesus Christ Superstar"), Harvey Keitel ("Ostatnie kuszenie Chrystusa"), Luca Lionello ("Pasja"), David McCallum ("Opowieść wszech czasów"), Ian McShane "(Jezus z Nazaretu"), Rip Torn "(Król królów").
"Judasz (jako postać) pojawia się również w serialu Netflixa pt. Chilling Adventures of Sabrina ."

</doc>
<doc id="179659" url="https://pl.wikipedia.org/wiki?curid=179659" title="Opowieść o Róży">
Opowieść o Róży

Opowieść o Róży – późnośredniowieczny alegoryczny poemat francuski, utrzymany w konwencji snu.
Historia powstania.
Jej pierwszą część napisał Guillaume de Lorris około roku 1235 (4058 wierszy). Opowiada o młodzieńcu, który trafił do tajemniczego ogrodu miłości, zamieszkiwanego przez liczne personifikacje: Wesołość, Zabawę, Szczerość, Bogactwo, Dworność i Młodość. Młodzieniec pragnie zerwać różę, jednak strzegą jej Niebezpieczeństwo, Wstyd i Obmowa oraz inne figury alegoryczne. W tym miejscu akcja utworu urwała się i do końca doprowadził ją Jean de Meun.
18 tys. wierszy napisanych przez de Meuna obfituje w dygresje, rozważania i anegdoty. Posługując się fabułą i zespołem postaci, stworzonych przez de Lorrisa, zmierza do zupełnie innego celu - ukazaniu rozkoszy związanych z cielesną miłością. De Meun z cynizmem podchodzi do kultu dziewictwa oraz do wstrzemięźliwości seksualnej, przy czym wykorzystuje motyw upersonifikowanej Matki Natury, wzywającej stworzenie do nieprzerwanej aktywności płciowej. Ostatecznie, bohater utworu zrywa różę, zdobywając cytadelę zbudowaną przez Zazdrość.
Utwór jest napisany parzyście rymowanym ośmiozgłoskowcem.
Powieść o Róży stanowi w pewnym sensie zapowiedź renesansu, ale jest dziełem typowo średniowiecznym: rozwlekłym, obfitującym w alegorię, stanowiącym rodzaj erudycyjnego popisu.
W Bibliotece Narodowej w Warszawie przechowywany jest iluminowany manuskrypt "Powieści", wykonany prawdopodobnie około 1390 w Paryżu. W Bibliotece Książąt Czartoryskich, w puławskiej kolekcji księżnej Izabeli Czartoryskiej znajduje się XV wieczny rękopis "Roman de la Rose".
Opinie.
W kręgach francuskich twórców późnego średniowiecza była ostro krytykowana – m.in. przez Jana Gersona i Christine de Pisan (która uznała utwór za obelgę wobec kobiecej czci), ale jak zaświadcza jeden ze świadków – "wielu stawiało "Powieść o Róży" tak wysoko, że woleli być pozbawieni własnej koszuli niż tej książki". Poglądy zaprezentowane przez de Meuna były na tyle popularne, że wraz z innymi herezjami potępił je Etienne Tempier, biskup Paryża. 
Wpływ "Powieści" można odnaleźć na przykład u Chaucera ("Opowieść Damy z Bath") czy w XI Sonecie Williama Szekspira.
Przekład.
Na język polski Powieść o Róży przełożyły Małgorzata Frankowska-Terlecka i Teresa Giermak-Zielińska. Przekład ukazał się w 1997 nakładem Państwowego Instytutu Wydawniczego w serii Bibliotheca Mundi.

</doc>
<doc id="179669" url="https://pl.wikipedia.org/wiki?curid=179669" title="Roman de la Rose">
Roman de la Rose



</doc>
<doc id="179672" url="https://pl.wikipedia.org/wiki?curid=179672" title="Moc Plancka">
Moc Plancka

Moc Plancka – pochodna jednostka mocy w naturalnym systemie jednostek, oznaczana jako PP.
gdzie:
Moc Plancka odpowiada emisji energii równej energii Plancka w czasie równym czasowi Plancka.

</doc>
<doc id="179676" url="https://pl.wikipedia.org/wiki?curid=179676" title="Lewin Louis Aronsohn">
Lewin Louis Aronsohn

Lewin Louis Aronsohn (ur. 1850, zm. 1928) – niemiecki bankier żydowskiego pochodzenia, poseł do parlamentu pruskiego, samorządowiec, Honorowy Obywatel Bydgoszczy.
Życiorys.
Urodził się 18 października 1850 r. w Wysokiej w powiecie wyrzyskim. Był synem Hirsza i Julianny z domu Kleszewskiej. Ojciec zajmował się handlem ziemią w swoim majątku Mamlicz w powiecie szubińskim. Aronsohn odziedziczył majątek ojca po jego śmierci w 1876 r. 
Rodzina Aronsohnów przybyła do Bydgoszczy w 1864 r. Tutaj Lewin Aronsohn uczęszczał do szkoły elementarnej, a następnie do szkoły handlowej. Zdobyte wykształcenie i praktyka u boku ojca stanowiły kapitał, z którego czerpał zajmując się handlem nieruchomościami. 
Działalność samorządowa.
Aronsohn już jako 28-latek, w 1878 roku, po raz pierwszy zasiadł w Radzie Miejskiej i pozostawał jej członkiem nieprzerwanie do 1890 r. Następnie powołano go w skład magistratu jako niepłatnego radcę; piastował ów urząd do 18 października 1918 r. tj. złożenia urzędu i odejścia z władz miejskich. Przez 40-letni okres sprawowania różnych funkcji we władzach miasta był decernentem w rozmaitych agendach administracji miejskiej. Domeną jego działalności były zagadnienia związane z wymiarem i poborem podatków samorządowych (1890-1891), sprawy gazowni miejskiej (1890-1893), nadzór nad targowiskiem i rzeźnią miejską (1894-1918), kontrola obrotu nieruchomościami miejskimi (1903-1910), administracja wieżą ciśnień (od 1894). Sprawował też funkcję kuratora depozytorium miejskiego (1897-1899) oraz nadzorował sprawy związane z przejęciem przez miasto utrzymania śluz miejskich (1910).
Aronsohn był pomysłodawcą założenia w Bydgoszczy szkoły handlowej wyższego stopnia. W tej sprawie konferował z prezydentem regencji Christophem von Tiedemannem, uzyskując jego poparcie. 29 grudnia 1899 r. otrzymał godność radcy komercjalnego, a następnie 8 stycznia 1908 r. tajnego radcy komercjalnego. 
Działalność polityczna.
Ważną dziedziną aktywności Aronsohna była działalność polityczna. Związany był z Wolnomyślną Partią Ludową, której klubowi miejskiemu przewodniczył. Z jej ramienia z powodzeniem kandydował w wyborach do sejmu pruskiego w latach: 1903, 1908 i 1913, z okręgu bydgosko-wyrzyskiego. Nie obyło się jednak bez oporów ze strony narodowych liberałów, ustosunkowanych krytycznie do jego żydowskiego pochodzenia.
Działalność gospodarcza.
Lewin Aronsohn posiadał praktyczną umiejętność pomnażania majątku. W 1892 r. założył Bank M. Stadthagen, który wkrótce stał się najbardziej znanym bankiem w mieście. Jako finansista i bankier cieszył się opinią zdolnego biznesmena, znajdując poparcie wśród bankierów berlińskich, królewieckich, a nawet Banku Rzeszy. 
Przez wiele lat, od 1880 r. pełnił funkcję członka zarządu bydgoskiej Izby Handlowej. W 1891 r. wybrano go zastępcą przewodniczącego Izby, a w 1915 r. objął funkcje przewodniczącego, którą pełnił do końca pobytu w Bydgoszczy.
Aronsohn był także założycielem, jednym z głównych udziałowców i członkiem rady nadzorczej Bydgoskiego Towarzystwa Żeglugi Holowniczej, założonego w 1891 r., które było największym miejscowym przedsiębiorstwem żeglugi środlądowej, przemysłu i handlu oraz autorem zabudowy nowej dzielnicy składowo-przemysłowej nad dolną Brdą.
Działalność społeczno-kulturalna.
Aronsohn od 1881 r. pełnił funkcję przewodniczącego żydowskiej gminy wyznaniowej w Bydgoszczy. W tym samym roku stał się członkiem bydgoskiego Związku Strzeleckiego, a od 1903 piastował godność starszego związku. Od 1885 r. zasiadał w zarządzie Towarzystwa Historycznego Obwodu Nadnoteckiego. Od 1 grudnia 1902 r. znalazł się także w zarządzie Niemieckiego Towarzystwa Sztuki i Wiedzy, pełniąc w nim funkcję skarbnika. Uczestniczył w pracy wydziałów: przyrodniczego, sztuki, śpiewaczego, technicznego i literatury.
Działalność filantropijna.
Znaczny majątek umożliwił Aronsohnowi działalność filantropijną. Darował miastu parcelę pod budowę zakładu opiekuńczo-wychowawczego dla małych dzieci. Finansował budowę pomnika cesarza Wilhelma I. Był także fundatorem posągu „Łuczniczki”, dzieła Ferdinanda Lepckego (koszt 5840 marek), który odsłonięto 18 października 1910 r. Posąg ten – uznawany za symbol miasta – od 1960 r. usytuowany jest w parku im. Jana Kochanowskiego przed Teatrem Polskim.
Końcowym akcentem działalności Aronsohna w mieście było przekazanie100 tys. marek przeznaczonych na pokrycie kosztów budowy krytego basenu pływackiego. Zamiar budowy pływalni nie został jednak urzeczywistniony, w związku z odzyskaniem niepodległości przez Polskę i powrotem Bydgoszczy do Macierzy.
23 maja 1918 r. Aronsohn opuścił Bydgoszcz i osiadł w Niemczech, obawiał się bowiem jak większość ludności niemieckiej, przyłączenia grodu nad Brdą do Polski. W 1919 r. wybrano go posłem do pruskiego zgromadzenia krajowego. Zmarł w Berlinie w 1928 roku. Za swą działalność został odznaczony Orderem Czerwonego Orła IV klasy (1902) oraz Orderem z Koroną III klasy (1912).
W Bydgoszczy zamieszkiwał kolejno przy ul. Gdańskiej 8, Jagiellońskiej 64, Śniadeckich 1 (tzw. Willa Aronsohna). 
Rodzina.
Lewin Louis Aronsohn od 1875 r. był żonaty z Doris Zieliński z d. Bresch. Miał jedyną córkę Julię (ur. 1876 w Bydgoszczy), zamężną Meyer, która 2 maja 1899 r. wyjechała z mężem do Akwizgranu.
Honorowy Obywatel Bydgoszczy.
17 października 1918 r. rada miejska Bydgoszczy na wniosek magistratu podjęła uchwałę o nadaniu mu godności Honorowego Obywatela Bydgoszczy. Było to ukoronowaniem blisko 40-letniej jego pracy na rzecz miasta. Był ostatnią osobą, której tytuł Honorowego Obywatela nadał magistrat miasta Bydgoszczy w okresie pruskim. 

</doc>
<doc id="179684" url="https://pl.wikipedia.org/wiki?curid=179684" title="Władysław Piórek">
Władysław Piórek

Władysław Piórek (ur. 1852 w Ostrowie, zm. 1926 w Bydgoszczy) – lekarz, działacz społeczno-narodowy, Honorowy Obywatel Bydgoszczy.
Życiorys.
Urodził się 27 listopada 1852 r. w Ostrowie Wlkp. Był synem Pawła, mistrza szewskiego, i Marianny z domu Oberst. 
Uczył się w gimnazjum męskim w Ostrowie Wlkp., gdzie w 1871 r. zdał egzamin maturalny. Po krótkotrwałej pracy w budownictwie, w latach 1872-1876 studiował medycynę na uniwersytecie berlińskim. Po ukończeniu studiów przez 8 lat praktykował w Krajence w powiecie złotowskim.
W 1885 r. przeniósł się na stałe do Bydgoszczy i otworzył praktykę lekarską przy Wełnianym Rynku. 22 kwietnia 1889 r. zdał w Berlinie egzamin państwowy na lekarza powiatowego. W 1902 r. otrzymał urzędowy tytuł radcy sanitarnego, a na początku I wojny światowej w 1915 – tytuł tajnego radcy sanitarnego. Wśród lekarzy bydgoskich uchodził za dobrego diagnostę. Cieszył się dużym wzięciem wśród polskich pacjentów pochodzących z Bydgoszczy i okolicznych gmin podmiejskich.
Praktykę lekarską łączył z aktywną pracą na polu narodowym i społecznym. Docierając do wielu rodzin polskich, budził w nich ducha polskości. Aktywnie współpracował z bydgoskim „Sokołem”, którego był współzałożycielem. Przez ponad ćwierćwiecze działał w Dozorze Kościelnym przy bydgoskiej farze. Z dużym zaangażowaniem uczestniczył w pracach przygotowawczych zmierzających do zbudowania w Bydgoszczy kościoła Św. Trójcy (1898-1912). Czynnie wspierał istniejące w Bydgoszczy polskie placówki kulturalne, oświatowe i charytatywne. Przez szereg lat był prezesem Koła Towarzysko-Kupieckiego, skupiającego przedstawicieli bydgoskiej inteligencji i mieszczaństwa. Uchodził powszechnie za przywódcę polskich mieszkańców Bydgoszczy. W 1920 r. został naczelnym lekarzem Kasy Chorych.
Nie stronił również od działalności politycznej. Należał do Związku Ludowo-Narodowego. Jako lekarz czynnie uczestniczył w pracach Towarzystwa Naukowego Lekarskiego.
Zmarł nagle 17 sierpnia 1926 r. w Bydgoszczy. Pochowano go na cmentarzu Nowofarnym.
Rodzina.
Władysław Piórek był żonaty z Anną z Folleherów. Miał troje dzieci: synów Łucjana Władysława (ur. 1891) – lekarza, Stanisława oraz córkę Wandę.
Honorowy Obywatel Bydgoszczy.
8 sierpnia 1926 r. rada miejska Bydgoszczy podjęła uchwałę o nadaniu mu godności Honorowego Obywatela Bydgoszczy. Uroczystość odbyła się w łączności z uroczystym odnowieniem doktoratu Towarzystwa Naukowego Lekarskiego oraz nadaniem mu przez Towarzystwo członkostwa honorowego. Był pierwszą osobą, uhonorowaną tytułem Honorowego Obywatela w Bydgoszczy w okresie międzywojennym.
18 marca 1938 r. w sali konferencyjnej bydgoskiej Rady Miejskiej uroczyście zawieszono portret Władysława Piórka. W okresie II wojny światowej portret ten zaginął. W lutym 1981 r. nazwano jego imieniem jedną z ulic w bydgoskiej dzielnicy Fordon.

</doc>
<doc id="179688" url="https://pl.wikipedia.org/wiki?curid=179688" title="Jan Biziel">
Jan Biziel

Jan Biziel (ur. 12 października 1858 w Osiecznej, zm. 4 lutego 1934 w Bydgoszczy) – lekarz polski, działacz niepodległościowy i społeczny, radny miejski, Honorowy Obywatel Bydgoszczy.
Życiorys.
Urodził się 12 października 1858 r. w Osiecznej w powiecie leszczyńskim. Był synem Franciszka – rolnika i Rozalii z Pajkertów. Uczył się w gimnazjum w Lesznie (1872–1879), po czym studiował medycynę na uniwersytetach: w Lipsku i Gryfii. Praktykę lekarską rozpoczął w Chełmnie; tam pod okiem Ludwika Rydygiera, późniejszego profesora Uniwersytetu Jagiellońskiego, uznanego chirurga, udoskonalał i nabywał doświadczenia w zakresie wiedzy medycznej. Po kilkuletniej praktyce w Krzywinie i Wrocławiu, w 1906 przeniósł się do Bydgoszczy i zamieszkał przy ul. Cieszkowskiego 20.
Praktykę lekarską w Bydgoszczy łączył z aktywną działalnością narodową i społeczną. Czynny był w pracach Towarzystwa Przemysłowego, Towarzystwa Rzemieślników i innych polskich stowarzyszeń. Został członkiem honorowym Towarzystwa Robotników Polsko-Katolickich oraz wchodził w skład Dozoru Kościelnego przy bydgoskim kościele farnym. W 1909 r. stanął na czele Komitetu Powiatowego Towarzystwa Czytelni Ludowych. Z jego inicjatywy w końcu 1911 r. została założona Księgarnia Bydgoska. W 1911 r. wstąpił do założonego w mieście Narodowego Stronnictwa Ludowego i wkrótce stał się obok Jana Teski jednym z jego czołowych działaczy. W 1914 r. był współzałożycielem i członkiem rady nadzorczej Banku Dyskontowego w Bydgoszczy. W 1917 r. wchodził w skład poznańskiego komitetu honorowego obchodów setnej rocznicy śmierci Tadeusza Kościuszki.
Jesienią 1918 r. został mężem zaufania tajnego Komitetu Obywatelskiego, a 16 listopada wybrano go prezesem Polskiej Rady Ludowej na miasto Bydgoszcz i przedmieścia, reprezentującej polskich bydgoszczan wobec władz zaborczych. W czasie Powstania Wielkopolskiego leczył i operował (także w prywatnych domach) rannych powstańców. Wystawiał fałszywe dokumenty i potajemnie przenosił ze szpitala do polskich domów tych, którym groziła kara śmierci za dezercję z armii pruskiej.
Gdy 19 stycznia 1920 Niemcy przekazywali Bydgoszcz w polskie ręce, był jednym z polskich przedstawicieli i świadków tej historycznej chwili. 20 stycznia jako prezes Polskiej Rady Ludowej witał wkraczające do miasta polskie oddziały wojskowe. 4 sierpnia 1920 r. został mianowany członkiem Tymczasowej Rady Miejskiej (1920–1921), a po ustąpieniu w lipcu 1921 r. tymczasowego prezydenta miasta Jana Maciaszka zaproponowano mu objęcie tego urzędu, którego jednak nie przyjął. W 1921 r. został przewodniczącym Polskiego Komitetu Wyborczego w Bydgoszczy oraz wybrany radnym miejskim z Listy Obywatelskiej (1922–1925). Do końca marca 1922 r. pełnił funkcję przewodniczącego Rady Miejskiej. Reprezentował w niej interesy ugrupowania chrześcijańsko-demokratycznego.
W latach 20. XX w. był lekarzem naczelnym Lecznicy Miejskiej i ordynatorem oddziału wewnętrznego. Działał w Izbie Lekarskiej Poznańsko-Pomorskiej i Towarzystwie Lekarskim na Obwód Nadnotecki w Bydgoszczy. Od połowy lat 20. XX w. skoncentrował się na prywatnej praktyce lekarskiej.
W maju 1933 r. uległ udarowi mózgu. Zmarł 4 lutego 1934 r. w Bydgoszczy. 
6 lutego 1934 r. jego pamięć uczciła Rada Miejska na specjalnym posiedzeniu. Pogrzeb odbył się 7 lutego 1934 r. na bydgoskim cmentarzu Nowofarnym i był, zgodnie z wolą zmarłego, nadzwyczaj skromny. 
Prezydent Leon Barciszewski w mowie pożegnalnej podkreślił, iż Jan Biziel był człowiekiem "„który niczem nie gardził więcej jak blichtrem zewnętrznym, który od niczego więcej nie stronił i uciekał jak od rozgłosu i popularności. Cicho i niepostrzeżenie sunął ulicami miasta Bydgoszczy, niosąc dniem i nocą wszystkim, którzy go wzywali, pomoc fizyczną i ukojenie duchowe”".
2 maja 1922 został odznaczony Krzyżem Oficerskim Orderu Odrodzenia Polski.
Rodzina.
Jan Biziel był żonaty z nauczycielką Marią Ludwiką z Badeltów. Miał córki: Marię Ludwikę (ur. 1894), Pelagię Rozalię (ur. 1896) – nauczycielki i Ludwikę Izabelę (ur. 1903) – asystentkę w Bibliotece Miejskiej w Bydgoszczy.
Honorowy Obywatel Bydgoszczy.
Na początku stycznia 1930 r. magistrat bydgoski podjął uchwalę w sprawie nadania mu godności Honorowego Obywatela Bydgoszczy. Stosowna uroczystość odbyła się 19 stycznia 1930 r. w 10. rocznicę przyłączenia Bydgoszczy do Polski. W uzasadnieniu podano, że tytuł został przyznany za wybitne zasługi społeczne, położone dla dobra polskich obywateli miasta.
Społeczeństwo Bydgoszczy uczciło także jego zasługi nadając jego imię jednej z ulic miasta na Wzgórzu Wolności, a w 1992 r. Wojewódzki Szpital XXX-lecia PRL przemianowano na Wojewódzki Szpital im. dr Jana Biziela (aktualnie Szpital Uniwersytecki nr 2 im. dr. Jana Biziela).

</doc>
<doc id="179691" url="https://pl.wikipedia.org/wiki?curid=179691" title="London Borough of Southwark">
London Borough of Southwark

London Borough of Southwark – jedna z 32 gmin Wielkiego Londynu położona w jego południowo - wschodniej części. Wraz z 11 innymi gminami wchodzi w skład tzw. Londynu Wewnętrznego. Władzę stanowi Rada Gminy Southwark (ang. Southwark London Borough Council).
Historia.
Gminę utworzono w 1965 na podstawie ustawy London Government Act 1963 ze stołecznych gmin Southwark (ang. Metropolitan Borough of Southwark), Camberwell (ang. Metropolitan Borough of Camberwell) i Bermondsey (ang. Metropolitan Borough of Bermondsey), które utworzono w 1900 roku w ramach podziału hrabstwa County of London na 28 gmin.
Geografia.
Gmina Southwark ma powierzchnię 28,85 km2, graniczy od wschodu z Lewisham, od południa z Bromley i w obrębie jednego skrzyżowania z Croydon, od zachodu z Lambeth, zaś od północy przez Tamizę z City of London i Tower Hamlets.
W skład gminy Southwark wchodzą następujące obszary:
Gmina dzieli się na 21 okręgów wyborczych które nie pokrywają się dokładnie z podziałem na obszary, zaś mieszczą się w 3 rejonach tzw. borough constituencies - Bermondsey and Old Southwark, Camberwell and Peckham i Dulwich and West Norwood.
Demografia.
W 2011 roku gmina Southwark miała 288 283 mieszkańców.
Podział mieszkańców według grup etnicznych na podstawie spisu powszechnego z 2011 roku:
Podział mieszkańców według wyznania na podstawie spisu powszechnego z 2011 roku:
Podział mieszkańców według miejsca urodzenia na podstawie spisu powszechnego z 2011 roku:
Transport.
Przez dzielnicę Southwark przebiegają trzy linie metra: Bakerloo Line, Jubilee Line i Northern Line.
Stacje metra:
Pasażerskie połączenia kolejowe na terenie Southwark obsługują przewoźnicy Southern, Southeastern, London Overground oraz First Capital Connect.
Stacje kolejowe:
Stacje London Overground:
Mosty i tunele:
Tramwaje wodne - Thames Clippers
Przystanie:
Edukacja.
W dzielnicy Southwark znajdują się:
Znane osoby.
W Southwark urodzili się m.in.

</doc>
<doc id="179700" url="https://pl.wikipedia.org/wiki?curid=179700" title="Tate Modern">
Tate Modern

Tate Modern – brytyjskie muzeum narodowe międzynarodowej sztuki nowoczesnej w Londynie. Wspólnie z Tate Britain, Tate Liverpool, Tate St Ives stanowi część Tate (dawna Tate Gallery). Całość kolekcji jest również dostępna online.
Muzeum mieści się na południowym brzegu Tamizy w Southwark, w bezpośrednim sąsiedztwie Globe Theatre i Millenium Bridge. Budynek galerii stanowił niegdyś główną halę elektrowni "Bankside Power Station" projektu Gilesa Gilberta Scotta, która została wybudowana w dwóch etapach w latach 1947–1963. Znaczna część elektrowni została wyłączona z użytku w 1981. Jednak południowe skrzydło budynku, obecnie w posiadaniu francuskiego koncernu energetycznego EDF Energy, pełni swą pierwotną funkcję do dziś (transformatornia jest źródłem tajemniczego buczenia w hali turbin). Jako muzeum budynek otwarto 12 maja 2000 po przebudowie dokonanej na podstawie projektu biura Herzog &amp; de Meuron. Od początku istnienia, Tate Modern jest uważane za jedno z ciekawszych muzeów na świecie prezentujących sztukę nowoczesną, obok Museum of Modern Art (MoMA) w Nowym Jorku.
Ekspozycje stałe prezentowane są na kondygnacjach III i V. Kondygnacja IV gości duże wystawy czasowe, natomiast mniejsza powierzchnia wystawowa na kondygnacji II mieści prace artystów współczesnych. Hala Turbin (kondygnacja I), w której znajdowały się niegdyś generatory prądu, ma wysokość siedmiopiętrowego budynku i powierzchnię 3400 metrów kwadratowych. Od października do marca prezentowane są tutaj (do 2008 roku) prace artystów współczesnych, wykonane na specjalne zamówienie muzeum (sponsorowane przez Unilever). Na parterze budynku znajduje się księgarnia.
17 czerwca 2016 został oddany do użytku nowy, 10 piętrowy budynek o wysokości 65 metrów, który został zbudowany nad dawnymi zbiornikami na olej. Dzięki niemu powierzchnia galerii powiększyła się o 22 492 metry kwadratowe, dając dodatkową przestrzeń na wystawy, pokazy, warsztaty, biura oraz gastronomię.
Początkowo nowy budynek zaprojektowany przez Herzog &amp; de Meuron miał mieć kształt oszklonej piramidy, jednak w ostateczności zdecydowano na cegłę. Koszt rozbudowy to około 215 milionów funtów.
Lista artystów prezentujących w Hali Turbin prace zamówione przez muzeum:

</doc>
<doc id="179703" url="https://pl.wikipedia.org/wiki?curid=179703" title="Archifonem">
Archifonem

Archifonem – głoska występująca w miejscu, w którym doszło do neutralizacji (zaniku) jakiejś opozycji fonologicznej. Jest to zatem element, który obejmuje cechy dystynktywne wspólne dla dwu członów opozycji fonologicznej, nie obejmuje zaś cechy zneutralizowanej, różniącej te fonemy. Innymi słowy archifonem nie jest w pełni scharakteryzowany pod względem cech dystynktywnych danego języka.
Na przykład w języku polskim cecha dźwięczności obstruentów jest dystynktywna (por. "tom" : "dom"), jednak na końcu wyrazu cecha ta ulega neutralizacji i w tej pozycji w wyrazie możliwa jest jedynie spółgłoska bezdźwięczna (stąd wyrazy "kot" oraz "kod" wymawiane są identycznie: ). Tradycyjnie archifonemy oznacza się wielkimi literami (w wyniku neutralizacji fonemów /t/ i /d/ powstaje archifonem /T/).
Archifonem może być realizowany jako głoska identyczna z realizacją któregoś z fonemów opozycji (tak jest z polskim archifonemem /T/, realizowanym tak samo jak fonem /t/, a mianowicie jako ). Może być on jednak także realizowany jako głoska różna od któregokolwiek z alofonów tych fonemów, które podlegają neutralizacji (np. w niektórych dialektach zachodniośląskich samogłoski /e/ oraz /o/ ulegają neutralizacji w pozycji przed /u/ i pojawia się w tym miejscu samogłoska ).
Termin ten został wprowadzony przez N. Trubeckiego w 1939 roku. Koncepcja archifonemu pozwoliła na usunięcie problemu występującego w strukturalizmie, według którego głoska będąca w danym języku fonemem nie może być równocześnie innym fonemem, podczas gdy intuicyjnie [t] raz jest realizacją fonemu /t/ (w wyrazie "kot"), a raz fonemu /d/ (w wyrazie "kod"). Zyskała popularność w niektórych nurtach tej szkoły językoznawczej, dominującej w połowie XX w., zwłaszcza w szkole praskiej. Amerykańscy strukturaliści jednak jej nie używali, a w późniejszych odmianach szkoły praskiej również została zarzucona. 

</doc>
<doc id="179707" url="https://pl.wikipedia.org/wiki?curid=179707" title="Tadeusz Nowakowski (pisarz)">
Tadeusz Nowakowski (pisarz)

Tadeusz Nowakowski ps. "Taddy, Wuj Teofil, Tadeusz Olsztyński" (ur. 8 listopada 1917 w Olsztynie, zm. 11 marca 1996 w Bydgoszczy) – polski pisarz i publicysta, działacz polski na uchodźstwie, honorowy obywatel Bydgoszczy i Olsztyna.
Życiorys.
Urodził się 8 listopada 1917 w Olsztynie. Był synem dziennikarza i działacza narodowego Stanisława i Emilii z domu Gerke. Zimą 1920 r. rodzina Nowakowskich przeniosła się z Olsztyna do Bydgoszczy i pozostała tu do 1939 r. Mieszkała najpierw przy ulicy Podgórnej nr 15 na Szwederowie, potem przy ul. Świętej Trójcy 28.
Tadeusz Nowakowski uczył się w państwowym gimnazjum przy ulicy Grodzkiej, gdzie w 1936 roku złożył egzamin dojrzałości. W okresie szkolnym pisywał wiersze i felietony do czasopisma szkolnego „Ogniwa” oraz „Dziennika Bydgoskiego”. Współpracował również z otwartym w Bydgoszczy Studiem Rozgłośni Pomorskiej Polskiego Radia. Jako gimnazjalista czynny był w harcerstwie, należał do 4 Bydgoskiej Drużyny Harcerskiej im. Jana Kilińskiego, tzw. „Błękitnej Czwórki Bydgoskiej”. W 1938 r. podjął studia na wydziale filologii polskiej na Uniwersytecie Warszawskim, przerwane najazdem Niemiec na Polskę w 1939 r.
Uczestniczył jako ochotnik w kampanii wrześniowej. Razem z 14. włocławskim pułkiem piechoty przeszedł szlak bojowy do oblężonej Warszawy. Szczęśliwie uniknął niewoli i osiadł we Włocławku, gdzie już mieszkała jego matka i rodzeństwo. Tam 28 lutego 1941 r. został aresztowany przez gestapo pod zarzutem przynależności do tajnej organizacji i redagowania polskiej gazetki. W 1942 r. został skazany przez sąd niemiecki na karę śmierci, zamienioną na 30 lat obozu. Karę odsiadywał w kilku więzieniach i obozach, m.in. w Inowrocławiu, Budziszynie, Zwickau, Eling-Vogelsang.
Uwolniony wiosną 1945 r. przez aliantów, znalazł się w brytyjskiej strefie okupacyjnej. Przebywał w Haren (Ems) – obozie dla wysiedleńców polskich na granicy niemiecko-holenderskiej, gdzie był nauczycielem w polskim liceum.
Od 1946 r. przebywał w Londynie, tam współpracował z pismami polskimi i sekcją polską radia BBC. Udzielał się w Związku Polaków Zagranicą. Od 1952 r. został redaktorem Rozgłośni Polskiej Radia Wolna Europa. W związku z nową pracą przeniósł się w 1953 roku na stałe do Monachium. Zajmował się literaturą i problematyką kulturalną. Pod pseudonimem Tadeusz Olsztyński prowadził m.in. „Panoramę dnia” i cotygodniowe gawędy „Przy kawiarnianym stoliku”.
Jako pisarz Nowakowski debiutował tomem opowiadań wojennych "Szopa za jaśminami" (1948), w których przewijały się przeżycia więzienne autora i wątki wspomnieniowe z Bydgoszczy. Sławę i uznanie przyniosła mu powieść "Obóz Wszystkich Świętych" (1957), tłumaczona na 8 języków i wysoko oceniona przez krytyków. Był autorem zbiorów nowel (np. "Aleja dobrych znajomych" i "Niestworzone rzeczy" – 1968) oraz kilku powieści, a także wydanej jedynie w Niemczech i USA sagi rodu Radziwiłłów.
jako reporter radiowy Radia Wolna Europa relacjonował pielgrzymki Jana Pawła II, które utrwalił w sześciu tomach reportaży, co zyskało mu przydomek „reportera papieża”. Tworzył także jako poeta. Zbiór jego utworów pt. "Za kurtyną snu" ukazał się w 2003 r. w wydawnictwie "To My". Nawiązał również szerokie kontakty ze światem pisarskim i artystycznym Niemiec. Był współpracownikiem dziennika Frankfurter Allgemeine Zeitung, drukował w Die Zeit oraz współpracował z Bawarską Rozgłośnią Radiową.
Skupiając uwagę na twórczości literackiej, nie stronił od czynnego udziału w życiu społecznym Polonii i Kraju. Był członkiem Związku Pisarzy Polskich na Obczyźnie, Światowego Związku Polaków, „Akademii Grydzewskiego”, „Grupy 47”, Bawarskiej Akademii Sztuk Pięknych i innych. W 1979 r. wszedł w skład Oddziału Rady Narodowej RP w Republice Federalnej Niemiec. Przez szereg lat był delegatem Rządu RP w Londynie na obszar Niemiec, przewodniczył Stowarzyszeniu na Rzecz Porozumienia Niemiecko-Polskiego w Monachium oraz udzielał się w Polskim Ruchu Wolnościowym „Niepodległość i Demokracja” (1945–1992). Był członkiem Stowarzyszenia Pracowników Rozgłośni Polskiej Radia Wolna Europa w Warszawie.
W 1990 r. po powrocie z emigracji był inicjatorem powstania i pierwszym prezesem Światowego Związku Bydgoszczan. Wiosną 1995 r. przybył do kraju z myślą osiedlenia się na stałe. Ciężko chory na cukrzycę zmarł w Bydgoszczy 11 marca 1996 roku. Uroczystości pogrzebowe, w których uczestniczył bp Jan Nowak, odbyły się w kościele parafialnym pw. Świętego Krzyża w Bydgoszczy. Pochowany został na cmentarzu ewangelickim w Bydgoszczy.
Rząd RP na uchodźstwie odznaczył Tadeusza Nowakowskiego Krzyżem Kawalerskim, Krzyżem Oficerskim (13 lipca 1978) i Krzyżem Komandorskim (11 listopada 1990) Orderu Odrodzenia Polski. W 1993 Prezydent RP Lech Wałęsa nadał mu Krzyż Komandorski z Gwiazdą Orderu Odrodzenia Polski. Dwa miasta szczególnie bliskie pisarzowi: Olsztyn (1991) oraz Bydgoszcz (27 września 1993) obdarzyły go godnością Honorowego Obywatela.
27 czerwca 1996 r. w bydgoskim kościele pw. Świętych Polskich Braci Męczenników otwarto Izbę Pamięci Tadeusza Nowakowskiego, w której zgromadzono liczne pamiątki po pisarzu. 19 stycznia 2018 imię Tadeusza Nowakowskiego nadano IX Liceum Ogólnokształcącemu w Bydgoszczy.
Rodzina.
Tadeusz Nowakowski od 1945 r. był żonaty z Teresą Kiersnowską. Z małżeństwa tego, zakończonego rozwodem, miał syna Krzysztofa (ur. 1946 w Londynie). Ponowny związek małżeński zawarł w 1958 r. z Danutą Anczakowską w Monachium. Z tego małżeństwa urodził się syn Marek Rafael (ur. 1967 w Wielkiej Brytanii).

</doc>
<doc id="179714" url="https://pl.wikipedia.org/wiki?curid=179714" title="Głazowisko Bachanowo">
Głazowisko Bachanowo



</doc>
<doc id="179715" url="https://pl.wikipedia.org/wiki?curid=179715" title="Cukrzyca insulinozależna">
Cukrzyca insulinozależna



</doc>
<doc id="179717" url="https://pl.wikipedia.org/wiki?curid=179717" title="Soliter (architektura)">
Soliter (architektura)

Soliter (fr. "solitaire") – w urbanistyce budynek wolno stojący, niewbudowany w tkankę miejską, posiadający pozytywowy kształt. Solitery w różnych epokach architektonicznych zakomponowywane były w różny sposób: wkomponowane w tkankę poprzez umieszczenie w osiach symetrii dużego placu, osadzone w niej dzięki bocznym skrzydłom lub budynkom towarzyszącym o mniejszej skali, lub też swobodnie wznoszone wśród zieleni. W architekturze modernistycznej obiekty wolno stojące stanowiły typowe rozwiązanie urbanistyczne.

</doc>
<doc id="179718" url="https://pl.wikipedia.org/wiki?curid=179718" title="Andrzej Szwalbe">
Andrzej Szwalbe

Andrzej Jan Szwalbe (ur. 30 czerwca 1923, zm. 11 listopada 2002) – prawnik, polski działacz społeczny i kulturalny, organizator życia muzycznego w Bydgoszczy, od 1993 r. Honorowy Obywatel Bydgoszczy. Był pomysłodawcą i kreatorem licznych przedsięwzięć artystycznych o zasięgu pozaregionalnym. Za zasługi dla kultury polskiej został odznaczony najwyższymi państwowymi orderami.
Życiorys.
Urodził się 30 czerwca 1923 r. w Warszawie. Jego matką była Eufemia z Sobierajów, a ojciec - Sylwester Jan – pracował jako urzędnik skarbowy. Uczył się w Warszawie w Gimnazjum Mikołaja Reja i Gimnazjum Adama Mickiewicza oraz uczęszczał do Konserwatorium Warszawskiego. Był uczniem klasy fortepianu prof. Pawła Lewickiego. Poznał wtedy późniejsze sławy polskiej muzyki, m.in. Witolda Lutosławskiego. Jeszcze podczas okupacji ukończył I rok studiów prawniczych na Uniwersytecie Warszawskim, pracując zarobkowo jako goniec. W 1944 r. został osadzony przez Niemców w obozie w Pruszkowie, skąd uciekł udając się do Krakowa.
Po wojnie przez pewien czas mieszkał w Ciechocinku i stamtąd przywędrował do Bydgoszczy. W 1948 r. ukończył studia prawnicze na toruńskim Uniwersytecie Mikołaja Kopernika i przez trzy lata pracował na uniwersytecie jako asystent, wykładowca, a potem kierownik działu kadr. Nie poświęcił się jednak karierze prawnika, skłaniając się ku działalności kulturalnej. W 1949 r. dał się poznać publicznie, wygłaszając spontaniczne przemówienie podczas koncertu Pomorskiej Orkiestry Symfonicznej w budynku przy ul. Grodzkiej w Bydgoszczy. Zebrał kilka tysięcy podpisów pod petycją żądającą zapewnienia utrzymania Orkiestrze i udał się z nią do władz administracyjnych. Incydent ten sprawił, że stał się postacią rozpoznawalną.
W 1951 r. został mianowany dyrektorem administracyjnym Pomorskiej Orkiestry Symfonicznej. Już rok później jego zabiegi dotyczące upaństwowienia instytucji zostały uwieńczone powodzeniem. W 1953 r. powstała Państwowa Filharmonia Pomorska, a Szwalbe stanął na czele Społecznego Komitetu Budowy Filharmonii. Już trzy lata później – 16 listopada 1956 r. Polskie Radio transmitowało inauguracyjny koncert z nowo wybudowanego w Bydgoszczy gmachu Filharmonii Pomorskiej, nawiązującego swą architekturą do Filharmonii Narodowej w Warszawie.
W kolejnych latach przeprowadzał z pasją kolejne przedsięwzięcia: stał się jednym z inicjatorów powstania Bydgoskiego Towarzystwa Naukowego (1959), był pomysłodawcą zbudowania w Bydgoszczy Teatru Muzycznego (1960), a gdy w 1973 r. ruszyła budowa gmachu Opery, był przez wiele lat inwestorem bezpośrednim tego przedsięwzięcia. W 1961 r. uruchomił przy Filharmonii Pomorskiej serię wydawniczą „"Z dziejów muzyki polskiej na Pomorzu"”. Zainicjował założenie w Bydgoszczy Stacji Naukowo-Badawczej Instytutu Muzykologii Uniwersytetu Warszawskiego i we współpracy z tą instytucją oraz Bydgoskim Towarzystwem Naukowym prowadził szeroko zakrojoną działalność naukową.
W 1962 r. przy pomocy sprowadzonego z Krakowa Stanisława Gałońskiego założył „Capellę Bydgostiensis pro Musica Antiqua” - jedną z czołowych polskich orkiestr kameralnych specjalizujących się w muzyce dawnej. W 1963 r. zainaugurował Festiwale Muzyki Polskiej, przekształcone kilka lat później w Bydgoskie Festiwale Muzyczne, a w 1966 r. - międzynarodowe festiwale i kongresy muzykologiczne Musica Antiqua Europae Orientalis, które stały się imprezą rozpoznawalną w Europie i przyczyniły się do wzrostu znajomości i popularności muzyki krajów Europy Środkowo-Wschodniej na świecie. Dorobkiem kongresów naukowych towarzyszących MAEO było kilkanaście ksiąg „"Acta Scientifica"” oraz seria wydawnicza „"Monumenta MAEO"”, promujące w świecie polską muzykę i kulturę.
W końcu lat 60. przyczynił się do budowy i otwarcia nowego gmachu Biura Wystaw Artystycznych (1970). Odegrał decydującą rolę w uruchomieniu w 1974 r. filii łódzkiej Państwowej Wyższej Szkoły Muzycznej, która po kilku latach przekształciła się w samodzielną Akademię Muzyczną im. Feliksa Nowowiejskiego w Bydgoszczy. Dla potrzeb tej placówki pozyskał w 1975 r. zabytkowy budynek dawnego starostwa powiatowego, położony w założonej przez siebie dzielnicy muzycznej w Bydgoszczy.
Przez cały czas dbał o wysoki poziom artystyczny zespołów Filharmonii Pomorskiej. Zamawiał u wybitnych polskich kompozytorów specjalnie pisane dzieła. Dzięki temu powstała m.in. grana na całym świecie „"Siwa mgła"” (na baryton i orkiestrę) Wojciecha Kilara. Zgodnie ze swoim zamysłem dążył, aby filharmonia była centrum kultury, łączącym muzykę z różnymi dyscyplinami sztuk. W tym celu w ciągu wielu lat stworzył galerię rzeźbiarskich portretów twórców muzyki, kolekcję gobelinów oraz zgromadził unikalną kolekcję XVIII i XIX-wiecznych fortepianów, upiększających wnętrza Filharmonii. Urzeczywistniał też swoją wizję Bydgoskiej Dzielnicy Muzycznej, umiejętnie zagospodarowując przestrzeń wokół Filharmonii i sąsiadujących z nią placówek kulturalnych i dydaktycznych. Jego dziełem była galeria pomników kompozytorów i wirtuozów w Bydgoszczy wkomponowana w parku im. Jana Kochanowskiego.
Na początku lat 80. wystąpił z ideą przywrócenia blasku i funkcji kulturotwórczych pałacom w Ostromecku i Lubostroniu. W tym pierwszym usytuował galerię współczesnego polskiego malarstwa i grafiki im. T. Brzozowskiego. Marzył o tym, by Zespół pałacowo-parkowy w Ostromecku pełnił funkcję „"bydgoskiego Wilanowa"”. Równanie do Warszawy, Europy i świata, było nadrzędnym impulsem i celem jego wszelkich działań. Z konsekwencją, dalekowzrocznością i optymizmem rozbudowywał życie kulturalne Bydgoszczy. Był z miastem głęboko emocjonalnie związany.
Po przejściu w 1991 r. na emeryturę i po przekazaniu dyrektorskiego fotela Filharmonii Eleonorze Harendarskiej - nadal żywo interesował się życiem kulturalnym, zabierając głos w wielu sprawach, zarówno w wymiarze lokalnym, jak i ogólnopaństwowym. Przyznano mu tytuł Honorowego Dyrektora Filharmonii Pomorskiej, a w 1993 r. godność Honorowego Obywatela Bydgoszczy.
Był człowiekiem skromnym i bardzo pracowitym, miłośnikiem sztuki i muzyki. Swoje wizje i marzenia potrafił skutecznie realizować w trudnych czasach Polski Ludowej, jednocześnie usuwając swoje zasługi w cień, nie dbając o osobiste korzyści. Był wybitnym kreatorem kultury w Bydgoszczy, ale także osobą zasłużoną dla kultury polskiej, cenioną przez wielu ludzi kultury. Podkreślano jego wizjonerstwo, konsekwencję w działaniu, umiejętności mediacyjne, a także wielką erudycję i jeszcze większą skromność. Przez zaprzyjaźnionych z nim wybitnych kompozytorów polskich (Wojciech Kilar, Henryk Mikołaj Górecki, Krzysztof Penderecki) był postrzegany jako wizytówka bydgoskiej kultury.
Zmarł nagle 11 listopada 2002 r. w Bydgoszczy, miesiąc po śmierci żony Dobrosławy. Został pochowany na cmentarzu katolickim Najświętszego Serca Jezusa w Bydgoszczy przy ul. Ludwikowo 2.
Honorowy Obywatel Bydgoszczy.
18 marca 1993 r. Rada Miasta przyznała mu godność Honorowego Obywatela Bydgoszczy. Był to pierwszy tytuł Honorowego Obywatela przyznany od 1945 r.
Upamiętnienie.
Andrzej Szwalbe jeszcze za życia doczekał się dwóch książek o sobie (A. Bezwiński - „"Andrzej Szwalbe – portret niedokończony"” i K. Starczak-Kozłowska- „"Życie na przełomie"”) oraz popiersia w brązie dłuta Michała Kubiaka.
30 czerwca 2003 r. odsłonięto na kamienicy, w której mieszkał przy ul. Dworcowej 75 – tablicę pamięci. Od 2007 roku jest patronem Gimnazjum nr 2 w Bydgoszczy (aktualnie Zespołu Szkół nr 28 w Bydgoszczy). 19 kwietnia 2007 r. ustawiono przed gmachem Filharmonii Pomorskiej przedstawiający jego postać pomnik z brązu autorstwa art. rzeźb. Michała Kubiaka. Na jego cześć nazwano także ulicę w Śródmieściu Bydgoszczy, tuż przy Filharmonii i Zespole Szkół Muzycznych.
Rok 2023 został ustanowiony Bydgoskim Rokiem Andrzeja Szwalbego.

</doc>
<doc id="179721" url="https://pl.wikipedia.org/wiki?curid=179721" title="Wygłos absolutny">
Wygłos absolutny

Wygłos absolutny – ostatnia głoska wyrazu lub zdania, po której narządy mowy przechodzą w stan neutralny i następuje (cisza).

</doc>
<doc id="179724" url="https://pl.wikipedia.org/wiki?curid=179724" title="Teresa Ciepły">
Teresa Ciepły

Teresa Barbara Ciepły, z domu Wieczorek (ur. 19 października 1937 w Brodni, zm. 8 marca 2006 w Bydgoszczy) – polska lekkoatletka, uprawiała sprint i biegi płotkarskie. Reprezentowała następujące kluby sportowe: ŁKS (1954–1960) i Zawisza Bydgoszcz (1961–1968).
Kariera.
Teresa Ciepły należy, obok Ireny Szewińskiej, do najbardziej utytułowanych polskich lekkoatletek w historii tej dyscypliny. Zdobyła aż trzy medale olimpijskie:
Mistrzyni Europy z Belgradu 1962 na 80 m przez płotki oraz w sztafecie 4 × 100 m, brązowa medalistka na 100 m. Uczestniczka Mistrzostw Europy w 1958. Rekordzistka świata i Europy w sztafecie 4 × 100 m. Ośmiokrotna mistrzyni i 25-krotna rekordzistka Polski.
2 lutego 1963 Teresa Ciepły otrzymała tytuł sportowca roku 1962 w Plebiscycie "Przeglądu Sportowego". W uznaniu dla jej zasług w 1996 Rada Miejska Bydgoszczy nadała jej tytuł Honorowego Obywatela Miasta Bydgoszczy.
Pod koniec lat 50 XX w. grała w siatkarskiej drużynie Łódzkiego Klubu Sportowego.
Żona Olgierda Ciepłego, lekkoatlety młociarza, olimpijczyka i uczestnika Mistrzostw Europy.
Została pochowana na Cmentarzu ewangelicko-augsburskim w Bydgoszczy (sektor IX, Rząd 16, grób 4a).

</doc>
<doc id="179726" url="https://pl.wikipedia.org/wiki?curid=179726" title="Primo Nebiolo">
Primo Nebiolo

Primo Nebiolo (ur. 14 lipca 1923 w Turynie, zm. 7 listopada 1999 w Rzymie) – włoski działacz sportowy, przewodniczący IAAF w latach 1981-1999.
Życiorys.
Studiował nauki polityczne i prawo na Uniwersytecie Turyńskim. Był prezesem wielu firm, w szczególności budowlanych.
Podczas II wojny światowej służył jako ochotnik na wielu ważnych stanowiskach we włoskiej armii. W 1943 włączył się do ruchu partyzanckiego. Za jego odwagę i waleczność, 25 kwietnia 1945 został mianowany przez Komitet Wyzwolenia Narodowego (CLN) generalnym inspektorem w rządzie włoskim w Piemoncie.
Związany z działalnością sportową, pełnił funkcję m.in. przewodniczącego uniwersyteckiego klubu sportowego CUS Torino. Był organizatorem Akademickich Mistrzostw Świata w Lekkiej Atletyce w 1975 w Rzymie i Mistrzostw Świata w Narciarstwie Alpejskim w 1976 w Livigno. Nebiolo piastował również kierownicze stanowiska w ruchu olimpijskim. W latach 1981-1999 był przewodniczącym lekkoatletycznego związku IAAF. Od 2000 w Turynie rozgrywany jest Memoriał Primo Nebiolo.
Odznaczenia i wyróżnienia.
Włoskie:
Zagraniczne:
oraz wiele tytułów honorowych (np. honorowa profesura prawa na Uniwersytecie w Atenach). W 1999 został Honorowym Obywatelem Bydgoszczy.

</doc>
<doc id="179727" url="https://pl.wikipedia.org/wiki?curid=179727" title="Hiponimia">
Hiponimia

Hiponimia (gr. ὑπό ("hypo") „poniżej”, όνομα ("ónoma") „imię”) – porządkująca relacja hierarchiczna, stanowiąca rodzaj synonimii leksykalnej. Zachodzi między wyrazem o treści bardzo szczegółowej i zakresie węższym a wyrazem o treści bardziej ogólnej i szerszym zakresie, tzn. polega na stosunku: podrzędność – nadrzędność.
Na przykład wyraz "jamnik" ma zakres znaczeniowo węższy niż wyraz "pies", przy tym zawiera się w zakresie tego drugiego wyrazu. W obrębie wyrazu "pies" zawierają się bowiem również takie słowa, jak: "spaniel", "pudel", "terier". Słowa: "jamnik", "spaniel", "pudel", "terier" są podrzędne do słowa "pies", są zatem jego hiponimami. Słowo "pies" jest w stosunku do nich hiperonimem. W stosunku do siebie zaś słowa: "jamnik", "pudel", "terier", "spaniel" są kohiponimami.
Hiponimia oddaje skłonność umysłu ludzkiego do porządkowania wertykalnego, do włączania pojęć w szersze klasy, do budowania układów hierarchicznych (np. zwierzę – pies – jamnik – jamnik szorstkowłosy).

</doc>
<doc id="179729" url="https://pl.wikipedia.org/wiki?curid=179729" title="Jerzy Hoffman">
Jerzy Hoffman

Jerzy Julian Hoffman (ur. 15 marca 1932 w Krakowie) – polski reżyser i scenarzysta filmowy. Działalność reżyserską rozpoczął jako dokumentalista, współpracując z Edwardem Skórzewskim, z którym nakręcił także filmy fabularne "Gangsterzy i filantropi" oraz "Prawo i pięść". Sławę zdobył przede wszystkim jako twórca adaptacji Sienkiewiczowskiej "Trylogii" ("Pan Wołodyjowski", "Potop", "Ogniem i mieczem"), osadzonej w czasach XVII-wiecznej Rzeczypospolitej. Był także realizatorem filmów obyczajowych i wojennych.
Życiorys.
Młodość i wykształcenie.
Jerzy Hoffman urodził się w Krakowie w zasymilowanej rodzinie żydowskiej, jako syn dwojga lekarzy Zygmunta Hoffmana (1898-1979) i Marii z domu Schmelkes (1898-1998). Jego rodzice ukończyli studia lekarskie i praktykowali zawód od 1929, zamieszkując w Gorlicach. Po wybuchu II wojny światowej wraz z rodziną uciekł na wschodnie tereny kraju, gdzie mieszkał początkowo w Tarnopolu, następnie Stryju i Daszawie. W 1940 został wywieziony wraz z najbliższą rodziną na Syberię, gdzie zmarli m.in. jego dziadkowie ze strony ojca. Członkowie jego rodziny, którzy pozostali na terenach okupowanych przez Niemców w większości stali się ofiarami Holocaustu.
Jego ojciec w 1943 wstąpił do 1 Polskiej Dywizji Piechoty im. Tadeusza Kościuszki. Dzięki przysłanym przez niego dokumentom rodzina Hoffmanów mogła latem 1945 wrócić do Polski, gdyż rodziny wojskowych miały wówczas pierwszeństwo.
Podczas nauki szkolnej działał w komunistycznych organizacjach harcerskich działających pod patronatem ZWM i ZMP. Po zdaniu matury w Bydgoszczy w 1950 podjął studia reżyserskie we Wszechrosyjskim Państwowym Instytucie Kinematografii w Moskwie i ukończył je w 1955. Podczas studiów Hoffman poznał innego adepta reżyserii, Edwarda Skórzewskiego, z którym podjął wieloletnią współpracę.
Działalność filmowa.
Działalność w filmie dokumentalnym (1954–1962).
Hoffman zadebiutował wraz ze Skórzewskim w 1954 roku filmem dokumentalnym "Czy jesteś wśród nich?!", inscenizowaną produkcją ukazującą działalność wandali. W podobnym stylu utrzymany był dokument "Uwaga, chuligani!" (1955), który poprzez ukazywanie bandytyzmu w Warszawie stanowił bunt wobec propagandy socrealistycznej, rozpoczynając tzw. czarną serię w polskim dokumencie. W 1956 roku tandem Hoffman-Skórzewski zrealizował dokument inscenizowany "Dzieci oskarżają" oraz film turystyczny "Jaś i Małgosia"; w 1957 roku duet reżyserski stworzył reportaże "Sopot 1957" oraz "Na drogach Armenii", natomiast w 1958 roku – reportaż "Pamiątka z Kalwarii", film etnograficzny "Karuzela Łowicka" oraz "Tor"; ten ostatni był poświęcony historii Komunistycznej Partii Polski. W roku 1959 Hoffman i Skórzewski zrealizowali reportaże "Typy na dziś" i "Gaudeamus", a w 1960 roku – "Dwa preludia", "Reportaż prosto z patelni", "Pocztówki z Zakopanego" i "Dwa oblicza Boga". W 1961 roku powstał dokument "Aby kwitło życie...", będący filmem propagującym Wojsko Polskie, natomiast w 1962 roku ukazały się trzy reportaże o rewolucji kubańskiej: "Spotkali się w Hawanie", "Patria o Muerte" i "Hawana 61".
Pierwsze filmy fabularne (1962–1967).
W 1962 roku Hoffman i Skórzewski zrealizowali pierwszy film fabularny pt. "Gangsterzy i filantropi". Składał się z dwóch komediowych nowel o przestępcach, którzy spotykają się w więziennej karetce: gangsterach, którzy zorganizowali skok na furgonetkę z pieniędzmi oraz oszuście podającym się za kontrolera Inspekcji Handlowej. Obaj reżyserzy kontynuowali działalność dokumentalną: w 1963 ukazał się kolejny dokument duetu pod nazwą "Visitez Zakopane".
W 1964 roku Hoffman i Skórzewski stworzyli film "Prawo i pięść" na podstawie powieści Józefa Hena "Toast". Był on opowieścią o byłym więźniu obozu koncentracyjnego (w rolę wcielił się Gustaw Holoubek), który po II wojnie światowej trafia na Ziemie Odzyskane i podejmuje walkę z szabrownikami. Krytycy określali "Prawo i pięść" mianem polskiego westernu. W tym samym roku Hoffman opracował już samodzielnie film montażowy "1956-1957", będący częścią cyklu dokumentalnego "Chwila wspomnień".
W 1965 roku Hoffman i Skórzewski nakręcili film obyczajowy "Trzy kroki po ziemi", stanowiący trzy nowele o tematyce współczesnej. Został on doceniony przez krytykę filmową, zdobywając Srebrny Medal na Międzynarodowym Festiwalu Filmowym w Moskwie. Był to zarazem koniec wieloletniej współpracy obu reżyserów: w 1966 roku Hoffman zrealizował już samodzielnie reportaż "Jarmark cudów", natomiast rok później – telewizyjny film "Ojciec" o młodzieńcu przyprowadzającym na rozmowę do szkoły nieznajomego dorożkarza.
"Pan Wołodyjowski" i "Potop" (1969–1974).
Jako że cenzura ingerowała w jego wcześniejsze dzieła o tematyce współczesnej, Hoffman zdecydował się na podjęcie tematyki historycznej. Na warsztat wziął ostatnią powieść "Trylogii" Henryka Sienkiewicza pod tytułem "Pan Wołodyjowski", poświęconą fikcyjnej postaci XVII-wiecznego patrioty polskiego podczas wojen na południu Polski. W filmowym "Panu Wołodyjowskim" w tytułową rolę wcielił się Tadeusz Łomnicki; inne charakterystyczne role zagrali Mieczysław Pawlikowski jako Zagłoba i Daniel Olbrychski jako Azja. Rok 1968 był czasem podsycanych przez ówczesne władze nastrojów antysemickich w Polsce. Hoffmanowi jako reżyserowi pochodzenia żydowskiego środowiska Służby Bezpieczeństwa sugerowały wyjazd z Polski; ten ripostował, iż w takim razie pojedzie do Związku Radzieckiego. Ze względu na wpływy, jakie miał reżyser w ówczesnej Polsce, więcej już nie był nakłaniany do ucieczki z kraju. Mimo to odebrano mu prawa do realizacji serialu opartego na "Panu Wołodyjowskim" pod tytułem "Przygody pana Michała", a na stołku reżyserskim przy tej serii zastąpiono go Pawłem Komorowskim. Mimo wielkich trudności z realizacją filmu ostatecznie ukazał się on w 1969 roku, gdy opadła fala antysemickiej nagonki. "Pan Wołodyjowski" został ciepło przyjęty zarówno przez krytyków, jak i przez widzów, bijąc rekordy popularności; otrzymał Złotą Kaczkę dla najlepszego filmu polskiego. Po tym filmie fabularnym w 1970 roku Hoffman zrealizował dokument "A najmilsze jest Mazowsze".
Sukces ekranizacji ostatniej części "Trylogii" sprawił, że Hoffman mógł podjąć prace nad środkowym jej ogniwem, "Potopem" opisującym czasy wojny polsko-szwedzkiej lat 1655–1660. Prace nad filmem zajęły 535 dni zdjęciowych i pochłonęły ogromne nakłady, sięgające około stu milionów ówczesnych złotych; kontrowersje wśród krytyków wywołało ponowne obsadzenie Olbrychskiego w zupełnie innej od Azji roli Andrzeja Kmicica. Wystawnie zekranizowany "Potop" odniósł jednak wielki sukces: obejrzało go w kinach 27 milionów widzów, otrzymał też przyznawane po raz pierwszy Złote Lwy na Festiwalu Polskich Filmów Fabularnych, wreszcie został nominowany do Oscara dla najlepszego filmu nieanglojęzycznego, przegrywając rywalizację z "Amarcordem" w reżyserii Federica Felliniego.
Kolejne filmy sprzed epoki transformacji (1976–1984).
Po wielkim powodzeniu, jaki osiągnął "Potop", Jerzy Hoffman zdecydował się na ekranizację – trzecią w dziejach polskiego kina – powieści Heleny Mniszkówny pt. "Trędowata" (1976). Początkowo scenariusz do filmowej "Trędowatej" napisał Stanisław Dygat, jednak wycofał swe nazwisko z czołówki, gdy Hoffman podjął głęboką ingerencję w scenariusz. Ponieważ pierwowzór powszechnie był uważany za symbol kiczu w literaturze, także jego adaptacja spotkała się z niepochlebnymi recenzjami krytyków. Odskocznią od tego melodramatu był film wojenny "Do krwi ostatniej..." (1978), opisujący szlak wojenny 1. Warszawskiej Dywizji Piechoty; w 1979 roku ukazała się jego telewizyjna, serialowa wersja.
W 1980 roku Hoffman został kierownikiem artystycznym Zespołu Filmowego „Zodiak”. W ramach tego zespołu podjął prace nad kolejną adaptacją powieści, tym razem wybierając "Znachora" autorstwa Tadeusza Dołęgi-Mostowicza, której bohaterem jest lekarz doznający amnezji. Filmowy "Znachor" (1981) zyskał wielką popularność wśród widowni, natomiast krytycy byli bardziej sceptyczni, wskazując na zbytnią nostalgię filmu i karykaturalne przedstawienie rzeczywistości. Ostatnim filmem zrealizowanym przez Hoffmana przed transformacją ustrojową był "Wedle wyroków twoich..." (1983) o dramacie egzystencji Żydów w trakcie II wojny światowej, jednak został odrzucony przez krytyków ze względu na nieprzekonującą wizję zagłady Żydów. W latach 1983–1987 Hoffman sprawował funkcję wiceprezesa Zarządu Głównego Stowarzyszenia Filmowców Polskich.
Filmy realizowane w epoce III Rzeczypospolitej (1992–).
W 1992 roku, już po transformacji ustrojowej, Hoffman zrealizował melodramat "Piękna nieznajoma" o romansie między porucznikiem rosyjskim a nieznajomą kobietą. Przygotowywał się jednak głównie do realizacji pierwszego ogniwa Sienkiewiczowskiej "Trylogii", osnutego wokół powstania Chmielnickiego "Ogniem i mieczem", którego nie mógł zrealizować z przyczyn politycznych w czasach PRL. Ze względu na trudności z uzyskaniem środków na realizację filmu Hoffman poszukiwał sponsorów w bankach; do sfinansowania "Ogniem i mieczem" Hoffman użył pieniędzy z pożyczki hipotecznej, a na potrzeby filmu studio Zodiak przekształcił w prywatną spółkę producencką. Superprodukcja filmowa "Ogniem i mieczem" (1999), zrealizowana za osiem milionów dolarów, była wielkim przebojem w Polsce, została też ciepło przyjęta w mediach amerykańskich. Mimo to zamiast dzieła Hoffmana do rywalizacji o Oscara dla najlepszego filmu nieanglojęzycznego Komitet Kinematografii zgłosił "Pana Tadeusza" Andrzeja Wajdy, który nie uzyskał nawet nominacji. W 2000 roku "Ogniem i mieczem" ukazał się w telewizyjnej wersji serialowej.
Kolejną produkcją Hoffmana była "Stara baśń. Kiedy słońce było bogiem" (2003), oparta na podstawie powieści autorstwa Józefa Ignacego Kraszewskiego. Tematyką "Starej baśni" jest legenda dotycząca genezy powstania dynastii Piastów. Dzieło Hoffmana doczekało się pozytywnych ocen krytyków za sprawność reżyserii, a także wyemitowanej w 2004 roku wersji serialowej. Po "Starej baśni" w 2007 roku reżyser zrealizował swój kolejny dokument pod nazwą "Ukraina. Narodziny narodu".
Następnie Hoffman podjął prace nad własnym, pozbawionym oparcia w literackich pierwowzorach freskiem na temat Bitwy Warszawskiej. Efektem tego był film "1920 Bitwa Warszawska" (2011), pierwsza w historii kina polskiego superprodukcja wykorzystująca technologię trójwymiarową. Nowość technologiczna nie szła jednak w parze z pochlebnymi recenzjami krytyków; wskazywali oni na nieudaną próbę naśladownictwa języka Sienkiewicza i rysowany grubą kreską scenariusz.
Styl filmowy.
Jako dokumentalista Jerzy Hoffman wraz z Edwardem Skórzewskim przyczynił się do narodzin „szkoły polskiej” w filmie dokumentalnym, przełamując schematy socrealistyczne tego typu produkcji; starał się zwracać uwagę na zgodność sztuki filmowej z rzeczywistością. W różnorodnej twórczości fabularnej Hoffmana z kolei zaznaczona jest jego fascynacja tematyką historyczną. Reżyser specjalizował się w spektakularnych widowiskach, jak również w tzw. kinie popularnym, obliczonym na zdobycie jak największej liczby widzów.
Życie osobiste.
W trakcie studiów Hoffman ożenił się z mieszkającą w Erywaniu Ormianką – Marleną Nazarian, z którą ma córkę Joannę. Jego drugą żoną była Walentyna z domu Trachtenberg (1935-1998). Po jej śmierci ożenił się z Jagodą Prądzyńską.
Został członkiem honorowego komitetu poparcia Bronisława Komorowskiego przed wyborami prezydenckimi w Polsce w 2015 roku.
Mieszka w Warszawie i w Sikorach Juskich na Mazurach.
Nagrody i odznaczenia.
W ciągu lat pracy artystycznej Jerzy Hoffman został uhonorowany wieloma nagrodami i odznaczeniami, między innymi Złotymi Lwami (w 1974 za "Potop") oraz wielokrotnie zdobytymi Nagrodami Ministra Kultury i Sztuki. W 1988 otrzymał honorowy tytuł „Zasłużony dla kultury polskiej”. W 2000 został uhonorowany Superwiktorem za całokształt twórczości; inne jego nagrody honorowe to Polska Nagroda Filmowa „Orzeł”, przyznana w 2000 (dla najlepszego producenta za "Ogniem i mieczem") i 2006 (osiągnięcie życia), oraz Platynowe Lwy otrzymane w 2009 na festiwalu w Gdyni. W 1999 został honorowym obywatelem Gorlic, a w 2003 – Bydgoszczy. 18 sierpnia 2017 roku został uhonorowany przez władze Ińska podczas 44 Ińskiego Lata Filmowego – odsłonił tablicę na promenadzie, która została nazwana jego imieniem oraz otrzymał Złotą Rybkę Ińskiego Lata Filmowego za całokształt twórczości.
Hoffman otrzymał również następujące odznaczenia:

</doc>
<doc id="179733" url="https://pl.wikipedia.org/wiki?curid=179733" title="Adam Grzymała-Siedlecki">
Adam Grzymała-Siedlecki

Adam Franciszek Józef Grzymała-Siedlecki (ur. 29 stycznia 1876 w Wierzbnie, zm. 29 stycznia 1967 w Bydgoszczy) – polski krytyk literacki i teatralny, dramatopisarz, tłumacz, prozaik, reżyser.
Życiorys.
Urodził się w zubożałej rodzinie szlacheckiej. Był synem Leona, powstańca 1863 r., pisarza gminnego i Julii z Pieprzak-Czaykowskich. Szkołę średnią ukończył w Warszawie. Studia w Szkole Inżynierskiej Wawelberga i Rotwanda (1894–1896) przerwało więzienie w X Pawilonie Cytadeli Warszawskiej za udział w nielegalnych kółkach samokształceniowych. Po zwolnieniu przeniósł się do Krakowa i studiował matematykę i polonistykę na Uniwersytecie Jagiellońskim.
Od 1897 współpracował z licznymi czasopismami (warszawskimi, krakowskimi, lwowskimi), publikując ponad półtora tysiąca artykułów i recenzji. W tym czasie zaczął do swojego nazwiska dodawać herbowy przydomek Grzymała.
Był założycielem i dyrektorem Teatru Ludowego w Krakowie (1905–1906), kierownikiem literackim Teatru im. Słowackiego pod dyrekcją Ludwika Solskiego (1906–1911). W 1909 r. napisał swoją pierwszą książkę: „"Wyspiański. Cechy i elementy jego twórczości"”. W 1910 r. był jednym z organizatorów Związku Artystów i Artystek Teatrów Polskich w Galicji. W latach 1911–1912 podróżował m.in. do Szwajcarii, Francji i Anglii. W latach 1913–1915 był kierownikiem literackim Teatru Rozmaitości w Warszawie, a w 1916–1918 dyrektorem Teatru im. J. Słowackiego i Teatru Ludowego w Krakowie.
Dwudziestolecie międzywojenne.
Po odzyskaniu przez Polskę niepodległości przeniósł się do Warszawy i uczestniczył w życiu politycznym jako zwolennik Narodowej Demokracji. Jako współredaktor „Tygodnika Ilustrowanego” (1918–1921) udał się w czerwcu 1919 r. do Paryża i przesyłał korespondencje informujące o przebiegu kongresu pokojowego. Za sprawą Ignacego J. Paderewskiego powierzono ma funkcję łącznika między polską delegacją rządową a organami prasy krajowej. 28 czerwca 1919 r. był jednym z reprezentantów prasy polskiej przy podpisaniu traktatu pokojowego w Wersalu.
W czasie wojny polsko-sowieckiej był korespondentem wojennym. Swoje obserwacje frontowe zawarł w książce „"Cud Wisły"”. Następnie pracował nadal jako współredaktor „Tygodnika Ilustrowanego”, współpracując również z „Rzeczpospolitą” i „Kurierem Warszawskim”. 
W październiku 1923 r. przeprowadził się do Bydgoszczy, gdzie mieszkał do lipca 1934 r. Pytany o motywy wyboru nowego miejsca zamieszkania, twierdził, że „"pociągała go ziemia na której siedzieli i pracowali jego przodkowie, że brał pod uwagę znaczenie polityczne i strategiczne regionu [...], wreszcie, że dostrzegł tu dogodne warunki dla spokoju, niezbędnego w pracy literackiej"”. W mieście tym zajmował się przede wszystkim pracą literacką. Pisał przeważnie komedie i farsy, grywane w teatrach. Do najpopularniejszych należały: „"Sublokatorka"” (1922), „"Popas Króla Jegomości"” (1922), „"Spadkobierca"” (1924), „"Samosęki"” (1924), „"Mamon do wzięcia"” (1929), „"Miechowiec &amp; syn"” (1934). Pisywał również artykuły i felietony, zamieszczane na łamach prasy warszawskiej, poznańskiej („Kurier Poznański”) i bydgoskiej („Dziennik Bydgoski”, „Hallerczyk”, „Gazeta Bydgoska”). W publicystyce nie zamykał się w kręgu spraw czysto artystycznych i literackich. Osiadłszy w Bydgoszczy zwracał uwagę całego kraju na znaczenie Wielkopolski i Pomorza dla II Rzeczypospolitej oraz niebezpieczeństwo grożące ze strony Niemiec.
Aktywnie uczestniczył w życiu umysłowym i kulturalnym Bydgoszczy. Był autorem szeregu prelekcji i odczytów oraz animatorem imprez artystycznych. W latach 1925–1927 brał udział w pracach Komitetu Budowy pomnika Henryka Sienkiewicza w Bydgoszczy. Pracował nad szkicem odtwarzającym dzieje Bydgoszczy od czasów najdawniejszych oraz opowiadał się za włączeniem miasta do województwa pomorskiego i przeniesieniem z Torunia do Bydgoszczy władz wojewódzkich. Dał temu wyraz w broszurce polemicznej „"Pomorze czy Toruń ?"” wydanej w 1937 r. w odpowiedzi na publikację toruńską.
Ściśle współpracował z Biblioteką Miejską w Bydgoszczy, której przekazał w darze ok. 5 tys. jednostek bibliotecznych. Na początku lat 30. przekazał bibliotece kilkanaście książek z poronińskiego księgozbioru Włodzimierza Lenina, co stało się prawdziwą rewelacją.
W 1934 r. przeprowadził się do Warszawy. Opublikował wówczas książkę o Ludwiku Solskim z okazji jego jubileuszu (1935), a w 1938 r. opracował o nim scenariusz filmowy pt. „"Geniusz sceny"”.
Okres okupacji niemieckiej.
Kampanię wrześniową przeżył w Warszawie. W latach 1940–1941 pracował jako referent w Radzie Głównej Opiekuńczej. Od początku okupacji był obserwowany przez gestapo. W lutym 1940 r. przesłuchiwano go w związku z antyniemieckimi artykułami publikowanymi w latach międzywojennych w „Kurierze Warszawskim” i „Kurierze Poznańskim”. W nocy z 10/11 listopada 1942 r. został aresztowany i uwięziony na Pawiaku. Zwolniony w lutym 1943 r., schronił się w Bielanach koło Grójca, gdzie długo odchorowywał pobyt w więzieniu. W 1944 r. napisał „111 dni letargu. Wspomnienia z Pawiaka z lat 1942-1943” – relację z przeżyć i obserwacji okresu spędzonego na Pawiaku.
Okres powojenny.
W kwietniu 1945 r. ponownie zamieszkał w Bydgoszczy. Znalazł zatrudnienie w Wydziale Kultury i Sztuki Pomorskiego Urzędu Wojewódzkiego, gdzie do 1949 r. był radcą wojewódzkim, kierownikiem Oddziału Literatury i Teatru. Równocześnie w latach 1945-1947 był wykładowcą w Bydgoskiej Szkole Dramatycznej, do której powstania walnie się przyczynił. W latach 1949–1952 wykładał historię teatru w szkole dla instruktorów teatrów ochotniczych. Od 1946 do 1960 r. był także kierownikiem literackim bydgoskiego Teatru Polskiego. W latach 1948–1958 reżyserował w Bydgoszczy przedstawienia: „"Przyjaciele"”, „"Powrót posła"”, „"Magazyn mód"”, „"Intryga i miłość"”, „"Wesele"”. W 1961 r. otrzymał dożywotni tytuł honorowego dyrektora Teatru Polskiego w Bydgoszczy przy okazji jubileuszu 65-lecia pracy pisarskiej i 50-lecia działalności teatralnej.
Podobnie jak w okresie międzywojennym był inicjatorem wielu poczynań kulturalnych, unikając jednak oficjalnych wystąpień i usuwając własną osobę w cień. Uprawiał publicystykę i krytykę literacką. Pisywał początkowo przede wszystkim do „Ilustrowanego Kuriera Polskiego” i „Tygodnika Warszawskiego” (1945–1946), a potem m.in. do „Arkony”, „Łodzi Teatralnej”, „Odnowy”, „Ziemi Pomorskiej”, „Żołnierza Polskiego”, „Życia Literackiego”, „Twórczości”, „Tygodnika Powszechnego”, „Teatru”, „Pamiętnika Teatralnego”, „Pomorza”. Z pasją oddawał się pracy literackiej. W Bydgoszczy powstały takie jego utwory, jak: „"Wesele pani du Barry"”, „"Matka i kurtyzana"”, „"Rekin i syrena"” oraz ważne dla historii teatru i literatury książki wspomnieniowe: „"Świat aktorski moich czasów"” (1957), „"Niepospolici ludzie w dniu swoim powszednim"” (1961), „"Na orbicie Melpomeny"” (1966) oraz opublikowana pośmiertnie książka „"Tadeusz Pawlikowski i jego krakowscy aktorzy"” (1971).
Nie uchylał się od działalności politycznej. W 1945 r. wstąpił do Stronnictwa Pracy oraz uczestniczył w pracach Polskiego Komitetu Obrońców Pokoju.
Zmarł 29 stycznia 1967 r. w Bydgoszczy. Został pochowany na cmentarzu Nowofarnym.
Rodzina.
Adam Grzymała-Siedlecki był żonaty z Marią Szumowską. Miał syna Jacka, prawnika.
Twórczość.
Studia literackie i artykuły krytyczne w „Młodości”, „Życiu”, „Krytyce”, „Sfinksie”, „Museionie”, „Tygodniku Ilustrowanym”, „Słowie Polskim”, „Czasie”, „Dzienniku Poznańskim”, „Rzeczypospolitej”, „Kurierze Warszawskim” i i. Oddzielnie: „Wyspiański. Cechy i elementy jego twórczości” (1909, II. wyd. 1918), studium o „Trzy po trzy” Fredry (wstęp do wyd., 1917), o Reymoncie (wstęp do I. t. „Pism”, 1921), o estetyce Krasińskiego (wstęp do „Myśli o sztuce”, 1912), o Szymańskim (wstęp do „Szkiców”, 1921), rozdziały z przygotowywanej monografii o Fredrze w czasopismach; utwory powieściowe: „Galeria moich bliźnich” (nowele, 1911, II. wyd. 1922), „Samosęki” (powieść, 1924), „Cud Wisły” (Wspomnienia korespondencji wojennych, 1920). Ponadto komedie i farsy: „Sublokatorka” (1922), „Popas króla Jegomości” (1922), „Spadkobierca” (1925), „Podatek majątkowy”, „Maman do wzięcia” (1929), „Pani ministrowa” (1930), „Ich synowa” (1931) i in.. Ponadto „Sto jedenaście dni letargu. (Wspomnienia z Pawiaka z lat 1942/1943)” (Wydawnictwo Literackie Kraków 1966).
Adam Grzymała-Siedlecki w filmie.
W 1984 r. reżyser Jerzy Sztwiertnia nakręcił film "111 dni letargu" z Władysławem Kowalskim w roli Adama Grzymały-Siedleckiego.
Upamiętnienie.
Jego imieniem nazwano jedną z ulic na osiedlu Wyżyny w Bydgoszczy.
W 1968 r. zgodnie z życzeniem pisarza, Wojewódzka i Miejska Biblioteka Publiczna w Bydgoszczy zorganizowała w jego mieszkaniu przy ul. Libelta 5 Izbę Pamięci, w której eksponowane są pamiątki po pisarzu oraz materiały dotyczące historii teatru w Bydgoszczy: afisze, programy i fotografie ze sztuk teatralnych. W mieszkaniu mieści się również czytelnia teatrologiczna posiadająca bogaty księgozbiór poświęcony historii teatru polskiego i powszechnego.

</doc>
<doc id="179737" url="https://pl.wikipedia.org/wiki?curid=179737" title="Ryszard Wosiński">
Ryszard Wosiński

Ryszard Władysław Wosiński (ur. 31 maja 1946 w Dymaczewie Starym) – przedsiębiorca, instruktor Związku Harcerstwa Polskiego w stopniu harcmistrza, w latach 1982–1989 Naczelnik ZHP, w latach 1985–1989 poseł na Sejm PRL IX kadencji z ramienia PZPR (członek tej partii od 1967), członek Rady Krajowej PRON.
Życiorys.
Edukacja.
Syn Władysława i Zofii. Edukację rozpoczął w Mosinie, a następnie kontynuował w Liceum Pedagogicznym w Poznaniu. Ukończył w 1973 studia historyczne na Uniwersytecie im. Adama Mickiewicza w Poznaniu. 
Harcerstwo.
Od lat szkolnych jest aktywnym działaczem społecznym, szczególnie zaangażowanym w działalność harcerską, turystyczną i sportową.
Pełnił następujące funkcje w Związku Harcerstwa Polskiego (którego członkiem został w 1957):
Obecnie jest przewodniczącym Rady Przyjaciół Harcerstwa Chorągwi Wielkopolskiej ZHP.
Działalność polityczna.
W 1967 wstąpił do Polskiej Zjednoczonej Partii Robotniczej. Był w niej zastępcą członka Komitetu Dzielnicowego Poznań-Wilda (1968–1972) i Komitetu Wojewódzkiego w Poznaniu (1975–1980). Z rekomendacji ZHP był posłem IX kadencji Sejmu. Podczas pracy w Sejmie był członkiem Komisji Edukacji Narodowej i Komisji Obrony Narodowej, w której pełnił funkcję wiceprzewodniczącego. Ponadto był członkiem prezydium Głównej Komisji Badania Zbrodni Hitlerowskich. 2 lipca 1986 został członkiem Komitetu Centralnego PZPR. W latach 1986–1989 był członkiem Ogólnopolskiego Komitetu Grunwaldzkiego. Uczestniczył w pracach Komitetu Odbudowy Zabytków Krakowa. Jako członek prezydium Ogólnopolskiego Komitetu Grunwaldzkiego zainicjował w 1988 Harcerskie Ogólnopolskie Zloty Grunwaldzkie organizowane co roku na polu bitwy, kontynuowane obecnie przez Ogólnopolski Ruch Programowo-Metodyczny ZHP "Wspólnota Drużyn Grunwaldzkich". W 1983 wybrany w skład Prezydium Krajowej Rady Towarzystwa Przyjaźni Polsko-Radzieckiej. Był też członkiem Rady Krajowej Patriotycznego Ruchu Odrodzenia Narodowego. W latach 1986–1988 członek Społecznego Komitetu Odnowy Starego Miasta Zamościa. 
Działalność zawodowa.
Od 1989 utworzył szereg firm projektowych, produkcyjnych oraz budowlanych, które działają do dziś dzień, jak: "Art Metal", "Art-Market", "Stal Bud-Bis", "HBB – Centrum", "HBB – Construction". Firmy te zrealizowały wiele nowoczesnych obiektów, do których można zaliczyć: "Hotel Park" w Poznaniu, Centrum Wystawienniczo-Handlowe "Expo" w Łodzi, "Hotel Park" we Wrocławiu oraz osiedla mieszkaniowe w Poznaniu, Siedlcach i Warszawie.
W 2002 kandydował bezskutecznie na urząd burmistrza Grodziska Wielkopolskiego z ramienia komitetu "Wspólny Grodzisk" (zajął 3. miejsce spośród 7 kandydatów, uzyskując 20% głosów).

</doc>
<doc id="179738" url="https://pl.wikipedia.org/wiki?curid=179738" title="Hieronim Konieczka">
Hieronim Konieczka

Hieronim Włodzimierz Konieczka (ur. 29 marca 1920 w Bydgoszczy, zm. 27 grudnia 1994 tamże) – aktor teatralny i filmowy, działacz kultury, reżyser teatralny, związany z Bydgoszczą.
Życiorys.
Urodził się 29 marca 1920 w Bydgoszczy na osiedlu Szwederowo. Był synem Bronisława, kupca-restauratora i Katarzyny z Klósków. Przez cztery lata uczył się w Państwowym Gimnazjum Klasycznym w Bydgoszczy, po czym kontynuował naukę w Szkole Przysposobienia Kupieckiego. Od 1936 r. pracował w Domu Towarowym Braci Małeckich w Bydgoszczy. W czasie okupacji niemieckiej był zatrudniony w Urzędzie Ziemskim jako pomocnik kreślarza. W 1944 r. władze okupacyjne wysłały go na roboty przymusowe w okolice Elbląga i Grudziądza.
Po zakończeniu II wojny światowej pracował w Komisji Mieszkaniowej w Bydgoszczy. Równocześnie uczył się w Szkole Dramatycznej, założonej przez Adama Grzymałę-Siedleckiego i Aleksandra Rodziewicza. Edukację aktorską zakończył w 1946 r. egzaminem państwowym, złożonym w PWST w Łodzi przed komisją, której przewodniczył Leon Schiller.
Karierę artystyczną rozpoczął w Teatrze Miejskim w Bydgoszczy (1946), zaś w sezonie 1948/1949 występował w Teatrze Ziemi Pomorskiej w Toruniu. W latach 1949-1961 był aktorem Teatrów Dramatycznych Bydgoszczy i Torunia. W 1956 r. z jego inicjatywy powstała w Bydgoszczy Scena Studyjna. Prezentował w niej m.in. twórczość Stanisława Ignacego Witkiewicza, którego był zagorzałym wielbicielem oraz utwory bydgoskich autorów. W latach 40. i 50. aktywnie współpracował z Rozgłośnią Bydgoską Polskiego Radia. W sezonie 1961/1962 był aktorem Teatru Polskiego w Poznaniu, a w sezonie 1962/1963 Bałtyckiego Teatru Dramatycznego im. Juliusza Słowackiego w Koszalinie. W latach 1963-1969 występował na scenach Teatrów Dramatycznych w Szczecinie. Od 1969 do 1976 r. występował na scenie Teatru im. Wilama Horzycy w Toruniu. Stworzył w nim szereg kreacji, m.in. Radowana w „"Domu na Wzgórzu i"” Anzelma w „"Pierwszym dniu wolności"” L. Kruczkowskiego. Uczestniczył również w życiu społeczno-kulturalnym Torunia i regionu.
W 1976 r. wrócił do Teatru Polskiego w Bydgoszczy i występował w nim do końca swego życia zawodowego. W tym okresie do ważniejszych jego ról należały m.in.: Dziennikarz („"Wesele"”), Johann Ludwik Heiberg („"Z życia glist"”), Szambelan („"Iwona, księżniczka Burgunda"”), Doktor Stockman („"Wróg ludu"”), Kniaź Bazyli („"Nienasycenie"”), Hieronimus („"Czerwona magia"”). 
W latach 1977-1981 prowadził przy bydgoskim Klubie Międzynarodowej Prasy i Książki, zreaktywowaną Scenę Klubową pod nazwą: Scena Postaw Moralnych. Wystawiał w niej m.in. sztuki: „"Kwadrofonię"” Iredyńskiego, „"Coctail party"” Eliota, „"Diogenes i pies"” Solomona. Nie stronił również od polskiej literatury współczesnej. Prezentował utwory R.M. Grońskiego („"Planeta Ko"”), R. Kapuścińskiego („"Cesarz"”), Z. Herberta („"Jaskinia filozofów"”), K. Wojtyły („"Przed sklepem jubilera"”). Wszystkie przedstawienia kończyły się dyskusjami z widzami.
Czynnie uczestniczył w Tygodniach Kultury Chrześcijańskiej organizowanych w Bydgoszczy od 1981 roku. W 1984 r. wystawił w kościele św. Wincentego a Paulo "Pasję wg św. Mateusza", a w ramach małych form teatralnych „"Mszę na Ołtarzu świata"”. W kolejnym IV Tygodniu Kultury Chrześcijańskiej wspólnie z Romą Warmus i Wandą Rucińską przygotował spektakl pt. „"Jonasz"”. Przyjaźnił się z wieloma ludźmi pióra, m.in. Adamem Grzymałą-Siedleckim, Jerzym Sulimą-Kamińskim i Krzysztofem Nowickim. Był zwolennikiem filozofii Teilharda de Chardin i Antoniego de Mello.
Zmarł 27 grudnia 1994 r. w Bydgoszczy. Został pochowany na katolickim Cmentarzu Nowofarnym w Bydgoszczy przy ul. Artyleryjskiej.
Upamiętnienie.
Jego imię od 2000 r. nosi Teatr Polski w Bydgoszczy.

</doc>
<doc id="179739" url="https://pl.wikipedia.org/wiki?curid=179739" title="Ładunek związany">
Ładunek związany

Ładunek związany - ładunek elektryczny, który powstaje w dielektryku, szczególnie na jego powierzchni, umieszczonego w polu elektrycznym w wyniku zjawiska polaryzacji dielektrycznej. Ładunek powstaje w wyniku przesuwania się ładunków wewnątrz cząsteczek, rozsuwaniu się ładunków dipoli, porządkowania dipoli. 

</doc>
<doc id="179740" url="https://pl.wikipedia.org/wiki?curid=179740" title="Napoleon Cybulski">
Napoleon Cybulski

Napoleon Nikodem Cybulski herbu Prawdzic (ur. 14 września 1854 w Krzywonosach, zm. 26 kwietnia 1919 w Krakowie) – polski fizjolog, współodkrywca adrenaliny, jeden z twórców endokrynologii, współodkrywca prądów czynnościowych mózgu (1890) i pionier elektroencefalografii; publicysta, wiceprezes Wydziału Towarzystwa Gimnastycznego „Sokół” w Krakowie w 1890 roku. W 1911, 1914 i 1918 roku był nominowany do Nagrody Nobla w dziedzinie fizjologii i medycyny. 
Życiorys.
Urodził się 14 września 1854 w Krzywonosach; jego rodzicami byli Józef Napoleon Cybulski i Marcjanna z domu Hutorowicz. Ukończył gimnazjum w Mińsku, a następnie studiował medycynę w Akademii Wojskowo-Medycznej w Petersburgu. Studia ukończył w 1880 roku, uzyskując dyplom lekarza "cum eximia laude". W latach 1877–1885 pracował w Akademii Wojskowo-Medycznej jako asystent w Katedrze Fizjologii u Iwana Tarchanowa. W 1885 otrzymał stopień doktora medycyny na podstawie pracy "Issledowanija nad skorustiu dwiżenija krowi posridstwom fotogiemotachomietra" ("Badania nad prędkością ruchu krwi za pomocą fotohemotachometru"). W tym samym roku przeprowadził się do Krakowa i podjął pracę jako kierownik Katedry Fizjologii, Histologii i Embriologii na Uniwersytecie Jagiellońskim. W latach 1887–1888 i 1895–1896 pełnił funkcję dziekana Wydziału Lekarskiego, 1904–1905 – rektora, a 1905–1909 – prorektora uczelni. Był założycielem krakowskiej szkoły fizjologicznej, od 1887 członkiem korespondentem, a od 31 października 1891 członkiem czynnym Akademii Umiejętności. 
Uważany jest za twórcę krakowskiej szkoły fizjologicznej. Pionier polskiej elektroencefalografii i endokrynologii. W 1895 wraz z Władysławem Szymonowiczem odkrył hormonalne oddziaływanie rdzenia nadnerczy i wyizolował adrenalinę. Jako jeden z pierwszych w 1890 otrzymał zapis EEG kory mózgowej. Wprowadził do medycyny termin "nadnerczyna" dla związków biologicznie czynnych wydzielanych z rdzeni nadnerczy do krwi. Wraz z Adolfem Beckiem przeprowadził pionierskie w skali światowej badania fal elektroencefalograficznych. Jako jeden z pierwszych na świecie zarejestrował i opisał szybkość linearnego przepływu krwi w tętnicy szyjnej i udowej. Zainicjował w Polsce badania nad hipnotyzmem. Za pomocą skonstruowanego przez Cybulskiego fotohemotachometru Andrzej Klisiecki przeprowadził w latach 30. i 40. głośne badania nad zmianami ciśnienia tętniczego krwi w zależności od faz akcji skurczowej serca. Autor około 100 prac naukowych. Niektóre tezy zawarte w książce Cybulskiego "O hypnotyzmie ze stanowiska fizyjologicznego" pozwalają zaliczać go do prekursorów koncepcji nieświadomości wyprzedzających idee Freuda.
Oprócz medycyny interesował się również zagadnieniami społecznymi, publikując na ten temat książki i artykuły m.in.: "Czy państwo i społeczeństwo mają obowiązek popierać naukę?" (1895), "W sprawie organizacyi gospodarstw włościańskich" (1896), "Nauka wobec wojny" (1918). Był zdecydowanym zwolennikiem dopuszczenia kobiet do studiów medycznych. Wraz z Odo Bujwidem oraz Kazimierą Bujwidową założył w 1891 pierwsze w Krakowie gimnazjum żeńskie. W 1916 zakupił dwór w Nawojowej Górze. W roku 1918 otrzymał Nagrodę Fundacji Erazma i Anny Jerzmanowskich przyznaną przez Polską Akademię Umiejętności. W 1911 roku został prezesem Ochotniczej Straży Pożarnej w Nawojowej Górze.
Do jego uczniów należeli – oprócz już wymienionych – m.in. tacy uczeni jak Leon Wachholz, Aleksander Rosner, Stanisław Maziarski, Jan Prus, Marian Eiger, Antoni Gluziński czy też Gustaw Piotrowski (młodszy).
Zmarł w swym gabinecie w Zakładzie Fizjologii UJ w wyniku udaru mózgu. Pochowany na Cmentarzu Rakowickim w Krakowie.

</doc>
<doc id="179741" url="https://pl.wikipedia.org/wiki?curid=179741" title="Pulsacja Plancka">
Pulsacja Plancka

Pulsacja Plancka – pochodna jednostka pulsacji w naturalnym systemie jednostek, oznaczana jako formula_1
gdzie:
Pulsacja Plancka jest to pulsacja fali elektromagnetycznej, której energia kwantu jest równa energii Plancka. Taką pulsację ma fala materii stowarzyszona z cząstką o masie równej masie Plancka poruszającą się z prędkością światła.

</doc>
<doc id="179742" url="https://pl.wikipedia.org/wiki?curid=179742" title="Jerzy Sulima-Kamiński (pisarz)">
Jerzy Sulima-Kamiński (pisarz)

Jerzy Bolesław Sulima-Kamiński (ur. 20 września 1928 w Bydgoszczy, zm. 19 marca 2002 tamże) – polski pisarz, poeta i dziennikarz radiowy związany z Bydgoszczą.
Życiorys.
Urodził się 20 września 1928 roku w Bydgoszczy. Pochodził z rodziny urzędnika państwowego Bolesława Kamińskiego i Marty z Kilichowskich. W latach 30. uczęszczał do szkoły powszechnej w Bydgoszczy. W latach okupacji niemieckiej był uczniem ślusarskim na kolei (1943-1945). Po zakończeniu wojny uczęszczał do gimnazjum. Studiował dwa lata w bydgoskiej Wieczorowej Szkole Inżynierskiej. W latach 1948–1951 pracował w Bydgoskiej Fabryce Maszyn jako konstruktor, a następnie w Bydgoskim Biurze Projektowo-Badawczym (1951-1952), Zakładach Rowerowych „Romet” (1953-1954), Klubie Międzynarodowej Prasy i Książki, a następnie w Rozgłośni Polskiego Radia w Bydgoszczy (1955-1990).
W latach 1955–1956 uczestniczył w kursie dla pracowników kulturalnych w Ośrodku Szkolenia Dziennikarskiego w Warszawie. W rozgłośni bydgoskiej zajmował kolejno stanowiska: redaktora, starszego redaktora, redaktora odpowiedzialnego w Redakcji literackiej, zastępcy kierownika Redakcji Programów Literackich i Reportaży.
Działalność literacką rozpoczął w 1953 roku wierszem "„Mleczarz”" zamieszczonym w czasopiśmie „Nowe Tory”. Jego debiut radiowy przypadł w 1954 roku (opowiadanie "„Dezynfektor”"), a książkowy w 1958 r. (zbiór opowiadań "„Czy księżyc się boi?”"). Był autorem wielu słuchowisk radiowych, felietonów, recenzji literackich i audycji monograficznych na lokalnej i ogólnopolskiej antenie radiowej. Wiele z nich zebrał w tomie "„Cymelium”" (1978). Swoje utwory publikował na łamach czasopism regionalnych („Pomorze”, „Fakty”) i ogólnopolskich („Życie literackie”, „Kultura”, „Tygodnik Kulturalny”, „Dialog”, „Miesięcznik kulturalny”). Pisał również opowiadania i powieści.
Powszechne uznanie zyskał trylogią bydgoską "„Most Królowej Jadwigi”", wydaną w 1981 roku jako dzieło jednotomowe. W 1984 roku wydał wersję trzytomową, a w 1988 roku zmienione trzecie wydanie. Ta wersja stanowiła pierwszą część zamierzonej sagi, która miała objąć trzy cezury czasowe w dziejach Bydgoszczy: późne lata 30., aż do wybuchu II wojny światowej (tom 1), okres okupacji niemieckiej (tom 2) i lata powojenne, po rok 1951 (tom 3). Kolejne wydanie sagi bydgoskiej w jednym woluminie ukazało się w 1998 roku.
"Most Królowej Jadwigi" był sagą o bydgoskim drobnomieszczaństwie, która „nabrała walorów uniwersalnych”. Powieść przeniesiono na deski teatru (2000 r., Andrzej Maria Marczewski). Nieformalnym czwartym tomem sagi bydgoskiej była powieść "„Bilet do Singapuru”", wydana w 1991 roku.
Od 1959 roku był członkiem Związku Literatów Polskich. Oddawał się również działalności społecznej i kulturalnej w Bydgoszczy. Opowiadał się m.in. za odbudową zachodniej pierzei Starego Rynku oraz uczestniczył w poczynaniach zmierzających do utworzenia w Bydgoszczy uniwersytetu. Przez dwie kadencje (1994-2002) zasiadał w Radzie Miasta Bydgoszczy, gdzie zajmował się sferami kultury i nauki. W latach 1998–2002 przewodniczył podkomisji do spraw nazewnictwa miejskiego.
Zmarł 19 marca 2002 roku w Bydgoszczy. Został pochowany na Cmentarzu Starofarnym przy ul. Grunwaldzkiej.
Rodzina.
Jerzy Sulima-Kamiński od 1952 roku był żonaty z Ireną z d. Kuligowską. Miał córkę Elżbietę, której dedykował powieść "„Most Królowej Jadwigi”".
Wybrane dzieła.
Powieści:
Wydał też zbiór portretów bydgoskich ludzi kultury i sztuki – "„Trzydzieści jeden lusterek”" (1993). W 1989 roku ukazała się powieść dla młodzieży "„Dokąd biegną Twoje konie?”"
Upamiętnienie.
Od 2002 roku jego imię nosi Most Staromiejski w Bydgoszczy, a także Gimnazjum nr 24 w Bydgoszczy. W plebiscycie Gazety Wyborczej (2000) znalazł się wśród najwybitniejszych bydgoszczan XX wieku.

</doc>
<doc id="179745" url="https://pl.wikipedia.org/wiki?curid=179745" title="Aspiracja">
Aspiracja



</doc>
<doc id="179747" url="https://pl.wikipedia.org/wiki?curid=179747" title="Interpolacja liniowa">
Interpolacja liniowa

Interpolacja liniowa – metoda przybliżenia dowolnej funkcji formula_1 ciągłej w przedziale formula_2 której wartości formula_3 są dane tylko w dwóch punktach formula_4 za pomocą funkcji liniowej. 
Liniowa funkcja interpolująca formula_5 w przedziale formula_6 ma postać
Interpolację liniową stosuje się powszechnie przy korzystaniu z tablic wartości funkcji, w celu obliczenia ich wartości pośrednich.

</doc>
<doc id="179752" url="https://pl.wikipedia.org/wiki?curid=179752" title="Teodor Kocerka">
Teodor Kocerka

Teodor Kocerka (ur. 6 sierpnia 1927 w Bydgoszczy, zm. 25 września 1999 w Warszawie) – polski wioślarz, dwukrotny brązowy medalista olimpijski (1952, 1960) i pięciokrotny medalista mistrzostw Europy.
Życiorys.
Ukończył AWF w Warszawie w 1952. W latach 1945–1947 należał do ZWM, a w latach 1948–1956 do ZMP. Od 1964 roku należał do PZPR.
Zwany przez kolegów "Tojo". Prócz Bydgoskiego Towarzystwa Wioślarskiego, gdzie pobierał pierwsze wioślarskie nauki, startował w barwach AZS-ów Bydgoszcz, Szczecin i Warszawa.
Na igrzyskach olimpijskich w Helsinkach 1952 i Rzymie 1960 sięgnął po brązowe medale, w Melbourne 1956 był czwarty. Dwukrotnie był chorążym polskiej reprezentacji olimpijskiej (w 1952 i 1960).
Mistrz Europy w 1955, wicemistrz w 1952 i 1954, brązowy medalista w 1956 i 1959. Zdobył cztery medale akademickich mistrzostw świata, a także odniósł dwa triumfy w regatach o "Diamentowe wiosła" w Henley nad Tamizą w 1955 i 1956. 19 razy wygrywał mistrzostwa Polski w jedynkach, dwójkach podwójnych, czwórkach i ósemkach.
Na początku 1952 otrzymał tytuł mistrza sportu.
Po zakończeniu sportowej kariery przez wiele lat wykładał na AWF w Warszawie, był trenerem kadry i kierownikiem wyszkolenia PZTW. Został pochowany na Cmentarzu Komunalnym na Powązkach (kwatera A3 tuje-3-22).
Odznaczony Krzyżem Komandorskim Orderu Odrodzenia Polski (1998). W czasach PRL był odznaczony m.in.: Krzyżem Oficerskim Orderu Odrodzenia Polski, Orderem Sztandaru Pracy II klasy, Medalem 10-lecia Polski Ludowej, Medalem 30-lecia Polski Ludowej, Medalem Komisji Edukacji Narodowej, odznakami Zasłużony Mistrz Sportu oraz Zasłużony Działacz Kultury Fizycznej i złotym odznaczeniem im. Janka Krasickiego.

</doc>
<doc id="179755" url="https://pl.wikipedia.org/wiki?curid=179755" title="Interpolacja kwadratowa">
Interpolacja kwadratowa

Interpolacja kwadratowa – szczególny przypadek interpolacji wielomianowej za pomocą wielomianu drugiego stopnia.
Wzór interpolacyjny Stirlinga.
Jeśli dla funkcji kwadratowej formula_1 (rząd = 2) znane są 3 punkty (liczba węzłów = rząd funkcji + 1) równo odległe od siebie (kroku formula_2 różnice centralne):
wówczas wzór wielomianu kwadratowego przechodzącego przez powyższe 3 punkty (węzły) otrzymujemy:
Rozwiązanie za pomocą układu równań.
Mając 3 punkty:
mamy znaleźć wzór funkcji kwadratowej
czyli obliczyć współczynniki: formula_11 formula_12 i formula_13
Tworzymy układ 3 równań liniowych z 3 niewiadomymi i go rozwiązujemy.

</doc>
<doc id="179757" url="https://pl.wikipedia.org/wiki?curid=179757" title="Adrianna Biedrzyńska">
Adrianna Biedrzyńska

Adrianna Julia Biedrzyńska (ur. 30 marca 1962 w Toruniu) – polska aktorka teatralna, filmowa i telewizyjna oraz piosenkarka.
Życiorys.
Absolwentka Szkoły Podstawowej nr 50 i VI Liceum Ogólnokształcącego w Bydgoszczy (1980) oraz Wydziału Aktorskiego "Szkoły Filmowej" w Łodzi (1984). Jako dziecko uczyła się gry na skrzypcach, nie została jednak – wbrew planom – skrzypaczką. Zagrała w wielu filmach, serialach telewizyjnych i przedstawieniach teatralnych.
Teatr.
W teatrze zadebiutowała jeszcze jako studentka łódzkiej filmówki 17 grudnia 1983 na deskach Teatru Studyjnego 83 im. Juliana Tuwima w Łodzi. W latach 1984–1989 była zatrudniona w warszawskim Teatrze Nowym w Warszawie. W 1987 pojawiła się na scenie Teatru Za Daleki w Warszawie. Od 1989 nie jest związana na stałe z żadnym teatrem. Występowała gościnnie w warszawskich teatrach: Rampa (1989–1990), Scena Prezentacje (1993, 2000, 2004), Syrena (1999, 2002, 2004), Komedia (2008). Gościnnie pojawiła się też w białostockim Teatrze Dramatycznym im. A. Węgierki (2006).
Sprawdza się zarówno w rolach dramatycznych, jak i komediowych, choć sama aktorka przyznaje, że lepiej czuje się w rolach komicznych. W 2008 gościnnie wystąpiła w Katowicach w Kinoteatrze Rialto w tytułowej roli w komedii muzycznej dla dzieci "Pchła Szachrajka", w którym partnerował jej m.in. Rafał Sawicki.
W pracy teatralnej miała możliwość współpracy m.in. z takimi reżyserami jak Janusz Bukowski, Adam Hanuszkiewicz, Barbara Sass. Pozytywnie krytycy ocenili jej rolę Mariny w spektaklu "Perykles, władca Tyru" (1984), choć sam spektakl nie okazał się udany.
W drugiej połowie lat 80 XX w. skoncentrowała się na karierze filmowej.
Film i telewizja.
Po raz pierwszy przed kamerą pojawiła się w 1983 w epizodycznej roli w filmie "Co dzień bliżej nieba" (reż. Zbigniew Kuźmiński). Rok później otrzymała główną rolę w obyczajowym filmie muzycznym "Miłość z listy przebojów" (reż. Marek Nowicki). Potem zagrała w wielu innych filmach i serialach telewizyjnych, m.in. Ankę w "Dekalogu" (reż. Krzysztof Kieślowski), Dorotę Waltz w "Lepiej być piękną i bogatą" (reż. Filip Bajon), Ewę Wiśniewską w "Pajęczarkach" (reż. B. Sass), Ewę Góralczyk w serialu "Fitness Club" (reż. Paweł Karpiński), Zuzę w sitcomie "Buła i spóła" (reż. Krzysztof Jaroszyński). Pojawiała się także w produkcjach zagranicznych. Ostatnio występuje w dużej roli "Barwach szczęścia", serialu emitowanym w TVP2.
Działa też w Teatrze Telewizji, m.in. zagrała w monodramie "Broadway, mój Broadway" (reż. Tomasz Wiszniewski, 1988), a także w "Żegnaj, laleczko" na podstawie powieści Raymonda Chandlera (reż. Laco Adamik, 1989) i w "Wiosennych wodach" (reż. Andrzej Maj, 1988).
Estrada.
Współpracowała z kabaretem Tey, Pawłem Dłużewskim, działała też w Babskim Kabarecie.
Próbuje swych sił także jako piosenkarka. Koncertuje w USA, Kanadzie i Australii.
Życie osobiste.
Jest siostrą Joanny Biedrzyńskiej, pianistki i wokalistki.
W 2006 została uprowadzona przez swojego wielbiciela, mieszkańca Częstochowy. Wielbiciel więził aktorkę przez siedem godzin, a poza pozbawieniem wolności nie zrobił jej krzywdy.
Z pierwszym mężem Maciejem Robakiewiczem ma córkę Michalinę. Małżeństwo zakończyło się rozwodem. Jej drugim mężem został Marcin Miazga. W 2003 oskarżana, wraz z ówczesnym mężem, o defraudację znacznych sum pieniężnych.

</doc>
<doc id="179760" url="https://pl.wikipedia.org/wiki?curid=179760" title="Liczby Sierpińskiego">
Liczby Sierpińskiego

Liczby Sierpińskiego – nieparzyste liczby naturalne formula_1 takie, że formula_2 jest liczbą złożoną dla dowolnego naturalnego formula_3.
Zatem jeśli formula_1 jest liczbą Sierpińskiego, to wszystkie liczby w poniższym zbiorze są złożone:
W roku 1960 Wacław Sierpiński wykazał, że istnieje nieskończenie wiele liczb całkowitych formula_1 spełniających powyższy warunek.
Problem Sierpińskiego.
Problem Sierpińskiego to zagadnienie znalezienia najmniejszej liczby Sierpińskiego.
W 1962 r., John Selfridge wykazał, że 78 557 jest liczbą Sierpińskiego. Ponadto wykazał on że jeśli formula_7 to wszystkie liczby postaci formula_2 posiadają rozkład na czynniki pierwsze zawarte w zbiorze formula_9 Ponadto w 1967 r. Sierpiński i Selfridge postulowali (lecz nie potrafili wykazać) iż 78 557 jest najmniejszą liczbą Sierpińskiego, a więc jest rozwiązaniem problemu Sierpińskiego. Aby to udowodnić, trzeba wykazać, że wszystkie nieparzyste liczby mniejsze od 78 557 "nie są" liczbami Sierpińskiego. To znaczy, że istnieje takie formula_3 że formula_2 jest liczbą pierwszą.
W listopadzie 2007 r. istniało tylko sześć liczb, które nie zostały wykluczone jako możliwe liczby Sierpińskiego i mogą stanowić rozwiązanie problemu. Seventeen or Bust, jest rozproszonym projektem obliczeniowym sprawdzającym te liczby. Jeśli projekt ten odnajdzie liczbę pierwszą właściwej postaci dla każdego z pozostałych formula_12 to problem Sierpińskiego zostanie ostatecznie rozwiązany.
Znane wyniki.
Następujące formula_1 zostały wykluczone przez projekt Seventeen or Bust.

</doc>
<doc id="179761" url="https://pl.wikipedia.org/wiki?curid=179761" title="Zastrzalin totara">
Zastrzalin totara

Zastrzalin totara ("Podocarpus totara" G.Benn. ex D.Don) – gatunek drzewa będący endemitem Nowej Zelandii. Rośnie na całej Wyspie Północnej oraz w północno-wschodniej części Wyspy Południowej.
Zastosowanie.
Drewno ze względu na odporność używane jest często na paliki ogrodzeń i struktury podłogowe.

</doc>
<doc id="179762" url="https://pl.wikipedia.org/wiki?curid=179762" title="Super Nintendo Entertainment System">
Super Nintendo Entertainment System

Super Nintendo Entertainment System (w skrócie SNES i Super NES) – 16-bitowa konsola do gier, która osiągnęła wielki sukces w krajach zachodniej Europy, USA oraz w Japonii (tam pod nazwą Super Famicom).
Był to następca NES-a/Famicoma, wykorzystujący nowe 16-bitowe podzespoły pozwalające na tworzenie bardziej zaawansowanych technicznie gier, z lepszą grafiką i dźwiękiem. Gry, podobnie jak w poprzednim modelu występowały w postaci kartridża, mogącego zawierać dodatkowe układy rozszerzające funkcje konsoli.
Konsola wydana pierwotnie w Japonii, została przemodelowana na rynek amerykański oraz w niemal niezmienionej zewnętrznie formie wydana w Europie. Konsola posiadała blokadę regionalną, uniemożliwiającą uruchomienie gier z innych regionów. Jednak była możliwość pominięcia tego problemu za pomocą specjalnego adaptera. W przypadku modeli amerykańskiego i japońskiego był nią jedynie kształt obudowy kartridża.
Konsola doczekała się szeregu nieoficjalnych emulatorów na różne platformy, w tym także na konsole stacjonarne jak PlayStation 2, GameCube oraz na urządzenia mobilne z systemem iOS, Android. Są to np. ZSNES, Snes9x czy higan. Dodatkowo na konsoli Wii udostępniono usługę Virtual Console, umożliwiającą uruchamianie wybranych tytułów.
Specyfikacja techniczna.
SNES posiadał dość ciekawą konstrukcję wewnętrznych układów. Centralna jednostka (CPU) była relatywnie słaba (dwa razy słabsza od jednego z głównych konkurentów SNES-a – Sega Genesis\Mega Drive), ale za to konsola wyposażona została w dość wydajną (jak na owe czasy) kartę graficzną, posiadającą wsparcie dla innowacyjnego wówczas trybu graficznego tzw. "Mode 7", pozwalającego na obracanie i skalowania warstwy tła gry linia po linii (liniami pikseli). Także układy generujące dźwięk stanowiły istotną przewagę nad konkurencją, warto też wspomnieć o możliwości umieszczenia dodatkowych układów scalonych na kartridżach, znacznie zwiększających moc konsoli. Układy te z technicznego punktu widzenia mogły być również umieszczane w kartridżach konkurencji, w praktyce tylko w wypadku SNES-a były stosowane na taką skalę.
Nośnik danych.
SNES jako nośnik danych wykorzystywał, podobnie jak większość ówczesnych konsoli, kartridże. Maksymalna ich pojemność to 128 MBit, czyli 16 MB, jednak tylko 117,75 megabitów mogło zostać zaadresowane. W praktyce, ze względu na koszty produkcji i ówczesne możliwości mapowania pamięci, większość wydanych gier wykorzystywała do 32 megabitów pamięci. Zdarzały się jednak także gry, które umieszczano na 48-megabitowych kartridżach jak np. Star Ocean i Tales of Phantasia.
Na kartridżach często umieszczano dodatkową pamięć, zasilaną baterią, do zapisywania stanów gier. Oprócz tego kartridże mogły być wyposażone w dodatkową pamięć operacyjną oraz dodatkowe układy scalone jak np. koprocesory. Szczególne znaczenie dla konsoli miał dodatkowy chip o nazwie SuperFX, który pozwalał na generowanie dość prostej grafiki 3D.
Nintendo doskonale zdawało sobie sprawę z przewagi CD-ROM-ów nad tradycyjnymi, ale oferującymi małą pojemność kartridżami. Nigdy jednak nie zdecydowano się, mimo wielu zapowiedzi, na wprowadzenie takiego dodatku dla SNES-a. Stało się to pomimo rozmów na temat współpracy przy budowie takiej jednostki, które Nintendo prowadziło z Philipsem i Sony.
Zamiast napędu CD-ROM, SNES dostał natomiast urządzenie o nazwie Satellaview, które dostępne było jednak tylko na rynku japońskim, gdzie cieszyło się dość dużym powodzeniem. Satellaview drogą satelitarną dawał możliwość ściągnięcia gier, w tym zupełnie nowych tytułów, ale również dodatków do już istniejących wydań – remake’ów.

</doc>
<doc id="179763" url="https://pl.wikipedia.org/wiki?curid=179763" title="Suita „Z czasów Holberga”">
Suita „Z czasów Holberga”

Suita „Z czasów Holberga” (pełna nazwa: "Suita w dawnym stylu „Z czasów Holberga”") op.40 – utwór Edvarda Griega skomponowany w 1884 roku z okazji 200-lecia urodzin Ludviga Holberga. Premiera miała miejsce w Bergen w dniu 12 marca 1885 roku.
Dzieło zostało skomponowane specjalnie na uroczyście obchodzoną w całej Skandynawii rocznicę największego komediopisarza Północy, Norwega z pochodzenia. Grieg postanowił utrzymać je w stylu muzycznym epoki, w jakiej żył Holberg. Nawiązując do twórczości Händla i Bacha, napisał utwór w formie stylizowanej suity barokowej z elementami rokoka. Swoją kompozycję Grieg nazywał „perukową”, aczkolwiek dzieło wykorzystywało jedynie dawne formy muzyczne, nawiązując wyraźnie do współczesnego nurtu neoromantyzmu w muzyce.
Suita, początkowo napisana na fortepian, później zinstrumentowana na smyczki przez samego kompozytora, składa się z pięciu części:

</doc>
<doc id="179766" url="https://pl.wikipedia.org/wiki?curid=179766" title="Rochester Institute of Technology">
Rochester Institute of Technology

Rochester Institute of Technology (Instytut Techniczny w Rochester, Rochesterski Instytut Techniczny) – amerykańska niepubliczna uczelnia techniczna założona w 1829 roku w mieście Rochester w stanie Nowy Jork, specjalizująca się w inżynierii i technikach komputerowych. Budżet na rok akademicki 2006 wynosił 430 mln dolarów. Na terenie kampusu (5 km²) w 237 budynkach zakwaterowanych jest ponad 15 tys. studentów. W okolicy Rochester określany jest jako "brick city" (miasto cegieł), bo jest prawie cały zbudowany z czerwonej cegły.
Politechnika ma osiem wydziałów:
Instytucja ta ma też oddziały w Europie:
Sport.
Uczelnia należy do NCAA Division III, a ściślej do Liberty League. Jej drużyny występują tam jako RIT Tigers.

</doc>
<doc id="179770" url="https://pl.wikipedia.org/wiki?curid=179770" title="SNES">
SNES



</doc>
<doc id="179775" url="https://pl.wikipedia.org/wiki?curid=179775" title="Pieśń o Róży">
Pieśń o Róży



</doc>
<doc id="179780" url="https://pl.wikipedia.org/wiki?curid=179780" title="Złoty Puchar CONCACAF">
Złoty Puchar CONCACAF

Złoty Puchar CONCACAF (, , ) – rozgrywki sportowe, cyklicznie organizowane przez Konfederację Piłki Nożnej Ameryki Północnej, Środkowej i Karaibów (CONCACAF) dla północnoamerykańskich piłkarskich reprezentacji męskich seniorów. Dodatkowo, do gry w turnieju finałowym zapraszane są drużyny z trzech pozostałych federacji. Złoty Puchar za każdym razem był organizowany przez Stany Zjednoczone, dwukrotnie wspólnie z Meksykiem i raz z Kanadą, natomiast w 2019 z Kostaryką i Jamajką.
Pierwsze Mistrzostwa CONCACAF odbyły się w 1963 zastępując Mistrzostwa CCCF (1941-61), w których brały udział wyłącznie państwa z Ameryki Środkowej oraz Karaibów. Mistrzostwa CONCACAF były rozgrywane do 1971, natomiast od 1973 do 1989 nie odbywały się żadne oficjalne mistrzostwa w strefie CONCACAF (były one rozgrywane w ramach eliminacji do mistrzostw świata i zwycięzca tychże eliminacji zostawał mistrzem).
W 1991 turniej został ponownie zorganizowany, pod nazwą Złoty Puchar. Od tego czasu ośmiokrotnie wygrywał Meksyk, siedmiokrotnie USA i raz Kanada.
Wyniki.
1 Kostaryka i Jamajka zremisowały 1-1 po dogrywce i wspólnie zajęły 3. miejsce.
2 Po dogrywce do złotej bramki.
3 Mecz o 3. miejsce nie został rozegrany. Obie drużyny zajęły wspólne 3. miejsce.
Klasyfikacja startów (1991-2021).
16 występów
15 występów
12 występów
11 występów
10 występów
9 występów
8 występów
7 występów
4 występy
3 występy
2 występy
1 występ
Występy gościnnie
3 występy
2 występy
1 występ
Tabela wszech czasów (1991-2017).
W czternastu finałach piłkarskich mistrzostw Ameryki Północnej lat 1991-2017 wystąpiło 26 reprezentacji narodowych. Rozegrały 296 meczów (58 zakończyło się remisem), strzelając 809 bramek (średnio 2,73 na spotkanie).
Uwagi:

</doc>
<doc id="179783" url="https://pl.wikipedia.org/wiki?curid=179783" title="Ząbki">
Ząbki

Ząbki – miasto w województwie mazowieckim, w powiecie wołomińskim położone w aglomeracji warszawskiej ok. 10 km od centrum Warszawy.
W latach 1952–1954 miejscowość była siedzibą wiejskiej gminy Ząbki. W latach 1975–1998 miasto administracyjnie należało do województwa warszawskiego.
Według danych GUS z 31 grudnia 2021 roku miasto liczy 44 325 mieszkańców.
Historia.
Pierwotna nazwa wsi brzmiała Wola Zambkowa. Wieś powstała na mocy decyzji króla Zygmunta I Starego z dnia 13 października 1533 o lokowaniu wsi na terenie Lasu Zabiele. Prawo lokowania wsi oraz pierwsze wójtostwo otrzymał Jan Zambek z Grochowa.
Szesnastowieczne źródła podają, że wieś królewska Wola Ząbkowa leżała na piaszczystym i bagnistym gruncie na skraju Puszczy Słupeckiej. Mieszkało tu 15 kmieci, którzy w pobliskim folwarku Bródno odrabiali w tygodniu 3 dni pańszczyzny, dawali dziesięcinę i mieli inne określone powinności.
Wieś królewska Wola Ząbkowa położona była w 1580 roku w powiecie warszawskim ziemi warszawskiej województwa mazowieckiego. W roku 1580 Wola Ząbkowa zmieniła nazwę na Ząbki. Właścicielami miejscowości była rodzina Platerów. W 1635 roku Ząbki nawiedziła wielka powódź spowodowana wylewami Wisły.
Korzystniejsze warunki dla osadnictwa zaistniały w XVII i XVIII w. Przyczyniły się do tego poważne przemiany gospodarczo-społeczne w okresie oświecenia i szybki w tym czasie rozwój Warszawy. W 1795 roku w wyniku III rozbioru Polski Ząbki znalazły się w zaborze pruskim.
Dalszy rozwój miejscowości przypada na I połowę XIX w. Lepsza była również łączność komunikacyjna z Warszawą. Według danych z 1827 roku Ząbki liczyły 36 budynków i 206 mieszkańców. W latach osiemdziesiątych XIX w. liczba mieszkańców wzrosła do 600. Ząbki wchodziły wówczas w skład dóbr rodziny hrabiowskiej Ronikerów. W okresie powstania listopadowego na terenie wsi stacjonowało wiele jednostek polskich pod dowództwem generała Józefa Chłopickiego. Ząbki stanowiły wówczas przedpole bitwy pod Olszynką Grochowską. Miejsce bitwy upamiętnia pomnik.
Pod koniec XIX w. hrabia Roniker zbudował w Ząbkach dwie cegielnie i kolejkę wąskotorową w kierunku Bródna, co podniosło poziom zatrudnienia. W 1862 roku uruchomiona została Kolej Warszawsko-Petersburska, która spowodowała napływ ludności i ożywienie gospodarcze. W tym również roku powstała pierwsza szkoła. W 1903 roku z inicjatywy Warszawskiego Towarzystwa Pomocy Lekarskiej i Opieki nad Umysłowo i Nerwowo Chorymi, we wsi Drewnica utworzono Szpital Psychiatryczny, funkcjonujący do dziś.
W 1912 roku rozparcelowano część majątku hrabiego Ronikera według projektu konkursowego prof. Tadeusza Tołwińskiego i rozpoczęto tworzenie "miasta-ogrodu". Ta idea urbanistyczna została zrealizowana tylko częściowo. Po I wojnie światowej powstało Nadleśnictwo Drewnica.
W okresie międzywojennym ożywiło się budownictwo murowane w oparciu o miejscowe cegielnie. Do dziś zachowało się kilka obiektów o wartości zabytkowej. Zbudowano wille dla generałów Władysława Sikorskiego i Kazimierza Sosnkowskiego, wiceprezydenta Warszawy M. Jankowskiego i wielu innych osobistości, również ze świata kultury.
W 1918 roku zakończono budowę pierwszego drewnianego kościoła i utworzono parafię.
W 1920 roku w czasie wojny z bolszewikami na terenie Ząbek zorganizowano tymczasowy szpital dla rannych, uczestników bitwy pod Ossowem. Wielu żołnierzy zmarło z powodu odniesionych ran i zostało pochowanych na starym cmentarzu w Ząbkach. W przeddzień bitwy ksiądz Ignacy Skorupka odprawił mszę świętą na wzgórzu przed kościołem.
W 1927 roku powstał klub sportowy „Ząbkowia”. W związku z częstymi pożarami pustoszącymi Ząbki, w roku 1925 utworzono Ochotniczą Straż Pożarną. Pod koniec lat 30. Ząbki liczyły 3000 mieszkańców. W 1934 roku rozpoczęła działalność agencja pocztowa, a w 1935 roku doprowadzono do części Ząbek elektryczność.
II wojna światowa przerwała budowę szkoły i budowę kościoła parafialnego. Niemiecka okupacja trwała od 14 września 1939 do 13 września 1944 roku.
W roku 1967 Ząbki otrzymały prawa miejskie, po 1969 wybudowano pierwsze bloki mieszkalne w rejonie ulic Stefana Batorego i Wojska Polskiego (proj. Wiesław Wieczorkiewicz).
Struktura powierzchni.
Według danych z roku 2013 Ząbki mają obszar 11,13 km², w tym użytki leśne wynoszą 25,8%. Ogólna powierzchnia lasów na terenie gminy wynosi 284 ha. Miasto stanowi 1,2% powierzchni powiatu.
Demografia.
Dane z 31 grudnia 2013:
Według danych GUS w 2013 r. liczba mieszkańców wynosiła 31 884 osób. W mieście na 1 km² przypada 2904 osoby, co daje pierwsze miejsce w powiecie pod względem gęstości zaludnienia na jednostkę. Na 100 mężczyzn przypada 111 kobiet. Według danych GUS z roku 2013 średni dochód gminy na mieszkańca ogółem wynosił 3686 zł.
Według danych GUS z 2014 przedstawiających miasta o najwyższym przyroście naturalnym na 1000 ludności Ząbki zajęły 3 miejsce w Polsce.
Gospodarka.
Struktura gospodarki Ząbek w głównej mierze oparta jest o prywatne przedsiębiorstwa stanowiące 99,43% wszystkich podmiotów gospodarczych miasta. Główne sektory działalności w Ząbkach to usługi transportowe towarów, handel detaliczny, hurtowy, roboty budowlane, usługi w sektorze IT oraz działalność naukowo-techniczna. Według danych GUS z 2013 r. miasto zajmuje 1 miejsce w powiecie (15 w województwie) pod względem liczby podmiotów w rejestrze REGON na 10 tys. ludności wynosząc 2479. Stopa bezrobocia jest znacznie poniżej poziomu powiatowego (8,9%) i wynosi 5,7%. W 2015 roku Ząbki stały się pierwszym miastem, które w ramach Programu „Samorządowa Polska” uruchomiły działalność pożyczkową dla nowych i obecnych przedsiębiorstw sektora MŚP. Każdego roku władze miasta organizują tematyczne spotkanie z lokalnymi przedsiębiorcami. Na terenie miasta funkcjonuje Praska Giełda Spożywcza.
Budżet miasta.
Dochody miasta w 2014 wyniosły 116 mln zł przy wydatkach 109,8 mln zł. Według danych GUS Ząbki są na 1 miejscu w powiecie pod względem dochodów własnych do budżetu gminy. Dochody własne stanowiły w dochodach ogółem budżetu gminy 67,5%. Udział wpływów z tytułu podatku dochodowego od osób fizycznych w dochodach własnych wyniósł 43,8%.
Infrastruktura i transport.
Gmina Ząbki w ostatnich latach stała się jednym z krajowych liderów pozyskiwania i wykorzystania środków unijnych na rozwój i modernizację dla miast w Polsce. Według danych GUS z 2013 roku Ząbki pozyskały środki unijne o wysokości ponad 60 mln zł na rozwój inwestycji. W gminie w 2013 roku 99,6% wydatków majątkowych przeznaczono na cele inwestycyjne. Wydatki majątkowe inwestycyjne stanowiły 34,4% wydatków ogółem budżetu miasta. 31 stycznia 2012 roku miasto Ząbki otrzymało trzy statuetki LIDERA PRO WM dla rozwoju Mazowsza.
Infrastruktura drogowa.
Przez miasto przebiega droga wojewódzka nr 629 kierunek Warszawa – Ząbki – Marki, oraz krzyżują się drogi wojewódzkie:
Na pograniczu również droga E67 S8
Miasto wykorzystując pieniądze pozyskane przez samorząd w ramach środków unijnych wybudowało lub zmodernizowało ok. 9 km dróg publicznych. Według danych GUS z 2013 roku Ząbki mają wybudowanych 11 km ścieżek rowerowych. Tunel przejazdowy w Ząbkach jest jedną z największych zrealizowanych inwestycji drogowych w powiecie wołomińskim. Inwestycja została zrealizowana dzięki współfinansowaniu ze środków Unii Europejskiej w ramach Europejskiego Funduszu Rozwoju Regionalnego z Regionalnego Programu Operacyjnego Województwa Mazowieckiego na lata 2007–2012.
Transport kolejowy.
Przez Ząbki przechodzi linia kolejowa nr 21 prowadząca z dworca Warszawa Wileńska do Zielonki, na której prowadzony jest wyłącznie ruch podmiejski obsługiwany przez Koleje Mazowieckie. Istnieje przystanek kolejowy Ząbki. Do 3 kwietnia 2012 roku przystanek w Ząbkach był w pierwszej strefie biletowej jako przystanek graniczny, obecnie w drugiej. Przystankiem granicznym 1 strefy biletowej jest Warszawa Zacisze-Wilno.
Publiczny transport zbiorowy.
Przez miasto prowadzą linie autobusowe ZTM Warszawa 140, 145,190, 199, 245, 340, 738, N62.
Linie Ząbki-1, Ząbki-2 i Ząbki-3 to linie darmowe (to jest finansowane z podatków) dla zameldowanych lub płacących podatek osobisty od dochodów w Ząbkach. Linie Ząbki-1 i Ząbki-3 kursują na trasie Ząbki – CH. M1 Marki, a Ząbki-2: CH. M1 Marki – Rembertów-Ratusz 01.
Infrastruktura sanitarno-ciepłownicza.
Ząbki są liderem w powiecie(2 miejsce w województwie) pod względem korzystania mieszkańców z dostępu z instalacji kanalizacyjnej. Według danych GUS 2013 r. korzysta z tej instalacji 93% mieszkańców. Ząbki są również jednym z liderów pod względem dostępu do sieci gazowych co pokazuje 90% statystyka oraz wysokie miejsce w zestawieniach (2 miejsce w powiecie, 7 miejsce w województwie).
Opieka zdrowotna.
Ząbki posiadają na swoim terenie 11 przychodni zdrowia, w tym jedna publiczną. Na każdą placówkę przypada średnio 2899 pacjentów.
Edukacja i oświata.
Placówki przedszkolne.
Na terenie miasta działa 5 publicznych oraz kilkadziesiąt niepublicznych placówek przedszkolnych. Według danych GUS z 2013 r. miasto zajmuje 4 miejsce w powiecie pod względem liczby dzieci w placówkach przedszkolnych na 100 miejsc.
Zespół Publicznych Szkół Katolickich.
Dane Statystycznego Vademecum Samorządowca 2014:
Kultura.
Głównym animatorem kultury w Ząbkach jest Miejski Ośrodek Kultury, zlokalizowany w dwóch miejscach: w zabytkowej wilii „Alina”, której właścicielem był w latach 20. XX w. gen. Władysław Sikorski oraz w budynku trybuny głównej, gdzie znajduje się dobrze wyposażona sala widowiskowa wraz z zapleczem.
Bieżąca działalność kulturalna odbywa się poprzez różne sekcje i koła zainteresowań, takie jak: Pracownia Rysunku i Malarstwa (dzieci, młodzież i dorośli), Studio Teatralne, Warsztaty Ceramiczne, Warsztaty Wokalne, Nauka gry na instrumentach klawiszowych, Nauka gry na gitarze, Klub tańca nowoczesnego „FART”, Taniec towarzyski (dzieci i dorośli), Lekcje baletu, Warsztaty Fotograficzne Grupa edukacji Artystycznej (plastyka, rytmika, zabawa w teatr), Plastyka dla dzieci młodszych, Miejsko-Parafialny Chór „Cantores Miseriocordiae”, Trening pamięci, Klub Seniora „Relaks”, Klub Seniora „Retro”, Chór Seniora „Złota Jesień”. Oprócz codziennych zajęć MOK organizuje wystawy, konkursy i spotkania z artystami. Ważną instytucją kultury jest Miejska Biblioteka Publiczna, która udostępnia księgozbiór i realizuje ciekawe inicjatywy takie jak: spotkania pisarzy z czytelnikami, czy działający przy bibliotece klub dyskusyjny.
Dzięki współpracy Miasta z Praską Giełdą Spożywczą na terenie Ząbek mają miejsce imprezy o zasięgu wojewódzkim, takie jak Dni Produktów Regionalnych „Polskie Smaki”.
Imprezy cykliczne organizowane w mieście m.in.:
Sport i rekreacja.
Miejski Ośrodek Sportu i Rekreacji.
W mieście działa Miejski Ośrodek Sportu i Rekreacji, który organizuje zajęcia w sekcjach:
Klub piłkarski.
W mieście funkcjonuje IV-ligowy klub piłkarski Ząbkovia Ząbki (dawny Dolcan), który ma swoją siedzibę na zmodernizowanym stadionie Dozbud Arena przy ul. Słowackiego 21. Całkowita pojemność stadionu wynosi 2100 miejsc, z czego większość jest zadaszona. W przeszłości klub grał w I lidze.
Miejskie Centrum Sportu i Rekreacji.
Miasto Ząbki od 2014 roku dysponuje rekreacyjnym obiektem sportowym, współfinansowanym dzięki funduszom unijnym pozyskanym na rozwój w latach 2007–2012. W skład kompleksu Turystyczno-Rekreacyjno-Sportowego wchodzą:
Miasto jest organizatorem wielu sportowych imprez cykliczny m.in.:
Sąsiednie gminy.
Marki, m.st. Warszawa, Zielonka

</doc>
<doc id="179785" url="https://pl.wikipedia.org/wiki?curid=179785" title="Chwasty">
Chwasty



</doc>
<doc id="179786" url="https://pl.wikipedia.org/wiki?curid=179786" title="Scenariusz filmowy">
Scenariusz filmowy



</doc>
<doc id="179787" url="https://pl.wikipedia.org/wiki?curid=179787" title="Fiołek polny">
Fiołek polny

Fiołek polny ("Viola arvensis" Murr.) – gatunek rośliny należący do rodziny fiołkowatych ("Violaceae"). Występuje naturalnie w Afryce Północnej, Europie i Azji, ale został szeroko rozprzestrzeniony i zaaklimatyzowany na wszystkich kontynentach z wyjątkiem Antarktydy. 
Rozmieszczenie geograficzne.
Pierwotny zasięg fiolka polnego ograniczał się do Afryki Północnej, Europy i Azji. Występuje naturalnie w takich państwach jak Maroko, Algieria, Tunezja, Hiszpania (wliczając Wyspy Kanaryjskie), Portugalia (także na Maderze), Andora, Francja (również obecny na Korsyce), Belgia, Holandia, Wielka Brytania, Irlandia, Norwegia, Szwecja, Finlandia, Dania, Niemcy, Polska, Słowacja, Czechy, Węgry, Austria, Szwajcaria, Włochy (wliczając Sardynię i Sycylię), Słowenia, Chorwacja, Serbia, Bośnia i Hercegowina, Czarnogóra, Macedonia Północna, Albania, Grecja, Bułgaria, Rumunia, Mołdawia, Ukraina, Białoruś, Litwa, Łotwa, Estonia, Rosja (jej europejska część oraz Syberia), Turcja, Cypr, Iran, Kazachstan i Mongolia. W Polsce jest bardzo pospolity na całym obszarze, z wyjątkiem wyższych partii gór. Status gatunku we florze Polski: prawdopodobnie archeofit. 
Fiołek polny została rozpowszechniony na wszystkich kontynentach z wyjątkiem Antarktydy – występuje w Stanach Zjednoczonych (szczególnie na Wschodnim i Zachodnim Wybrzeżu, w Kanadzie (poza jej północną częścią), na Grenlandii, w Kolumbii, Ekwadorze, Boliwii, Chile, Argentynie, na Falklandach, w Południowej Afryce, na Rosyjskim Dalekim Wschodzie (w Kraju Nadmorskim, na Kamczatce i Sachalinie), Półwyspie Koreańskim, w Chinach (w Mandżurii), na Tajwanie, w Australii (w Nowej Południowej Walii i Tasmanii) oraz Nowej Zelandii (na Wyspie Północnej).
Biologia i ekologia.
W obrębie tego gatunku oprócz podgatunku nominatywnego wyróżniono jeden podgatunek:
Zastosowanie.
W medycynie ludowej fiołek polny był używany jako roślina lecznicza. Surowcem zielarskim była cała roślina. Ziele zawiera niewielką ilość alkaloidów, barwników, cukrów, kwasu winowego, ziele i korzeń zawierają dużo saponin. Wykazuje działanie moczopędnie, odtruwające. Wewnętrznie stosowano go w chorobie wieńcowej oraz nadciśnieniu, a zewnętrznie przeciwko trądzikowi młodzieńczemu.
Szkodliwość i zwalczanie.
Fiołek polny to niewielka roślinka, i z tego względu często lekceważy się jego zwalczanie. Szczególnie zagraża kiełkującym nasionom i siewkom roślin uprawnych, rozwija się bowiem szybciej od nich i zagłusza je. Gdy pojawi się w dużej liczbie może znacznie obniżyć plony, szczególnie na plantacjach jęczmienia i rzepaku, gdyż ich nasiona kiełkują w tym samym czasie, co nasiona fiołków. W plantacji rzepaku 100 roślin fiołka polnego na 1 m2 może obniżyć plon nawet o 35%.
Zapobiega się jego nadmiernemu rozwojowi poprzez działania profilaktyczne: bronowanie upraw, używanie materiału siewnego pozbawionego nasion chwastów, głęboka orka pożniwna i używanie do nawożenia tylko dobrze przekompostowanego obornika i kompostu. Chemiczne zwalczanie jest trudne, gdyż fiołek polny jest odporny na wiele herbicydów. Zarejestrowano wiele środków do jego zwalczania, ale ich skuteczność bywa różna. Najbardziej skuteczne są preparaty zawierające takie substancje czynne jak: diflufenikan, izoproturon, beflubutamid lub aminopyralid. Należy też je dostosować do gatunku uprawianej rośliny, do fazy jej wzrostu oraz do warunków atmosferycznych.

</doc>
<doc id="179789" url="https://pl.wikipedia.org/wiki?curid=179789" title="Bandrów">
Bandrów



</doc>
<doc id="179795" url="https://pl.wikipedia.org/wiki?curid=179795" title="Karabin szturmowy">
Karabin szturmowy



</doc>
<doc id="179799" url="https://pl.wikipedia.org/wiki?curid=179799" title="Włodzimierz Tetmajer">
Włodzimierz Tetmajer

Włodzimierz Przerwa-Tetmajer (ur. 31 grudnia 1861 w Harklowej, zm. 26 grudnia 1923 w Krakowie) – polski malarz i grafik, jeden z czołowych przedstawicieli Młodej Polski; polityk (działacz ludowy i niepodległościowy). Brat przyrodni poety Kazimierza Przerwy-Tetmajera.
Życiorys.
Urodził się jako syn Adolfa Tetmajera i jego pierwszej żony, Leonii z Krobickich. W latach 1875–1886 studiował w Szkole Sztuk Pięknych w Krakowie, następnie krótko w Wiedniu, w latach 1886–1889 w Monachium i w Académie Colarossi w Paryżu oraz w latach 1889–1895 na Oddziale Kompozycyjnym, kierowanym aż do śmierci w 1893 roku przez Jana Matejkę.
W 1890 roku ożenił się z Anną Mikołajczykówną, córką chłopa z Bronowic, gdzie zamieszkali w drewnianym, krytym strzechą domu. Częstym gościem Włodzimierza Tetmajera w Bronowicach był poeta Lucjan Rydel, który za żonę wybrał sobie siostrę Anny Tetmajerowej, Jadwigę Mikołajczykównę. Uroczystości weselne tej pary (20 listopada 1900 roku w domu Tetmajerów) zostały przedstawione w dramacie "Wesele" Stanisława Wyspiańskiego; Tetmajer został w nim uwieczniony jako Gospodarz. Na osobie Włodzimierza Tetmajera wzorowana była także postać głównego bohatera noweli "Bajecznie kolorowa" (1897) I. Maciejowskiego-Sewera. Był członkiem Ligi Narodowej.
Był członkiem Wydziału Towarzystwa Gimnastycznego „Sokół” w Krakowie w 1894. W 1911 roku Włodzimierz Tetmajer został posłem do parlamentu austriackiego z ramienia Polskiego Stronnictwa Ludowego. Członek tymczasowego zarządu Polskiego Skarbu Wojskowego w 1912. W grudniu 1913 roku, w trakcie rozłamu w PSL opowiedział się po stronie orientacji solidarystycznej i niepodległościowej. Członek Wydziału Finansowego Komisji Tymczasowej Skonfederowanych Stronnictw Niepodległościowych. Był współzałożycielem PSL „Piast”. Był także współtwórcą „Strzelca” i organizował jego ćwiczenia w Bronowicach. W dniach 25–26 sierpnia 1912 roku uczestniczył w zjeździe irredentystów w Zakopanem. Wszedł do zarządu Polskiego Skarbu Wojskowego. W dniu 10 listopada 1912 roku przewodniczył obradom założycielskiego zebrania Tymczasowej Komisji Skonfederowanych Stronnictw Niepodległościowych, a następnie uczestniczył w jej pracach.
Członek Komitetu Obywatelskiego Polskiego Skarbu Wojskowego w sierpniu 1914 roku. Po wybuchu wojny został delegowany do Naczelnego Komitetu Narodowego. W dniu 28 października 1918 roku wszedł w skład Polskiej Komisji Likwidacyjnej w Krakowie. W styczniu 1919 roku wyjechał na konferencję pokojową w Paryżu, gdzie wraz z Mikołajem Reyem pośredniczył w negocjacjach między zespołem Romana Dmowskiego a przedstawicielami Józefa Piłsudskiego. W okresie wojny polsko-bolszewickiej działał w Komitecie Obrony Państwa na terenie Małopolski Zachodniej jako kierownik sekcji propagandy, pełnomocnik warszawskiej Rady, a wreszcie prezes. Na początku kwietnia 1919 został mianowany przez Ministra Kultury i Sztuki delegatem przy Generalnym Delegacie w Krakowie.
Włodzimierz Tetmajer zaprojektował także odznakę oficerską Związków Strzeleckich (tzw. parasol).
Najsłynniejszym czynem politycznym Włodzimierza Tetmajera była zgłoszona przez niego rezolucja uchwalona przez Koło Polskie w parlamencie wiedeńskim, a następnie 28 maja 1917 roku przez tzw. „Koło Sejmowe” w Krakowie stwierdzająca, że jedynym dążeniem narodu polskiego jest odzyskanie niepodległej zjednoczonej Polski z dostępem do morza.
Był naczelnikiem wydziału wojskowego Polskiej Komisji Likwidacyjnej w 1918 roku.
Na życzenie Józefa Piłsudskiego wszedł w skład Komitetu Narodowego Polskiego w 1919 roku. Był ekspertem delegacji polskiej na konferencji pokojowej w Paryżu w 1919 roku zajmującym się zagadnieniami politycznymi i dyplomatycznymi. Był przewodniczącym Komitetu Obrony Państwowej w Krakowie od 20 sierpnia 1920 roku.
W 1921 roku założył w Wąbrzeźnie Polski Instytut Narodowy, mający bronić spraw polskich na Pomorzu.
Aktem nominacyjnym z dnia 2 sierpnia 1921 roku naczelnik państwa Józef Piłsudski „na zasadzie art. 6 Ustawy z dn. 4 lutego 1921 r. o ustanowieniu Orderu Odrodzenia Polski” powołał Włodzimierza Tetmajera w charakterze członka do Kapituły tegoż Orderu.
Włodzimierz Przerwa-Tetmajer został pochowany w dniu 30 grudnia 1923 roku na cmentarzu na Pasterniku w Bronowicach Wielkich (obecnie w granicach administracyjnych Krakowa). Według relacji z przełomu 1923/1924 pogrzeb odbył się 29 grudnia 1923 w Bronowicach Małych (mszę żałobną odprawił ks. Czesław Wądolny, a nad grobem przemawiali Wincenty Wodzinowski i Bolesław Pochmarski).
W 1890 ożenił się z Anną Mikołajczyk. Anna Tetmajerowa była pierwowzorem postaci Gospodyni z "Wesela" autorstwa Stanisława Wyspiańskiego. Mieli córki: Jadwigę (po mężu Naimska), Juliannę Annę zwaną Hanką (1893–1985, od 1923 żona mjr. Stefana Felsztyńskiego), najmłodszą Krystynę. Podczas II wojny światowej jego żona i najmłodsza córka Krystyna wraz z mężem inżynierem leśnikiem, zostali deportowani przez sowietów w głąb ZSRR, a po odzyskaniu wolności żona i córka (mąż Krystyny i córeczka zmarli w ZSRR) przebywały w Persji, Indiach. W późniejszych latach żona Tetmajera osiadła w krakowskich Bronowicach, gdzie zmarła. Córka Krystyna wyszła powtórnie za mąż za Zbigniewa Skąpskiego, żyła w latach 1911–2009.
Twórczość.
Malował głównie wiejskie sceny rodzajowe ("Zaloty", "Święcone w Bronowicach", "Żeńcy", "Orka"), a także pejzaże, polichromie kościelne (m.in. w kaplicy królowej Zofii w katedrze na Wawelu, w katedrze w Sosnowcu, w kaplicy Pod Orłami w katedrze św. Mikołaja Biskupa w Kaliszu, kolegiacie Bożego Ciała w Bieczu, bazylice Matki Bożej Anielskiej w Kalwarii Zebrzydowskiej, kaplicy św. Jana Nepomucena w kościele Mariackim w Krakowie).
Od 1897 roku Włodzimierz Tetmajer był członkiem Towarzystwa Artystów Polskich „Sztuka”, następnie grupy Zero, a także założycielem Towarzystwa Polska Sztuka Stosowana. W 1892 roku Tetmajer otrzymał od grona profesorskiego Szkoły Sztuk Pięknych w Krakowie złoty medal dla wybitnych studentów oraz roczne stypendium do Włoch. W 1893 roku obrazy artysty wysłano wraz z innymi płótnami na Wystawę światową do Chicago, a w 1894 roku do San Francisco. Zostały wyróżnione srebrnymi medalami. W 1897 roku Włodzimierz Tetmajer wstąpił do wiedeńskiego stowarzyszenia artystów Secesja. W 1900 roku na Wystawie światowej w Paryżu Włodzimierz Tetmajer otrzymał jeden ze srebrnych medali przyznanych polskim malarzom (m.in. Jackowi Malczewskiemu i Leonowi Wyczółkowskiemu). W 1909 roku wspólnie z malarzem Józefem Uprką był inicjatorem zorganizowania wystawy sztuki polskiej i czeskiej w Hodoninie na Morawach. Wraz z Wincentym Wodzinowskim i Kasprem Żelechowskim współtworzył komitet organizacyjny Pierwszej Wystawy Niezależnych, która miała miejsce w 1911 roku – była to jedna z ważniejszych wystaw malarza, jak i ówczesnego krakowskiego środowiska artystycznego. Włodzimierz Tetmajer napisał wstęp do katalogu tej wystawy, który oceniono wówczas jako „rewolucyjny”. W 1911 roku Włodzimierz Tetmajer otrzymał od Akademii Umiejętności nagrodę za całokształt działalności artystycznej.
Włodzimierz Tetmajer, znany z zamiłowania do tematyki wiejskiej, współpracował z Janem Styką i Wojciechem Kossakiem przy tworzeniu "Panoramy Racławickiej" (przede wszystkim przy malowaniu postaci chłopów i scen rodzajowych wokół Dziemięrzyc).
Działalność literacka Włodzimierza Tetmajera obejmuje m.in. tom utworów prozą "Noce letnie" (wyd. 1902, m.in. opowiadanie "W noc majową"), poemat epicki "Racławice" (wyd. 1916), tom utworów publicystycznych "Silva rerum" (wyd. 1914), tom poezji "Marsz Skrzyneckiego" (wyd. 1916) oraz poświęcony pamięci porucznika 8 pułku ułanów Jana Kazimierza Przerwy-Tetmajera, który poległ 28 lipca 1920 pod Stanisławczykiem w czasie wojny polsko-bolszewickiej 1920 roku, tom poezji "Przeznaczenie. Syna mojego pamięci" (wyd. pośmiertnie, 1926). Dramat Tetmajera pt. "Piast", drukowany we fragmentach w "Epitaphium Ignacego Maciejowskiego Sewera" (druk UJ 1902), został wystawiony w 1916 na scenie Teatru Miejskiego w Krakowie za dyrekcji L. Rydla.
Włodzimierz Tetmajer opracował "Gody i Godnie Święta, czyli okres Świąt Bożego Narodzenia w Krakowskiem" wydane w 1898 roku przez Komisję Antropologiczną Akademii Umiejętności w Krakowie oraz wydany w 1907 roku "Słownik bronowicki (Zbiór wyrazów i wyrażeń używanych w Bronowicach pod Krakowem)".
Włodzimierz Tetmajer projektował scenografie do przedstawień Teatru Miejskiego w Krakowie: "Złotej Czaszki", "Kordiana" (1899) i "Snu srebrnego Salomei" (1900) J. Słowackiego, "Betlejem polskiego" L. Rydla (1905), "Rycerzy północy" H. Ibsena (1907) i "Kościuszki pod Racławicami" W. L. Anczyca (1911), a także robił ilustracje do książek m.in. do "Galicji przedstawionej słowem i ołówkiem" (1892) oprac. przez B. Limanowskiego, "Biedronie" Sewera (wyd. nakładem K. Grendyszyńskiego, Petersburg 1896), "Poezyi Katulla" (wyd. Druk W. L. Anczyca, Kraków 1898), "Zawiszy Czarnego" K. Tetmajera (wyd. Gebethner i Spółka, 1901), "Betleem Polskiego" L. Rydla (wyd. D. E. Friedlein, Kraków 1906).
Włodzimierz Tetmajer walnie przyczynił się do rozwinięcia talentu Antoniego Kucharczyka – wiejskiego poety-samouka. Napisał też przedmowę do jego książki.
Upamiętnienie.
Rysunek maski pośmiertnej Włodzimierza Tetmajera wykonał jego zięć Stefan Felsztyński.
Zorganizowano wystawą prac Włodzimierza Tetmajera, otwartą 1 lutego 1924 w salach pałacu Towarzystwa Przyjaciół Sztuk Pięknych w Krakowie.
Włodzimierz Tetmajer został patronem Szkoły Podstawowej nr 50 w Krakowie – Bronowicach Małych.
Fundacja im. Karola Eugeniusza Lewakowskiego, pierwszego prezesa Polskiego Stronnictwa Ludowego, ustanowiła Nagrodę im. Włodzimierza Tetmajera. Laureatami nagrody byli m.in. Elżbieta i Zbigniew Konstanty, Maria Rydlowa (kustosz Muzeum w Bronowicach) i Janusz Gmitruk (dyrektor Muzeum Historii Polskiego Ruchu Ludowego).
12 grudnia 2013 Sejm Rzeczypospolitej Polskiej podjął uchwałę w sprawie uczczenia pamięci Włodzimierza Przerwy-Tetmajera w 90. rocznicę jego śmierci. Uchwałą Senatu RP X kadencji z 29 listopada 2022, rok 2023 ustanowiono „Rokiem Włodzimierza Przerwy-Tetmajera” w związku z 100. rocznicą jego śmierci.
Włodzimierz Tetmajer w filmie.
W 1972 r. Andrzej Wajda zrealizował film "Wesele", w którym w rolę Gospodarza (Włodzimierza Tetmajera) wcielił się Marek Walczewski.

</doc>
<doc id="179812" url="https://pl.wikipedia.org/wiki?curid=179812" title="Nawsie Kołaczyckie">
Nawsie Kołaczyckie

Nawsie Kołaczyckie – wieś w Polsce, położona w województwie podkarpackim, w powiecie jasielskim, w gminie Kołaczyce.
Integralne części wsi.
Od wschodu sąsiaduje z Bieździedzą, od zachodu z Brzyskami, od północy z Kołaczycami, a od południa z Krajowicami.
W latach 1975–1998 miejscowość administracyjnie należała do województwa krośnieńskiego.
"Nawsie Kołaczyckie" leżą na prawym brzegu Wisłoki, w malowniczej dolinie, otoczonej wzgórzami 0,9 km od Kołaczyc w stronie południowej. Wieś jest położona 232 m n.p.m.
Przez wieś płynie potok Bieździada, uchodzący do Wisłoki. Wieś zawdzięcza swoje powstanie benedyktynom z Tyńca. Jan Długosz nie wspomina nic o nazwie "Nawsie", natomiast pisze o wsi "Zantkowa" („Zętki”), należącej do Kołaczyc, która za jego czasów została opuszczona.
Nawsie Kołaczyckie zasłynęło na większą skalę, dopiero gdy powstała tam wcześniej fabryka perkali, którą przejął Achilles Johannot. Fabryka była znacznym przedsięwzięciem w tym rejonie. Jak podają informacje zatrudniała „dziennie 541 osób”, a rocznie „(...) wyrabiano 6 tys. tuzinów chustek, wielką liczbę sztuk płócienek, perkalów naśladujących wyroby indyjskie, 500 sztuk obrusów i do 15 tysięcy sztuk nankinu”. Większość produkowano na rynki wschodnie (Rosja). Kiedy zbyt zaczął spadać A. Johannot wystawił fabrykę na sprzedaż. W sierpniu 1827 roku fabrykę, a także inne własności Johannot’a sprzedano.

</doc>
<doc id="179816" url="https://pl.wikipedia.org/wiki?curid=179816" title="George Graham (wynalazca)">
George Graham (wynalazca)

George Graham (ur. 1673, zm. 1751) – angielski wynalazca, konstruktor zegarów, członek Towarzystwa Królewskiego. Graham był wynalazcą mechanicznego modelu Układu Słonecznego i wielu udoskonaleń w konstrukcji zegarów, z których najważniejszym jest wychwyt spoczynkowy stosowany w zegarach wahadłowych wyższej jakości.
W roku 1728 wspomógł finansowo Johna Harrisona, twórcę pierwszego chronometru okrętowego.

</doc>
<doc id="179819" url="https://pl.wikipedia.org/wiki?curid=179819" title="Logotyp (grafika)">
Logotyp (grafika)

Logotyp (gr. „słowo, myśl” + „odcisk, obraz”) – forma graficzna będąca interpretacją brzmienia nazwy i jednoznacznie identyfikująca pewną aktywność społeczną lub wytwór działalności, np. instytucję, markę, firmę czy też produkt.
Podstawowym zadaniem logotypu jest odróżnienie usług i produktów danego podmiotu od konkurencji. Logotypy często rejestrowane są jako znaki towarowe.
W zależności od przyjętego ujęcia logotyp może składać się z:
W przypadku drugim często spotyka się stwierdzenie, że „logotyp” jest terminem podrzędnym wobec „logo”. Z punktu widzenia etymologii jest to forma paradoksu, gdyż określenie „logo” powstało jako skrót od terminu „logotyp”.

</doc>
<doc id="179820" url="https://pl.wikipedia.org/wiki?curid=179820" title="Logotyp (drukarstwo)">
Logotyp (drukarstwo)

Logotyp – czcionka wieloliterowa lub matryca z oczkiem (nierastrowa), używana w tradycyjnym drukarstwie, zawierająca skrót wyrazu lub wyrażenia (np.: np., itp., itd., zł, sin, cos) stosowana w celu przyśpieszenia ręcznego składania.

</doc>
<doc id="179821" url="https://pl.wikipedia.org/wiki?curid=179821" title="Konrad Gołoś">
Konrad Gołoś

Konrad Gołoś (ur. 15 września 1982 w Siedlcach) – polski piłkarz, grający na pozycji pomocnika.
Kariera klubowa.
Jego pierwszym klubem był Zryw Chodów. W 1996 przeniósł się do Pogoni Siedlce, skąd w 2003 trafił do Radomiaka Radom. Rok później przeszedł do Polonii Warszawa. W Ekstraklasie zadebiutował 7 sierpnia 2004. Od sezonu 2005/2006 był zawodnikiem Wisły Kraków. Przed jego pierwszym sezonem w Krakowie groziło mu zakończenie kariery - były uzasadnione podejrzenia, iż ma bardzo poważną wadę serca, którą dotychczas przeoczono podczas badań w innych klubach. Po kilku tygodniach nietrenowania Gołoś na mocy decyzji lekarzy mógł powrócić do wyczynowego uprawiania sportu. W rundzie jesiennej sezonu 2006/07 występował w Polonii Warszawa na zasadzie wypożyczenia z Wisły. Do drużyny z Krakowa powrócił na rundę wiosenną tegoż sezonu. W sezonie 2007/08 znów został wypożyczony, tym razem do Górnika Zabrze. Latem 2008 Gołoś doznał kontuzji kolana i przeszedł operację. Gdy wracał do zdrowia, ugryzł go kleszcz i piłkarz zachorował na boreliozę. Do treningów w krakowskiej Wiśle wrócił 17 stycznia 2009. 4 lipca 2010 wyjechał na obóz przygotowawczy do Zakopanego z drużyną Górnika Zabrze. 11 lipca 2010 zawodnik zakończył piłkarską karierę z powodu kontuzji kolana. Drużyna Wisły pożegnała zawodnika 28 sierpnia 2010 przed meczem ligowym z Polonią Bytom.
W sierpniu 2012 wznowił karierę i został zawodnikiem Orła Piaski Wielkie.
Kariera reprezentacyjna.
W reprezentacji Polski zadebiutował 28 kwietnia 2005 w spotkaniu z Meksykiem (1:1). Został powołany przez Leo Beenhakkera na mecz z Kazachstanem w ramach eliminacji ME 2008 i na mecz towarzyski z Węgrami. Mecz z Kazachstanem oglądał z ławki rezerwowych, natomiast w tym drugim wystąpił w pierwszej połowie. Reprezentacja Polski, która przygotowywała się do Euro 2008 zagrała pod koniec lutego mecz towarzyski z reprezentacją Estonii, w którym Gołoś wystąpił od 64. minuty.

</doc>
<doc id="179827" url="https://pl.wikipedia.org/wiki?curid=179827" title="Lutnictwo">
Lutnictwo

Lutnictwo – sztuka tworzenia instrumentów strunowych szyjkowych:
Instrumenty lutnicze:
Historia lutnictwa.
Nazwa w XV w. odnosiła się do lutni i od niej pochodzi. Rozszerzyła swoje znaczenie w miarę powstawania w pracowniach lutników nowych instrumentów, np. skrzypiec (ok. XVI w.) i tego właśnie okresu sięgają początki lutnictwa w obecnym rozumieniu. W XVI i XVII w. powstały we Włoszech silne ośrodki lutnicze, skupiające rzemieślników produkujących instrumenty najczęściej pod kierunkiem mistrza, który swoim talentem, doświadczeniem i smakiem artystycznym determinował cechy powstających pod jego kierunkiem instrumentów. Tak powstawały słynne szkoły lutnicze, a w następstwie przekazywania wiedzy z pokolenia na pokolenie – całe rody, jak słynne do dzisiaj Amati, Guarneri, Guadagnini. Polska szkoła lutnicza stała w tamtym okresie na wysokim poziomie. Znani polscy lutnicy to: Baltazar Dankwart, Marcin Groblicz. Złoty wiek europejskiego i polskiego lutnictwa skończył się wraz z powstaniem w drugiej połowie XVIII w. ośrodków produkujących instrumenty masowo: manufaktur, a następnie fabryk.
W chwili obecnej jedyną placówką wyższą kształcącą lutników w Polsce jest Akademia Muzyczna w Poznaniu.

</doc>
<doc id="179828" url="https://pl.wikipedia.org/wiki?curid=179828" title="Tłuszcz (miasto)">
Tłuszcz (miasto)

Tłuszcz – miasto w woj. mazowieckim, w powiecie wołomińskim, siedziba gminy miejsko-wiejskiej Tłuszcz. Tłuszcz uzyskał prawa miejskie w 1967. 
Wieś królewska "Tłuściec" położona była w drugiej połowie XVI wieku w powiecie kamienieckim ziemi nurskiej województwa mazowieckiego. W latach 1975–1998 miasto administracyjnie należało do woj. ostrołęckiego.
Przez miejscowość przepływa rzeka Cienka, dopływ Rządzy.
Historia.
XV–XVIII wiek.
Tłuszcz jako wieś książęca został założony na prawie chełmińskim w 1447 przez Bolesława IV, księcia mazowieckiego. Po przyłączeniu Mazowsza do Korony w 1526 stał się wsią królewską. Wieś należała wówczas do parafii Postoliska.
Proces zasiedlenia prawie bezludnego pogranicza ziemi warszawskiej i nurskiej rozwinął się dopiero w ciągu XV wieku. Powstało wówczas wiele miejscowości w najbliższych okolicach Wołomina. Przed 1442 powstała parafia Klembów, w 1445 – Poświętne, w 1455 pojawia się wzmianka o Kobyłce, zwanej wówczas Targową Wolą.
Najstarsze miejscowości w okolicy to Klembów, Jadów, Strachówka, Fiukały, Miąse, Postoliska, Chrzęsne. Rozwijała się tu gospodarka leśna (głównie bartnictwo), później rolnictwo. Podmokła i lesista okolica stanowiła własność drobnego rycerstwa mazowieckiego, które zainteresowane było trzebieniem lasów i rozwojem produkcji rolnej. Rodziło się zapotrzebowanie na osadników, którzy mogliby zagospodarować ten teren. Książęta mazowieccy stwarzali dogodne warunki osadnictwa. Stąd też liczne przywileje lokacyjne dla tutejszych wsi.
Po włączeniu Mazowsza do Korony (1526 a ostatecznie w 1528) Tłuszcz był nadal małą wioską, jakich było pełno w okolicy. Według lustracji z 1580 Tłuszcz był jedną z dwudziestu miejscowości w parafii Klembów.
Historycznie ziemie okoliczne wchodziły w obręb powiatu kamienieckiego, ziemi nurskiej, województwa mazowieckiego.
W XVII wieku okolica nadal była lesista, o czym świadczą nazwy najbliższych miejscowości: Kozły, Rysie, Wilczeniec, Jaźwie, Zalesie, Zakrzewie. Ziemie te były słabo zaludnione. Pod koniec XVI wieku mieszkało tu 5–10 osób na km², w kolejnych dziesiątkach lat stan ten jeszcze się zmniejszał.
W późniejszych wiekach na te tereny bardzo licznie przybywali osadnicy z innych regionów, a także z zagranicy: Żydzi i Niemcy. Źródłem, które ukazuje stosunki demograficzne na tym terenie są księgi parafialne dotyczące chrzcin ("Libri baptisatorum"), małżeństw ("Libri matrimoniales") i śmierci ("Libri mortorum") w parafiach Klembów i Postoliska. W roku 1808 na podstawie Kodeksu Napoleona wprowadzone zostały na ziemiach Księstwa Warszawskiego świeckie urzędy stanu cywilnego, a obowiązek prowadzenia akt nałożono na proboszczów parafii katolickich.
XIX–XXI wiek.
Po III rozbiorze Tłuszcz znalazł się pod zaborem austriackim. W latach 1809-1815 obszar wchodził w skład departamentu warszawskiego Księstwa Warszawskiego, a następnie w Królestwie Polskim w skład okręgu stanisławowskiego województwa mazowieckiego, od roku 1837 w guberni warszawskiej, a od 1867 w skład powiatu radzymińskiego, w którym należąc do gminy Klembów, parafii Postoliska pozostawał do I wojny światowej. Od 1867 istniała w Tłuszczu szkoła elementarna.
Od 1916 Tłuszcz stał się siedzibą gminy, a od 1936 także parafii. W zakresie administracji kościelnej teren ten podlegał do 1818 diecezji płockiej, następnie diecezji a później archidiecezji warszawskiej. Obecnie jest w diecezji warszawsko-praskiej.
W czerwcu burmistrz Tłuszcza organizuje Dni Tłuszcza, coroczną lokalną imprezę kulturalno-rozrywkową.
Zabytki wpisane do rejestru zabytków województwa mazowieckiego.
Na cmentarzu ofiar wojny polsko-bolszewickiej przy ul. Warszawskiej w Tłuszczu znajduje się pomnik Obrońcom Ojczyzny 1920. Na pomniku znajduje się także kamienna tablica ufundowana przez mieszkańców Tłuszcza, na której z imienia i nazwiska wymienia się poległych żołnierzy spoczywających na cmentarzu – Jan Dworniak, Franciszek Kościuch, Jan Obora, Jan Opałka, Pietrzak (imię nieznane), Józef Stefaniak. Przy pomniku odbywają się coroczne lokalne obchody związane z upamiętnieniem Bitwy Warszawskiej 1920 r. 
Transport.
Znaczący węzeł kolejowy. Od czasu otwarcia Kolei Warszawsko-Petersburskiej w 1862 r. aż do czasów współczesnych duża część mieszkańców Tłuszcza była zatrudniona w branży kolejowej. Obecnie kolej jako źródło utrzymania odgrywa coraz mniejszą rolę.
Tłuszcz ma połączenia kolejowe w pięciu kierunkach:
Tłuszcz przecina droga wojewódzka nr 634 z Warszawy do Wólki Kozłowskiej.

</doc>
<doc id="179829" url="https://pl.wikipedia.org/wiki?curid=179829" title="Karabinek automatyczny">
Karabinek automatyczny



</doc>
<doc id="179835" url="https://pl.wikipedia.org/wiki?curid=179835" title="Robert Gubiec">
Robert Gubiec

Robert Gubiec (ur. 19 lutego 1979 w Warszawie) – polski piłkarz, grający na pozycji bramkarza. Ostatnio występował w drużynie Wisły Płock. Poprzednio reprezentował również barwy takich zespołów jak: Legia II Warszawa, Agrykola Warszawa, Polonia Warszawa, Stasiak Opoczno.
W I lidze debiutował 12 maja 2001 w meczu Polonia Warszawa - Dyskobolia Grodzisk Wielkopolski.
Powoływany był również do kadry B.
W 2007 roku spadł z Wisłą Płock do II ligi i postanowił z niej odejść.
W 2007 roku podpisał kontrakt z greckim zespołem AS Rodos, z którego w 2008 roku powrócił do Wisły Płock. 11 grudnia 2008 r. klub rozwiązał z nim umowę.
Po zakończeniu kariery pracował jako trener bramkarzy Legionovii Legionowo i Błonianki Błonie. Zajęcia trenerskie dzielił z pracą taksówkarza.

</doc>
<doc id="179836" url="https://pl.wikipedia.org/wiki?curid=179836" title="Wartburg (samochód)">
Wartburg (samochód)

Wartburg – marka samochodów produkowanych w latach 1955–1991 w zakładach VEB Automobilwerk Eisenach w dawnej Niemieckiej Republice Demokratycznej.
Po II wojnie światowej, w wyniku podziału Niemiec, koncern BMW utracił swoją główną wytwórnię samochodów w Eisenach – znalazła się ona na terenie wschodnich landów. „Nowi właściciele” początkowo kontynuowali produkcję przedwojennych samochodów BMW pod marką EMW (potem IFA).
Produkowano następujące modele Wartburga:
Wersje z lat 1955–1989 napędzane były za pomocą dwusuwowego silnika R3, dopiero od października 1988 roku montowano nowocześniejszą jednostkę czterosuwową konstrukcji Volkswagena.
1 stycznia 2015 roku w Niemczech zarejestrowane były 7244 Wartburgi.
Geneza.
Produkcję pierwszego pojazdu w fabryce w Eisenach, Wartburga, rozpoczęto w 1898 roku na licencji francuskiego Decauville. Był to nieduży pojazd napędzany czterosuwowym silnikiem o pojemności 0,8 l. Cena samochodu wynosiła 3500-3950 złotych marek. W 1928 roku zakłady zostały wykupione przez BMW, po II wojnie światowej trafiły w ręce sowieckie, zaś w 1952 roku zostały upaństwowione.
W roku 1953 przeniesiono produkcję pojazdu IFA F9 (bliźniaczego do DKW F89) ze Zwickau do Eisenach. W 1955 roku zakończono produkcję BMW z sześciocylindrowym silnikiem czterosuwowym, co zapoczątkowało w zakładach erę silników dwusuwowych.
Wartburg 311, 312/1000, 313.
Na Targach Lipskich w 1956 roku zaprezentowano napędzany dwusuwowym silnikiem samochód Wartburg 311. Nazwa pochodziła od zamku Wartburg znajdującego się na wzgórzach niedaleko fabryki. Produkcję modelu rozpoczęto w Eisenach, gdzie od 1953 roku wytwarzano jedynie samochód IFA F9, na którym Wartburg oparty był pod względem technicznym. Model F9 był przestarzałym pojazdem napędzanym silnikiem dwusuwowym. Nadwozie Wartburga było o 10 cm dłuższe od poprzednika. Do napędu użyto tej samej dwusuwowej jednostki napędowej poddanej nieznacznej modernizacji. Z pojemności 900 cm³ generowała ona moc 37 KM. Napęd przenoszony był poprzez 4-biegową manualną skrzynię biegów na koła przednie.
Wartburg 1000 występował w wielu wersjach nadwoziowych: 4-drzwiowy sedan, 3-drzwiowe kombi, 5-drzwiowe kombi – Camping, pick-up, kabriolet, coupé oraz Sport (zwanej 313).
W 1957 powstał prototyp nowej jednostki napędowej dla Wartburga – nowoczesnego silnika B4 o pojemności 1,1 l, generującego 45 KM. Projekt został jednak zarzucony.
Modelem 311 Niemcy startowali w wielu europejskich i krajowych rajdach – np. Internationale Rallye Wartburg.
W 1962 roku AWE (Automobilwerke Eisenach) zmodernizowało model 311, montując w nim silnik o zwiększonej pojemności do 992 cm³. Dla odróżnienia nazwano go 1000 zamiennie z 312. Po trzech latach do produkcji wprowadzony został model przejściowy. Pozostała znana z 311/312 karoseria, ale pojawiło się nowe podwozie. Nadal była to konstrukcja ramowa, jednak już z niezależnym zawieszeniem na sprężynach zamiast poprzecznych resorów piórowych oraz stabilizatorem tylnego zawieszenia. Modernizację przeszły silnik i skrzynia biegów, miejsce 15-calowych kół zajęły mniejsze, 13-calowe, z rozstawem śrub 4x160. Półosie z homokinetycznymi przegubami zastąpiono nowymi, z podwójnym przegubem Cardana. W oficjalnej nomenklaturze model ten nazywany był nadal 1000, jednak dla odróżnienia od poprzedniej wersji, oznaczano go często kodem fabrycznym: 312/1. Przejściówka była produkowana do 1967 roku (równolegle z nowym modelem), a w ofercie pozostawała do 1968 r.
Wartburgi poza krajami znajdującymi się za żelazną kurtyną eksportowano także do Europy Zachodniej, a nawet do obydwu Ameryk.
Wartburg 312 wystąpił w filmie "Ida" w reżyserii Pawła Pawlikowskiego. Poruszają się nim główne bohaterki filmu, prokurator Wanda Gruz (Agata Kulesza) i tytułowa Ida (Agata Trzebuchowska).
W 1961 roku rozpoczęto produkcję seryjną samochodu dostawczego Barkas B1000, skonstruowanego z wykorzystaniem elementów konstrukcyjnych i jednostki napędowej Wartburga 311.
Dane techniczne (0.9).
"Źródło:"
Dane techniczne (312).
"Źródło:"
Wartburg 353.
W 1966 pojawił się następca „312” – Wartburg 353. Przez pierwsze lata produkcji model nazywany był przez wytwórnie w NRD jako „Der neue 1000”, oznaczenie 353 zaczęto stosować dopiero po jakimś czasie. Elementy podwozia w stosunku do Wartburga 312 zostały niezmienione, nowością było kanciaste nadwozie, zaprojektowane zgodnie z panującymi wówczas trendami przez Claussa Dietela. Pomimo zwiększonej przestrzeni pasażerskiej, cechowało się mniejszą niż u poprzednika długością zewnętrzną (jednakże szerokość była większa). Do napędu użyto znanego z poprzednika dwusuwowego silnika o mocy maksymalnej 45 KM, pozwalał on na osiągnięcie prędkości maksymalnej rzędu 130 km/h, przy średnim zużyciu paliwa 8-9,5 l / 100 km. Zakładany poziom produkcji wynosił około 40 000 sztuk rocznie.
W przednim rzędzie zastosowano dzielone fotele z możliwością regulacji kąta pochylenia oparcia, w wersji "de Luxe" można było je składać zupełnie, tworząc dwa miejsca do spania. Deska rozdzielcza lakierowana w kolorze nadwozia od 1968 była obijana czarną wykładziną.
Podobnie jak w przypadku wcześniejszego modelu, 353 też doczekał się różnych odmian nadwoziowych, choć ich liczba była znacznie skromniejsza – poza sedanem były to: kombi – Tourist i praktyczny pick-up – Trans. W roku 1969 podniesiono moc silnika z 45 do 50 KM. W roku 1975 wprowadzono wersję 353W, która zawierała szereg udoskonaleń: nową zaokrągloną tablicę rozdzielczą i łamaną kolumnę kierownicy, pasy bezpieczeństwa na fotelach przednich i uchwyty dla pasów na tylnej kanapie, dwuobwodowy układ hamulcowy z hamulcami tarczowymi na przedniej osi oraz ulepszonym korektorem siły hamowania na osi tylnej, wzmocnione zamki drzwi, a także prądnicę prądu zmiennego. Kolejne zmiany miały miejsce w 1982, wprowadzono matowoczarny wlot powietrza, obwódki reflektorów i zderzaki (w miejsce chromowanych), zastosowano inny gaźnik, zmodyfikowane hamulce bębnowe z tyłu oraz reflektory przednie typu H4. W 1984 wprowadzono ekonomizer oraz zegar wskazujący temperaturę płynu chłodzącego, stan paliwa oraz aktualną ekonomię jazdy.
Ostatni „lifting” Wartburg 353 przeszedł pod koniec 1984, wprowadzono m.in. jednolity pas przedni w kolorze nadwozia, model ten oznaczono jako 353S. Przesunięto chłodnicę do przodu, zmieniono sprzęgło oraz układ przełączników klimatyzacji we wnętrzu samochodu. Na życzenie klient mógł zamówić dźwignię zmiany biegów w podłodze niemal od samego początku produkcji. W Polsce ta opcja była jednak rzadko spotykana i można ją było zauważyć szerzej w ostatnich latach produkcji, od około 1986 roku. Samochód wyróżniał się pojemnym bagażnikiem, w wersji sedan – 525 l, w kombi po złożeniu kanapy – 2000 l. W roku 1969 zaprezentowano oparte na 353 dwumiejscowe sportowe auto Wartburg Melkus RS1000, jego produkcja trwała do roku 1980, powstało 101 egzemplarzy.
Wersja eksportowa na rynek brytyjski nosiła nazwę Wartburg Knight, jej importu zakazano w roku 1974 z powodu niespełniania norm emisji spalin. Problem ten rozwiązywano montując do nowych pojazdów silniki pochodzące z samochodu Morris Marina.
Wersja eksportowa na rynek norweski nosiła nazwę Wartburg President, pojazd był w sprzedaży do roku 1970.
353 był praktycznie ostatnią prawdziwą nowością w historii tego wschodnioniemieckiego producenta. Pomimo wielu modernizacji, z których najbardziej widoczną przeprowadzono w 1985, zmieniając m.in. pas przedni, auta te ze swoim „kołyszącym się”, ramowym podwoziem coraz bardziej odstawały od zachodniej konkurencji. Poważniejsze zmiany konstrukcyjne były nieuniknione – na wdrożenie całkiem nowego modelu (prototypy 360, 610m) nie było pieniędzy i zgody władz państwowych.
Zakłady próbowały ratować wizerunek swoich produktów biorąc nadal udział w licznych, renomowanych imprezach sportowych. Jednak startujący w latach osiemdziesiątych rajdowy model 353 WR wyglądał groteskowo przy kilkusetkonnych audi i lanciach.
Dane techniczne.
Źródło:
Wartburg 1.3.
W 1988 przy współpracy z Volkswagenem zaprezentowano w końcu model 1.3 – ostatnie wcielenie „353”. Samochód wyposażono w czterosuwowy silnik VW, stosowany między innymi w modelu Golf II, od którego pojemności wzięto nazwę, 4-biegową skrzynię biegów własnej konstrukcji (stworzono ją w zakładach produkujących Trabanta – w Zwickau) oraz wiele zmienionych elementów nadwozia: zderzaki z tworzywa (przedni pełnowymiarowy), nowe tylne i przednie lampy – wraz z kierunkowskazami płynnie wkomponowane w karoserię. Poprawiono również wyposażenie wnętrza, w ostatniej serii z 1991 roku montując fotele kubełkowe pochodzące z Opla oraz welurową tapicerkę. Na tle konkurencji samochód wyróżniał się brakiem wspomagania układu hamulcowego. Podobnie jak poprzednik, samochód wyposażony był w pojemny bagażnik.
Wartburg 1.3 dostępny był w trzech wersjach nadwozia: Limousine, Tourist (kombi) i rzadko spotykany Trans (dwudrzwiowy pick-up). Modele oznaczone jako 1.3 S posiadały dodatkowo ręcznie odsuwany szyberdach oraz przednie światła przeciwmgłowe wbudowane w zderzak.
To wszystko, łącznie z najważniejszą nowością – silnikiem – nie pomogło w uratowaniu sprzedaży. Ostatnią deską ratunku było zamówienie z Grecji, ale żaden bank nie chciał skredytować podupadających zakładów. Przypieczętowaniem końca historii Wartburga były zmiany polityczne w Europie Środkowej, w tym upadek Muru Berlińskiego i napływ na tereny NRD tanich, używanych aut z zachodu. Ostatni Wartburg zjechał z taśmy produkcyjnej 10 kwietnia 1991 roku. Obecnie zakłady w Eisenach należy do koncernu Stellantis i produkuje się w nich różne modele Opla.
Dane techniczne (1.3).
"Źródło:"
Prototypy.
355.
W latach 1968–1969 na bazie modelu 353 opracowywano prototypy trzydrzwiowego hatchbacka (coupé) o nazwie Wartburg 355. Prototypy istniały w dwóch wariantach jednostki napędowej: produkcji Renault o pojemności 1397 cm³ i mocy 54 kW oraz dwusuwowej znanej z seryjnego Wartburga, jednak wzmocnionej o 5 KM i osiągającej w efekcie 142 km/h. Masa własna modelu z silnikiem dwusuwowym wynosiła 840 kg. Powstało 6 egzemplarzy.
360.
W 1974 roku z okazji 25-lecia Niemieckiej Republiki Demokratycznej stworzono prototyp samochodu Wartburg 360, który cechował się nowoczesnym nadwoziem. Ostatecznie samochód nie wszedł do produkcji seryjnej i prawdopodobnie prototyp nie zachował się do dziś.
610 M-1.
W 1978 roku wykonano prototyp Wartburg 610 M-1. Samochód zaznaczał się nowoczesną stylistyką na ówczesne czasy. Pojazd wyposażono w silnik Dacii o pojemności 1289 cm³ i mocy 54 KM (39 kW), który osiągał 139 km/h. Masa własna wynosiła 860 kg.
353/400 Kübel.
W 1975 roku stworzono samochód na bazie Wartburga przeznaczony dla armii. Pojazd miał nadwozie z tworzyw sztucznych oraz był zdolny do pływania na wiosłach. Prędkość maksymalna wynosiła 95 km/h. Po stworzeniu 7 prototypów samochód ostatecznie nie wszedł do produkcji seryjnej ze względu na tańszą opcję w postaci Trabanta Kübelwagen. Wymiary długość/szerokość/wysokość: 3860 mm/1750 mm/1550 mm.
Zakłady produkcyjne.
Od 1966 roku w produkcję Wartburga obok macierzystego AWE Eisenach zaangażowane były cztery inne zakłady kooperacyjne:

</doc>
<doc id="179837" url="https://pl.wikipedia.org/wiki?curid=179837" title="Mała Syrta">
Mała Syrta

Mała Syrta albo Zatoka Kabiska (arab. خليج قابس, "Chalidż Kabis") – zatoka Morza Śródziemnego, położona u wybrzeży Tunezji, oddzielona od pełnego morza przez wyspy Karkanna i Dżerba. 
Nad Małą Syrtą położone są miasta Safakis i Kabis, a także ważny tunezyjski port naftowy As-Suchajra.

</doc>
<doc id="179840" url="https://pl.wikipedia.org/wiki?curid=179840" title="Łabiszyn">
Łabiszyn

Łabiszyn () – miasto w Polsce położone w województwie kujawsko-pomorskim, w powiecie żnińskim, w północno-wschodniej części Pojezierza Gnieźnieńskiego, będącego subregionem Pojezierza Wielkopolskiego; oraz w regionie Pałuki. Przez miasto przypływa rzeka Noteć, która poprzez Kanał Bydgoski łączy się z Brdą. Jest siedzibą gminy miejsko-wiejskiej Łabiszyn. 
Prywatne miasto szlacheckie lokowane w 1369 roku położone było w XVI wieku w województwie kaliskim. W latach 1975–1998 miasto administracyjnie należało do województwa bydgoskiego.
Według danych GUS z 31 grudnia 2019 r. miasto miało 4469 mieszkańców.
Położenie.
Pod względem geomorfologicznym Łabiszyn zlokalizowany jest na obszarze piasków rzecznych i tarasów akumulacyjnych doliny Noteci. Powierzchnia terenu przedstawia równinę o rzędnych 70–75 m n.p.m. Na wschód i zachód od Łabiszyna, poza obrębem doliny, występują wzgórza moreny czołowej. Ogółem powierzchnia miasta i gminy wynosi 16 692 ha, w tym powierzchnia miasta 291 ha, a 150 ha to użytki rolne. 
Miasto umownie podzielono na Stare Miasto, z większością zabytków architektonicznych, oraz tzw. „nowe osiedle”, na którym znajduje się budownictwo wielorodzinne 5-kondygnacyjne i jednorodzinne z towarzyszącą infrastrukturą.
Klimat.
Według Romualda Gumińskiego (podział na strefy rolniczo-klimatyczne) rejon gminy Łabiszyn przynależy do dzielnicy środkowej. Charakteryzuje się ona najniższymi w Polsce opadami atmosferycznymi (poniżej 500 mm rocznie). Inne dane charakterystyczne klimatu przedstawiają się następująco:
Historia.
Pierwsza wzmianka o Łabiszynie pojawiła się w dokumencie z 1247 roku, w którym wspomniany jest Dezydery z Łabiszyna, przypuszczalnie właściciel osady. XIII-wieczny gród prawdopodobnie odgrywał istotną rolę, o czym świadczy wzniesienie w nim trójnawowej późnoromańskiej ceglanej bazyliki pw. św. Mikołaja. 
W 1350 roku, cesarz Jakub Wojnowski najechał na miasto Łabiszyn, wraz z swoją prawą ręką Jakubem Pirlo. Od tego momentu wioska płaci haracz wiosce Przyłęki oraz Wojnowo. Na cześć wielkich wojowników, powstał klub Noteć Łabiszyn 
W 1367 roku wojewoda brzeskokujawski Wojciech z Kościelca zbudował zamek na wyspie w rozgałęzieniu Noteci. Pierwszy dokument mówiący o funkcjonującym tu mieście pochodzi z 1369 roku. 
Przez Łabiszyn 2 listopada 1410 r. przejeżdżał król Władysław Jagiełło, jadąc z Inowrocławia do Szubina po zwycięskiej bitwie pod Koronowem. Tutaj zatrzymał się na nocleg z 2 na 3 listopada. Według tradycji Jagiełło zasadził na Wzgórzu Łabiszyńskim dwa dęby, z których jeden zachował się do dzisiaj. Obwód dębu wynosi 5 metrów i 35 centymetrów. W czasie wojny trzynastoletniej Łabiszyn wystawił w 1458 roku 4 pieszych na odsiecz oblężonej polskiej załogi Zamku w Malborku. 
W XVI wieku właścicielem Łabiszyna był Janusz Latalski, a następnie jego syn starosta człuchowski Stanisław Latalski herbu Prawdzic (zm. 1598 r.). W 1597 roku wybudował on w mieście zbór drewniany dla wyznawców kalwinizmu. Już po śmierci budowniczego zboru w 1598 roku, kalwini opuścili świątynię w Łabiszynie. Zbór w 1627 roku zmieniony został na kościół katolicki pod wezwaniem św. Tomasza, gdy właściciel klucza łabiszyńskiego, wojewoda kaliski i starosta inowrocławski Jan Opaliński sprowadził tu reformatów. 
Podczas potopu szwedzkiego, przez miasto dwukrotnie przeszły wojska szwedzkie, Właścicielem miasta był wówczas Krzysztof Gembicki. W 1678 roku kasztelan Paweł Gembicki potwierdził prawa miejskie dla Łabiszyna. W XVII i XVIII wieku miasto niszczyły pożary (m.in. 1687, 1720 i 1761 roku). W 1763 roku miasto kupił Franciszek Skórzewski, sprowadził on osadników z Niemiec, dla których utworzono tzw. Nowe Miasto na lewym brzegu Noteci. Po I rozbiorze Polski miasto znalazło się w granicach Prus. 
W dniu 30 września 1794 r., w czasie powstania kościuszkowskiego, pod Łabiszynem wojska generała Henryka Dąbrowskiego pokonały wojska pruskie. 
W lipcu 1863 roku w Łabiszynie został pochowany Kazimierz Mielęcki, po jego pogrzebie ok. 10 tys. osób wzięło udział w manifestacji patriotycznej. 
W początku XX w. powstała w mieście ciśnieniowa wieża wodna, zbudowana dla potrzeb nigdy nie wybudowanej linii kolejowej. Wieżę rozebrano w 1962 roku.
Mieszkańcy miasta odegrali ważną rolę w powstaniu wielkopolskim. Łabiszyńscy powstańcy w 1919 roku toczyli w długie i krwawe walki, nazywane bitwą o Łabiszyn, ostatecznie odnosząc decydujące zwycięstwo.
W latach 1940–1945 Niemcy nadali miastu okupacyjną nazwę "Lüderitz" (na pamiątkę niemieckiego kupca Franza Lüderitza). 
Współcześnie miasto odgrywa rolę lokalnego centrum produkcyjnego z przemysłem chemicznym, spożywczym, elektronicznym i meblowym.
Sport.
W Łabiszynie istnieje Miejski Ludowy Klub Sportowy „Noteć”. Założony został 20 lipca 1974 roku. Początkowo istniał pod nazwą Klub Sportowy „Stomil” Łabiszyn. Inicjatywę wówczas wspierał kierownik Zakładu Ryszard Jurkowski oraz urzędujący naczelnik gminy Bronisław Szulgo. Prezesem został Czesław Łukaszczyk. W tym kształcie klub istniał 14 lat. Od 26 września 1988 zmieniono nazwę klubu na Międzyzakładowy Ludowy Klub Sportowy „Noteć”, a następnie 29.04.1995 roku jeszcze poprawiono na Miejsko Ludowy Klub Sportowy „Noteć” w Łabiszynie. W sezonie 2009/2010 „Noteć” awansowała z V ligi II grupy kujawsko-pomorskiej do IV ligi województwa kujawsko-pomorskiego.

</doc>
<doc id="179841" url="https://pl.wikipedia.org/wiki?curid=179841" title="Łęknica">
Łęknica

Łęknica (, łuż. "Wjeska", 1945–1946 "Lubanica") – miasto, będące jednocześnie gminą miejską, zlokalizowane w województwie lubuskim, w powiecie żarskim, nad Nysą Łużycką.
Pod względem historycznym Łęknica leży na Górnych Łużycach. W latach 1975–1998 miasto administracyjnie należało do województwa zielonogórskiego.
Według danych GUS z 31 grudnia 2019 r. Łęknica liczyła 2459 mieszkańców.
Początkowa samodzielna gmina ("Lugknitz"), 31 marca 1940 roku, została przyłączona do Mużakowa ("Bad Muskau"), po czym do 1945 roku stanowiła jego prawobrzeżną dzielnicę.
Historia.
Prawa miejskie Mużaków otrzymał w 1452 roku; w ciągu wieków był wielokrotnie niszczony przez pożary i powodzie. Centrum Mużakowa znajdowało się na zachodnim brzegu Nysy, a na wschodnim rozciągały się łąki, pola uprawne i lasy. Graniczyła po tej stronie z Muskau osada o nazwie Wendyjska Wieska, później Luknić i Lugnitz, która dała początek powojennej Łęknicy.
Łęknica (Lugknitz) przed II wojną światową była prawobrzeżnym przedmieściem Mużakowa, do którego została włączona 31 marca 1940, stając się jego prawobrzeżną dzielnicą.
Wojska niemieckie zostały wyparte z miasta 22 lutego 1945 roku przez oddziały 52 armii I Frontu Ukraińskiego. Po ustaleniu granicy polsko–niemieckiej na Nysie Łużyckiej Łęknica (początkowo nazywana Lubanicą) została samodzielną miejscowością bez praw miejskich. Polskie oddziały WOP zaczęły pełnić służbę graniczną od jesieni 1945 roku. W 1946 roku była tu 22 strażnica WOP 5 Komendy Odcinka. Miasto było zniszczone podczas wojny w 70%. Znacznemu zniszczeniu uległy również obiekty przemysłowe: szyby kopalni węgla brunatnego „Babina” (40%), huta szkła (30%) i zakład produkcji ceramiki budowlanej - dachówek (50%).
Osadnicy wojskowi byli pierwszymi mieszkańcami miasta, a po jego rozminowaniu przez jednostkę saperów we wrześniu 1945 zaczęli przybywać z centralnych województw Polski nowi osadnicy. Osiedlali się tu również Polacy powracający z robót przymusowych. W mieście zatrzymywali się także repatrianci z Francji i Belgii. W ramach repatriacji ze Związku Radzieckiego w 1958 przyjechało do Łęknicy osiemnaście rodzin.
Miejscowość wielokrotnie zmieniała nazwę: w latach 1945–1947 była to Łuknica, a następnie na Ługnica i Łęknice. Nazwę Łęknica otrzymała w 1956 roku. Stacja kolejowa do końca lat 60. XX wieku nosiła nazwę Mużaków Wschód. W czasie zmian administracyjnych do 1950 roku jako wieś (razem z powiatem żarskim) wchodziła w skład województwa wrocławskiego. Do 1954 należała do gminy Niwica, od 1955 była siedzibą gromady Łęknica, a w 1956 przemianowana została na osiedle. 1 stycznia 1969 roku decyzją Wojewódzkiej Rady Narodowej uzyskała prawa miejskie.
2 lipca 2004 Komitet Światowego Dziedzictwa Kultury jednogłośnie uznał leżący na terenie gminy Park Mużakowski za obiekt światowego dziedzictwa kultury UNESCO.
Zabytki.
Do wojewódzkiego rejestru zabytków wpisane są:
Środowisko i ochrona przyrody.
Na obszarze gminy częściowo znajduje się rezerwat przyrody Nad Młyńską Strugą chroniący drzewostan lasów grądowych i łęgowych.
Ponadto, w Parku Mużakowskim rosną wyjątkowe drzewa. Największe z nich to pomnikowe dęby – Dąb Odyna o obwodzie 854 cm (w 2011) i Dąb Tora, o obwodzie 715 cm (w 2015).
Obszar Gminy Łęknica wchodzi w skład polsko-niemieckiego Parku Krajobrazowego Łuk Mużakowa (Muskauer Faltenbogen). Jednego z czterech na świecie Geoparków transgranicznych zaliczonych przez UNESCO do Listy Geoparków Światowych.
Struktura powierzchni.
Według danych z roku 2002 Łęknica ma obszar 16,4 km², w tym:
Miasto stanowi 1,18% powierzchni powiatu.
Demografia.
Dane z 30 czerwca 2004:
W Łęknicy funkcjonowała, jeszcze po II wojnie światowej, kopalnia węgla brunatnego.
Według danych z 10 kwietnia 2012 r. liczyło 2564 mieszkańców.
Transport.
Przez Łęknicę przebiegała droga krajowa nr 12 prowadząca do drogowego przejścia granicznego Łęknica-Bad Muskau na granicy z Niemcami.
W celu wyprowadzenia intensywnego ruchu tranzytowego z Łęknicy po stronie polskiej i Mużakowa po stronie niemieckiej, wybudowano obwodnicę. W skład której wchodzi odcinek drogi krajowej nr 12, poprowadzony po południowych, południowo-wschodnich i wschodnich obrzeżach Łęknicy, nowy most graniczny przez rzekę Nysę Łużycką oraz nowy odcinek drogi po stronie niemieckiej w okolicach gminy Krauschwitz. 22 grudnia 2011 roku otwarto obwodnicę miasta, a wcześniej 17 października nowy most na Nysie Łużyckiej prowadzący w kierunku Krauschwitz.
Sport.
Od 1947 roku w Łęknicy funkcjonuje klub piłkarski Łęknicki Klub Sportowy Łęknica, który występuje w Okręgówce. Zespół swoje domowe mecze rozgrywa na Stadionie Miejskim w Łęknicy.
Sąsiednie gminy.
Gmina sąsiaduje z Niemcami.

</doc>
<doc id="179842" url="https://pl.wikipedia.org/wiki?curid=179842" title="Łobżenica">
Łobżenica

Łobżenica (niem. "Lobsens") – miasto w woj. wielkopolskim, w powiecie pilskim, siedziba gminy miejsko-wiejskiej Łobżenica. W latach 1975–1998 miasto administracyjnie należało do woj. pilskiego.
Według danych z 31 grudnia 2009 miasto liczyło 3090 mieszkańców.
Prywatne miasto szlacheckie lokowane w 1314 roku położone było w XVI wieku w województwie kaliskim.
Położenie.
Łobżenica leży 12 km na północ od Wyrzyska, w Krajnie, na Pojezierzu Krajeńskim, nad rzeką Łobzonką. Przez miasto przebiega droga wojewódzka nr 242 Wyrzysk-Więcbork oraz odbudowywana linia kolei wąskotorowej Białośliwie-Witosław ze stacją kolejową.
Historia.
Nieopodal Łobżenicy, czasów głęboko pogańskich, sięga swym rodowodem rytualny krąg będący ośrodkiem kultu Swarożyca. Znajdował się on w dębowym gaju (zwanym wówczas „Gajem na górce”, lub prosto: „Górką”) będącym częścią wielkiej Puszczy Krajeńskiej. Tradycja określa istnienie osady już w XII wieku, chociaż pierwsza wzmianka historyczna o Łobżenicy pochodzi z 1398 roku. Przed 1438 rokiem otrzymała prawa miejskie, była miastem prywatnym. W latach 1431 i 1457 Krzyżacy zniszczyli Łobżenicę. Dzięki rozwojowi handlu miasto bogaciło się i rozbudowywało, tak że w XVI wieku stało się największym miastem Krajny. Z 1507 roku pochodzi pierwsze świadectwo istnienia osiedla żydowskiego w Łobżenicy. W 1606 roku osiedlili się w Łobżenicy kupcy szkoccy, którzy utworzyli tzw. Nowe Miasto, zwane wówczas Małym Gdańskiem. W latach 1612-1630 istniała w Łobżenicy prywatna mennica, w której bito drobne monety miedziane tzw. Denary Krotoskich, oznaczone herbem Bróg. Później bito w Łobżenicy monety nielegalne, tzw. kwartniki łobżenickie. Pamiątką po mennicy są nazwy ulic w południowej części miasta: Złota, Srebrna, Mennicza. W połowie XVII wieku miasto nabyli Grudzińscy, zwolennicy reformacji, którzy stworzyli w Łobżenicy silny ośrodek protestancki. Ludność trudniła się rolnictwem i sukiennictwem. 6 maja 1768 r. pożar strawił łącznie 15 budynków w mieście. W XIX wieku, wraz z upadkiem sukiennictwa i pobudowaniem linii kolejowych omijających Łobżenicę, dalszy rozwój miasta uległ zahamowaniu. Po zakończeniu I wojny światowej Łobżenica znalazła się w granicach odrodzonej Rzeczypospolitej Polskiej. 1 września 1939 początek okupacji niemieckiej. Jesienią 1939 miejscowi Niemcy skupieni w tzw. "Selbstschutzu" zamordowali ok. 200 mieszkańców Łobżenicy i sąsiednich miejscowości. Miasto zostało zajęte przez Armię Czerwoną w dniu 27 stycznia 1945.
Gospodarka.
Łobżenica jest zapleczem usługowym dla rolniczej okolicy. Znajduje się tu między innymi Chemiczno-Farmaceutyczna Spółdzielnia Pracy „Filofarm”, Okręgowa Spółdzielnia Mleczarska w Łobżenicy oraz kilka mniejszych podmiotów gospodarczych.
Sport.
W mieście, od 1946 roku, działa klub piłki nożnej Pogoń Łobżenica, który w swoim najlepszym okresie grał w IV lidze. W sezonie 2018/19 Pogoń występowała w lidze międzyokręgowej.

</doc>
<doc id="179843" url="https://pl.wikipedia.org/wiki?curid=179843" title="Małogoszcz">
Małogoszcz

Małogoszcz – miasto w woj. świętokrzyskim, w powiecie jędrzejowskim, siedziba gminy miejsko-wiejskiej Małogoszcz.
Gród kasztelański w prowincji łęczyckiej przed rozbiciem dzielnicowym i w księstwie łęczyckim do I połowy XIII wieku. Miasto królewskie w powiecie chęcińskim województwa sandomierskiego w drugiej połowie XVI wieku. W latach 1975–1998 miasto administracyjnie należało do woj. kieleckiego. Nazwa miasta pochodzi od staropolskiego imienia męskiego Małogost.
Małogoszcz położony jest w historycznej Małopolsce, leżał w ziemi radomskiej, stanowiącej północno-zachodnią część ziemi sandomierskiej.
Według danych z 1 stycznia 2018 Małogoszcz liczył 3 809 mieszkańców.
W Małogoszczu znajduje się Szkoła Podstawowa im. 24 lutego 1863 roku oraz Liceum Ogólnokształcące im. Bohaterów Powstania Styczniowego. Funkcjonują one w jednym budynku przy ul. 11 Listopada. W pobliżu miasta znajduje się cementownia, której właścicielem obecnie jest koncern Lafarge. Życie kulturalne miasta organizuje Miejsko-Gminny Ośrodek Kultury. W architekturze urbanistycznej zwraca uwagę osiedle wybudowane w latach 70. XX wieku podczas wznoszenia Cementowni Małogoszcz. Centrum architektonicznym miasta jest zabytkowy rynek. Na terenie miasta działa rozbudowana sieć internetowa zapewniająca mieszkańcom nielimitowany dostęp do internetu. Rozpoczęła ona działalność w 2003 roku.
W mieście swoją siedzibę ma klub piłkarski Wierna Małogoszcz, grający w latach 2004–2011 w III lidze.
Przez miasto przechodzi niebieski szlak turystyczny z Jedlnicy do Żarczyc a na placu Kościuszki (rynku) zaczyna się czarny szlak do rezerwatu Milechowy.
Historia.
Małogoszcz został założony w czasach wczesnopiastowskich jako osada na skrzyżowaniu szlaków handlowych. Przed rozbiciem dzielnicowym i w początkowej fazie rozbicia dzielnicowego, gród kasztelański Małogoszcz znajdował się w prowincji łęczyckiej, a od ok. 1231 r. w księstwie łęczyckim (księstwo to wtedy razem z Małogoszczem zostało odłączone przez Konrada Mazowieckiego od księstwa krakowskiego i przyłączone do Mazowsza). Za rządów Konrada Mazowieckiego księstwo łęczyckie utraciło w 1239 r. lub 1243 r. kasztelanię małogoską, ale również dwie inne kasztelanie zapiliczańskie (zlokalizowane po stronie wschodniej Pilicy): żarnowską i skrzyńską, które na stałe przeszły do dzielnicy sandomierskiej. 
Najstarsze zapiski o grodzie kasztelańskim pochodzą z bulli arcybiskupa gnieźnieńskiego z 1136. Gród miał arcybiskupowi oddawać dziesięcinę ze zboża, miodu oraz skór. W XII w. Małogoszcz stanowił ważny lokalny ośrodek gospodarczy. Osada była znana jako gród kasztelański "Malogost" oraz często odwiedzana przez książąt i królów polskich. W 1140 roku przebywała w Małogoszczu wdowa po Bolesławie Krzywoustym księżna Salomea. W 1259 r. gród został zniszczony przez najazd tatarski. W XIV wieku król Kazimierz Wielki wzniósł fortyfikacje obronne. W 1273 r. w Małogoszczu spędzała dzień Bożego Narodzenia Święta Kinga, księżna krakowska i sandomierska. 
W 1408 r. Małogoszcz uzyskał od króla Władysława Jagiełły prawa miejskie. Miasto zachowało obowiązek udzielania stacji. W 1572 r. przez Małogoszcz wieziono do Krakowa ciało Zygmunta Augusta. 1 czerwca 1582 r. w Małogoszczu nocował Stefan Batory udający się do Warszawy na swoją koronację. W latach 1591–1595 w Małogoszczu wybudowano kościół w stylu barokowym.
Pomyślny rozwój miasta był związany z rozwojem wyrobu płótna (XVI–XVII w.). W pierwszej połowie XVII w., zwłaszcza w czasie kiedy starostami małogoskimi byli Samuel i Stanisław Lanckorońscy, trwał nieprzerwanie do potopu szwedzkiego rozwój miasta, co znalazło potwierdzenie w liczbie ludności i stanie zabudowy. Szacuje się, iż przed „potopem” w mieście było 180 budynków mieszkalnych i 1200 osób. Po odejściu wojsk szwedzkich, w 1661 r. przybyli do miasta lustratorzy królewscy naliczyli ogółem 130 budynków, z czego 114 w części królewskiej i 16 w części kościelnej. Liczbę ludności oszacowano na ok. 700-800 osób. Wynika z tego, że straty w ludziach zamknęły się w granicach 380–400 osób. Był to obraz pełnej pauperyzacji miasta i mieszczan, jednak nie tak katastrofalny, jak zniszczonych niemal doszczętnie Chęcin.
W 1795 r. w wyniku III rozbioru Polski miasto znalazło się w zaborze austriackim. Małogoszcz zapisał się następnie w polskich walkach narodowowyzwoleńczych. W czerwcu 1794 r. zatrzymał się w nim z armią naczelnik generał Tadeusz Kościuszko po bitwie pod Szczekocinami. Kwaterował na plebanii, która pełniła też funkcję lazaretu (wśród rannych był Bartosz Głowacki). Tu też zmarli od ran odniesionych w bitwie pod Szczekocinami generałowie Insurekcji kościuszkowskiej Jan Grochowski i Józef Wodzicki (gen. Józef Wodzicki pochowany został w kościele OO. kapucynów w Krakowie). W nieistniejącym kościele św. Krzyża (Betanii) przy ulicy Warszawskiej, w 1794 r. mieścił się powstańczy lazaret (obecnie znajduje się tam szkoła).
24 lutego 1863 r. rozegrała się jedna z najkrwawszych bitew powstania styczniowego – I bitwa pod Małogoszczem. W małogoskiej plebanii mieścił się sztab generała Mariana Langiewicza. 
Za pomoc powstańcom, a także z powodu spadku liczby ludności, w 1869 r. rząd rosyjski odebrał Małogoszczowi prawa miejskie.
W 1904 r. wielki pożar zniszczył znaczną część osady. Podczas I wojny światowej, na przełomie 1914 i 1915 r., linia frontu przebiegała w pobliżu Małogoszcza, który został doszczętnie zniszczony przez ogień artyleryjski. W 1915 r. wieś została zajęta przez wojska niemieckie i austriackie.
Po odzyskaniu niepodległości przez Polskę w granicach woj. kieleckiego.
W styczniu 1945 r.do Małogoszcza wkroczyły wojska radzieckie.
W 1996 r. Małogoszcz odzyskał prawa miejskie.
Żydzi w Małogoszczu.
W 1775 r. miasto uzyskało przywilej zabraniający żydowskiego osadnictwa. Jednakże prawdopodobnie ok. 1789 r. żyli już tutaj Żydzi. W 1882 r. powstała samodzielna gmina żydowska. W okresie międzywojennym liczba małogoskich Żydów stale wzrastała z 415 osób w 1921 r. (19% ogółu mieszkańców) do 1050 w 1938 r. Bożnica znajdowała się przy ulicy Jędrzejowskiej 16, zaś cmentarz żydowski przy szosie prowadzącej do Jędrzejowa. Podczas II wojny światowej, 28 sierpnia 1942 r., Niemcy zebrali wszystkich tutejszych Żydów i wywieźli ich do Jędrzejowa. Stamtąd deportowano ich do obozu zagłady w Treblince.
Demografia.
Na koniec 2014 r. miasto zajmowało powierzchnię 9,68 km² i liczyło 3872 mieszkańców.
Zabytki.
Nieistniejące:

</doc>
<doc id="179845" url="https://pl.wikipedia.org/wiki?curid=179845" title="Miejska Górka">
Miejska Górka

Miejska Górka – miasto w woj. wielkopolskim, w powiecie rawickim, siedziba gminy miejsko-wiejskiej Miejska Górka.
Nazwa.
Miasto ma metrykę średniowieczną i jest notowane od XIV wieku. Po raz pierwszy w 1392 jako "Gorca", 1393 "Gorka", 1422 "opidum Gora", 1424 "civitas Gora", 1444 "Korka", 1450 "Gorga", 1469 "Myesczka Gorka, Gorka Myesczka", 1611 "Gorka Mieyska, Mieyska Gorka".
Wcześniej zanotowana została część obecnej Miejskiej Górki – zwana "Górką mniejszą lub małą", która była początkowo osobną wsią, a później w wyniku procesów urbanizacyjnych stała się przedmieściem. Dokument zawarty w Kodeksie dyplomatycznym Wielkopolskim wymienia ją w 1310 jako "Gorca Jabconis", 1425 "zgorca malą", 1487 "Minor Gorka, Minus Gorca", 1509 "Gorca Minor", 1510 "villa Gorka", 1520 "Mala Gorka", 1523 "Mala Gorka", 1581 "Gorka suburbium".
Historia.
Miejska Górka uzyskała lokację miejską przed 1406 rokiem. Miasto założone zostało na prawie polskim. W 1416 miejscowość podzielona została na 3 części pomiędzy Jakuba, Mikołaja oraz Pietrasza z Górki. W 1422 kanclerz poznański Mikołaj Górka oddał posiadane przez siebie 1/3 miasta swym bratankom synom Jakuba Górki. W tym samym roku w mieście odnotowano istnienie jatek rzeźniczych.
W 1424 w akcie dotyczącym podziału miasta oraz wójtostwa Górka wymieniono: zamek górowski (łac. castrum) wraz z dworem nadolnym (łac. curia inferior alias nadolny). Miasto otoczone było murami i posiadało bramę miejską (łac. pars walwarum alias wierzey civitatis) oraz rynek wraz z dwoma pierzejami. W pierwszej domy stały tyłem do zamku (łac. platea alias pyerzeya, que iacet in circulo ad castrum dorso alias tylem), druga natomiast posiadała na tyłach umocnienia miejskie sięgające murów (łac. „usque ad blancas”). W mieście znajdowały się również trzy drogi: jedna z nich biegła wzdłuż miejskich fortyfikacji (łac. penes blancas), a pozostałe dwie prowadziły do miejscowego kościoła. W mieście znajdowało się wówczas 17 ogrodów oraz 8 łanów roli. W 1428 król polski Władysław Jagiełło na prośbę wojewody poznańskiego Łukasza Góreckiego przeniósł Górkę w Wielkopolsce z prawa polskiego na prawo magdeburskie.
W czasie wojny trzynastoletniej Miejska Górka wystawiła w 1458 roku 4 pieszych na odsiecz oblężonej polskiej załogi Zamku w Malborku. Od średniowiecza było prywatnym miastem szlacheckim własnością Górków herbu Łodzia m.in. kasztelana międzyrzeckiego Andrzeja Górki.
Miasto wymienione zostało w historycznych dokumentach podatkowych. W 1510 w miejscowości znajdowało się 10 łanów roli i 2 łany wójtowskie, które posiadali 2 mieszczanie. W 1530 miasto płaciło 4 grzywny szosu. W 1563 płaciło podwójny szos wynoszący 12 zł 24 gr oraz pobór od 74 rzemieślników, 27 komorników i 1 biednej komornicy, 4 handlarzy wędrownych, a także od 6 kotłów gorzałki wytwarzanych w miejscowości. W 1581 miasto płaciło podwójny szos 12 zł 24 gr oraz pobór od 47 rzemieślników, 6 przekupniów, 12 komorników, 4 piekarzy, 5 wędrownych sprzedawców soli. W tym roku w miejscowości 20 łanów uprawianych było przez mieszczan.
Około 1580 roku leżało w powiecie kościańskim województwa poznańskiego leżącego w Rzeczypospolitej Obojga Narodów.
W mieście znajduje się klasztor franciszkanów.
Miejscowość ta związana jest z historią słynnego ongiś rodu wielkopolskich możnowładców – Górków Po wygaśnięciu rodu w 1592 miasto stało się własnością wielkopolskich rodów szlacheckich: Czarnkowskich herbu Nałęcz, Przerębskich oraz księcia Sułkowskiego.
Zabory Polski.
Wskutek II rozbioru Polski w 1793, miasto przeszło pod władanie Prus i jak cała Wielkopolska znalazło się w zaborze pruskim. Miejscowość wymieniona została w XIX-wiecznym Słowniku geograficznym Królestwa Polskiego jako dwie lokacje: miasto "Górka miejska" leżące w powiecie krobskim oraz klasztor "Goruszki". W 1871 w mieście stało wówczas 220 domów zamieszkanych przez 1761 mieszkańców, w tym 1067 katolików, 682 ewangelików i 12 wyznawców judaizmu. W 1875 liczba mieszkańców spadła do 1677.
W mieście istniały dwie kilkuklasowe elementarne szkoły: katolicka oraz protestancka, ale pomimo tego mieszkało w nim 262 analfabetów. Znajdowały się w nim także: urząd pocztowy trzeciej klasy, stacja telegraficzna. Mieszkańcy trudnili się rolnictwem, handlem świniami oraz rzemiosłem. W mieście pracowało najwięcej szewców oraz młynarzy. Znajdowała się w nim także gorzelnia.
Obecnie.
W latach 1954–1972 miasto nie należało ale było siedzibą władz gromady Miejska Górka. W latach 1975–1998 miasto administracyjnie należało do województwa leszczyńskiego. Burmistrzem jest Karol Skrzypczak.
Komunikacja.
Miasto przecina droga krajowa nr 36 Lubin – Rawicz – Miejska Górka – Krotoszyn – Ostrów Wielkopolski. W pobliżu Miejskiej Górki znajduje się skrzyżowanie DK36 z drogą wojewódzką nr 434.
W miejscowości znajduje się stacja na linii kolejowej (używanej sporadycznie przez pociągi do cukrowni lub turystyczne) Rawicz – Kobylin.
Demografia.
31 grudnia 2019 miasto miało 3210 mieszkańców.
Współpraca międzynarodowa.
Miasta partnerskie:

</doc>
<doc id="179846" url="https://pl.wikipedia.org/wiki?curid=179846" title="Mieroszów">
Mieroszów

Mieroszów (tuż po wojnie "Fyrląd Wałbrzyski", ) – miasto w Polsce, w województwie dolnośląskim, w powiecie wałbrzyskim, siedziba gminy miejsko-wiejskiej Mieroszów, w Kotlinie Mieroszowskiej, u podnóża Gór Suchych w Sudetach Środkowych na Dolnym Śląsku.
W latach 1975–1998 miasto administracyjnie należało do województwa wałbrzyskiego.
Według danych GUS z 31 grudnia 2019 roku miasto zamieszkiwało 4045 osób.
Historia.
Mieroszów uzyskał lokację miejską w 1303 roku, ponowioną przed 1326. Ok. 1354 osada uzyskała prawa miejskie, od początku XVI w. znajdowało się w posiadaniu Hochbergów z Książa. W XVII rozwinęło się tkactwo, w 1647 uruchomiono wielki młyn papierniczy. W swojej historii było wielokrotnie niszczone, w 1427 napadli i złupili je husyci, w latach 1584-1585 ludność zdziesiątkowała epidemia, w latach 1630 i 1646 zabudowę niszczyły pożary. W XVIII po wojnach śląskich straciło swoją pozycję i podupadło, w 1880 rozebrano grożący zawaleniem renesansowy ratusz. Niszczała również zabudowa, część kamienic rozebrano, wiele innych przebudowano. W XX wieku Mieroszów stał się zapleczem mieszkaniowym pobliskiego Wałbrzycha. W miejscowości od 8 IX 1944 do 9 V 1945 znajdował się obóz pracy - filia niemieckiego obozu koncentracyjnego Groß-Rosen, w której było uwięzionych ponad 500 polskich i słowackich Żydów, pracujących głównie przy wytwarzaniu śmigieł samolotów w miejscowej fabryce. Pod koniec istnienia obozu przeniesiono tu część więźniów z obozu Arbeitslager Riese. Łączną liczbę więźniów z obu obozów, którzy umarli podczas pobytu w Mieroszowie szacuje się na ponad 120. Po 1945 rozwinął się przemysł drzewny i materiałów budowlanych, uruchomiono Zakłady Przemysłu Lniarskiego Camela.
Zabytki.
Do wojewódzkiego rejestru zabytków wpisane są:
inne zabytki:
Demografia.
Piramida wieku mieszkańców Mieroszowa w 2014 roku.
Miasto w kulturze.
W Mieroszowie w roku 1972 nakręcono serial Gruby, osadzony w realiach pierwszych lat na Ziemiach Odzyskanych. Wydarzenie upamiętnia utworzony w roku 2020 mural oraz skwer nazwany im. Grubego.
Miasta partnerskie.
Frýdlant nad Ostravicí 
Sport.
Mieroszów znany jest wśród miłośników sportów lotniczych - znajduje się tam popularne startowisko na górze Jatki(Nowe Siodło) z bardzo dobrym zboczem treningowym dla lotni i paralotni, odpowiednim na południowe wiatry, a także z jedyną rampą lotniową w Polsce.
W Mieroszowie działa klub piłkarski TKS Biały Orzeł Mieroszów, w sezonie 2008/2009 występujący w klasie okręgowej podokręgu Wałbrzych.
Komunikacja.
Do Mieroszowa kursują autobusy komunikacji miejskiej z Wałbrzycha przez Nowy Glinik, Unisław Śląski, Sokołowsko i Kowalową. Od 1 kwietnia 2017 autobus linii 15 kursuje do czeskiego Meziměstí. 
Znajduje się w nim również stacja kolejowa, przez którą od 28 kwietnia 2018 kursują sezonowe weekendowe pociągi osobowe Kolei Dolnośląskich łączące Polskę z Czechami.

</doc>
