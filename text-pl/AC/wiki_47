<doc id="179848" url="https://pl.wikipedia.org/wiki?curid=179848" title="Mieszkowice">
Mieszkowice

Mieszkowice () – miasto w województwie zachodniopomorskim, w powiecie gryfińskim, siedziba gminy miejsko-wiejskiej Mieszkowice. Położone są nad rzeką Kurzycą i Jeziorem Mieszkowickim, na wysokości 50 m n.p.m., przy linii kolejowej Szczecin – Kostrzyn. Miasto stanowi lokalny ośrodek usługowy. Według danych z 31 grudnia 2008 r. Mieszkowice miały 3562 mieszkańców.
Od połowy XIII w. znajdowały się pod panowaniem Brandenburgii. Mieszkowice uzyskały lokację miejską w 1295 roku, w latach 1300–1320 miasto otoczono murem obronnym. Wielokrotnie niszczone w ciągu wieków – w 1433 r. przez najazd Husytów, pożary w 1540 i 1558 r., zostało prawie całkowicie wyludnione podczas wojny trzydziestoletniej, zaś w wyniku II wojny światowej straciło ok. 30% zabudowy. Zachowany został średniowieczny układ urbanistyczny miasta, zwany typem równoległym, o siatce ulic przecinających się pod kątem prostym. Zabytki: gotycki kościół parafialny z XIII–XVI w., fragmenty murów miejskich z basztami z XIV w. Na rynku stoi pomnik Mieszka I.
Położenie.
Mieszkowice położone są w południowej części województwa zachodniopomorskiego. Zgodnie z podziałem fizycznogeograficznym Polski według Kondrackiego teren na którym położone są Mieszkowice należy do prowincji Niżu Środkowoeuropejskiego, podprowincji Pojezierza Południowobałtyckiego, makroregionu Pojezierze Południowopomorskie oraz w końcowej klasyfikacji do mezoregionu Równina Gorzowska.
Pod względem historycznym Mieszkowice leżą na Pomorzu Zachodnim, w ramach którego położone są w dawnej ziemi chojeńskiej. W XII–XIII wieku wchodząca w skład kasztelanii cedyńskiej ziemia kiniecka, w granicach której leżała osada, należała do diecezji lubuskiej, w związku z czym Mieszkowice stanowiły część ziemi lubuskiej. Obszar ten w XIII wieku był obiektem sporu jurysdykcyjnego z sąsiednią diecezją kamieńską. Ostatecznie na mocy wydanego w 1246 przez arcybiskupa inflanckiego wyroku ziemia kiniecka została włączona do diecezji kamieńskiej i od tego czasu związana była z Pomorzem. W XIII wieku Mieszkowice zostały włączone do Nowej Marchii.
Środowisko naturalne.
Tereny na zachód od miasta porastają Lasy Mieszkowickie, zalesione głównie sosną, w mniejszości występuje dąb, buk, świerk, sporadycznie brzoza. Wśród żyjących w nich zwierząt wyróżnia się jelenie, dziki, sarny, daniele, lisy, borsuki, piżmaki, jenoty. Z gatunków rzadkich spotkać można orła bielika, bociana czarnego, kanię rudą, bobra, wydrę, a nawet żółwia błotnego. Od 2 połowy 2008 r. notuje się tutaj obecność do kilku osobników wilków. W północno-wschodniej części kompleksu leśnego położony jest rezerwat Jeziora Siegniewskie. Na północny zachód od miasta znajduje się Cedyński Park Krajobrazowy.
Toponimia.
Nazwa Berenvalde pojawiła się po raz pierwszy w dokumencie z 30 sierpnia 1295 r. Jej genezy należy szukać w słowie „niedźwiedź”, którego wizerunek występował na pieczęci i w herbie miasta. Jedną z koncepcji jest odniesienie do rzekomego założyciela miasta z pomorskiego rodu von Behr, który miał niedźwiedzia w herbie. Kolejna koncepcja nawiązuje do margrabiego brandenburskiego Albrechta Niedźwiedzia (Albrecht der Bär), żyjącego w latach 1100-1170. Istnieje również wersja podająca jako źródłosłów „spalony las”, „karczowisko w lesie”. Współczesna nazwa Mieszkowice została utworzona na wzór polskich nazw miejscowych przez dodanie formantu "-owice" do podstawy słowotwórczej, wywiedzionej od nazwy osobowej – imienia Mieszek i nawiązuje również do niedźwiedzia, gdyż słowo „mieszek” właśnie go oznacza.
Nazwa na przestrzeni wieków: 1295r. – Berenvalde, 1298 r. – Berwalde, 1317 r. – Berenwolde, 1319 r. – Bernwald, 1325 r. – Bernwolde, 1338 r. – Bernwalde, 1348 r. – Bernwoldt, 1350 r. – Berenwaldt, 1371 r. – Berinwalde, 1625 r. – Bernwalde, do 1945 r. – Bärwalde, 1945–1947 – Barwice Odrzańskie, od 1947 r. – Mieszkowice.
Historia.
Osadnictwo w okolicach Mieszkowic rozpoczęło się w neolicie (3000–1700 p.n.e.), czego dowodem są odnalezione liczne topory kamienne, nie zlokalizowano jednak osad ani cmentarzysk z okresu kamienia. Z epoki brązu pochodzą ślady palenisk, dołów odpadowych i płaskich grobów całopalnych w dolinie Odry. Na początku XX w. w północnej części miasta, między Kurzycą a torami kolejowymi, znaleziono zestaw ozdób kobiecych z ok. 1500 r. p.n.e., później również odkryto groby o średnicy 1 metra z obramowaniami kamiennymi. W jednym z nich znajdowała się czaszka kobieca z ok. 1600–1400 r. p.n.e. oraz przedmioty krzemienne do połowu ryb. Rozkwit kultury materialnej na całym Pomorzu trwał do ok. 400 r. p.n.e. Z VIII–VII w. p.n.e. pochodzą zidentyfikowane dwie stałe osady, jedna między Kurzycą a torami kolejowymi, druga między murami a jeziorem. Pełniły one funkcje handlowe, a ich ludność trudniła się rolnictwem i hodowlą, rzadziej rybołówstwem i myślistwem.
W okresie wczesnego średniowiecza ziemie w widłach Odry i dolnej Warty znajdowała się odrębna jednostka terytorialna typu plemiennego, prawdopodobnie powiązana z plemieniem Lubuszan. Na północy od osadnictwa grupy cedyńskiej oddzielały ją puszcze mosińska ("merica Massen") i smolnicka ("merica Smolnitz").
W pierwszej fazie podboju ziem nadodrzańskich w latach 960–972 Mieszko I opanował tereny obejmujące obręb późniejszej kasztelani cedyńskiej, ziemię kiniecką i kostrzyńską, lecz w 1005 r. (lub 1007 r.) Polska utraciła zwierzchność nad Pomorzem, w tym również nad terytorium w widłach Odry i dolnej Warty. W XI–XII wieku Mieszkowice były słowiańską osadą przy szlaku handlowym z Pomorza do ziemi lubuskiej. Do początku XIII w. obszar na północ od linii Noteci–dolnej Warty i zachód od Gwdy w dorzeczu Myśli, Drawy, środkowej Iny, stanowił część składową księstwa pomorskiego, kiedy to w niewyjaśnionych okolicznościach został przejęty przez księcia wielkopolskiego Władysława Laskonogiego, a następnie jego bratanka, Władysława Odonica. W połowie XIII w. ziemia mieszkowicka została zajęta przez margrabiów brandenburskich, którzy rozpoczęli wkrótce intensywną akcję kolonizacyjną, sprowadzając osadników niemieckich na tereny zamieszkane w większości przez ludność słowiańską.
Lokacja miasta nastąpiła prawdopodobnie na surowym korzeniu, choć istnieje również hipoteza, iż w obrębie miasta, w okolicy północno-wschodniego brzegu jeziora (niedaleko obecnej szkoły podstawowej) istniał zamek wczesnośredniowieczny. Lokatorem miał być margrabia Albrecht III, do którego ziemia mieszkowicka należała od 1284 r. Pierwsza wzmianka o mieście pochodzi właśnie z jego z dokumentu z 30 sierpnia 1295 r., dotyczącego nadania dóbr na rzecz klasztoru w Pełczycach. Określenie "civitas" pojawia się w 1298 r. w dokumencie nadania praw kolegiackich kościołowi w Myśliborzu. Miasto zostało wytyczone na planie zbliżonym do prostokąta o wymiarach 600x300 m, z dłuższą osią skierowaną z południowego zachodu na północny wschód. Do miasta prowadziły bramy Moryńska (Chojeńska, wzmianka z 1350 r.) i Boleszkowicka (Kostrzyńska, wzmianka z 1513 r.). Ulice przecinały się pod kątem prostym, na wzór klasycznego rzymskiego obozu. Pierwotne uposażenie było znaczne i obejmowało 124 łany gruntów. Przez Mieszkowice biegł ważny szlak handlowy z Frankfurtu nad Odrą przez Kostrzyn i Chojnę w kierunku Szczecina i na północny wschód; w mieście znajdowała się komora celna.
Pod koniec XIII w. wzniesiono granitowy kościół w miejsce drewnianej świątyni. W latach ok. 1300–1320 miasto obwarowano murami i wałem. W 1317 r. bogaci mieszkańcy zakupili od margrabiego Jana V moczary Gors (prawdopodobnie okolice rzeki Kurzycy), w tym też roku miasto nabyło dwa młyny wodne. Działała już wówczas rada miejska, jednak immunitet sądowy wykształcił się jedynie częściowo. Obecność sołtysa i przedstawiciela władcy przemawia za respektowaniem tu prawa strafasburskiego. Jeszcze w połowie XIV w., wyższe uprawnienia w zakresie sądownictwa znajdowały się w ręku wójta, mimo że równocześnie istnieli już ławnicy. Po 1470 r. władza sądownicza przeszła na rzecz rodu szlacheckiego von Sydow.
14 sierpnia 1319 r. zmarł w Mieszkowicach na febrę margrabia Waldemar, który przybył tutaj na spotkanie z biskupem Henrykiem z Havelbergu w sprawie podpisania darowizny na rzecz kościoła w Havelberu oraz klasztoru Chorin. Po wygaśnięciu dynastii Askańczyków wzmogły się zamieszki w Nowej Marchii, w wyniku czego 22 miasta, w tym Mieszkowice, zawiązały konfederację zaczepno-obronną 24 kwietnia 1320 r., trwającą do 1348 r., kiedy to całą Marchię Brandenburską ogarnęła wojna po wystąpieniu tzw. Fałszywego Waldemara. O randze miasta w tym okresie świadczy fakt, iż w 1323 r. było ono miejscem pertraktacji pomorsko-saksońskich w sprawie ustalania granic. Ziemie te przeszły wówczas pod władzę księcia pomorskiego, po 1328 r. powróciły rządy margrabiów brandenburskich z dynastii Wittelsbachów. Miasto podlegało bezpośrednio władcy, czego wyrazem było m.in. przyrzeczenie złożone 15 lipca 1348 r. margrabiemu Ludwikowi, że nie będzie ono zawierać żadnych związków przeciwko jego woli. Od 1353 r. przez pewien czas działała w mieście mennica nowomarchijska.
Miasto podupadło po pożarze w 1348 r., ale podźwignęło się z kryzysu w ciągu kilku lat, głównie ze względu na 3-letni okres zaniechania pobierania podatku przez władcę, jak również w związku z przywilejem z 1350 r. zapewniającym wolność celną dla kupców przewożących towary Odrą i Wartą. W okresie rządów krzyżackich (1402–1454/55) miasto podupadło gospodarczo, do czego przyczynił się również najazd Husytów w 1433 r. oraz pożar. W 2 poł. XV w. sytuacja się poprawiła i ustabilizowała, rozwijał się handel dzięki wzrostowi znaczenia szlaku Kostrzyn-Chojna. Okres największej świetności przypada na koniec XV w. i początek XVI w. Kolejne lata przyniosły osłabienie pozycji w następstwie niekorzystnych zarządzeń administracyjnych (podporządkowanie miast władzy panującego Jana kostrzyńskiego, nakładanie na mieszczan świadczeń pieniężnych oraz w postaci robocizn przez rosnącą w siłę szlachtę rodową) i klęsk żywiołowych (pożary w latach 1540 i 1558).
Najdotkliwsza w skutkach okazała się wojna trzydziestoletnia (1618–1648). Miasto ponosiło olbrzymie obciążenia z powodu stacjonowania wojsk cesarskich od 1627 r., było niszczone i z czasem wyludniło się (w 1628 r. pozostało tylko 40 mieszkańców). 23 stycznia 1631 r. król szwedzki Gustaw Adolf podpisał tutaj układ z delegacją francuską. Kolejne najazdy wojsk cesarskich w 1633, 1635 i 1636 r. doprowadziły miasto do ruiny. Proces depopulacji został zahamowany dopiero po 1680 r., a poprawę stanu gospodarczego przynosiły rządy króla Fryderyka Wilhelma I (1713–1740). 
Powtórne zahamowanie życia gospodarczego przyniosła wojna siedmioletnia (1756–1763), po której nastąpił ponowny rozwój i industrializacja kraju, kontynuowane również w 1. poł. XIX w. W Mieszkowicach utrzymywała się w zasadzie równowaga między rolnictwem a rzemiosłem. W 1782 r. było tutaj 82 rolników uprawiających m.in. pszenicę i tytoń, ok. 1800 r. zaś 138 rzemieślników, z których poważną część stanowili piwowarzy. Z czasem miasto zaczęło ulegać szybkiej agraryzacji. Posiadłości ziemskie miasta w połowie XIX w. wynosiły 18 553 morgi, w tym 10 118 morgów gruntów uprawnych oraz 4842 morgów lasów. W 1807 przeszły tędy wojska napoleońskie, w skład których znajdował się oddział wojsk polskich.
W 1876 r. poza miastem wybudowano dworzec kolejowy, w związku z otworzeniem linii Szczecin – Kostrzyn. Miasto zaczęło wychodzić poza średniowieczne granice; w latach 1870 i 1872 rozebrano obie bramy w murach obronnych. Powstały nowe szkoły (szkoła miejska w 1873 r., prywatna szkoła dla dziewcząt w 1880 r., filia Wyższej Szkoły dla Córek w 1889 r.), zaczęto wydawać lokalną gazetę „Bärwalder Wichenblatt” (od 1872 r.). Negatywne zjawiska demograficzne zaczęty się ujawniać od ok. 1880 r. w związku z tzw. ucieczką ze wschodu (Ostflucht), spowodowaną niedorozwojem gospodarczym regionu. Wysiłki w celu ratowania sytuacji zaczęto czynić na początku XX w. Około 1900 r. wybudowano cegielnię i mleczarnię, w 1905 r. rozpoczęto prace kanalizacyjne, oddano również do użytku instalację gazową. W 1914 r. otwarto kolejną szkołę dla dziewcząt, „Luisenhoff”. 
Ożywienie gospodarcze nastąpiło po 1932 r., gdy władze niemieckie przeznaczyły poważne kwoty na pomoc dla podupadających prowincji wschodnich Rzeszy. Życie kulturalne miasta toczyło się w owym czasie w szkołach, kościołach, licznych hotelach (10) i restauracjach. Działały różnorodne stowarzyszenia (np. Towarzystwo Śpiewacze Euphonia), kluby i związki (np. Związek Strzelecki).
Od 1939 r. w mieście stacjonowały wojska niemieckie. W czasie II wojny światowej istniało tutaj „Arbeitsstelle Bärwalde”; wśród robotników przymusowych pracujących w gospodarstwach bauerów najwięcej było Polaków. Mieszkowice zostały zdobyte przez oddziały radzieckie 4 lutego 1945 r. W wyniku działań wojennych zniszczenia wyniosły około 30% zabudowy. 
Od 30 kwietnia 1945 r. miasto było administrowane przez Polaków i nosiło nazwę Barwice Odrzańskie. Pierwszym burmistrzem został Bolesław Rycembel lub Tadeusz Mleczko (15 maja – 15 września 1945). W maju 1945 r. powstał Zarząd Gminy Mieszkowice, a 30.10.1946 powołano Miejską Radę Narodową z przewodniczącym Janem Zulaufem. Niemieccy mieszkańcy zostali zmuszeni do opuszczenia swoich domostw w lutym 1945 r., lecz od maja 1945 r. podejmowali oni próby powrotu. Równocześnie od wiosny 1945 r. rozpoczęła się akcja osadnicza, początkowo obejmująca żołnierzy, następnie przesiedleńców z centralnej Polski i od końca 1945 r. również przymusowych polskich wysiedleńców z terenów polskich włączonych do ZSRR (głównie z województw lwowskiego, tarnopolskiego i z Wileńszczyzny), którzy w sumie stanowili największą liczebnie grupę mieszkańców. Według ankiety osiedleńczej z 7 listopada 1945 r. teren miasta zamieszkiwało 1286 Polaków i 319 Niemców. Od lutego 1946 r. do 1947 r. trwała intensywna akcja przesiedlania Niemców z terenów Ziem Odzyskanych. Rozpoczęło się zagospodarowywanie nowych terenów, zaczęły powstawać pierwsze zakłady, sklepy i punkty usługowe – w grudniu 1946 r. pracowało ich łącznie 47. Równolegle organizowano oświatę (otwarcie szkoły podstawowej we wrześniu 1945 r.), kulturę i służbę zdrowia (od 1946 r. czynny był szpital miejski). Powojenną nazwę miasta Barwice Odrzańskie zmieniono w 1947 r. na Mieszkowice. W 1950 r. Zarząd Miejski i Miejska Rada Narodowa w Mieszkowicach zostały zlikwidowane w 1950 r. w wyniku reorganizacji organów władzy.
Powojenny rozwój miasta ukierunkowany był przede wszystkim na rolnictwo, w mniejszym stopniu zaś na przemysł i rzemiosło. Niedorozwój rolnictwa i jego otoczenia ekonomicznego oraz niedoinwestowanie w sferze gospodarki komunalnej, dziedzinach kulturalnej i socjalnej, doprowadziły miasto w latach 50. XX w. do stagnacji i zepchnęło do roli prowincjonalnego ośrodka. W latach 60. i 70. XX w. z przemysłu i rzemiosła utrzymywało się tylko ok. 17% ludności. Lata 80. XX w. przyniosły ożywienie w budownictwie (powstał m.in. budynek Miejsko-Gminnego Ośrodka Kultury, stadion sportowy, wiele budynków mieszkalnych, w większości spółdzielczych). 
W obliczu zmian ustrojowych po 1990 r. wiele zakładów pracy uległo likwidacji (np. skrzynkarnie, później Fabryka Miar Metrycznych, Rozlewnia Wód Gazowanych, POM, SKR, żłobek, przedszkole, Okręgowa Spółdzielnia Mleczarska), inne restrukturyzowano. W ich miejsce powstały nowe zakłady, przede wszystkim prywatne. Na przełomie XX/XXI w. w mieście poczyniono inwestycje proekologiczne, m.in. wybudowano stację uzdatniania wody (1996 r.), zbudowano sieć kanalizacyjną, kontynuowano budowę wodociągów, zakończona została gazyfikacja (1997 r.) oraz zmodernizowano oczyszczalnię ścieków (2003 r.).
Architektura i układ urbanistyczny.
Układ urbanistyczny.
W mieście zachował się średniowieczny układ urbanistyczny zwany typem równoległym, o siatce ulic przecinających się pod kątem prostym.
Architektura.
Obiekty wpisane do rejestru zabytków:
Poza rejestrem znajduje się dwór z przełomu XIX–XX wieku z kolumnowym gankiem ozdobionym 14 ceramicznymi medalionami.
Demografia.
Wybrane wskaźniki demograficzne według stanu na 31 grudnia 2008 r.:
Wykres liczby ludności miasta Mieszkowice na przestrzeni wieków:
Gospodarka.
Mieszkowice są lokalnym ośrodkiem usługowo-handlowym dla pobliskich miejscowości. Według stanu na 31 grudnia 2008 r. w mieście było zarejestrowanych 330 podmiotów gospodarczych, z tego 20 w sektorze publicznym i 310 w sektorze prywatnym.
Działy gospodarki o największej liczbie zarejestrowanych podmiotów:
Infrastruktura.
Transport.
Transport drogowy.
Mieszkowice leżą na skrzyżowaniu szlaków transportowych: Szczecin – Kostrzyn nad Odrą i Dębno – Osinów Dolny.
Komunikacja PKS – główne kierunki:
Transport kolejowy.
Przez miasto przebiega magistralna pasażersko-towarowa linia kolejowa nr 273 relacji Szczecin – Mieszkowice – Wrocław. Jest to linia dwutorowa, zelektryfikowana (odcinek przez Mieszkowice w 1983 r.) łącząca region Śląska z Zespołem Elektrowni „Dolna Odra” S. A. i portem szczecińskim.
Infrastruktura techniczna.
Według stanu na 31 grudnia 2008 r. w Mieszkowicach znajduje się 1186 mieszkań; przeciętna powierzchnia użytkowa 1 mieszkania wynosi 66,3 m²; przeciętna powierzchnia użytkowa w m²na 1 osobę wynosi 22,1.
Z sieci gazowej korzysta 32,5% ogółu ludności miasta.
Wodociągi miejskie o długości 10,5 km obsługiwane są przez Zakład Usług Komunalnych w Mieszkowicach, doprowadzając wodę do 97,1% mieszkańców miasta.
Miasto jest skanalizowane w 86,4%.
W Mieszkowicach znajduje się zmodernizowana w 2003 r. oczyszczalnia typu mechaniczno – biologicznego, obsługująca miasto i okoliczne wsie. Jak maksymalna wydajność to 760 m³/d, średnia moc przerobowa 450 m³/d. Oczyszczalnia nie jest w pełni eksploatowana, posiada ona rezerwę przewidzianą pod stopniowe przyłączenie wszystkich miejscowości gminy. Oczyszczone ścieki odprowadzane są do rzeki Kurzycy.
Miasto korzysta od 1994 r. z wysypiska gminnego zlokalizowanego w obrębie Kurzycka, o powierzchni 4,54 ha i pojemności ok. 151 809 m³.
Kultura.
Ośrodek prowadzi stałe zajęcia plastyczne oraz taneczne i muzyczne; organizuje konferencje popularnonaukowe oraz konkursy i warsztaty artystyczne oraz imprezy okazjonalne jak majówki, Mieszkowickie Dni Kultury i Przyjaźni, Niedziela Palmowa, Biesiada Wigilijna, Spotkania Seniorów.
Do podstawowych zadań statutowych placówki należą: gromadzenie, opracowywanie i udostępnianie zbiorów bibliotecznych; popularyzacja książki i czytelnictwa; prowadzenie działalności informatyczno –bibliograficznej. Biblioteka posiada oddziały dla dorosłych i dla dzieci oraz filie w Starych Łysogórach, Troszynie oraz Zielinie.
Ochrona zdrowia.
Na terenie miasta funkcjonują 3 prywatne zakłady opieki zdrowotnej, brak publicznych.
Administracja.
Miasto jest siedzibą gminy miejsko-wiejskiej. Mieszkańcy Mieszkowic wybierają do swojej Rady Miejskiej 7 radnych (7 z 15). Pozostałych 8 radnych wybierają mieszkańcy terenów wiejskich gminy Mieszkowice. Organem wykonawczym jest burmistrz.
Burmistrzowie Mieszkowic (po 1990 r.):
Mieszkańcy Mieszkowic wybierają parlamentarzystów z okręgu wyborczego Szczecin, a posłów do Parlamentu Europejskiego z okręgu wyborczego nr 13.

</doc>
<doc id="179850" url="https://pl.wikipedia.org/wiki?curid=179850" title="Ignacy Chodźkiewicz">
Ignacy Chodźkiewicz

Ignacy Chodźkiewicz – jedna z najbardziej barwnych postaci przełomu XVIII-XIX wieku, znana nie tylko w Polsce. W ciągu swojego życia współpracował ze służbami specjalnymi Rosji, Francji oraz tajną policją neapolitańską. Jeden z najbardziej znanych polskich karciarzy XVIII wieku, który dzięki tym umiejętnościom zasłynął w całej Europie.
Młodość.
Chodźkiewicz urodził się około 1760 roku na kresach wschodnich Rzeczypospolitej (dokładna data i miejsce urodzenia nie są znane), w zamożnej rodzinie szlacheckiej. Jego rodzice zmarli we wczesnym dzieciństwie. Młody Chodźkiewicz kształcił się w szkole prowadzonej przez jezuitów w Nowogródku, następnie w podobnej placówce w Wilnie. Dorosłe życie rozpoczął od sfałszowania metryki urodzenia, niezbędne mu to było do procesu sądowego o majątek dziedziczony po ojcu. Proces ten udało mu się wygrać, jednakże uzyskany majątek roztrwonił na grze w karty. Po utracie majątku wstąpił najpierw do polskiego wojska, nie widząc jednak korzyści ze służby w nim, zaciągnął się do służby w wojsku rosyjskim.
Agent carski.
Podczas służby w armii rosyjskiej Chodźkiewicz wyróżnił się dzielnością. Za wykazanie się odwagą podczas oblężenia Oczakowa w 1788 roku został odznaczony przez generała Aleksandra Suworowa krzyżem i awansowany na stopień kapitana Syberyjskiego Pułku Gwardyjskiego. Po zdobyciu twierdzy zrezygnował ze służby w armii rosyjskiej i wyjechał do Francji. Uczestniczył tam w wydarzeniach rewolucji francuskiej. Około roku 1792 powrócił do kraju (najprawdopodobniej w tym właśnie został zwerbowany przez carskie służby specjalne). 
W 1793 roku wyjechał do Wilna i wszedł do bliskiego otoczenia Jakuba Jasińskiego, który wprowadził go do organizacji konspiracyjnej. Chodźkiewicz zdobył duży autorytet i poważanie konspiratorów. Jego zadaniem jako agenta Rosjan było wywołanie fermentu wśród organizacji konspiracyjnych, co miało sprowokować wywołanie powstania i w efekcie przyczynić się do kolejnego rozbioru Polski. Jako prowokator utrzymywał dobre stosunki z przywódcami konfederacji targowickiej, konspiratorami, przekazując informacje o każdym z tych środowisk Rosjanom. Zadenuncjował m.in. gen. Ignacego Działyńskiego. 
Po wybuchu powstania kościuszkowskiego został wysłany przez Jasińskiego do Warszawy, gdzie sprowokował samosądy na targowiczanach. W uznaniu „rewolucyjnych zasług” został mianowany w sierpniu 1794 roku pułkownikiem wojska litewskiego. Równocześnie przekazywał tajne informacje o przebiegu insurekcji Rosjanom. Po stłumieniu insurekcji chcąc ukryć jego faktyczne związki Rosjanie osadzili go w posiadłości Adama Wawrzyńca Rzewuskiego. Następnie otrzymał misję inwigilacji polskiego środowiska emigracyjnego na Wołoszczyźnie, które pod wodzą brygadiera Joachima Deniski przygotowywało kolejne powstanie. Zamierzenia powstańcze się nie powiodły, głównie dzięki działaniom Chodźkiewicza, który informacje o planach emigracji przekazał do Petersburga, a wojska rosyjskie stłumiły w zarodku wystąpienie Deniski. 
W roku 1797 Chodźkiewicz został wysłany z tajną misją do Stambułu, by śledzić tamtejsze ośrodki emigracji polskiej. Misja nie okazała się zbyt owocna, ponieważ w tym samym roku zjawił się we Francji, gdzie uczestniczył w tłumieniu powstania w Wandei.
We Włoszech.
Latem 1798 roku Ignacy Chodźkiewicz przybył do Włoch z zamiarem wstąpienia do Legionów Polskich. Nie przyjęto go tam jednak przychylnie tym bardziej, że otworzył ekskluzywny dom gry, w którym prowadził działalność hazardową. Po wybuchu powstania antyfrancuskiego w końcu tegoż roku opuścił Rzym, został jednak schwytany przez powstańców włoskich, którzy mieli go zamiar go powiesić. Dzięki odwadze i zimnej krwi zdołał przekonać Włochów, że jest bardzo ważnym generałem i ocalił życie. Po tej przygodzie stał się sławny w wojsku polskim i francuskim, dowódca zaś wojsk francuskich gen. Jean-Étienne Championnet stał się jego protektorem, nagrodził finansowo oraz włączył do swojego sztabu. W ten sposób stał się on reprezentantem Polaków przy naczelnym wodzu wojsk francuskich we Włoszech.
Uprzywilejowaną pozycję wykorzystał jednak do realizacji własnych celów (intrygował w celu zostania dowódcą jazdy legionowej), oraz do udziału w podejrzanych interesach finansowych. Jako dowódca karnej ekspedycji rabował i palił miasteczka i wsie włoskie, które podejrzewano o egzekucje rannych Francuzów.
Na początku lutego 1799 roku Chodźkiewicz objął szefostwo tajnej policji Republiki Cisalpińskiej (występował jako „generał Lodoiska”). Wspólnie ze współpracownikiem francuskiego wywiadu Pierre'em Vilhatem zorganizował klasyczną prowokację, organizując wśród włoskich arystokratów antyfrancuski spisek, następnie go zdekonspirował, szantażując jego uczestników surowymi karami. Skończyło się na przyjęciu dużego okupu, którym organizatorzy całej prowokacji podzielili się z gen. Championnetem.
Na usługach Barrasa.
W ciągu licznych wizyt w Paryżu Chodźkiewicz nawiązał liczne kontakty, z czego najbardziej korzystna okazała się znajomość z André Masséną i Paulem Barrasem, z polecenia których zajął się puszczaniem w obieg na bardzo korzystnych warunkach fałszywych banknotów austriackich, podrabianych na zlecenie rządu francuskiego. W celu realizacji tej misji udał się m.in. w podróż po miastach niemieckich – i tamtejszych domach gry – gdzie występował jako bogaty ekscentryczny hrabia z Inflant; powodziło mu się ze zmiennym szczęściem, ale pieniędzy na realizację zadania nie brakowało.
Po powrocie do Włoch z inspiracji Barrasa sondował ewentualne poparcie dla przeprowadzenia zamachu stanu we Francji. Działania Barrasa uprzedził jednak Napoleon Bonaparte przeprowadzając w listopadzie 1799 roku własny przewrót. Na początku 1800 roku osobą Chodźkiewicza zaczęła się interesować tajna policja francuska, a dowódcy Legionów Polskich odmawiali poparcia, grożąc nawet plutonem egzekucyjnym w przypadku gdyby Chodźkiewicz nie zaprzestał intryg wśród oficerów, związał się bowiem z opozycją legionową, która miała zamiar odsunąć od dowodzenia gen. Dąbrowskiego. Jego działania doprowadziły do poróżnienia Dąbrowskiego z Tadeuszem Kościuszką.
Wiedząc o zainteresowaniu policji swoją osobą przeniósł się z Paryża na prowincję. Wkrótce jednak został aresztowany pod zarzutem fałszowania pieniędzy i osadzony w paryskim więzieniu Temple. Po ośmiu miesiącach wypuszczono go bez wyroku, ponieważ w sprawę fałszowania pieniędzy było zamieszanych wiele wysoko postawionych we Francji osób.
Ostatnie lata.
W latach 1802–1804 Chodźkiewicz przyjmował zlecenia księcia Czartoryskiego oraz wywiadu francuskiego. Na zlecenie księcia Adama usiłował śledzić Tadeusza Kościuszkę, misja jednak się nie powiodła, ponieważ był powszechnie znany w środowisku emigracji polskiej. Następnie na zlecenie szefa tajnej policji francuskiej Josepha Fouchégo odszukał niejakiego Holma, Polaka, który był biegły w otwieraniu wszelkich zamków i zabezpieczeń. Po wykonaniu tej misji wyjechał do Petersburga, gdzie otrzymał roczną pensję za dawne zasługi oraz zakaz uprawiania hazardu. W tej sytuacji wyjechał z Rosji. Przez ostatnie lata życia podróżował po Ukrainie zajmując się grą w karty. Donosił też władzom okazjonalnie (np. na Tadeusza Czackiego). 
Jego zła sława karciarza sprawiła w końcu, że władze rosyjskie zesłały go za to do Wiatki, gdzie zmarł najprawdopodobniej około roku 1823.

</doc>
<doc id="179851" url="https://pl.wikipedia.org/wiki?curid=179851" title="Seksualność">
Seksualność

Seksualność jest wrodzoną, naturalną funkcją organizmu ludzkiego i jednym z zasadniczych czynników motywujących do podejmowania więzi i kontaktów interpersonalnych, mającym wymiar biologiczny, psychiczny, społeczno-kulturowy i . Seksualny potencjał fizjologiczny człowieka ulega kształtowaniu przez doświadczenia życiowe.
Człowiek jest świadomy własnej seksualności, której hierarchia ważności zmienia się dla niego w zależności od etapu życia, stopnia rozwoju osobowości, sumy doświadczeń życiowych, bogactwa życia wewnętrznego, zmian światopoglądowych, cech osobowości (temperamentu, siły potrzeby seksualnej). Wpływ na wartość seksualności wywiera też całokształt zmian społecznych – laicyzacja i liberalizacja współczesnych społeczeństw oraz miejsce wartości powiązanych z seksualnością w systemie aksjonormatywnym (miłość, sukces, sens życia). W cywilizacji zachodniej postuluje się społeczną akceptację względnej autonomii seksualności, niepoddawanie jej wartościowaniu etycznemu, niewiązanie z wartościami religijnymi.
Według Trawińskiej wartości, którym podlega seksualność, to:
Związek seksualny, którego formy i głębia zależą od całokształtu osobowości partnerów ma zwrotny wpływ na ich osobowości, co modyfikuje funkcjonowanie w społeczeństwie. Seksualność jest istotnym elementem komunikacji międzyludzkiej, pierwotną formą komunikacji niewerbalnej, wyrażanej metasygnałami. Akt seksualny wyraża uniwersalne potrzeby człowieka, których komponenty są pożądane we wszystkich relacjach interpersonalnych, jak atrakcyjność, przywiązanie, zaufanie, akceptację, zaangażowanie, zadowolenie i bezpieczeństwo.
Zaburzenia seksualne występują, gdy wrodzona funkcja fizjologiczna ulega zahamowaniu lub zniekształceniu, bądź pozostaje w skrajnej dysharmonii z pozostałymi sferami osobowości człowieka.
Aspekty religijne.
Seksualność w doktrynie chrześcijańskiej.
W chrześcijańskiej refleksji nad kondycją ludzką, również w aspekcie seksualności, istotną rolę odegrał Augustyn z Hippony, którego poglądy przez całe stulecia formowały zarówno myśl, jak i praxis, wywierając znaczący wpływ na oficjalną doktrynę oraz przyczyniając się do powstania trudnych do wykorzenienia po dziś dzień stereotypów w postrzeganiu sfery płciowej z perspektywy chrześcijaństwa.

</doc>
<doc id="179855" url="https://pl.wikipedia.org/wiki?curid=179855" title="Buenos Aires/General Carrera">
Buenos Aires/General Carrera

Buenos Aires/General Carrera ( – nazwa używana w Argentynie lub "Lago General Carrera" – nazwa używana w Chile) – jezioro w południowej Argentynie i Chile, największe w Patagonii.
General Carrera jest miejscem połowu pstrągów i łososiowatych. U wybrzeży jeziora znajdują się marmurowe, niekiedy dwukolorowe, formacje z licznymi wgłębieniami lub mniejszymi jaskiniami. Od jeziora odpływa rzeka Baker (do Oceanu Spokojnego) oraz Deseado (do Oceanu Atlantyckiego).
Powierzchnia: 1850 km²
Wysokość: 217 m n.p.m.

</doc>
<doc id="179860" url="https://pl.wikipedia.org/wiki?curid=179860" title="Stefan Frankiewicz">
Stefan Frankiewicz

Stefan Frankiewicz (ur. 31 sierpnia 1940 w Grudziądzu) – polski historyk literatury, doktor nauk humanistycznych, działacz katolicki, publicysta, w latach 1995–2001 ambasador Rzeczypospolitej Polskiej przy Stolicy Apostolskiej.
Życiorys.
Studiował filologię polską na UMK w Toruniu (doktorat u prof. Konrada Górskiego). W latach 1966–1970 był sekretarzem toruńskiego KIK-u. Od 1970 publikował w "Więzi", a w 1989 został redaktorem naczelnym tego czasopisma. W latach 1979–1989 mieszkał w Rzymie i był redaktorem polskiej edycji "L’Osservatore Romano".
Członek PEN Club-u i Komisji Kultury Episkopatu Polski. Ambasador Polski przy Stolicy Apostolskiej i przy Zakonie Kawalerów Maltańskich w latach 1995–2001. Za zasługi dla Kościoła w 1997 odznaczony przez papieża Jana Pawła II Wielkim Krzyżem Orderu Piusa IX.

</doc>
<doc id="179863" url="https://pl.wikipedia.org/wiki?curid=179863" title="Burton Cummings">
Burton Cummings

Burton Cummings (ur. 31 grudnia 1947) – kanadyjski, muzyk rockowy, pianista i wokalista. Cummings urodził się w Winnipeg w Manitobie. Karierę muzyka rozpoczął w grupie The Devrons, lecz dopiero prawdziwa sławę zyskał, gdy dołączył do bardzo popularnej w Kanadzie i znanej na świecie grupy The Guess Who. W grupie pełnił role pianisty i głównego wokalisty. Wraz z Randym Bachmanem był kompozytorem większości wielkich przebojów zespołu. Obok występów w grupie prowadził z powodzeniem karierę solową. Największym jego przebojem była piosenka "Stand Tall", sprzedana w ponad milionowym nakładzie.

</doc>
<doc id="179874" url="https://pl.wikipedia.org/wiki?curid=179874" title="Pozdrowienia z Alej Jerozolimskich">
Pozdrowienia z Alej Jerozolimskich

Pozdrowienia z Alej Jerozolimskich – projekt artystyczny Joanny Rajkowskiej, którego centralnym elementem jest ustawiona na rondzie gen. Charles’a de Gaulle’a w Warszawie sztuczna palma daktylowa.
Palma została odsłonięta 12 grudnia 2002.
Inspiracja.
Palma, należąca do projektu "Pozdrowienia z Alej Jerozolimskich", zainspirowana została pobytem Rajkowskiej i Artura Żmijewskiego w Izraelu w 2001, a pierwotny pomysł na instalacje zakładał cały szpaler drzew tego typu. Ostatecznie zamiast szpaleru Rajkowska zdecydowała się ustawić jedną palmę.
Autorka traktuje swój projekt jako lewicowy.
Realizacja.
Palma została wykonana przez amerykańską firmę Soul-utions.Com. Została wykonana z tworzyw sztucznych i naturalnych materiałów. Ma wysokość ok. 15 metrów. Jest wodoodporna. Stabilność zapewnia jej osadzenie na metalowej konstrukcji obciążonej betonowymi prefabrykatami.
Projekt wzbudzał kontrowersje, m.in. dyskutowano nad czasem trwania instalacji, kosztami jej utrzymania i tym, kto powinien je ponosić, prawami do wykorzystywania wizerunku palmy i decydowania o jej otoczeniu, a także o wymowie politycznej instalacji i kontekście kulturowym.
Pierwotnie palma miała stać przez rok i na taki czas zostało wydane pozwolenie na zajęcie pasa drogowego. Autorka w 2007 podkreślała, że (gdy powstawała) nie wydano na nią publicznych pieniędzy. Jednak utrzymanie palmy i jej konserwacja (naprawa zniszczeń powstałych wskutek deszczów i wiatrów) okazały się kosztowne dla autorki, która deklarowała chęć przekazania palmy miastu. Władze miasta do pomysłu przejęcia instalacji i jej utrzymywania podchodziły sceptycznie, choć dawały dowody przychylności – mimo że autorka ani współpracująca z nią fundacja nie opłacały kosztów zajęcia pasa drogowego, umorzyły zaległe opłaty.
Za pozostawieniem palmy wielokrotnie opowiadały się media, przede wszystkim „Gazeta Wyborcza”, która w dodatkach ogólnopolskich i stołecznym zamieściła na ten temat ponad 20 artykułów. W sondażu przeprowadzonym w październiku 2003 przez Instytut Badań Rynku i Opinii SMG/KRC 75% mieszkańców stolicy opowiedziało się za pozostawieniem palmy.
Palma z prawnego punktu widzenia jest własnością Joanny Rajkowskiej. W 2007 autorka w zamian za 40 tys. zł dotacji na remont instalacji odstąpiła majątkowe prawa autorskie miastu, zgadzając się, by wykorzystywało ono wizerunek palmy w materiałach promocyjnych. Umowa ta wygasła w 2011.
Na początku lata 2007 roku palma przeszła remont, podczas którego wymieniono korę na pniu i liście (co całkowicie zmieniło kształt korony sztucznego drzewka) oraz skontrolowano stan śrub mocujących i spoin, zabezpieczając je tym razem znacznie lepiej przed dającą się dotychczas we znaki korozją i warunkami atmosferycznymi. Przy okazji – po demontażu poprzednich liści – zamontowano nową głowicę, co w przyszłości miało umożliwić zwiększenie trwałości konstrukcji i ułatwić wymianę liści.
W 2010 ponownie prowadzono rozmowy o odkupieniu palmy, autorka proponowała kwotę miliona złotych. Rajkowska mimo deklaracji zbycia praw do palmy nadal jednak chciała decydować o jej losach.
W lutym 2011, z aprobatą Joanny Rajkowskiej, w ramach akcji protestacyjnej przeciw wizycie polskiego rządu w Izraelu, na palmie zawieszono palestyńską chustę.
W 2012, w przeddzień rozpoczęcia Mistrzostw Europy w Piłce Nożnej EURO 2012, Joanna Rajkowska wraz z Ruchem 10 Czerwca "w proteście przeciwko polityce władz Warszawy" i ustawieniu bez konsultacji z nią ogromnej piłki futbolowej obok palmy, powiesiła na niej transparent z napisem "Chleba zamiast igrzysk" oraz usunęła wszystkie liście.
Zgodnie z uchwalonym w lipcu 2017 miejscowym planem zagospodarowania przestrzennego dla rejonu ul. Foksal rondo gen. Charles’a de Gaulle’a ma zostać zlikwidowane i zastąpione skrzyżowaniem. W planie dodano jednak zapis dopuszczający zachowanie palmy w przestrzeni publicznej miasta, jednak bez wskazania nowego miejsca dla instalacji.
W czerwcu 2019, z okazji Światowego Dnia Środowiska, palma została symbolicznie „uśmiercona” poprzez czasową wymianę jej sztucznych, zielonych liści na martwe, prawdziwe. Celem było zwrócenie uwagi na unicestwienie przez ludzi ekosystemu, od którego zależy ich egzystencja. Joanna Rajkowska uznała to za najważniejszy moment w historii projektu.
Akcja „usychająca palma” była częścią społecznej kampanii Dla Planety i została zaplanowana wspólnie przez UNEP/GRID-Warszawa i agencję Syrena Communications z poparciem Joanny Rajkowskiej i za zgodą Muzeum Sztuki Nowoczesnej w Warszawie. Usychająca palma na rondzie de Gaulle'a w Warszawie zainaugurowała polską kampanię "Zielona Wstążka dla Planety" wpisującą się w globalne działania podejmowane w ramach światowej kampanii UN Environment „Beat Air Pollution”, której kulminacyjnym momentem były obchody Światowego Dnia Środowiska. Strony współpracujące przy projekcie zgodziły się, by wykorzystać palmę jako medium, za którego pośrednictwem przekażą światu komunikat o realności katastrofy klimatycznej i zachęcą społeczeństwo do podejmowania ekopostanowień.
W związku z zaplanowaną likwidacją ronda gen. Charles’a de Gaulle’a i zastąpieniem go skrzyżowaniem sztuczna palma zostanie przeniesiona w nowe miejsce.
W 2022 tygodnik "Polityka" uznał instalację za jedno z dziesięciu najważniejszych dzieł sztuki ostatniego trzydziestolecia

</doc>
<doc id="179875" url="https://pl.wikipedia.org/wiki?curid=179875" title="Nasielsk">
Nasielsk

Nasielsk () – miasto w Polsce, w województwie mazowieckim, w powiecie nowodworskim, siedziba gminy miejsko-wiejskiej Nasielsk, położone 50 km na północ od Warszawy, nad Nasielną, w dawnej ziemi zakroczymskiej historycznego Mazowsza.
30 czerwca 2015 miasto zamieszkiwało 7640 osób.
Demografia.
Ludność Nasielska na przestrzeni ostatnich 230 lat.
Historia.
Nazwa.
Formy zapisu nazwy miasta używane w historycznych dokumentach:
Nasilzco, Nosidlsk, Nosylsk, Nosydlsk, Nosielsk, Nosselia, Nosidlsko, Nasidlsko, Nosilsko, Nasilsko, Nasylsco.
Zmiana liczby ludności.
Przykładowa liczba ludności miasta Nasielska:
Przykładowa liczba ludności gminy Nasielsk:
Fakty z historii miasta.
W latach 835–850 zbudowano najstarszy wał grodu w Nasielsku. Z badań dendrochronologicznych wynika, że wał był przebudowany po 871 roku.
Nazwa "Nasilzco" pojawiła się po raz pierwszy w tzw. falsyfikacie mogileńskim z 1155 roku – był to dokument książęcy opisujący nadania dla klasztoru benedyktynów w Mogilnie, wystawiony rzekomo w roku 1065. Miejscowość wymieniono także w dokumencie Bolesława Kędzierzawego z roku 1155, tym razem pod nazwą "Nasidlzk". W roku 1257 Siemowit, książę mazowiecki nadał trzecią część Nasielska klasztorowi w Czerwińsku.
W 1532 król Zygmunt I Stary ustanowił w Nasielsku targ tygodniowy, który miał się odbywać w każdy poniedziałek (później przeniesiony na niedzielę, a następnie dodano drugi targ – w środę) oraz 3 doroczne jarmarki, wyznaczone na św. Wojciecha, św. Jakuba Apostoła i św. Barbarę. Obecnie targi nie odbywają się w dni ustalone historycznie, gdyż mają one miejsce w każdy wtorek i piątek przy ulicy Lipowej oraz Tylnej.
W 1837 wprowadzono w Nasielsku pierwsze latarnie uliczne.
W 1844 odkryto srebrny skarb wczesnośredniowieczny, świadczący o udziale Nasielska także w handlu międzynarodowym; nie zachowały się informacje o wielkości tego skarbu.
W opisie z 1847, zawartym w księdze hipotecznej miasta Nasielska, powierzchnię miasta określono następująco: „Miasto Nasielsk ma ogólnej rozległości: włók 24, morgów 21, prętów 171”.
W 1885 w Nasielsku było 229 domów (w tym 16 murowanych), 9 garbarni, fabryka octu, 2 młyny wodne przy grobli, 2 wiatraki, 9 zdunów i 121 szewców.
Główną osią komunikacyjną Nasielska była droga prowadząca z Serocka do Nowego Miasta; obecnie jest to również główny trakt komunikacyjny – tworzy go ciąg ulic: Warszawska, Kilińskiego, Kościuszki i Płońska.
4 lutego 1905 chłopi w gminie Nasielsk zażądali wprowadzenia jako urzędowego języka polskiego w gminie i odmówili podpisania protokołu zebrania, gdyż wójt nie zgodził się napisać go po polsku; było to pierwsze wystąpienie w powiecie pułtuskim w ramach rewolucji 1905 roku.
Obecny kościół św. Wojciecha z początku XX wieku, projektował i budował inż. Józef Pius Dziekoński, znany budowniczy wielu kościołów na Mazowszu i w Polsce (np. katedra św. Floriana diecezji warszawsko-praskiej, kościół farny w Białymstoku).
W 1927 otwarto w Nasielsku średnią szkołę handlową.
W 1937 miał miejsce strajk w nasielskiej fabryce guzików – fabryka ta zaspokajała potrzeby krajowe, jak również produkty były wysyłane za granicę.
Do jesieni 1940 roku siedzibą gminy była wieś Chrcynno, później Niemcy przenieśli ją do miasta Nasielska.
10 kwietnia 1940 aresztowany i wywieziony do obozu został Feliks Rostkowski, długoletni burmistrz Nasielska (jako jeden z nielicznych przeżył obóz i powrócił do Nasielska).
W latach 1941–1943 w Nasielsku w domu piętrowym z podwórzem o powierzchni 1500 m² przy ul. Berka Joselewicza (obecnie ul. Starzyńskiego – teren byłej mleczarni i teren Liceum Ogólnokształcącego) znajdował się obóz pracy nieistniejący w niemieckim wykazie obozów pracy.
Tajne nauczanie we wsi Ruszkowo gm. Nasielsk w czasie wojny prowadziła Maria Sienkiewicz, siostrzenica Henryka Sienkiewicza (zmarła pod koniec okupacji i została pochowana na cmentarzu w Cieksynie gm. Nasielsk).
W mieście podczas okupacji hitlerowskiej działały m.in. oddziały 1 batalionu Armii Ludowej „Ziemi Płockiej” i 5 batalionu Armii Ludowej „Narew” z brygady „Synowie Ziemi Mazowieckiej”.
Straty osobowe miasta i gminy Nasielsk w czasie hitlerowskiej okupacji wyniosły 6650 osób, tj. 35% ogółu ludności.
Gospodarka.
Ośrodek usługowy i przemysłowy. W mieście znajduje się chłodnia należąca do firmy PPHU „KAM-POL” Import – Eksport Piotr Furmański oraz dawna odlewnia aluminium i stopów.
Transport.
Znaczący węzeł drogowy i kolejowy (dworzec w Nowych Pieścirogach).
Linie kolejowe, łączą stację Nasielsk z innymi miastami:
W mieście krzyżują się drogi wojewódzkie:
Lądowisko.
Około 5 km na południowy wschód od miasta funkcjonuje lądowisko Chrcynno.
Sport.
W mieście działa klub sportowy MLKS „Żbik Nasielsk”. Klub posiada również drużynę kobiecą, grającą w III lidze kobiet. W 2016 roku piłkę nożną trenuje około 250 zawodników w różnym wieku. Ponadto klub posiada sekcję tenisa stołowego, brydża sportowego i szachów. Prezesem „Żbika” jest Marek Prusinowski. Znajdują się również dwa kluby atletyczne „TKKF Spartakus Nasielsk”, „MKS Power 2005 Nasielsk” (obydwa Trójbój Siłowy i Wyciskanie Leżąc). W gminie Nasielsk działa także amatorska organizacja, która ma na celu zachęcić i skupić lokalną społeczność do uprawiania i promocji sportu – „Nasielsk-Baszta Bike Team”, a od 19 października 2017 r. działa jako 'Stowarzyszenie Nasielsk Baszta Team”.
Wspólnoty wyznaniowe.
Kościół katolicki
Świadkowie Jehowy

</doc>
<doc id="179877" url="https://pl.wikipedia.org/wiki?curid=179877" title="Powszechna Wystawa Krajowa we Lwowie">
Powszechna Wystawa Krajowa we Lwowie

Powszechna Wystawa Krajowa we Lwowie – urządzona w 1894 we Lwowie wielka wystawa osiągnięć gospodarczych i kulturalnych Galicji oraz ponadzaborowa prezentacja dzieł sztuki i kultury Królestwa Galicji i Lodomerii.
Historia.
Przygotowanie wystawy trwało dwa lata. Tworzyło ją 129 pawilonów, podzielonych na 34 główne działy. Eksponowana była na obszarze 50 ha w sąsiedztwie Parku Stryjskiego. Jej koszty były porównywalne z ówczesnym rocznym budżetem miasta Krakowa. Na czele Komitetu Wystawy stanął "czerwony książę" Adam Sapieha, a dyrektorem został Zdzisław Marchwicki. Wystawa ta stała się zarówno przeglądem dorobku gospodarczego Galicji, jak też - i przede wszystkim - prezentacją narodowej sztuki i kultury wszystkich polskich ziem znajdujących się pod zaborami. Specjalnie z tej okazji powstała monumentalna Panorama Racławicka Wojciecha Kossaka i Jana Styki.
5 czerwca 1894 uroczyście otwarto wystawę. Była ona czynna przez cztery i pół miesiąca. Zwiedziło ją w tym czasie 1 mln 150 tys. osób, więc dziesięciokrotnie więcej niż liczba mieszkańców ówczesnego Lwowa, w tym również cesarz Franciszek Józef I. W trakcie wystawy odbywały się również konferencje i zloty. Uruchomiono pierwszy we Lwowie i w tej części Europy elektryczny tramwaj, łączący teren wystawy z miastem, jak również pierwszą na ziemiach polskich kolej linową.
14 lipca 1894 w ramach „II Zlotu Sokoła” wśród licznych pokazów i zawodów sportowych przeróżnych dyscyplin rozegrano futbolowe spotkanie między reprezentacjami krakowskiego Sokoła i Gimnastyczno-Śpiewaczego Koła Nauczycieli m. Lwowa (GSKN). Był to pierwszy w dziejach udokumentowany mecz piłkarski rozegrany przez Polaków na ziemiach polskich
Wystawa pokazała osiągnięcia nauki, sztuki, techniki, gospodarki i przemysłu Galicji, która była uważana za najbardziej gospodarczo zacofaną część ziem austriackich. Autonomia kulturalna Galicji w ramach wielonarodowej monarchii austro-węgierskiej umożliwiła w ten sposób zademonstrowanie patriotycznych uczuć Polaków. Po odzyskaniu niepodległości przez Polskę tereny i obiekty wystawowe wykorzystano dla organizacji Targów Wschodnich.
Pracami budowlanymi ponad stu obiektów wystawy kierowali od początku 1893 architekci: Julian Zachariewicz i Franciszek Skowron.
Na pożegnanie cesarz Franciszek Józef I wypowiedział słowa: "Rozumiemy się wzajemnie i możemy na siebie liczyć".

</doc>
<doc id="179898" url="https://pl.wikipedia.org/wiki?curid=179898" title="Miniaturyzacja">
Miniaturyzacja

Miniaturyzacja to występujący w technologii trend zmniejszania rozmiarów urządzeń mechanicznych, optycznych i elektronicznych przy zachowaniu ich pełnej użyteczności. Zjawisko jest szczególnie widoczny w elektronice, gdzie rozmiar i liczba elementów ma duży wpływ na rozmiar i cenę produktu. Miniaturyzacja układów elektronicznych doprowadziła do rozwoju scalonych układów półprzewodnikowych. Układy te mogą zawierać wiele milionów elementów elektronicznych w jednej obudowie. Przykłady wysoko zminiaturyzowanych układów scalonych to m.in.:

</doc>
<doc id="179903" url="https://pl.wikipedia.org/wiki?curid=179903" title="PLD Linux">
PLD Linux



</doc>
<doc id="179905" url="https://pl.wikipedia.org/wiki?curid=179905" title="Żyleta">
Żyleta



</doc>
<doc id="179910" url="https://pl.wikipedia.org/wiki?curid=179910" title="Mannit">
Mannit



</doc>
<doc id="179911" url="https://pl.wikipedia.org/wiki?curid=179911" title="Raków">
Raków



</doc>
<doc id="179916" url="https://pl.wikipedia.org/wiki?curid=179916" title="Metoda Monte-Carlo">
Metoda Monte-Carlo



</doc>
<doc id="179917" url="https://pl.wikipedia.org/wiki?curid=179917" title="Szyfrowanie danych">
Szyfrowanie danych



</doc>
<doc id="179918" url="https://pl.wikipedia.org/wiki?curid=179918" title="Jan Vennegoor of Hesselink">
Jan Vennegoor of Hesselink

Jan Johannes Vennegoor of Hesselink (wym. ; ur. 7 listopada 1978 w Oldenzaal) – holenderski piłkarz, grający na pozycji napastnika.
Ten piłkarz o jednym z najdłuższych nazwisk wśród holenderskich piłkarzy zaczynał karierę w amatorskim klubie z rodzinnej miejscowości, Quick’20. W dorosły futbol wkraczał już jako gracz FC Twente, w którym grał od 1996 do 2001 roku. W barwach FC Twente zagrał w Eredivisie 142 razy strzelając 59 bramek. W 2001 roku zainteresował się nim silniejszy PSV Eindhoven i za 8,4 miliona euro zawodnik ten przeszedł do klubu z Eindhoven od razu stając się jego podstawowym graczem. Latem 2006 za sumę około 7,5 miliona euro przeszedł do szkockiego Celtic F.C. Po wygaśnięciu trzyletniego kontraktu z klubem z Glasgow, Holender podpisał we wrześniu 2009 roku umowę z angielskim Hull.
Od sezonu 2010/2011 występował w drużynie z Austrii – Rapidzie Wiedeń. Zakończył karierę 15 maja 2012 roku.
W reprezentacji Holandii Vennegoor of Hesselink zadebiutował 11 października 2000 roku w przegranym 0-2 meczu z reprezentacją Portugalii, zmieniając w 46 minucie samego Patricka Kluiverta. Vennegoor of Hesselink był również uczestnikiem Mistrzostw Świata w których Holandia odpadła w 1/8 finału w pamiętnym, brutalnym meczu z Portugalią. Portugalia wygrała ten mecz 1:0.

</doc>
<doc id="179919" url="https://pl.wikipedia.org/wiki?curid=179919" title="Kostrzewowe">
Kostrzewowe

Kostrzewowe - podrodzina ("Festucoideae" Link) i plemię ("Festuceae" Dumort.) roślin należących do rodziny wiechlinowatych. Nazwa polska jest identyczna dla obu taksonów. Typem nomenklatorycznym jest rodzaj kostrzewa ("Festuca"). Należą tu trawy pastewne, łąkowe i uprawne.

</doc>
<doc id="179921" url="https://pl.wikipedia.org/wiki?curid=179921" title="Elementy minimalny i maksymalny">
Elementy minimalny i maksymalny

Elementem minimalnym w zbiorze częściowo uporządkowanym formula_1 nazywamy każdy taki element formula_2 że nie ma w formula_3 elementów mniejszych od niego. Symbolicznie:
Dualnie, elementem maksymalnym w zbiorze częściowo uporządkowanym formula_1 nazywamy każdy taki element formula_2 że nie ma w formula_3 elementów większych od niego. Symbolicznie:
Uwagi.
Analogiczne własności ma element maksymalny.

</doc>
<doc id="179925" url="https://pl.wikipedia.org/wiki?curid=179925" title="Marí Alkatiri">
Marí Alkatiri

Marí bim Amude Alkatiri (ur. 26 listopada 1949 w Dili) – pierwszy demokratyczny premier Timoru Wschodniego po uznaniu tego państwa za niepodległe 20 maja 2002. 26 czerwca 2006 podał się do dymisji. Przed rozpoczęciem kariery politycznej w kraju przebywał na emigracji w Angoli i Mozambiku, gdzie ukrywał się przed indonezyjską okupacją.

</doc>
<doc id="179927" url="https://pl.wikipedia.org/wiki?curid=179927" title="Mari Alkatiri">
Mari Alkatiri



</doc>
<doc id="179930" url="https://pl.wikipedia.org/wiki?curid=179930" title="Migmatyt">
Migmatyt

Migmatyt – skała ultrametamorficzna powstająca na pograniczu magmatyzmu i metamorfizmu katazonalnego. Może wykazywać foliację. Zbudowana głównie z kwarcu, skaleni i biotytu, z domieszkami innych minerałów. Występuje razem z gnejsami i granitami, w Polsce – w Sudetach oraz w Tatrach Zachodnich.
Terminu "migmatyt" po raz pierwszy użył w 1907 r. fiński petrolog Jakob Johannes Sederholm, który opisał te skały pochodzące z obszaru tarczy fennoskandzkiej w południowej Finlandii.
Powstawanie i struktura.
Migmatyty mogą powstawać przez wciskanie się (iniekcję) magmy lub związanych z nią roztworów w skały starsze, zwykle metamorficzne (wzdłuż płaszczyzn foliacji, złupkowania itp.). Proces tworzenia się migmatytów polega na przepojeniu skał starszych przez ruchliwe produkty pochodzenia magmowego (głównie skaleniowo-kwarcowe), a także na selektywnym wytapianiu jasnych składników tych skał w wysokich temperaturach.
Laminacja migmatytów wykazuje liczne, drobne, dysharomonijne sfałdowania, powstające na etapie uplastycznienia skały w czasie intensywnego metamorfizmu. Jasne warstewki kwarcowo-skaleniowe mają strukturę granoblastyczną, a ciemne warstewki biotytowe strukturę lepidoblastyczną.

</doc>
<doc id="179935" url="https://pl.wikipedia.org/wiki?curid=179935" title="Kukurydzowe">
Kukurydzowe

Kukurydzowe ("Maydeae") – plemię roślin należących do rodziny wiechlinowatych. Typem nomenklatorycznym jest kukurydza zwyczajna ("Zea mays"), nieznana w stanie dzikim i pochodząca z Ameryki Środkowej.
Systematyka.
Do kukurydzowych należy jeden gatunek kukurydza zwyczajna ("Zea mays") wraz z podgatunkami i odmianami.

</doc>
<doc id="179936" url="https://pl.wikipedia.org/wiki?curid=179936" title="Antynormatywizm">
Antynormatywizm

Antynormatywizm - przyjęcie postawy przez badaczy wolnej od wartościowania. Działalność poznawcza jest neutralna w stosunku do toczących się w społeczeństwie sporów o wartości i nie dostarcza argumentów żadnej z uczestniczących w nich stron.

</doc>
<doc id="179942" url="https://pl.wikipedia.org/wiki?curid=179942" title="Szef misji dyplomatycznej">
Szef misji dyplomatycznej



</doc>
<doc id="179943" url="https://pl.wikipedia.org/wiki?curid=179943" title="Shavkat Mirziyoev">
Shavkat Mirziyoev



</doc>
<doc id="179950" url="https://pl.wikipedia.org/wiki?curid=179950" title="Einberger">
Einberger

Einberger – herb szlachecki.
Opis herbu.
W słup, pole srebrne i błękitne, u podstawy skała, na której kozioł stojący. Klejnot: trzy pióra strusie – białe między błękitnymi. Labry: błękitne podbite srebrem.
Najwcześniejsze wzmianki.
Nadany 4.10.1794 przez Franciszka II Józefowi Einbergerowi, sekretarzowi sądów ziemskich galicyjskich, wraz z tytułem "Edler" i predykatem "von Einberg".
Herbowni.
Jedna rodzina herbownych (herb własny):
Einberger von Einberg.
Bibliografia.
Sławomir Górzyński: Nobilitacje w Galicji w latach 1772-1918. DiG 1997. 

</doc>
<doc id="179954" url="https://pl.wikipedia.org/wiki?curid=179954" title="Misja dyplomatyczna">
Misja dyplomatyczna

Misja dyplomatyczna – przedstawicielstwo dyplomatyczne określonego państwa w innym państwie lub przy organizacji międzynarodowej. Status misji dyplomatycznej posiadają też niektóre organizacje międzynarodowe.
Według art. 3 Konwencji wiedeńskiej o stosunkach dyplomatycznych z 18 kwietnia 1961 r. funkcje misji dyplomatycznej obejmują między innymi:
Artykuł 41 Konwencji głosi "Bez uszczerbku dla ich przywilejów i immunitetów obowiązkiem wszystkich osób korzystających z tych przywilejów i immunitetów jest szanowanie ustaw i innych przepisów państwa przyjmującego. Mają one również obowiązek nie mieszać się do spraw wewnętrznych tego państwa". Zabronione jest użytkowanie pomieszczeń misji w sposób niezgodny z funkcjami misji określonymi w Konwencji, bądź w innych normach powszechnego prawa międzynarodowego lub w specjalnych umowach obowiązujących między państwem wysyłającym a przyjmującym.
Misja dyplomatyczna może być 
Szef misji dyplomatycznej.
Szef misji dyplomatycznej jest najwyższym przedstawicielem państwa w drugim państwie, przy organizacji międzynarodowej, lub osoba kierująca organizacją międzynarodową. Kieruje misją dyplomatyczną i od jego decyzji uzależnione są wszystkie podjęte przez misję działania. Wypełnia on wszystkie funkcje misji dyplomatycznej. W myśl artykułu 14 Konwencji z 1961 wyróżnia się kilka rodzajów szefów misji dyplomatycznych. Podstawowy podział wynika z trzech rang (klas) dyplomatycznych. Szefowi misji przysługują określone przywileje i immunitety dyplomatyczne.
Wyznaczenie szefa misji dyplomatycznej:
Personel misji dyplomatycznej.
Państwa uzgadniają między sobą klasę, do której powinni należeć szefowie ich misji, przy czym obowiązuje zasada wzajemności (raczej nie spotyka się sytuacji, gdy państwo X wysyła do państwa Y ambasadora, a państwo Y do państwa X posła)

</doc>
<doc id="179957" url="https://pl.wikipedia.org/wiki?curid=179957" title="Fiołek przedziwny">
Fiołek przedziwny

Fiołek przedziwny ("Viola mirabilis" L.) – gatunek rośliny należący do rodziny fiołkowatych. Występuje w Azji i Europie. W Polsce dość pospolity, rośnie na niżu i w niższych położeniach górskich.
Biologia, ekologia.
Bylina, hemikryptofit. Kwitnie od kwietnia do maja. Siedlisko: Lasy, zarośla.
Zmienność.
Tworzy mieszańce z fiołkiem leśnym, f. Rivina, f. skalnym.

</doc>
<doc id="179959" url="https://pl.wikipedia.org/wiki?curid=179959" title="Etmajer">
Etmajer

Etmajer ("Ettmayer") – herb szlachecki.
Opis herbu.
Na tarczy czterodzielnej, w polach I i IV złotych – pół orła czarnego, w II i III czerwonym – trójkąt na opak srebrny z gwiazdą sześciopromienną czerwoną. W klejnocie I trzy pióra strusie między czarnymi złote, w II między czerwonymi srebrne. Labry z prawej strony czarne, podbite złotem, z lewej czerwone, podbite srebrem.
Najwcześniejsze wzmianki.
Nobilitacja z 1812, którą uzyskał Antoni Ettmayer, naczelnik galicyjskiej Izby Obrachunkowej, z tytułem "Edler" i predykatem "von Adelsburg". Otrzymał herb różniący się polami II i III, z 1 tylko klejnotem. Tenże w roku 1822 uzyskał szlachectwo II stopnia (tytuł "Ritter") z herbem jak w opisie.
Herbowni.
Ettmayer von Adelsburg

</doc>
<doc id="179962" url="https://pl.wikipedia.org/wiki?curid=179962" title="Kobiety na Falach">
Kobiety na Falach

Kobiety na Falach (ang. "Women on Waves") – organizacja działająca na rzecz prawa do aborcji w krajach, gdzie jest ona nielegalna. Organizacja została założona w 1999 roku przez Rebeccę Gomperts, która początkowo pracowała jako lekarka na statkach Greenpeace. "Kobiety na falach" walczą nie tylko o prawo do legalnej aborcji, ale także o dostęp do antykoncepcji i edukację seksualną. Przeprowadzają na jej temat warsztaty i szkolenia. Posiadają zezwolenie holenderskiego Ministerstwa Zdrowia na przeprowadzanie aborcji farmakologicznej na pełnym morzu lub w Holandii nie później niż do 16 dnia po upływie terminu przewidywanej miesiączki. Organizacja prowadzi gabinet aborcyjny na statku „Langenort”.
Statek organizacji.
Organizacja jest najbardziej znana z zarejestrowanego pod holenderską banderą statku „Langenort”. Okręty na wodach eksterytorialnych obowiązują prawa kraju rejestracji. Tak więc, po odpłynięciu na niewielką odległość od brzegu, na statku tym można legalnie dokonywać aborcji we wczesnym okresie ciąży, co jest legalne według holenderskiego prawa.
„Langenort” był w Polsce na przełomie czerwca i lipca 2003 roku (przypłynął do portu we Władysławowie). Na statku i w porcie przeprowadzono akcję informacyjną ostrzegającą przed niechcianą ciążą.
Ciekawostki.
Mężczyźni na Falach.
W odpowiedzi na wizytę w Polsce statku „Langenort” powstała, w lecie 2003 roku, nieformalna organizacja Mężczyźni na Falach. Ich celem było aktywne propagowanie tzw. ojcostwa społecznego, polegającego na naturalnym zapładnianiu kobiet niepragnących stałych związków z mężczyznami i potrzebujących od nich jedynie nasienia.
Organizacja została założona przez grupę kilku znajomych, którzy sami siebie nazywali „szowinistycznymi samcami”. Nabyli oni stary kuter rybacki MEH-51 „Trygław”, na którym podróżowali latem 2003 i 2004 roku po polskich wodach przybrzeżnych. W odwiedzanych portach oferowali publicznie swoje usługi, wzbudzając sensację w lokalnych mediach oraz wśród wczasowiczów. Ich działalność dostrzegły też media ogólnokrajowe, jak telewizja Polsat oraz tygodniki Przekrój, Polityka, Wprost, Nie.

</doc>
<doc id="179965" url="https://pl.wikipedia.org/wiki?curid=179965" title="Fontana (herb szlachecki)">
Fontana (herb szlachecki)

Fontana – herb szlachecki.
Opis herbu.
W polu czerwonym, pod orłem dwugłowym czarnym, ukoronowanym, na poprzecznym pasie srebrnym – wodotrysk, a z każdej jego strony po trzy rzędy gwiazd złotych sześcioramiennych, po pięć w rzędzie, w szachownice ułożonych. Klejnot: pięć piór strusich.
"Herbarz szlachty prowincyi witebskiej" opracowany przez Piekosińskiego, podaje inny opis herbu:
Jeszcze inaczej opisuje herb Boniecki pisząc :
Najwcześniejsze wzmianki.
Nobilitacja z 1764 roku.
Herbowni.
Fontana, Gross.

</doc>
<doc id="179969" url="https://pl.wikipedia.org/wiki?curid=179969" title="Frantzius">
Frantzius

Frantzius ("Frantius") – odmiana herbu szlacheckiego Tarczała.
Opis herbu.
W pas, w polu błękitnym trzy sześcioramienne gwiazdy srebrne: jedna i dwie; w polu złotym – na zielonej murawie bocian z kulą w prawej łapie. Klejnot: bocian z godła.
Najwcześniejsze wzmianki.
"Herb nadany Teodozemu Krystynowi Frantziusowi w roku 1790 w Polsce, potwierdzony w Prusach w r. 1803".
Herbowni.
Jedna rodzina herbownych (herb własny):
Frantzius

</doc>
<doc id="179971" url="https://pl.wikipedia.org/wiki?curid=179971" title="Personel misji dyplomatycznej">
Personel misji dyplomatycznej

Personel misji dyplomatycznej - oznacza członków personelu dyplomatycznego, personelu administracyjnego i technicznego oraz personelu służby misji dyplomatycznej.
Personel dyplomatyczny misji oznacza z kolei członków personelu misji posiadających stopień dyplomatyczny.
Stopnie polskiego personelu dyplomatycznego.
Stopnie z reguły odpowiadają stanowisku, ale nie zawsze. Stanowisko ambasadora może zajmować osoba, która nie posiada stopnia dyplomatycznego.
Stopnie dyplomatyczne w odniesieniu do żołnierzy:
Personel służby misji oznacza natomiast członków personelu misji zatrudnionych w służbie domowej misji.

</doc>
<doc id="179975" url="https://pl.wikipedia.org/wiki?curid=179975" title="Taczała">
Taczała

Taczała ("Żuraw") – polski herb szlachecki, noszący zawołanie "Taczała", używało go kilkadziesiąt rodzin.
Opis herbu.
Na tarczy ściętej, w polu górnym czarnym i dolnym złotym – żuraw szary z lewą nogą podniesioną. Po obu stronach głowy ptaka – po jednej gwieździe srebrnej.
Klejnot: żuraw jak w godle.
Labry: czarne, podbite złotem.
W wersji zanotowanej w herbarzu Siebmachera, którą przytacza Tadeusz Gajl, klejnotem są dwie trąby dzielone w pas, czarno-złote.
W wersji średniowiecznej żuraw trzymał motowidło w dziobie, barwy były nieznane. Nieznany, aż do XVIII wieku włącznie, był klejnot herbu.
Stanisław Chrząński, w "Tablicach odmian" podaje zamiast górnego czarnego pasa dwa narożniki z gwiazdami, podaje też wersję z całym polem złotym i bez gwiazd ("Taczała b").
Klejnot określono dopiero w "Uzupełnieniach do księgi herbowej rodów polskich" i w herbarzu Siebmachera.
Najwcześniejsze wzmianki.
Herb znany w średniowieczu, najstarszy zapis pochodzi z 1382 roku.
Legenda herbowa.
Herb ten miał według Okolskiego otrzymać kawaler, który, niczym żuraw, pełnił czujną wartę przy świetle gwiazd.
Herbowni.
Tadeusz Gajl przytacza 32 nazwiska herbownych:
Bartkowski, Benoe, Berent, Bonoe, Bubzowski, Budzowski, Daniszewski, Fischer, Gerkow, Gerkowski, Gerszewski, Gierałtowski, Gierko, Gierkowicz, Gierkowski, Gierwatowski, Hejdukiewicz, Hejdukowicz, Horwat, Horwatt, Jasud, Jedowiański, Kiełpsz, Krahn, Rezanowicz, Rożnowski, Skroński, Storch, Tabiński, Talat, Talatko, Todowiański.

</doc>
<doc id="179980" url="https://pl.wikipedia.org/wiki?curid=179980" title="Urząd konsularny">
Urząd konsularny

Urząd konsularny – urząd państwa wysyłającego w państwie przyjmującym, funkcjonujący na podstawie "Konwencji wiedeńskiej o stosunkach konsularnych z 24 kwietnia 1963 r". Na czele urzędu stoi kierownik urzędu konsularnego, a sam urząd działa na obszarze uzgodnionym z państwem przyjmującym (tzw. okręg konsularny).
W zależności od klasy kierownika wyróżnia się urzędy:
Podstawą pełnienia funkcji przez kierownika urzędu konsularnego są listy komisyjne określające jego rangę, siedzibę i okręg konsularny, które państwo przyjmuje w drodze exequatur.
Konsulat może być podzielony administracyjnie, wewnętrznie na Wydziały / Sekcje np. Wydział Ekonomiczny, Wydział Ochrony, Sekcja Wizowa, Sekcja gospodarcza.

</doc>
<doc id="179982" url="https://pl.wikipedia.org/wiki?curid=179982" title="Turystyka aborcyjna">
Turystyka aborcyjna

Turystyka aborcyjna – podróżowanie do miejsc o większej dostępności aborcji, w celu jej dokonania.
Pod pojęciem turystyki aborcyjnej rozumiane są najczęściej wyjazdy w celu dokonania aborcji, ale termin dotyczy też wyjazdów w celu zakupu lub otrzymania środków wczesnoporonnych itp.
Według Federacji na rzecz Kobiet i Planowania Rodziny około 15% zabiegów przerwania ciąży przez Polki jest wykonywane za granicą.
Marginalnym pod względem liczby wykonywanych zabiegów jest holenderski statek Langenort należący do stowarzyszenia Kobiety na falach. Na statku tym można dokonać aborcji na wodach eksterytorialnych, zgodnie z holenderskim prawem.
Prawny status turystyki aborcyjnej.
Spór między irlandzkimi organizacjami promującymi turystykę aborcyjną a władzami Irlandii próbującymi zakazać ich działalności zakończył się przed Europejskim Trybunałem Praw Człowieka w 1992. W sprawie „Open Door oraz Dublin Well Woman przeciwko Irlandii” trybunał uznał Irlandię winną ograniczenia prawa do informacji i nakazał odwołanie przepisów zakazujących działalności informacyjnej stowarzyszeniom proaborcyjnym.

</doc>
<doc id="179989" url="https://pl.wikipedia.org/wiki?curid=179989" title="Okręg konsularny">
Okręg konsularny

Okręg konsularny – obszar wyznaczony urzędowi konsularnemu do wykonywania funkcji konsularnych, a więc obszar na którym rozciągają się kompetencje kierownika urzędu konsularnego. Okręg konsularny może obejmować część lub całość terytorium jednego lub wielu państw. Zasięg okręg konsularnego jest wynikiem porozumienia pomiędzy państwem wysyłającym a państwem przyjmującym. Państwo wysyłające z reguły określa okręg w listach komisyjnych, które otrzymuje kierownik urzędu konsularnego rozpoczynając swoją służbę. Natomiast formą wyrażenia zgody państwa przyjmującego na taki okręg jest udzielenie exequatur listom komisyjnym.

</doc>
<doc id="179999" url="https://pl.wikipedia.org/wiki?curid=179999" title="Cynamonowiec cejloński">
Cynamonowiec cejloński

Cynamonowiec cejloński ("Cinnamomum verum" J.Presl) – gatunek drzewa należący do rodziny wawrzynowatych ("Lauraceae"). Pochodzi z obszarów o tropikalnym klimacie w Indiach, Sri Lance i Birmie, introdukowany został w Afryce, na wyspach Pacyfiku, Karaibach. Jest uprawiany w Azji, Afryce, Ameryce Południowej i Środkowej.
Zastosowanie.
Roślina przyprawowa. Przyprawą jest kora, którą pozyskuje się 2-3 razy w roku podczas pory deszczowej. Ścina się pędy o długości ok. 3 m i średnicy ok. 2,5 cm. Korę ze ściętych gałązek poddaje się krótkiej fermentacji i oczyszcza z korowiny zewnętrznej oraz wewnętrznych resztek łyka. Powstałe paski kory są następnie suszone na słońcu. W czasie tego procesu przybierają charakterystyczną żółtobrązową barwę i zwijają się z obu stron paska kory (cecha charakterystyczna dla gatunku) tworząc złączone dwie rurki, nazywane w handlu laskami. Tak przygotowany surowiec nosi nazwę cynamonu.
Obecność w kulturze.
Wszyscy badacze roślin biblijnych są zgodni, że w "Biblii" są odniesienia do cynamonowca. W grę wchodzą dwa jego gatunki: cynamonowiec cejloński i cynamonowiec wonny. Co prawda Biblia ani razu ich nie wymienia, wiele razy jednak cytuje produkty z nich wytwarzane: cynamon i kasję. Obydwa były w czasach biblijnych sprowadzane do Ziemi Świętej. W "Księdze Ezechiela" (27,19) czytamy: „"Dan i Jawan począwszy od Uzzal drogą wymiany za twe towary dostarczały ci wyroby żelazne, cynamon i trzcinę".” Trwało to również później. W "Apokalipsie św. Jana" (18,11.13) jest tekst: „"A kupcy ziemi płaczą i żalą się nad nią, bo ich towaru nikt już nie kupuje: ... cynamonu i wonnej maści amomum, pachnideł, olejku, kadzidła, wina, oliwy, najczystszej mąki, pszenicy"”. Cynamonu i kasji używano do wytwarzania oleju świętego oraz jako pachnidła.

</doc>
<doc id="180001" url="https://pl.wikipedia.org/wiki?curid=180001" title="Mietlicowe">
Mietlicowe

Mietlicowe – podrodzina ("Agrostidoideae" (Dumort.) Beilschm.) i plemię ("Agrostideae" Dumort.) roślin należących do rodziny wiechlinowatych. Oba taksony noszą tę samą nazwę polską. Typem nomenklatorycznym jest mietlica ("Agrostis").

</doc>
<doc id="180002" url="https://pl.wikipedia.org/wiki?curid=180002" title="Funkcje konsularne">
Funkcje konsularne

Funkcje konsularne urzędu konsularnego według Konwencji wiedeńskiej o stosunkach konsularnych polegają na:

</doc>
<doc id="180006" url="https://pl.wikipedia.org/wiki?curid=180006" title="AGZ">
AGZ



</doc>
<doc id="180009" url="https://pl.wikipedia.org/wiki?curid=180009" title="Żyleta (Legia Warszawa)">
Żyleta (Legia Warszawa)

Żyleta – potoczna nazwa północnej trybuny Stadionu Wojska Polskiego im. Marszałka Józefa Piłsudskiego przy ul. Łazienkowskiej 3 w Warszawie (stadionu Legii Warszawa), na której stoją najzagorzalsi kibice klubu. Od momentu jej otwarcia do lat 70. nazywano ją wyłącznie trybuną otwartą (nigdy bowiem na starym obiekcie nie została zadaszona).
Po oddaniu do użytku przebudowanego stadionu Legii, popularną „Żyletę” przeniesiono na trybunę północną, za jedną z bramek. Obecnie mieści około 8 tysięcy kibiców na dwóch piętrach. Na większości meczów Legii Warszawa zapełnia się do ostatniego miejsca.
Historia trybuny.
Budowę „trybuny otwartej” zakończono – podobnie jak reszty stadionu – w lipcu 1930 roku. Stanowił ją wał ziemny wraz z betonowymi stopniami o pojemności 4500 miejsc (wyłącznie stojących). 9 sierpnia 1930 została oficjalnie oddana do użytku (przed meczem Legia Warszawa – CF Europa Barcelona 1:1). Podczas II wojny światowej (zwłaszcza po 1944) trybuna uległa poważnemu zniszczeniu. Wiosną 1945 częściowo ją odremontowano. Na przełomie lat 40. oraz 50. pojawiły się na niej pierwsze miejsca siedzące (20 rzędów drewnianych ławek). Kolejne lata przynosiły dalsze modernizacje i maksymalnie mogła ona pomieścić 8000-9000 osób.
Latem 1993 roku drewniane ławki zastąpiono prawie 6000 plastikowych fotelików w barwach klubu, tj. kolorach: zielonym, czerwonym, czarnym i białym. W sierpniu 1999 (przed meczem Polska – Anglia) znaczną część z nich wymieniono na nowe. W latach 90. na wniosek niemal wszystkich legijnych grup kibicowskich zarząd klubu postanowił nadać trybunie oficjalne imię Kazimierza Deyny.
14 listopada 2008 roku odbył się ligowy mecz Legia Warszawa – Śląsk Wrocław 4:0. Było to zarazem ostatnie spotkanie w historii „Żylety” na starym stadionie, po którym oficjalnie została zamknięta.
7 sierpnia 2010 roku, wraz z otwarciem nowego obiektu piłkarskiego, nastała nowa era dla trybuny i zorganizowanego na niej ruchu kibicowskiego. Od tego momentu doping prowadzony jest z północnej części stadionu.
Historia nazwy.
Po raz pierwszy nazwa „Żyleta” w odniesieniu do trybuny otwartej stadionu Legii pojawiła się w latach 70., a związana była z tablicą reklamową żyletek marki Iridium, zamontowaną nad środkowym sektorem trybuny (sektor 11). Podczas meczów używać jej zaczęli członkowie Klubu Kibica – początkowo określenie odnosiło się wyłącznie do danego sektoru. Z czasem nazwę podchwycili pozostali sympatycy Legii, używając jej w kontekście całej trybuny. Zarówno nazwa, jak i zakres jej użycia powszechnie się przyjęły.
Opis budowli.
Trybunę stanowił sztucznie usypany wał ziemny – wzmocniony i stabilizowany mechanicznie – z elementami żelbetowymi (schody, przejścia techniczne i ewakuacyjne, wylewki pod miejsca siedzące) oraz stalowo-metalowymi (bariery ochronne, poręcze, płot). Tylna część trybuny – między schodami wejściowymi i wyjściowymi – obsiana była trawą. Trybuna nie posiadała dachu.
Żyleta posiadała pojemność 4724 miejsc (wszystkie siedzące) i podzielona była na 7 sektorów (sektory nr: 8, 9, 10, 11, 12, 13, 14). Każdy z nich liczy po 15 rzędów plastikowych fotelików w barwach klubu, tj. kolorach: zielonym (3 sektory), czerwonym (2 sektory), czarnym (2 sektory) i białym. Na 5 centralnych sektorach (sektory nr: 9, 10, 11, 12, 13) zamontowano krzesełka koloru białego, ułożone na kształt liter, tworzących nazwę klubu (LEGIA)
Najnowsza historia działań kibicowskich na Żylecie związana jest z grupą ultrasowską „Cyberfani” (powstałą jesienią 1999 dzięki legijnemu forum internetowemu i samorozwiązaną w maju 2005) oraz kontynuatorami ich tradycji „Nieznanymi Sprawcami” (sporą cześć tej grupy tworzą byli członkowie Cyberfanów). Ich działania wspierane są dodatkowo przez Stowarzyszenie Kibiców Legii Warszawa (założone w 2002).
Organizują oni prezentacje wizualne, czyli tzw. kartoniady (pierwsza taka prezentacja pojawiła się 18 października 2001 przed meczem Pucharu UEFA przeciwko Valencii CF).
„Żylecie” jest poświęcony fragment ekspozycji w znajdującym się pod trybuną Muzeum Legii Warszawa.

</doc>
<doc id="180018" url="https://pl.wikipedia.org/wiki?curid=180018" title="Pharell Williams">
Pharell Williams



</doc>
<doc id="180019" url="https://pl.wikipedia.org/wiki?curid=180019" title="Mat szkolny">
Mat szkolny

 
Mat szkolny (także mat głupców, kalka z ang. "fool's mate") – najszybsze, bo już w drugim posunięciu (czarnych), możliwe w rozgrywce szachowej zakończenie partii matem. Aby do niego doszło, białe muszą odsłonić własnego króla, przesuwając swoje piony f i g do przodu, na przykład: 
Mata tego w praktyce turniejowej w zasadzie nie spotyka się, gdyż doświadczony gracz bez trudu go uniknie, wybierając inny sposób rozpoczęcia partii. Podobny mat wystąpił jednak w partii Mansfield–Trinks podczas otwartych mistrzostw Stanów Zjednoczonych w roku 1959.

</doc>
<doc id="180021" url="https://pl.wikipedia.org/wiki?curid=180021" title="Adhezja">
Adhezja

Adhezja (łac. "adhaesio" – przyleganie) – łączenie się ze sobą powierzchniowych warstw ciał fizycznych lub faz (stałych lub ciekłych).
Adhezji nie należy mylić z kohezją, gdyż kohezja jest zjawiskiem związanym z oddziaływaniami międzycząsteczkowymi występującymi wewnątrz ciała, podczas gdy adhezja dotyczy oddziaływań powierzchniowych.
Miarą adhezji jest praca przypadająca na jednostkę powierzchni, którą należy wykonać, aby rozłączyć stykające się ciała.
Wyjaśnienie.
Adhezja wynika z oddziaływań międzycząsteczkowych stykających się substancji. Granicznym przypadkiem odróżniającym adhezję od reakcji chemicznej jest powstanie w łączonej warstwie nietrwałych wiązań chemicznych.
Granica między adhezją i zjawiskami powierzchniowymi zachodzącymi pod wpływem tworzenia się wiązań chemicznych jest bardzo płynna. Np. trudno jest jednoznacznie rozróżnić "czystą adhezję" od adhezji na skutek tworzenia się słabych wiązań wodorowych, które są jednocześnie rodzajem wiązań chemicznych i oddziaływaniami międzycząsteczkowymi. W praktycznych badaniach inżynieryjnych (np. skuteczności działania klejów), przez adhezję rozumie się siłę połączenia dwóch warstw klejonego materiału bez wnikania w naturę oddziaływań powodujących powstanie trwałej spoiny.
Z makroskopowego punktu widzenia czystą adhezję opisuje się jako odwracalny termodynamiczny proces zachodzący w warstwie łączących się materiałów wynikający z różnicy napięć powierzchniowych na styku substancji.
Występowanie i zastosowanie.
Adhezja występuje m.in. przy klejeniu (kleje adhezyjne) i malowaniu, stosowaniu kartek i taśm przylepnych (folia adhezyjna). Zjawisko adhezji wykorzystywane jest przez niektóre zwierzęta do poruszania się po gładkich, pionowych powierzchniach lub liściach. W polskiej faunie adhezję wykorzystuje rzekotka drzewna ("Hyla arborea"). Posiada ona przylgi na palcach, których wilgotna powierzchnia łączy się z wilgotną powierzchnią liści. Przylgi te są elastyczne, więc mogą z łatwością dostosowywać się do kształtów powierzchni liścia.
Rodzaje adhezji.
Wyróżnia się adhezję właściwą i mechaniczną. Wg teorii fizyko-chemicznej adhezja właściwa jest wynikiem działania sił międzycząsteczkowych między np. cząsteczkami cieczy a powierzchnią ciała stałego, w zakresie mniejszym niż 1 μm. Dla adhezji mechanicznej zakłada się, że wytrzymałość złącza zależy od parametrów wytrzymałościowych cieczy lub ciała stałego, a nie od zjawisk zachodzących na granicy ciecz-ciało stałe. Adhezja jest tym mocniejsza, im większa jest penetracja powierzchni ciała stałego przez ciecz. Na penetrację wpływa lepkość cieczy. Im jest mniejsza, tym łatwiej ciecz wnika w nierówności powierzchni, co sprzyja powstaniu mocniejszego połączenia. Oprócz lepkości na penetrację powierzchni wpływ mają temperatura, ciśnienie, czas penetracji, kształt nierówności oraz ich głębokość.

</doc>
<doc id="180026" url="https://pl.wikipedia.org/wiki?curid=180026" title="Maksym Maksymowicz Issajew">
Maksym Maksymowicz Issajew



</doc>
<doc id="180033" url="https://pl.wikipedia.org/wiki?curid=180033" title="Atak z odsłony">
Atak z odsłony

Atak z odsłony, odkryty atak – atak polegający na odsłonięciu drogi jednej bierki szachowej przez wykonanie ruchu inną. Szczególną formą tego ataku jest szach z odsłony (celem jest wówczas król). 
Ataki z odsłony mogą być bardzo groźne, gdyż przestawiona bierka może stworzyć zagrożenie niezależnie od stwarzanego przez bierkę odsłanianą. Skuteczność tej taktyki polega na tym, że przeciwnik zwykle nie jest w stanie odeprzeć dwóch zagrożeń równocześnie.
Na diagramie pokazano przykład ataku z odsłony, w wyniku którego białe zdobywają hetmana: 1. Ge7+

</doc>
<doc id="180036" url="https://pl.wikipedia.org/wiki?curid=180036" title="Mozgowe">
Mozgowe

Mozgowe – podrodzina ("Phalaridoideae" Burmeist.) i plemię ("Phalarideae" Kunth) roślin należących do rodziny wiechlinowatych. Oba taksony noszą tę samą nazwę polską. Typem nomenklatorycznym jest mozga ("Phalaris" L.).

</doc>
<doc id="180038" url="https://pl.wikipedia.org/wiki?curid=180038" title="Spółgłoska zwarta ejektywna dziąsłowa">
Spółgłoska zwarta ejektywna dziąsłowa

Spółgłoska zwarta ejektywna dziąsłowa – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczanej symbolem: [].
Artykulacja.
Opis.
W czasie artykulacji wariantu dziąsłowego []:
Warianty.
Warianty różnią się dokładnym miejscem artykulacji, które przede wszystkim może być zębowe a nie jak opisane powyżej dziąsłowe. (Porównaj warianty []: zębowy i dziąsłowy.)

</doc>
<doc id="180042" url="https://pl.wikipedia.org/wiki?curid=180042" title="Macierz klatkowa">
Macierz klatkowa

Macierz klatkowa – rozbiór macierzy na umieszczone obok siebie mniejsze macierze zwane klatkami. Macierz klatkowa powstaje po pogrupowaniu zarówno wierszy i kolumn tak, aby w każdej grupie były przylegające do siebie kolumny albo przylegające wiersze. Pojedynczą klatkę tworzą pola macierzy, dla których wszystkie wiersze należą do jednej grupy i wszystkie kolumny należą do jednej grupy.
Definicja formalna.
Rozważmy macierze:
formula_1
Wówczas macierz formula_2 zdefiniowaną następująco:
nazywamy macierzą klatkową. Macierz formula_4 można zapisać w postaci
Przykład.
Macierz
może zostać podzielona na 4 klatki 2×2
Podzieloną macierz możemy wówczas zapisać jako
Macierz klatkowo-diagonalna.
Macierz klatkowo-diagonalna jest macierzą klatkową składającą się z kwadratowych macierzy na przekątnej i zawierającą wyłącznie zera w pozostałych polach. Macierz klatkowo-diagonalna formula_9 ma postać
gdzie formula_11 jest macierzą kwadratową.
Mnożenie macierzy klatkowych.
Jeśli rozmiary klatek (ich liczby kolumn i wierszy) w dwóch macierzach klatkowych pasują do siebie, to
gdzie formula_13 Pozwala to na indukcyjne dowodzenie twierdzeń i konstruowanie algorytmów rekursywnych, np. algorytm Strassena.
Wyznacznik macierzy klatkowych.
Niech formula_14 będzie ciałem.

</doc>
<doc id="180045" url="https://pl.wikipedia.org/wiki?curid=180045" title="Lutnik">
Lutnik

Lutnik – rzemieślnik zajmujący się lutnictwem, to znaczy buduje lub naprawia szyjkowe instrumenty strunowe. Słowo pochodzi od włoskiego „liutajo”, czym pierwotnie określano zajmującego się budowaniem lutni. Niektórzy lutnicy zajmują się renowacją i rekonstrukcją instrumentów smyczkowych, a także korektą smyczków.
Rzemiosło lutnika zwykle dzieli się na dwie kategorie:
Większość instrumentów szyjkowych jest obecnie wytwarzanych seryjnie, a u lutników zaopatrują się tylko profesjonalni artyści.
W pierwszej kategorii są: bandżo, buzuki, cytra, gitara, harfa, kantele, kitara, kora, koto, lutnia, teorban, kobza, bandura, lira, pipa, mandolina i ukulele.
W drugiej kategorii są: wiolonczela, kontrabas, skrzypce, altówka, sarangi.

</doc>
<doc id="180048" url="https://pl.wikipedia.org/wiki?curid=180048" title="Gabriel François Doyen">
Gabriel François Doyen

Gabriel François Doyen (ur. 1726 w Paryżu, zm. 13 marca 1806 w Petersburgu) – malarz francuski.
Wykształcenie zdobył we Włoszech. W 1791 został powołany na dyrektora Akademii w Petersburgu.

</doc>
<doc id="180053" url="https://pl.wikipedia.org/wiki?curid=180053" title="Szereg Liouville’a-Neumanna">
Szereg Liouville’a-Neumanna

Szereg Liouville’a-Neumanna – szereg będący jedynym ciągłym rozwiązaniem równania całkowego Fredholma drugiego rodzaju.

</doc>
<doc id="180054" url="https://pl.wikipedia.org/wiki?curid=180054" title="Casus belli">
Casus belli

Casus belli (łac. ‘sprawa, przypadek, traf’ od ‘(wy)padać, zdarzać się’; dopełniacz od ‘wojna’) – powód lub pretekst do rozpoczęcia działań wojennych.
"Casus belli" to łacińskie wyrażenie pochodzące z teorii prawa międzynarodowego. Formalnie wyrażenie to (które przetłumaczyć można jako „ryzyko wojny” lub „okazja do wojny”) jest częścią formalnej deklaracji wojny przez państwo, które wymienia: żale i pretensje, jakie państwo ma lub może mieć w stosunku do innego państwa, intencje, jakie nim kierują, by rozpocząć wojnę, a także działania, jakie mogą zostać podjęte, by zapobiec konfliktowi lub przywrócić pokój. Deklaracja taka stara się spełnić kryteria "ius ad bellum", „sprawiedliwej przyczyny”, „deklaracji publicznej” i "ultima ratio" („ostatecznego argumentu”). Formalne deklaracje wojny są obecnie niezwykle rzadkie, a "casus belli" oznacza zwykle powody danego państwa do wypowiedzenia wojny, bez odnoszenia się do jakichkolwiek dokumentów czy propozycji jego zapobieżenia, czasem nawet bez wskazywania, czy owe powody są sprawiedliwe.
Przykłady z roku 1914:
Przykłady incydentów grożących wojną, które zażegnano:

</doc>
<doc id="180055" url="https://pl.wikipedia.org/wiki?curid=180055" title="Netto (duńska sieć handlowa)">
Netto (duńska sieć handlowa)

Netto – sieć osiedlowych supermarketów duńskiego koncernu Salling Group. Pierwszy sklep Netto otwarto 1 kwietnia 1981 w Kopenhadze.
Logo.
Logo sieci to czarnowłosy pies rasy terier szkocki wabiący się imieniem Scottie, trzymający w pysku koszyk. Logo to obowiązuje od 1 października 1992, a stworzył je reklamiarz Peter Hiort. Wybrał on ten motyw z trzech powodów. Po pierwsze, Szkocja kojarzona była z oszczędnością. Po drugie, psy były bardzo lubiane przez ogół społeczeństwa. Po trzecie, na podstawie psiej sylwetki było bardzo łatwo stworzyć logo, które było zarówno proste, jak i charakterystyczne.
W roku 2006 w Zjednoczonym Królestwie logo Netto usunięto z plastikowych toreb, służących do transportowania zakupów. Sklep odkrył bowiem, że torby bez znaków towarowych są chętniej używane ponownie przez klientów, co przyczynia się do ograniczenia plastikowych odpadów.
Sklepy Netto na świecie.
Sklepy Netto funkcjonują w Danii (494 sklepy), Niemczech (347 sklepów), Szwecji (162 sklepy) i Polsce (647 sklepów). Sieć istniała także w Wielkiej Brytanii na mocy umowy joint venture z Sainsbury’s (50:50). W maju 2010 brytyjskie markety Netto zostały sprzedane amerykańskiej sieci handlowej Wal-Mart, która kupiła 193 sklepy dyskontowe za kwotę 778 milionów funtów (1,1 miliarda dolarów). Do listopada 2011 wszystkie sklepy zmieniły markę na Asda. W czerwcu 2014 Netto próbowało powrócić na rynek brytyjski. W lipcu 2016 brytyjskie sklepy zostały zamknięte.
10 maja 2019 sieć Netto podjęła decyzję o wycofaniu się z rynku szwedzkiego.
18 czerwca 2020 Netto Polska podjęła decyzję o przejęciu polskiej filii brytyjskiej sieci handlowej Tesco – Tesco Polska (301 sklepów, 2 centra dystrybucji, około 7000 pracowników).

</doc>
<doc id="180057" url="https://pl.wikipedia.org/wiki?curid=180057" title="Longford (hrabstwo)">
Longford (hrabstwo)

Longford (irl. "Contae an Longfoirt") – hrabstwo leżące na północnym zachodzie irlandzkiej prowincji Leinster.
Istnieje tysiącletni związek Longford z klanem Farrel. O’Fearghailowie byli gaelickimi władcami Annaly (w przybliżeniu środkowej Irlandii, łącznie z dzisiejszym hrabstwem Longford) i wywodzą swoje korzenie od bitwy o Clontarf. Główną "bazą" klanu było miasto Longford. Straciwszy kontrolę nad tym terytorium 400 lat temu, klan mieszkał i wojował za granicą. Jednak większość jego członków powróciła i osiedliła się znowu w Longford. Dzisiaj nazwisko Farrell jest jednym z najliczniejszych w hrabstwie, a miasto Longford pozostaje centrum handlu i administracji.
Ruiny klasztorów w miastach Ardagh, Abbeylara, Abbeyderg i Wyspie Inchcleraun na rzece Shannon przypominają o długiej historii chrześcijaństwa w tym hrabstwie.
Większość Longford leży w dorzeczu rzeki Shannon, która stanowi zachodnią granicę. Liczne jeziora, mokradła, pastwiska i bagna charakteryzują Longford generalnie jako położone nisko: najwyższym punktem jest Carn Clonhugh – 279 m. Rozwinięta jest tam hodowla bydła i owiec oraz uprawa owsa i ziemniaków.
Większe miasta hrabstwa:

</doc>
<doc id="180058" url="https://pl.wikipedia.org/wiki?curid=180058" title="Spółgłoska zwarta ejektywna podniebienna">
Spółgłoska zwarta ejektywna podniebienna

Spółgłoska zwarta ejektywna podniebienna – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczanej symbolem: []
Artykulacja.
Opis.
W czasie artykulacji podstawowego wariantu []:
Warianty.
Spółgłoska ejektywna podniebienna występuje rzadko, związane jest to z tendencją do zmiany sposobu artykulacji ze zwartego na zwarto-szczelinowy, typowy dla głosek prepalatalnych. Częściej występuje więc zwarto-szczelinowa spółgłoska środkowojęzykowo-zadziąsłowa (przedniopodniebienna): []

</doc>
<doc id="180059" url="https://pl.wikipedia.org/wiki?curid=180059" title="Mordewind (zespół muzyczny)">
Mordewind (zespół muzyczny)

Mordewind - zespół folk rockowy z Warszawy, założony w 1999 roku. Nazwa zespołu to żartobliwe określenie wiatru wiejącego od strony dziobu jednostki pływającej (mordewind-wiatr).
Mordewind wykonuje muzykę folkową, głównie o tematyce morskiej, z pewnymi elementami muzyki rockowej. Zespół gra zarówno utwory autorskie, jak i melodie tradycyjne. Muzyka charakteryzuje się bogactwem brzmienia, wykorzystaniem wielu instrumentów, doskonale jest odbierana na dużych, plenerowych koncertach. Założycielami zespołu są Mariusz Kuczewski (ur. 1979 r.) oraz Krzysztof Kłos (ur. 1981 r.).
Zespół oficjalnie zakończył działalność koncertem w Warszawie 31 stycznia 2014 r.
Dyskografia.
Zespół ma w dorobku trzy płyty.
Utwory zespołu są obecne również na wielu składankach szantowych.
"Płyta dołączona do Olsztyńskiego wydania Gazety Wyborczej. Nakład 15.000 egzemplarzy."
Utwory na płycie:
"Materiał nagrany podczas Festiwalu."
Utwory na płycie:
"Największy charytatywny projekt muzyczny Polskiej Sceny Szantowej. Trójpłytowy album."
Utwory na płycie:

</doc>
<doc id="180061" url="https://pl.wikipedia.org/wiki?curid=180061" title="Necko">
Necko

Necko – jezioro w Augustowie (makroregion – Pojezierze Litewskie, mezoregion – Równina Augustowska), w województwie podlaskim, w powiecie augustowskim, w gminie Augustów. Zbiornik wodny 2 klasy.
Necko należy do typu polodowcowych jezior rynnowych. Jezioro ma dość dobrze rozwiniętą linię brzegową, w większości (70%) porośniętą lasem, z licznymi piaszczystymi plażami.
Położenie.
Necko łączy się na północy z jeziorem Rospuda Augustowska (traktowanym czasami jako odnoga Necka) oraz, poprzez rzekę Klonownica (Cicha Rzeczka), z jeziorem Białym. Na północy do jeziora Rospuda wpada rzeka Rospuda, na południu zaś z Necka wypływa rzeka Netta, przechodząca następnie w Kanał Augustowski. Nad jeziorem położone są też części Augustowa: Borki, Zarzecze i Klonownica. Jezioro znajduje się na Obszarze Chronionego Krajobrazu "Puszcza i Jeziora Augustowskie".
Flora i fauna.
Necko reprezentuje sielawowy typ jeziora. Gatunki ryb żyjące w jeziorze to: szczupak pospolity, okoń, płoć, leszcz, sielawa, lin. Można również natrafić na następujące gatunki: węgorz europejski, miętus pospolity, wzdręga, sieja, troć, ciernik.
Występują takie gatunki ptaków, jak łabędź niemy oraz kaczka krzyżówka.
Z bezkręgowców występujących na terenie jeziora wymienić można na przykład raka błotnego, żyworódkę pospolitą czy racicznicę zmienną.
Florę jeziora reprezentuje wiele gatunków roślin, w tym: rogatek sztywny, grążel żółty, trzcina zwyczajna. 
Nazwa.
Nazwa "Necko" wywodzi się z jaćwieskiego słowa "methis" oznaczającego "rzucać".
Dawne formy nazwy jeziora:
Obiekty i atrakcje turystyczne.
Zwarta zabudowa miejska Augustowa przylega do jeziora tylko przy wypływie rzeki Netty. Nad południowym brzegiem Necka znajdują się liczne hotele i ośrodki turystyczne, a także plaża miejska z wyciągiem nart wodnych i muszla koncertowa. Przez jezioro przebiega szlak Kanału Augustowskiego, kursują statki wycieczkowe. Wzdłuż brzegu, na odcinku od rzeki Netty do rzeczki Klonownicy, biegnie deptak oraz ścieżka rowerowa (oświetlane elektrycznie). W lesie wokół jeziora można odnaleźć pozostałości okopów z czasów II wojny światowej.
Na Białej Górze (przy rzeczce Klonownicy) znajduje się budynek z 1939 r. (obecnie hotel "Hetman", dawniej Dom Wycieczkowy PTTK), zaprojektowany przez wybitnego architekta Macieja Nowickiego.
Jezioro Necko pojawia się w piosence "Beata z Albatrosa" Janusza Laskowskiego.

</doc>
<doc id="180063" url="https://pl.wikipedia.org/wiki?curid=180063" title="Longford (miasto w Irlandii)">
Longford (miasto w Irlandii)

Longford (irl. "An Longfort") - miasto w środkowej Irlandii, w prowincji Leinster, stolica hrabstwa Longford. Miasto zamieszkuje około 8 002 mieszkańców (2011).
Historia.
Miasto zostało założone przez wikingów jako Long Phoirt ("port" lub "fort"). Celtyckie panowania nad okolicą zaczęło się dopiero wraz z rosnącą potęgą lokalnego klanu Farrelów, który to przejął kontrole nad miastem w XII wieku. 
W 1700 roku angielscy władcy dostrzegli strategiczne położenie miasta i utworzyli tu baraki wojskowe dla kawalerii oraz artylerii, dając swoim oddziałom możliwość ataku na zachodnią i północną część wyspy. Longford odegrało ważną rolę w powstaniu z 1798 roku – nieudanym zrywie niepodległościowym zorganizowanym przy pomocy i inspiracji Francji. Miasto oraz hrabstwo, podobnie jak cała Irlandia najbardziej ucierpiało w okresie wielkiego głodu w połowie XIX wieku, przez co wielu jego mieszkańców zdecydowało się wtedy na emigrację za ocean. Na początku XX wieku centrum handlowe miasta znajdowało się wzdłuż rzeki (dzisiejsza Great Water St) oraz na głównej ulicy, co w późniejszych latach rozciągnęło się również na Ballymahon St oraz Earl St. 
Hrabstwo Longford zawdzięcza imię od wodza nazywanego Farrell, który podróżował na zachód po bitwie pod Clontarf w 1014. Nieopodal obecnego miasta zbudował on fortyfikację w wale obronnym i założył centrum dowodzenia armii zwane jako "Longford Ui Ferraill". Przez 600 lat Longford było częścią starożytnego królestwa Annaly gdzie książęta przybierali nazwisko O’Farrell. Do dzisiaj jest to jedno z najbardziej licznych nazwisk w Longford.

</doc>
<doc id="180064" url="https://pl.wikipedia.org/wiki?curid=180064" title="Onulfus">
Onulfus

Onulfus lub Onoulf (V wiek) – naczelnik wojsk bizantyjskich w Ilirii.
Był synem Edekona i rodzonym bratem Odoakra. Do roku 469/70 źródła nie wspominają o Onulfusie. Po raz pierwszy pojawia się w źródłach przy okazji opisu walk pomiędzy plemionami Skirów i Ostrogotów. Onulfus wraz ze swoim ojcem był wówczas jednym z przywódców Skirów i członkiem koalicji antygockiej. 
Po klęsce nad rzeką Bolia i rozbiciu koalicji Onulfus przybył do Konstantynopola, gdzie szybko zdobył wysoką pozycję na dworze cesarskim. Za sprawą swojego protektora, Harmatiosa, otrzymał m.in. tytuł "magister militum per lllyricum" w przeciągu 5–6 lat od przybycia do Konstantynopola. 
Z końcem 476 lub początkiem 477 r. n.e. Onulfus zabił Harmatiosa z rozkazu cesarza Zenona i poduszczenia Flawiusza Illusa. Wkrótce potem, najpewniej w wyniku intryg dworskich bądź w obawie przed zemstą stronników Harmatiosa, przeniósł się do Italii. Dokładna data podróży do Italii nie jest znana, jednak w 486 r. źródła poświadczają udział Onulfusa w walkach prowadzonych przez jego brata, Odoakra w Noricum.
W 487 r. Onulfus został wysłany przez brata do walki z plemieniem Rugiów, które bardzo szybko zostało przez niego pokonane. Później jednak, ze względu na niezdolność do skutecznej obrony Noricum przed Germanami, Odoaker podjął decyzję o ewakuacji prowincji, której wykonanie powierzył Onulfusowi.
Po podbiciu Italii przez Ostrogotów i zabiciu Odoakra w 493, Onulfus, próbując schronić się w kościele w Rawennie, został znaleziony i zabity przez gockich łuczników.

</doc>
<doc id="180065" url="https://pl.wikipedia.org/wiki?curid=180065" title="Spółgłoska zwarta ejektywna miękkopodniebienna">
Spółgłoska zwarta ejektywna miękkopodniebienna

Spółgłoska zwarta ejektywna miękkopodniebienna – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczanej symbolem: []
Artykulacja.
Opis.
W czasie artykulacji podstawowego wariantu []:
Warianty.
Warianty obejmują typowe dla spółgłoski bardziej lub mniej miękkopodniebienne miejsce artykulacji.
Linki zewnętrzne.
Spółgłoska miękkopodniebienna (ang. "velar") w języku lakhota

</doc>
<doc id="180066" url="https://pl.wikipedia.org/wiki?curid=180066" title="Eric Adams (muzyk)">
Eric Adams (muzyk)

Eric Adams, właściwie Louis Marullo (ur. 12 lipca 1952 w Auburn) – amerykański muzyk i wokalista heavymetalowy.
W 1980 roku Marullo dołączył do nowo założonego zespołu Manowar i od tego czasu jest głównym wokalistą.

</doc>
<doc id="180068" url="https://pl.wikipedia.org/wiki?curid=180068" title="Spółgłoska zwarta ejektywna języczkowa">
Spółgłoska zwarta ejektywna języczkowa

Spółgłoska zwarta ejektywna języczkowa – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczanej symbolem: []
Artykulacja.
Opis.
W czasie artykulacji wariantu []:

</doc>
<doc id="180071" url="https://pl.wikipedia.org/wiki?curid=180071" title="Metalogika">
Metalogika

Metalogika – dział logiki matematycznej powiązany z metamatematyką, badający różne systemy logiczne jako teorie formalne (dedukcyjne). Wynikami metalogiki są takie twierdzenia jak np. niesprzeczność danej logiki.

</doc>
<doc id="180076" url="https://pl.wikipedia.org/wiki?curid=180076" title="Premiership">
Premiership



</doc>
<doc id="180077" url="https://pl.wikipedia.org/wiki?curid=180077" title="Louth (hrabstwo)">
Louth (hrabstwo)

Louth (wym. ; irl. "Contae Lú") – hrabstwo na wschodnim wybrzeżu Irlandii. Hrabstwo to jest najmniejszym z hrabstw irlandzkich. Bierze ono nazwę od wioski Louth (irl. "Lughbhadh", odnoszące się do celtyckiego boga Lugh). Większość populacji hrabstwa żyje w stolicy Dundalk lub mieście Drogheda. Często nazywane jest „wee county”, tzn. maleńkie hrabstwo.

</doc>
<doc id="180078" url="https://pl.wikipedia.org/wiki?curid=180078" title="Akt administracyjny">
Akt administracyjny

Akt administracyjny – jedna z prawnych form działania administracji publicznej. Jednostronne, władcze oświadczenie woli organu administracji publicznej rozstrzygające w sposób prawnie wiążący o sytuacji indywidualnie określonego podmiotu prawa w konkretnej sprawie, wydane przez ten organ w toku postępowania administracyjnego, na podstawie przepisów proceduralnego prawa administracyjnego (i w wykonaniu przepisów materialnego prawa administracyjnego).
W prawie administracyjnym materialnym akt taki nosi nazwę decyzji administracyjnej, w prawie procesowym jest to postanowienie, a w prawie ustrojowym rozstrzygnięcie nadzorcze. 
Aktami administracyjnymi są także nakazy, licencje, koncesje i pozwolenia.
Za pomocą aktu administracyjnego norma prawna abstrakcyjna i generalna zostaje przekształcona w normę konkretną i (w większości przypadków) indywidualną.

</doc>
<doc id="180081" url="https://pl.wikipedia.org/wiki?curid=180081" title="Antoni Łukasiewicz (piłkarz)">
Antoni Łukasiewicz (piłkarz)

Antoni Łukasiewicz (ur. 26 czerwca 1983 w Warszawie) – polski piłkarz występujący na pozycji defensywnego pomocnika.
Życiorys.
Jest wychowankiem Polonii Warszawa, w barwach której debiutował we wrześniu 2002 roku w spotkaniu przeciwko Ruchowi Chorzów w I lidze 14 września 2002. W barwach Polonii rozegrał 80 spotkań w Ekstraklasie.
Był wieloletnim kapitanem młodzieżowych reprezentacji Polski od U-15 do U-21. Wystąpił na Mistrzostwach Europy do lat 16 w Izraelu w 2000 roku.
W ostatnim spotkaniu rundy jesiennej sezonu 2009/2010 (12 grudnia) przeciwko swojemu macierzystemu klubowi Polonii Warszawa zdobył swoją pierwszą bramkę w karierze zawodowej. Okazało się, że był to gol, który dał zwycięstwo Śląskowi.
Od czerwca 2012 do 2014 roku zawodnik Górnika Zabrze, po wygaśnięciu umowy ze śląskim klubem podpisał kontrakt z Arką Gdynia.
Kariera reprezentacyjna.
14 grudnia 2008 zadebiutował w reprezentacji Polski prowadzonej przez Leo Beenhakkera. W meczu tym, przeciwko Serbii rozegrał 56 minut, kiedy to został zmieniony przez Grzegorza Krychowiaka.

</doc>
<doc id="180084" url="https://pl.wikipedia.org/wiki?curid=180084" title="Édouard Manet">
Édouard Manet

Édouard Manet (ur. 23 stycznia 1832 w Paryżu, zm. 30 kwietnia 1883 tamże) – francuski malarz, prekursor impresjonizmu, ilustrator.
Życiorys.
Urodził się jako pierworodny syn w zamożnej mieszczańskiej rodzinie. Jego ojciec, Auguste Manet, był prawnikiem, pełnił obowiązki szefa gabinetu w Ministerstwie Sprawiedliwości. Matka, Eugénie Désirée Fournier, pochodziła z rodziny arystokratycznej, spokrewnionej ze szwedzką rodziną królewską (jej ojcem chrzestnym był król Szwecji Karol XIII). Édouard miał również dwóch młodszych braci – Eugène’a i Gustave'a. 
W roku 1838 rozpoczął naukę w szkole w Vaugirard, jednakże nie przykładał się do nauki. Z nadzieją na poprawę w 1842 roku został zapisany przez rodziców do Collège Rollin (jednej z renomowanych szkół w Paryżu). Tam Édouard poznał Antonina Prousta, swego późniejszego biografa. Zmiana szkoły nie zmieniła nastawienia Maneta do nauki, jednakże w tym czasie wuj Édouarda, Edmond-Édouard Fournier, dostrzegł jego talent artystyczny. Udzielał mu pierwszych lekcji rysunku, dla zapoznawania ze sztuką zabierał go do Luwru.
Ze względu na słabe wyniki nauki w College ojciec Édouarda zdał sobie sprawę, że musi porzucić marzenia o karierze prawniczej syna i pozwolić mu wybrać szkołę. W roku 1847 Manet przystąpił do egzaminu do Wyższej Szkoły Morskiej, lecz bez powodzenia. W celu zwiększenia swych szans zgłosił się na półroczny rejs statkiem dla kandydatów do szkoły morskiej. Rejs ten jednak zniechęcił Maneta do kariery w marynarce i po kolejnym nieudanym egzaminie w roku 1849 udało mu się przekonać ojca do rozpoczęcia kariery malarza. W styczniu 1850 rozpoczął terminowanie w pracowni Thomasa Couture'a.
Po latach nauki chciał zaistnieć w środowisku artystycznym i szansą na to miało być zaprezentowanie swych prac na Salonie Paryskim.
Manet przez kilka ostatnich lat swojego życia cierpiał z powodu powikłań w wyniku syfilisu, na który zachorował, kiedy miał czterdzieści kilka lat.
Niedowład kończyn doprowadził do gangreny lewej stopy. Jej amputacja nie spowodowała poprawy stanu zdrowia i malarz zmarł 11 dni później, 30 kwietnia 1883 roku. Ceremonia pogrzebowa odbyła się 3 maja 1883 na cmentarzu Passy w obecności tak znanych osób jak: Émile Zola, Alfred Stevens, Claude Monet, Edgar Degas, Paul Cézanne.
Twórczość.
Znaczny wpływ na twórczość Maneta miało malarstwo XVI-wiecznego twórcy ze szkoły weneckiej – Tycjana.
Uważany za jednego z prekursorów impresjonizmu, współpracował i wystawiał ze znanymi twórcami tego kierunku.
Lubił gorszyć mieszczańską publiczność. Przykładem tego może być jego obraz "Śniadanie na trawie" (1862–1863), uznany wówczas za skandalicznie bezwstydny, w którym mitologiczny motyw nagiej nimfy artysta prowokacyjnie wkomponował we współczesne realia, szokując odbiorców kontrastem ubrania i nagości.
Inne dzieła:
"Śniadanie na trawie".
Obraz został wystawiony w 1863 r. w Salonie Odrzuconych. "Śniadanie na trawie" (1862-1863) Maneta wywołało ogromne poruszenie wśród mieszkańców Paryża. Manet ukazał w nim nagą kobietę siedzącą obok dwóch modnie ubranych mężczyzn (modelami byli brat malarza Gustave oraz przyszły szwagier Ferdinand Leenhoff), kobieta (malarka Victorine Meurent) patrzyła wyzywająco na widza, a cała scena rozgrywała się w zakątku jednego z paryskich lasków, który bez problemu każdy paryżanin mógł rozpoznać. Źródłem tych postaci był jeden z najczęściej kopiowanych obrazów Luwru – "Koncert wiejski" przypisywany obecnie Tycjanowi (wcześniej Giorgione) – skąd artysta wziął motyw nagiej kobiety wśród ubranych mężczyzn oraz grupa klasycznych bóstw według Rafaela (sztych Marcantonio Raimondi "Sąd Parysa" ok. 1520). Manet jednak nie skopiował kompozycji Rafaela, lecz wykorzystał jej ogólny zarys, transponując postacie na współczesny mu wygląd. Kompozycja Rafaela została przez Maneta wskrzeszona w sposób tak twórczy i oryginalny, że przez długi czas nikt nie dostrzegł zapożyczenia.
"Olimpia".
Jeszcze większe poruszenie, a nawet skandal wywołał kolejny obraz Maneta zatytułowany "Olimpia" (1863) i przedstawiający nagą kobietę, prostytutkę, ubraną jedynie w starannie dobraną biżuterię i pantofelki zsuwające się z nóg, co było oznaką nieczystości. Kobieta patrzy wyzywającym wzrokiem na widza, a u jej stóp można zauważyć kota, który symbolizuje kobiecą zmysłowość i seksualność. Obrazem tym Manet nawiązywał do "Wenus z Urbino" Tycjana, tyle że Manet zmienił w swoim obrazie kilka istotnych symboli, m.in. u stóp nagiej "Wenus" Tycjana leży pies – symbol wierności, u stóp "Olimpii" natomiast łasi się kot. Do tego obrazu także pozowała Victorine Meurent.
Ostatnią znaczącą pracą Maneta był obraz "Bar w Folies-Bergère" (1882).

</doc>
<doc id="180086" url="https://pl.wikipedia.org/wiki?curid=180086" title="Piłka Nożna (tygodnik)">
Piłka Nożna (tygodnik)

Piłka Nożna – tygodnik sportowy poświęcony piłce nożnej, ukazujący się od 1 czerwca 1956 (wówczas jako miesięcznik), wydawany przez firmę Marka Profusa – „Profus Management”. Wydawca jest jednocześnie redaktorem naczelnym pisma.
Pierwotnie „Piłka Nożna” była miesięcznikiem "Sekcji Piłki Nożnej GKKF" (organu zastępującego Polski Związek Piłki Nożnej w okresie od 4 lutego 1951 do 9 grudnia 1956).
Z tygodnikiem (i miesięcznikiem „Piłka Nożna Plus”) związani byli m.in. Grzegorz Aleksandrowicz (redaktor naczelny w latach 1956–1970), Jerzy Lechowski (redaktor naczelny w latach 1971–1972, następnie z-ca redaktora naczelnego w latach 1973–1991), Stefan Grzegorczyk (redaktor naczelny w latach 1973–1992), Stefan Szczepłek, Paweł Zarzeczny, Paweł Smaczny, Zygmunt Lenkiewicz, Waldemar Lodziński (redaktor naczelny w latach 1992–2002), Roman Hurkowski, Józef Walawko, Grzegorz Stański, Antoni Piontek, Tomasz Wołek, Janusz Atlas, Adam Godlewski (były zastępca redaktora naczelnego do 2016 roku).
Obecnymi zastępcami redaktora naczelnego są Zbigniew Mucha oraz Przemysław Pawlak.
Obecnie w redakcji „Piłki Nożnej” pracują m.in. Zbigniew Mroziński, Leszek Orłowski, Tomasz Lipiński, Michał Czechowicz, Kamil Sulej oraz Konrad Witkowski.
Aktualnymi publicystami tygodnika są: Michał Zachodny, duet Mateusz Święcicki i Filip Kapica oraz Roman Kołtoń.

</doc>
<doc id="180087" url="https://pl.wikipedia.org/wiki?curid=180087" title="Edouard Manet">
Edouard Manet



</doc>
<doc id="180088" url="https://pl.wikipedia.org/wiki?curid=180088" title="Sebastian Olszar">
Sebastian Olszar

Sebastian Olszar (ur. 16 grudnia 1981 w Cieszynie) – polski piłkarz grający na pozycji napastnika. Od 2015 roku radny miasta Świnoujście.
Kariera klubowa.
Jest wychowankiem niemieckiego klubu VfB Oldenburg. Wiosną 2008 roku występował w Zagłębiu Sosnowiec, później w Piaście Gliwice. Od 14 czerwca 2010 do 29 lutego 2012 był piłkarzem Ruchu Chorzów. 11 marca 2014 roku został piłkarzem Floty Świnoujście, podpisując z tym klubem kontrakt do końca roku.
W Ekstraklasie zadebiutował 23 maja 2001 roku w barwach Górnika Zabrze w wygranym 2:0 wyjazdowym meczu z Polonią Warszawa i do tej pory rozegrał w niej 115 meczów, strzelając 22 gole (stan na 23 listopada 2014). Swój setny występ w polskiej najwyższej klasie rozgrywkowej zaliczył 12 września 2010 roku w barwach Ruchu Chorzów w wygranym 1:0 meczu z Legią Warszawa rozegranym w Chorzowie. W 2015 roku został radnym miasta Świnoujście po złożeniu mandatu przez Andrzeja Szczodrego z Grupy Morskiej - Cała Naprzód.

</doc>
<doc id="180089" url="https://pl.wikipedia.org/wiki?curid=180089" title="Owsowe">
Owsowe

Owsowe ("Aveneae" ) – jedno z plemion wyróżniane w obrębie rodziny wiechlinowatych ("Poaceae"). W popularnej w XX wieku klasyfikacji bazującej na systemie Wettsteina z 1935 jedno z 12 plemion wyróżnianych w tej rodzinie. Podział oparty był na budowie morfologicznej kłosków. We współczesnej klasyfikacji traw rodzaje tu zaliczane włączane są do różnych podplemion w obrębie plemienia "Poeae" i podrodziny wiechlinowych "Pooideae".
Systematyka.
Jedno z 12 plemion wyróżnianych w XX wieku w klasyfikacji rodziny wiechlinowatych ("Poaceae") na bazie systemu Wettsteina z 1935.

</doc>
<doc id="180090" url="https://pl.wikipedia.org/wiki?curid=180090" title="Bernard Toublanc-Michel">
Bernard Toublanc-Michel

Bernard Toublanc-Michel (ur. 6 grudnia 1927 w Ancenis) – francuski reżyser i scenarzysta filmowy i telewizyjny. 
Pracę w branży filmowej zaczynał jako asystent reżysera. Pracował w tym charakterze przy ważnych filmach rodzącej się francuskiej nowej fali, m.in. "Lola" (1961) Jacques'a Demy, "Cleo od 5 do 7" (1962) Agnès Vardy, "Żyć własnym życiem" (1962) i "Męski, żeński" (1966) Jean-Luka Godarda.
Reżyserując samodzielnie, Toublanc-Michel tworzył kino rozrywkowe, najczęściej lekkie komedie romantyczne czy kryminały. Jego film "Jak ciężko być niewierną" (1964) prezentowany był w sekcji konkursowej na 14. MFF w Berlinie. Od połowy lat 70. reżyser pracował głównie dla telewizji.

</doc>
<doc id="180091" url="https://pl.wikipedia.org/wiki?curid=180091" title="Równanie różniczkowe Bessela">
Równanie różniczkowe Bessela

Równanie różniczkowe Bessela – równanie różniczkowe zwyczajne postaci:
dla dowolnej liczby rzeczywistej α (zwanej "rzędem"). Rozwiązania tego równania są nazywane "funkcjami Bessela".
Najpowszechniejszymi i najważniejszymi przypadkami szczególnymi są te, dla których α jest liczbą całkowitą.

</doc>
<doc id="180092" url="https://pl.wikipedia.org/wiki?curid=180092" title="Łukasz Skrzyński">
Łukasz Skrzyński

Łukasz Skrzyński (ur. 31 stycznia 1978 w Skawinie) – polski piłkarz grający na pozycji obrońcy.
Kariera klubowa.
Łukasz Skrzyński rozpoczynał piłkarską karierę w Wiśle Kraków, z której juniorami dwukrotnie został mistrzem Polski. W krakowskim zespole zadebiutował w Pucharze UEFA. Wiosną sezonu 1998/1999 został wypożyczony do Cracovii, w której rozegrał 15 meczów oraz strzelił jednego gola w spotkaniu z Alitem Ożarów. Następnie był wypożyczony do Korony Kielce, w barwach której zaliczył dziesięć ligowych występów. W latach 1999–2002 reprezentował Proszowiankę Proszowice.
W 2002 Skrzyński ponownie został zawodnikiem Cracovii. Wywalczył w niej miejsce w podstawowym składzie i awansował z nią do II ligi, a rok później po barażach do I ligi. W najwyższej polskiej klasie rozgrywkowej zadebiutował 10 lipca 2004, w meczu z Zagłębiem Lubin, zakończonym zwycięstwem Cracovii 5:2. Pierwszego gola zdobył natomiast w kwietniu 2005, ustalając na 2:0 wynik spotkania z Lechem Poznań. W sezonie 2004/2005 strzelił również bramkę samobójczą, w przegranym 2:3 pojedynku z Amicą Wronki. Przez następne dwa i pół roku Skrzyński regularnie występował w podstawowym składzie krakowskiego zespołu; zdobył także drugiego gola w I lidze, w meczu przeciwko Amice.
Kilka miesięcy przed wygaśnięciem jego kontraktu z Cracovią nikt nie podjął rozmów na temat jej przedłużenia. Skrzyński w styczniu 2008 nie poleciał także na zgrupowanie na Cypr. W rundzie wiosennej sezonu 2007/2008 pozostawał bez klubu. Latem 2008 zainteresowanie nim wyraził m.in. GKP Gorzów Wielkopolski, trenował także z Polonią Warszawa, z którą 21 sierpnia 2008 podpisał roczny kontrakt. Zadebiutował w niej we wrześniu, a w sezonach 2008/2009 i 2009/2010 był jej podstawowym obrońcą. Wraz z końcem 2010 roku klub zdecydował nie przedłużać z nim umowy.
W lipcu 2011 roku został zawodnikiem pierwszoligowego Zawiszy Bydgoszcz. Od razu stał się najpewniejszym punktem drużyny i został kapitanem zespołu. W sezonie 2012/2013 wywalczył z klubem awans do Ekstraklasy.
Po sezonie 2013/2014 zakończył piłkarską karierę i został dyrektorem sportowym w Zawiszy. W 2021 został wiceprezesem i dyrektorem sportowym Sandecji Nowy Sącz.

</doc>
<doc id="180095" url="https://pl.wikipedia.org/wiki?curid=180095" title="Zielonka (miasto)">
Zielonka (miasto)

Zielonka – miasto w województwie mazowieckim, w powiecie wołomińskim. Należy do aglomeracji warszawskiej.
W latach 1975–1998 administracyjnie należało do województwa warszawskiego.
Według danych GUS z 31 grudnia 2021 r. miasto miało 18 179 mieszkańców
Dane ogólne.
Ośrodek głównie mieszkaniowy i usługowy, choć ze względu na znaczną ilość terenów leśnych oraz pięć glinianek, o łącznej powierzchni wód wynoszącej nieco powyżej 30 ha, Zielonka jest podwarszawską miejscowością rekreacyjną. Wyznaczonych jest tu kilka szlaków turystycznych, m.in. w okolicach przepływającej przez teren gminy rzeki Długiej.
Zielonka otrzymała status osiedla w 1956, a prawa miejskie w 1960. Na terenie miasta funkcjonuje Wojskowy Instytut Techniczny Uzbrojenia oraz Centralny Wojskowy Ośrodek Metrologii. Wyróżnia się drobny przemysł: spożywczy, włókienniczy, odzieżowy i dziewiarski, oraz kilka cegielni. 
14 maja 2009 na terenie Zespołu Szkół im. Prezydenta Ignacego Mościckiego otwarto obiekt wybudowany w ramach rządowego projektu „Orlik 2012”. Planuje się budowę nowej szkoły podstawowej i basenu.
Na terenie poligonu wojskowego w Zielonce, w sąsiedztwie Wojskowych Zakładów Lotniczych (przy granicy z warszawską dzielnicą Wesoła), powstanie najnowocześniejsze na świecie Laboratorium Badań Napędów Lotniczych Polonia Aero.
W Zielonce powstaje centrum produkcji i licencjonowania rakiet typu ziemia-morze i ziemia-ziemia, 31 maja 2019 roku umowę z wykonawcą podpisały Wojskowe Zakłady Elektroniczne. Jest to inwestycja w ramach projektu utworzenia Nadbrzeżnego Dywizjonu Rakietowego. Inwestycja ma być zakończona na przełomie 2019/2020 roku. Rakiety będą częścią systemu Patriot.
Ponadto w Zielonce znajdują się:
Szlak turystyczny.
Na terenie miasta istnieje szlak turystyczny, oznaczany tablicami pod hasłem „Zielonka – miasto pod Dębami”, w skład którego wchodzi m.in. Park Dębinki, Plac Jana Pawła II czy Skwer Matki Teresy z Kalkuty.
Struktura powierzchni.
Według danych z roku 2008 Zielonka ma obszar 79,5 km², w tym:
Miasto zajmuje 8,3% powierzchni powiatu.
Historia.
Początki.
Osadnictwo na terenie Równiny Praskiej rozpoczęło się w epoce mezolitu (8000–4000 p.n.e.). Jego ślady znaleziono m.in. w okolicy Zielonki, w Siwkach i Maciołkach. W drugiej połowie X wieku tereny, na których leży miasto, stanowiły własność książęcą i podlegały administracyjnie grodowi zbudowanemu w czasach Siemiomysła (ojciec Mieszka I) w pobliżu Starego Bródna.
W tym samym czasie przy drodze wiodącej od traktu do karczmy Mokry Ług powstała wieś opisywana na mapach jako Zielonka, a już przed 1920 nazywana Zielonką Bankową. Ciężko ustalić, czy jej ludność wliczona została w Słowniku Geograficznym Królestwa Polskiego i Litwy z 1895 do ogólnej liczby 40 mieszkańców miejscowości nazywanej „Folwark Zielonka alias nutka”. Do folwarku należało wtedy 195 mórg ziemi wraz z 45 morgami lasu.
Wzrost liczby mieszkańców sprawił potrzebę wzniesienia kościoła i utworzenia własnej parafii. Inicjatorem tej idei był ks. Bolesław Jagiełłowicz, kapelan Schroniska dla Nauczycieli. Dzięki jego staraniom w 1936 r. powstał komitet budowy, a teren ofiarowała rodzina Kulczyckich. W 1938 ukończono prezbiterium, a w 1939 utworzono parafię.
Wydarzenia historyczne.
W pobliżu i na terenie gminy, w październiku 1794 roku, podczas insurekcji kościuszkowskiej odbyła się Bitwa pod Kobyłką. W 1862 Zielonka uzyskała połączenie kolejowe z Warszawą. W sierpniu 1920 polscy żołnierze pokonali Armię Czerwoną, powstrzymując pochód komunizmu na zachód (Bitwa Warszawska). Polegli w tej bitwie zostali pochowani na cmentarzu w Ossowie.
W czasie kampanii wrześniowej stacjonowało tu dowództwo III/1 dywizjonu myśliwskiego Brygady Pościgowej oraz 111 Eskadra Myśliwska, 112 Eskadra Myśliwska i 152 Eskadra Myśliwska.
W czasie II wojny światowej na terenie gminy miały miejsce egzekucje, dziś upamiętnione pomnikami. Jednym z nich jest pomnik ku czci rozstrzelanych przez Niemców 11 listopada 1939 harcerzy i mieszkańców Zielonki. Mord ten był odwetem Niemców za rozwieszenie na terenie Zielonki plakatów z tekstem „Roty” Marii Konopnickiej. Usytuowane w południowo-zachodniej części gminy miejsce kaźni otaczane jest szczególną opieką przez harcerzy. O okolicznościach zbrodni opowiada nakręcony przez zielonkowskich harcerzy film pt. "11 listopada". Kolejnym jest oddalony o około 1 km od cmentarza punkt nieopodal Jeziora Czarnego, gdzie 31 lipca 1944 roku Niemcy rozstrzelali około 60 mieszkańców Marek, Pustelnika i Zielonki.
Demografia.
Podział administracyjny.
Obecna Zielonka w końcu lat dwudziestych rozdzielona została na trzy części: Zielonka-Letnisko, Zielonka Bankowa i Zielonka Centralna.
Do 19 lipca 1924 Zielonka-Letnisko nosiła nazwę: Zielonka Uczastkowa (gmina Bródno, powiat warszawski).
W okresie międzywojennym obszar Zielonki należał do gminy Marki w powiecie warszawskim. W jej skład wchodziły wsie: Drewnica i Pustelnik Struga, kolonie: Czarna Struga, Czerwony Dwór, Drewnica, Halberówka, Henryków, Horowa Góra, Nowa Zielonka, Osinki, Piotrówka, Pustelnik D, Rogaczówka, Rościszewo, Struga, Szpitalna Drewnica, Zieleniec, Zielonka Bankowa, Zielonka-Letnisko i Poligon Wojskowy oraz folwark Nutka Zielonka i Nadleśnictwo Drewnica.
W latach 1948–1954 miejscowość była siedzibą wiejskiej gminy Zielonka. 1 stycznia 1956 Zielonka otrzymała prawa osiedla, a 30 grudnia 1960 prawa miejskie.
Położenie.
Miasto w centralnej Polsce, w aglomeracji warszawskiej, około 13 km na północny wschód od centrum Warszawy. Położone na Nizinie Środkowomazowieckiej, w Kotlinie Warszawskiej, między Wysoczyzną Ciechanowską od wschodu i Wysoczyzną Siedlecką od południowego wschodu.
Sąsiednie gminy.
Dębe Wielkie, Halinów, Kobyłka, Marki, Poświętne, Stanisławów, Sulejówek, m.st. Warszawa, Wołomin, Ząbki.
Przyroda.
Gmina Zielonka należy do Warszawskiego Obszaru Chronionego Krajobrazu.
Właściwym dla Zielonki jest Nadleśnictwo Drewnica, wchodzące w skład Leśnego Kompleksu Promocyjnego „Lasy Warszawskie”.
Na terenie gminy częściowo znajdują się rezerwaty przyrody:
W ramach programu sieci obszarów objętych ochroną przyrody na terytorium Unii Europejskiej Natura 2000 w celu zachowanie określonych typów siedlisk przyrodniczych oraz gatunków, które uważane są za cenne i zagrożone w skali całej Europy, objęte zostały:
W gminie zarejestrowano 86 drzew – pomników przyrody:
Wody powierzchniowe płynące:
Wody powierzchniowe stojące:
Niecałe 80 metrów na północ od granicy miasta, w Markach, znajduje się Jezioro Czarne (Kruczek).
Transport.
Zielonka jest istotnym węzłem drogowym i kolejowym.
Drogi.
W Zielonce krzyżują się drogi wojewódzkie:
W grudniu 2017 zakończyła się budowa odcinka trasy S8 Marki – Radzymin, do którego dostęp zapewnia węzeł „Zielonka” na skrzyżowaniu z DW 631, położony na granicy Marek i Zielonki.
Na terenie miasta znajdowała się także krótka droga wojewódzka nr 625 łącząca drogę wojewódzką 634 ze stacją kolejową. Droga ta została przekształcona w drogę gminną 18 września 2018 r. 
Po modernizacji ulicy Kolejowej, pod torami kolejowymi przebiega przejazd dla aut oraz węższy chodnik dla pieszych.
Kolej.
Zielonka leży przy ważnych liniach kolejowych. Pociągi kursują w kierunkach:
W obrębie miasta znajdują się dwie stacje kolejowe: węzłowa Zielonka i Zielonka Bankowa.
Transport miejski.
Przez terytorium Zielonki (strefa 2. ZTM) wyznaczona jest trasa linii N62 autobusów nocnych, o przebiegu Dworzec Centralny w Warszawie – Ząbki – Zielonka – Osiedle Niepodległości w Wołominie. W Zielonce kursują linie L43 i L46 (z dzielnicy Zielonka Bankowa do Centrum Handlowego M1 w Markach) oraz linie L26 (Zielonka-Kobyłka-Turów) i L27 (Zielonka-Turów-Kobyłka-Wołomin-Nadma), uruchomione wspólnie z ZTM, w których (poza L26) honorowana jest karta mieszkańca i bilety ZTM na II strefę (jednodniowe i dłuższe). Dla mieszkańców Zielonki dostępny jest również Bilet Metropolitalny, wariant Warszawskiej Karty Miejskiej o obniżonej cenie, dostępny dla mieszkańców odprowadzających podatki na terenie gminy.
Władze miasta.
W roku 1990 burmistrzem Zielonki został Jan Olszowski. Następnie urząd burmistrza sprawował Edmund Żukowski (1994–1998). W latach 1998–2002 burmistrzem był Stefan Stępkowski, a w latach 2002–2010 – Adam Łossan. W drugiej turze wyborów samorządowych 5 grudnia 2010, osiągając wynik 55% głosów, na stanowisko burmistrza został wybrany Grzegorz Dudzik. Był burmistrzem przez dwie kadencje. Od 2018 burmistrzem miasta jest Kamil Michał Iwandowski.

</doc>
<doc id="180096" url="https://pl.wikipedia.org/wiki?curid=180096" title="Thomas Couture">
Thomas Couture

Thomas Couture (ur. 21 grudnia 1815 w Senlis, zm. 30 marca 1879 w Villiers-le-Bel) – francuski malarz, przedstawiciel akademizmu.
Życie i działalność.
Urodził się w Senlis we Francji. W wieku 11 lat z rodziną przeniósł się do Paryża, gdzie studiował w Métiers et Arts des École, a później w École des Beaux-Arts. Był uczniem A.J. Grosa i P. Delaroche'a; sześciokrotnie występował z niepowodzeniem w konkursie o prestiżową Prix de Rome, ostatecznie zdobywając nagrodę w 1837 i kontynuując studia w Rzymie. 
Od 1840 zaczął wystawiać swe prace w Salonie Paryskim, niejednokrotnie zdobywając za nie medale, zwłaszcza w 1847 (medal I klasy) za ukazujący agonię cywilizacji obraz "Rzymianie okresu upadku" (Les Romains de la décadence). Wkrótce potem otworzył niezależne atelier, którego celem było rzucenie wyzwania École des Beaux-Arts przez wyłanianie nowych talentów w malarstwie historycznym. 
W malarstwie akademickim reprezentował eklektyzm, był portrecistą, ale głównie malował wielkie narracyjne kompozycje historyczne, nacechowane teatralnym upozowaniem, nasyconym kolorytem (na wzór malarstwa weneckiego) i precyzją w traktowaniu szczegółów. Okresowa popularność sprawiła, że był nadwornym malarzem Napoleona III. Mając niespokojną osobowość, prace swe prezentował nieregularnie, rozpraszając się na poboczne szkice i studia, a nie finalizując ważnych zleceń. Od końca lat 40. i w latach 50. otrzymywał ze strony rządu i Kościoła zamówienia na wielkie malowidła ścienne, nie udało mu się jednak dokończyć dwóch pierwszych zamówień, a trzecie spotkało się z mieszanym przyjęciem. Zniechęcony krytyką, w 1860 opuścił Paryż i na pewien czas powrócił do rodzinnego Senlis. Kontynuował tam nauczanie kierujących się do niego młodych artystów. Wydał też podręczniki przedstawiające własne poglądy i metody pracy: "Méthode et entretiens d'atelier" (1867) i "Paysage" (1869). Jego uczniami byli m.in. Édouard Manet, Henri Fantin-Latour, Pierre Puvis de Chavannes i Anselm Feuerbach.
Został pochowany na cmentarzu Père-Lachaise.
Wybrane prace:

</doc>
<doc id="180101" url="https://pl.wikipedia.org/wiki?curid=180101" title="Marcin Cabaj">
Marcin Cabaj

Marcin Grzegorz Cabaj (ur. 23 maja 1980 w Krakowie) – polski piłkarz występujący na pozycji bramkarza, związany głównie z Cracovią, trener.
Kariera piłkarska.
Cabaj jest wychowankiem Wandy Nowa Huta. Następnie występował w MKS Krakus, Górniku Łęczna, KSZO Ostrowiec Świętokrzyskim, Hutniku Kraków i Podbeskidziu Bielsko Biała. Wiosną 2003 podpisał kontrakt z Cracovią i razem z tą drużyną przeszedł drogę od trzeciej ligi do ekstraklasy. Od sezonu 2004/05 był jej podstawowym bramkarzem.
Zadebiutował w I lidze 10 września 2004, kiedy wystąpił w spotkaniu z Górnikiem Zabrze. W klubie występował do zakończenia rundy jesiennej sezonu 2010/11, po czym po negocjacjach z klubem zdecydowano o rozstaniu. W barwach Cracovii rozegrał łącznie 162 mecze w ekstraklasie.
22 maja 2011 podpisał trzyletni kontrakt z izraelskim klubem Hapoel Beer Szewa. W debiutanckim meczu z Hapoel Ironi Riszon le-Cijjon obronił rzut karny. Na początku grudnia 2011 w trybie natychmiastowym rozwiązał umowę z klubem. Decyzja była spowodowana obawą o utratę życia w zamachu, jako że miasto Beer Szewa, znajdujące się niedaleko Strefy Gazy, było wówczas obiektem ataków palestyńskich organizacji terrorystycznych. Łącznie w drużynie Hapoela rozegrał siedem spotkań, tracąc w nich szesnaście bramek.
W latach 2012-2014 był zawodnikiem Sandecji Nowy Sącz, do której trafił z Polonii Bytom.
Kariera trenerska.
Od 2014 do 2015 był grającym trenerem bramkarzy Siarki Tarnobrzeg. W 2015 objął funkcję trenera bramkarzy Widzewa Łódź.

</doc>
<doc id="180102" url="https://pl.wikipedia.org/wiki?curid=180102" title="Spółgłoska szczelinowa ejektywna dziąsłowa">
Spółgłoska szczelinowa ejektywna dziąsłowa

Spółgłoska szczelinowa ejektywna dziąsłowa – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczanej symbolem: [].
Artykulacja.
Opis.
W czasie artykulacji artykulacji wariantu dziąsłowego []:
Warianty.
Warianty [] różnią się dokładnym miejscem artykulacji, które przede wszystkim może być zębowe, a nie – jak opisane powyżej – dziąsłowe. (Porównaj warianty []: zębowy i dziąsłowy.)

</doc>
<doc id="180103" url="https://pl.wikipedia.org/wiki?curid=180103" title="Radosław Sikorski">
Radosław Sikorski

, Radek Sikorski (ur. 23 lutego 1963 w Bydgoszczy) – polski polityk, dziennikarz i politolog.
W latach 1986–1989 reporter wojenny w Afganistanie i Angoli. W 1988 laureat nagrody World Press Photo w kategorii zdjęć reporterskich. W latach 1998–2001 podsekretarz stanu w Ministerstwie Spraw Zagranicznych w rządzie Jerzego Buzka. Senator VI kadencji (2005–2007), poseł na Sejm VI i VII kadencji (2007–2015), marszałek Sejmu VII kadencji (2014–2015). W latach 2005–2007 minister obrony narodowej w rządach Kazimierza Marcinkiewicza i Jarosława Kaczyńskiego, w latach 2007–2014 minister spraw zagranicznych w rządach Donalda Tuska. Wraz z Carlem Bildtem był inicjatorem zainaugurowanego w 2009 unijnego programu Partnerstwo Wschodnie. W 2014 podczas Euromajdanu poprowadził misję dyplomatyczną Unii Europejskiej w Kijowie. W latach 2010–2016 wiceprzewodniczący Platformy Obywatelskiej. Od 2019 poseł do Parlamentu Europejskiego IX kadencji.
Życiorys.
Wykształcenie.
W marcu 1981 w I Liceum Ogólnokształcącym w Bydgoszczy, wówczas noszącym imię Ludwika Waryńskiego, pełnił funkcję przewodniczącego uczniowskiego komitetu strajkowego, będącego odpowiedzią na tzw. wydarzenia bydgoskie.
W czerwcu 1981 wyjechał do Wielkiej Brytanii w celu nauki języka angielskiego. Po pół roku, kiedy w Polsce wprowadzony został stan wojenny, wystąpił o azyl polityczny, który przyznano mu w 1982. W Anglii podjął studia w Pembroke College Uniwersytetu w Oksfordzie. Był członkiem Klubu Bullingdona. Po trzyletnim pobycie na tej uczelni ukończył studia, uzyskując tytuł zawodowy Bachelor of Arts (anglosaski odpowiednik licencjata) na kierunku PPE ("Politics, Philosophy, Economics" – politologia, filozofia, ekonomia). Zgodnie z tradycją uniwersytet ten na wniosek Radosława Sikorskiego wystawił mu także dyplom Master of Arts. W 1999 ukończył Wyższy Kurs Obronny na Wydziale Bezpieczeństwa Narodowego Akademii Obrony Narodowej w Warszawie.
Działalność zawodowa i społeczna.
W latach 1986–1989 pracował jako dziennikarz – freelancer dla różnych tytułów prasy brytyjskiej („The Spectator”, „The Observer”). W 1986 pojechał do Afganistanu, początkowo – jak sam stwierdził – aby przyłączyć się do mudżahedinów. Jako korespondent „The Sunday Telegraph”, obserwował odpalenie przez islamskich bojowników rakiet Stinger, co było potwierdzeniem, że USA dostarczały Afgańczykom uzbrojenie.
W 1987 odbył podróż do Heratu. Podczas niej wykonał zdjęcie rodziny afgańskiej zabitej w bombardowaniu, za które dostał pierwszą nagrodę World Press Photo w kategorii zdjęć reporterskich. W 1989 został współpracownikiem amerykańskiego czasopisma „National Review” odpowiedzialnym za korespondencję z zapalnych rejonów świata. Początkowo pisał o Afganistanie, później także relacjonował konflikt w Angoli. Na łamach tego pisma w styczniu 1989 opublikowano jego artykuł "The Coming Crack Up of Communism", poświęcony przewidywanemu upadkowi komunizmu. W latach 1990–1991 pełnił funkcję warszawskiego korespondenta „The Sunday Telegraph”.
Od 1988 do 1992 doradzał magnatowi prasowemu Rupertowi Murdochowi i reprezentował interesy należącej do niego News Corporation w Polsce, w tym przy nieudanej próbie utworzenia komercyjnej stacji telewizyjnej.
Jest autorem książek wydanych w kilku językach, m.in. "Prochy Świętych" (nt. wojny w Afganistanie), "The Polish House – an Intimate History of Poland". Publikował także w „Rzeczpospolitej” i „The Wall Street Journal”. Występował jako ekspert w sprawach stosunków międzynarodowych w telewizjach polskich (TVP, TVN24) i zagranicznych (CNN, Fox News, BBC World News, Voice of America). W TVP prowadził program "Wywiad Miesiąca", w którym rozmawiał z takimi politykami jak Margaret Thatcher, Václav Klaus, Qian Qichen czy Henry Kissinger.
Był członkiem założycielem Związku Wyzwolenia Narodowego, został także członkiem Klubu Polskiej Rady Biznesu, rady Klubu Atlantyckiego oraz rady Nagrody im. Jana Karskiego.
Od 2002 do 2005 był członkiem-rezydentem liberalno-prawicowego think tanku American Enterprise Institute (AEI) w Waszyngtonie i dyrektorem wykonawczym New Atlantic Intitiative przy AEI. Był redaktorem cyklu publikacji analitycznych pt. "European Outlook", a także organizatorem konferencji międzynarodowych. W 2015, po odejściu z parlamentu, został "senior fellow" (starszym wykładowcą) w "Center for European Studies" na Uniwersytecie Harvarda. W 2016 objął funkcję przewodniczącego rady nadzorczej Bydgoskiego Parku Techniczno-Technologicznego, deklarując przekazywanie wynagrodzenia z tego tytułu na cel społeczny. Został także "distinguished statesman" w Brzezinski Institute on Geostrategy w ramach think tanku Center for Strategic and International Studies oraz członkiem Komitetu Sterującego Grupy Bilderberg.
Działalność polityczna w III RP.
Lata 1992–2001.
W 1992 w rządzie Jana Olszewskiego pełnił funkcję wiceministra obrony narodowej, opowiadał się za szybką integracją Polski ze strukturami NATO. W późniejszych latach związany był ze zorganizowanym przez Jana Olszewskiego Ruchem Odbudowy Polski.
Od 1 października 1992 do 17 lutego 1995 Wojskowe Służby Informacyjne zainteresowane podwójnym obywatelstwem inwigilowały Radosława Sikorskiego, nadając akcji kryptonim „Szpak”. Teczka z materiałami zgromadzonymi w czasie akcji „Szpak” została odtajniona i upubliczniona przez Radosława Sikorskiego w 2006. W wyborach do Sejmu w 1997 kandydował z listy ROP w okręgu bydgoskim, jednak nie uzyskał mandatu i wkrótce potem rozstał się z tym ugrupowaniem.
W latach 1998–2001 w rządzie Jerzego Buzka był wiceministrem spraw zagranicznych. Zajmował się utrzymywaniem kontaktów z Polonią oraz relacji z krajami Azji, Afryki i Ameryki Łacińskiej. W tym samym okresie sprawował funkcję przewodniczącego Fundacji Pomoc Polakom na Wschodzie. Zasiadał w prezydium Ruchu Społecznego AWS.
Lata 2005–2014.
25 września 2005 został wybrany do Senatu jako kandydat bezpartyjny z ramienia Komitetu Wyborczego Prawa i Sprawiedliwości w okręgu bydgoskim. Kadencję rozpoczął 20 października tego samego roku, w Senacie VI kadencji był członkiem komisji spraw zagranicznych.
31 października 2005 został zaprzysiężony na ministra obrony narodowej w rządzie Kazimierza Marcinkiewicza, a 14 lipca 2006 w rządzie Jarosława Kaczyńskiego. Podczas swojej kadencji w MON przeniósł akta z okresu Układu Warszawskiego do Instytutu Pamięci Narodowej, odtajnił mapy, które obrazowały sowieckie plany użycia broni nuklearnej w konflikcie z NATO, oraz odebrał wojskową emeryturę Helenie Brus.
5 lutego 2007 podał się do dymisji. W mediach jako przyczynę dymisji wskazywał na konflikt z szefem Służby Kontrwywiadu Wojskowego Antonim Macierewiczem, któremu wcześniej udzielił pisemnej reprymendy. Rezygnacja została przyjęta przez premiera Jarosława Kaczyńskiego.
12 września 2007 ogłosił, że będzie kandydował do Sejmu z listy Platformy Obywatelskiej z okręgu bydgoskiego. W wyborach, które odbyły się 21 października tego samego roku, otrzymał 117 219 głosów i zdobył mandat posła na Sejm VI kadencji. Z powodów zdrowotnych nie był obecny na inauguracji Sejmu w dniu 5 listopada 2007, ślubowanie poselskie złożył dzień później. 16 listopada tego samego roku został powołany na stanowisko Ministra Spraw Zagranicznych w pierwszym rządzie Donalda Tuska. W grudniu 2007 wstąpił do Platformy Obywatelskiej, w marcu 2008 został członkiem zarządu krajowego PO, a 8 października 2010 wiceprzewodniczącym partii.
W 2010 był jednym z dwóch (obok Bronisława Komorowskiego) kandydatów biorących udział w partyjnych prawyborach o nominację na kandydata w wyborach prezydenckich z ramienia PO. Przegrał rywalizację stosunkiem głosów 31,5% do 68,5%. W wyborach w 2011 ponownie uzyskał mandat poselski jako lider bydgoskiej listy Platformy Obywatelskiej, dostał 91 720 głosów. W drugim rządzie Donalda Tuska zachował stanowisko ministra spraw zagranicznych. 14 grudnia 2013 ponownie wybrany na wiceprzewodniczącego PO. 22 września 2014 zakończył urzędowanie na stanowisku ministra.
W polityce zagranicznej głównym punktem odniesienia dla Radosława Sikorskiego była UE. Jako minister aktywizował współpracę w ramach Trójkąta Weimarskiego. W okresie jego urzędowania ustanowiono Dzień Służby Zagranicznej, Polski Instytut Dyplomacji oraz Nagrodę Solidarności im. Lecha Wałęsy. Jego decyzją przy ambasadach powstały Polonijne Rady Konsultacyjne. W ramach polityki europejskiej razem z Carlem Bildtem był głównym inicjatorem wschodniej polityki UE, tzw. Partnerstwa Wschodniego. Był też inicjatorem powołania Europejskiego Funduszu na rzecz Demokracji oraz pomysłodawcą Nagrody Solidarności.
W sierpniu 2008 w imieniu polskiego rządu podpisał wraz z sekretarz stanu USA Condoleezzą Rice umowę dotyczącą umiejscowienia bazy tarczy antyrakietowej w Polsce. W lipcu 2010 w związku ze zmianą koncepcji obrony balistycznej ze strony USA przez nową administrację amerykańską w obecności Radosława Sikorskiego i Hillary Clinton podpisano aneks do umowy przewidujący zamontowanie w bazie rakiet krótszego zasięgu zdolnych do obrony terytorium Polski.
W listopadzie 2011, w trakcie trwającego europejskiego kryzysu finansowego, wygłosił w Berlinie przemówienie pt. "Polska a przyszłość Unii Europejskiej" dla Niemieckiego Towarzystwa Polityki Zagranicznej. Ostrzegał w nim, że państwa członkowskie UE stoją w obliczu wyboru pomiędzy głębszą integracją gospodarczą a upadkiem strefy euro, ponadto wskazywał w nim, że mniej się obawia „niemieckiej potęgi niż niemieckiej bezczynności”, wzywając Niemcy do objęcia przywództwa w działaniach dla utrzymania strefy euro. Wystąpienie to spotkało się z szerokim odzewem w mediach oraz wśród europejskich polityków.
W lutym 2014 został poproszony przez Catherine Ashton, aby rozpocząć misję dyplomatyczną w Kijowie. W trakcie wydarzeń Euromajdanu brał udział w negocjacjach między ukraińskimi stronami konfliktu. 21 lutego 2014 w obecności Radosława Sikorskiego i Franka-Waltera Steinmeiera liderzy opozycji i prezydent Wiktor Janukowycz podpisali porozumienie dotyczące utrzymania rządów konstytucyjnych i promowania pokojowych reform na Ukrainie.
W 2014 w trakcie negocjacji nad nowym składem organów Unii Europejskiej był przez polski rząd wysuwany jako kandydat na stanowisko wysokiego przedstawiciela UE, funkcję tę objęła jednak Federica Mogherini.
Działalność od 2014.
Po odejściu z rządu został następnie ogłoszony kandydatem rządzącej koalicji na stanowisko marszałka Sejmu w miejsce Ewy Kopacz, która zrezygnowała z tej funkcji w związku z objęciem funkcji prezesa Rady Ministrów. 24 września 2014 został wybrany na ten urząd 233 głosami za wobec 143 przeciw i przy 62 wstrzymujących się.
W 2015 był jednym z założycieli komitetu wyborczego Bronisława Komorowskiego w wyborach prezydenckich.
10 czerwca 2015 zapowiedział podanie się do dymisji z funkcji marszałka Sejmu. Oficjalnie zrezygnował z tego stanowiska 23 czerwca 2015. Nie wystartował także w wyborach parlamentarnych w 2015. W Sejmie VII kadencji był członkiem Komisji Obrony Narodowej (2015). W 2016 zrezygnował z funkcji wiceprzewodniczącego PO. Zasiadał w radzie programowej Instytutu Obywatelskiego, pełnił funkcję jego przewodniczącego.
W 2017 został członkiem rady doradczej organizowanej w Zjednoczonych Emiratach Arabskich konferencji Sir Bani Yas Forum.
W wyborach w 2019 uzyskał mandat posła do Parlamentu Europejskiego z 1. miejsca na liście komitetu Koalicja Europejska jako reprezentant PO w okręgu obejmującym województwo kujawsko-pomorskie. W Parlamencie został przewodniczącym Delegacji do spraw stosunków ze Stanami Zjednoczonymi.
Był wymieniany jako jeden z głównych kandydatów do zastąpienia Małgorzaty Kidawy-Błońskiej w drugich wyborach prezydenckich w 2020; ostatecznie kandydatem na prezydenta z ramienia Koalicji Obywatelskiej został Rafał Trzaskowski.
Życie prywatne.
Syn Jana i Teresy z domu Paszkiewicz. Jego dziadek Kazimierz Paszkiewicz był kierownikiem szkoły w Łochowie.
W latach 80. był przez kilka lat związany z brytyjską aktorką Olivią Williams. W 1992 jego żoną została amerykańska dziennikarka i pisarka Anne Applebaum. Mają dwóch synów: Aleksandra i Tadeusza. Wraz z rodziną zamieszkał w dworze z 1860 w Chobielinie, odbudowanym w latach 1989–1999.
Od połowy lat 80. posiadał również obywatelstwo brytyjskie, którego zrzekł się w 2006.

</doc>
<doc id="180104" url="https://pl.wikipedia.org/wiki?curid=180104" title="Wiktymologia">
Wiktymologia

Wiktymologia – dziedzina kryminologii, zajmująca się ofiarami przestępstw oraz badaniem ich roli w genezie przestępstwa, zwłaszcza ustaleniem czynników tworzących podatność na stanie się ofiarą przestępstwa (predestynacja wiktymologiczna) oraz metod zapobiegania temu.
Termin „wiktymologia” pojawił się w literaturze kryminologicznej z końcem lat czterdziestych XX wieku. Za twórców wiktymologii uznaje się rumuńskiego adwokata Benjamina Mendelsohna oraz Hansa von Hentinga, psychologa z Niemiec, a na gruncie nauki polskiej – Lecha Falandysza. Wiktymologia jest dyscypliną dynamiczną (rozwojową).
Koncepcje wiktymologii.
Obecnie funkcjonuje kilka koncepcji wiktymologii.
W koncepcji wiktymologii ogólnej Benjamina Mendelshona wiktymologia ujmowana jest jako samodzielna, odrębna dyscyplina naukowa, zajmująca się wszystkimi ofiarami w społeczeństwie, niezależnie od źródeł ich pokrzywdzenia.
Nieco węższą przedmiotowo jest koncepcja nowej wiktymologii sformułowana przez R. Eliasa, zgodnie z którą wiktymologia powinna zajmować się ofiarami pogwałceń praw człowieka oraz ofiarami przestępstw.
Większość współczesnych kryminologów preferuje koncepcje wiktymologii kryminalnej, która zorientowana jest na ofiarę przestępstwa, wiktymizację oraz system wymiaru sprawiedliwości, co pozwala na pełniejsze wyjaśnienie fenomenu przestępczości oraz społecznej reakcji na nią.

</doc>
<doc id="180105" url="https://pl.wikipedia.org/wiki?curid=180105" title="Sugarcult">
Sugarcult

Sugarcult – amerykański zespół muzyczny założony w 1998, lecz jako drugą datę założenia można też uznać rok 2000, gdyż wtedy Bena Davisa zastąpił Kenny Livingston – grający na perkusji – wtedy też zaczęła się właśnie ich poppunkowa kariera – gdyż wcześniej grali rocka z lat '70.
Nazwa zespołu wzięła się od zamieszkujących ich sąsiedztwo lesbijek, które nazywali właśnie Sugarcult.
Skład.
Poprzedni członek:
Dyskografia zespołu.
Single:
Linki zewnętrzne.
Strona Sugarcult

</doc>
<doc id="180106" url="https://pl.wikipedia.org/wiki?curid=180106" title="Wolgast">
Wolgast

Wolgast (hist. "Wołogoszcz") – miasto w Niemczech, w kraju związkowym Meklemburgia-Pomorze Przednie, w powiecie Vorpommern-Greifswald, nad cieśniną Piana, na historycznym Pomorzu Przednim, siedziba Związku Gmin Am Peenestrom. Zwane jest „bramą na wyspę Uznam” – dwa miejskie mosty łączą Uznam ze stałym lądem; na wyspie leży również dzielnica "Mahlzow". Liczy 12 028 mieszkańców (31 grudnia 2018). Przez wiele lat stolica dzielnicy wołogoskiej w księstwie pomorskim.
W Wolgaście znajduje się stocznia Peene-Werft. Przez miasto przebiega droga krajowa B111.
W mieście rozwinął się przemysł drzewny, spożywczy, paszowy oraz materiałów budowlanych.
Położenie.
Miasto leży na zachodnim brzegu Cieśniny Piany ("Peenestrom").
Toponimia.
W dokumentach średniowiecznych nazwa miasta została zapisana w formie "Wologost" (1140), "Wolgust" (1229), "Wolgast" (1250). Wywodzi się z języka połabskiego, od imienia Woligost. W języku polskim rekonstruowana jest w formie "Wołogoszcz", ew. "Ołogoszcz". W "Słowniku geograficznym Królestwa Polskiego" w XIX w. miasto opisano pod nazwą "Wołgoszcz".
Historia.
Miejscowość została założona przez Słowian połabskich. Początki grodu sięgają X-XI w. W pierwszej poł. XII w. weszła w skład Pomorza Zachodniego stając się siedzibą kasztelanii. Obok grodu istniał targ wspomniany w 1128 roku. Gród był ważnym punktem strategicznym podczas walk duńsko-słowiańskich w 2 poł. XII w. W 1162 Wołogoszcz tymczasowo znalazła się pod zwierzchnictwem duńskim, a na dłużej w 1185, pozostając duńskim lennem do połowy XIII w.
W 1282 lokowana na prawie lubeckim. W roku 1296 po podziale księstwa (zachodnio)pomorskiego na księstwo szczecińskie i księstwo wołogoskie, stała się stolicą tego drugiego. Pomiędzy 1478 a 1532 ponownie w granicach zjednoczonego księstwa pomorskiego ze stolicą w Szczecinie, po czym ponownie, do 1625, stolica księstwa wołogoskiego. W okresach stołecznych rezydencja książąt wołogoskich mieściła się na zamku książęcym, obecnie nieistniejącym, a średniowieczny kościół św. Piotra stał się jednym z głównych miejsc spoczynku pomorskich książąt. Miasto było również członkiem Ligi Hanzeatyckiej.
W czasie wojny trzydziestoletniej w 1628 stoczona tu została duńsko-austriacka bitwa pod Wołogoszczą, a 26 czerwca 1630 w pobliskim Peenemünde wylądowały wojska króla szwedzkiego Gustawa Adolfa rozpoczynając szwedzką okupację – po zakończeniu wojny pokojem westfalskim w 1648 miasto weszło w skład szwedzkiej prowincji Pomorze Przednie. Na mocy postanowień kongresu wiedeńskiego w 1815 miasto przeszło w ręce pruskie, od 1871 w granicach Niemiec. W 1849 rozebrano pozostałości zamku książęcego. W 1910 zbudowano kościół katolicki pw. Najświętszego Serca Jezusa na potrzeby pracujących tu Polaków.
W latach 1949–1990 miasto należało do NRD.
W 2006 doszczętnie spłonął zabytkowy spichlerz z XIX w.
1 stycznia 2012 do miasta włączono gminy Buddenhagen oraz Hohendorf, które stały się automatycznie jego dzielnicami.
Urodzeni w mieście.
W mieście na świat przyszli liczni przedstawiciele pomorskiej dynastii Gryfitów:
Ponadto w 1777 urodził się tu niemiecki malarz epoki romantyzmu Philipp Otto Runge.

</doc>
<doc id="180111" url="https://pl.wikipedia.org/wiki?curid=180111" title="Flaga Chojnowa">
Flaga Chojnowa



</doc>
<doc id="180115" url="https://pl.wikipedia.org/wiki?curid=180115" title="Joey DeMaio">
Joey DeMaio

Joey DeMaio (ur. 6 marca 1954 w Auburn) – amerykański basista, kompozytor i założyciel grupy Manowar. Były menadżer Rhapsody. 
Urodził się i dorastał w Auburn w stanie Nowy Jork. Od wczesnej młodości inspirowały go takie zespoły jak Led Zeppelin czy Black Sabbath. Był pirotechnikiem dla Black Sabbath.
Przykładem jego umiejętności stała się kompozycja "Sting Of The Bumblebee" z albumu Manowar "Kings Of Metal" – oryginalnie "Lot trzmiela" z opery (Nikołaja Rimski-Korsakowa) "Bajka o carze Sałtanie".
Jego unikatowy styl gry wiąże się ściśle z używaniem customowych gitar basowych, w konstrukcji podobnych do normalnej gitary elektrycznej (wąski gryf, cienkie struny położone bardzo blisko siebie), jak również w wersji piccolo (strojony o kwartę wyżej) oraz 8-strunowej. Na płytach DeMaio nagrywa po kilka śladów gitary basowej, używając często przesteru oraz gry powerchordami, przez co jego partie basu spełniają również rolę gitary rytmicznej. Na koncertach prawie zawsze używa przesteru i gra powerchordami. Dodatkowo często wplata bardzo szybkie solówki. Jego popisowymi numerami na żywo są „Lot trzmiela”, uwertura z Wilhelma Tella, jak również własne, neoklasyczne kompozycje.
W 2009 roku muzyk został sklasyfikowany na 45. miejscu listy 50 najlepszych heavymetalowych frontmanów wszech czasów według Roadrunner Records.

</doc>
<doc id="180116" url="https://pl.wikipedia.org/wiki?curid=180116" title="Ormuz">
Ormuz



</doc>
<doc id="180118" url="https://pl.wikipedia.org/wiki?curid=180118" title="Siergiej Owczinnikow (piłkarz)">
Siergiej Owczinnikow (piłkarz)

Siergiej Iwanowicz Owczinnikow (ros. Сергей Иванович Овчинников) ps. "Boss" (ur. 10 listopada 1970 w Moskwie, ZSRR) – rosyjski piłkarz, bramkarz reprezentacji Rosji.
W reprezentacji Rosji debiutował w 1993. Uczestniczył w Mistrzostwach Europy w 2004 w Portugalii, gdzie zagrał w dwóch spotkaniach.
Jest wychowankiem Dinama Moskwa, później w drugim zespole tego klubu. W 1990 trafił do Dynama Suchumi po roku został sprzedany do Łokomotiwu Moskwa, w którym grał do 1997. Jego dobra gra zaowocowała transferem do Benfiki Lizbona gdzie grał 2 lata, trafiając później do Alverki, z którą był związany przez rok. W sezonie 2000/2001 był bramkarzem FC Porto. Od 2002-2005 grał ponownie w Łokomotiwie Moskwa. W roku 2006 powrócił do Dinama Moskwa, w którym grał przez jeden sezon i zakończył karierę zawodniczą.
Siergiej Owczinnikow jest dwukrotnym mistrzem Rosji, dwukrotnym wicemistrzem, brązowym medalistą Mistrzostw Rosji. Dwukrotnie wygrał Puchar i Superpuchar Rosji.

</doc>
<doc id="180119" url="https://pl.wikipedia.org/wiki?curid=180119" title="Ormuz (cieśnina)">
Ormuz (cieśnina)

Ormuz ( "Tange-ye Hormoz", "Madik Hurmuz") – cieśnina Morza Arabskiego, pomiędzy Zatoką Perską od zachodu, a Zatoką Omańską od wschodu. Północne wybrzeże należy do Iranu, południowe zaś do Zjednoczonych Emiratów Arabskich i Muhafazatu Masandam, eksklawy Omanu.
Cieśnina w najwęższym miejscu ma 54 km (29 Mm) szerokości. Głębokość maksymalna sięga 220 m, minimalna w torze wodnym – 10 m. Jest to jedyny szlak morski pozwalający na transport ropy naftowej z Zatoki Perskiej. Przepływa nim średnio 15 tankowców dziennie, przewożąc 16,5–17 milionów baryłek ropy, co stanowi 40% transportu drogą morską i 20% całego przewozu ropy na świecie. Z tego względu cieśnina ma ogromne znaczenie strategiczne.
W cieśninie znajdują się liczne wyspy, z których największymi są Gheszm i Ormuz, należące do Iranu. Występują też rafy koralowe. Pod dnem znajdują się złoża gazu ziemnego.
Nawigacja.
Ruch w cieśninie Ormuz opiera się na standardowych przepisach ujętych w Konwencji Prawa Morza ONZ. Wyznaczony tor wodny ma 6 Mm (ok. 10 km) szerokości i jest podzielony na trzy pasy po 2 Mm. Dwa skrajne przeznaczone są do nawigacji w przeciwne strony, zaś środkowy służy separacji ruchu. Statki pokonujące cieśninę poruszają się po morzu terytorialnym Iranu i Omanu na podstawie prawa przejścia tranzytowego. W świetle prawa międzynarodowego przejście tranzytowe nie może być zawieszone dla żeglugi państw neutralnych (handlowej i wojennej) nawet w przypadku wojny, w której uczestniczy państwo położone nad cieśniną.
Ważniejsze wydarzenia.
Bitwa morska między Iranem a USA.
Iran podczas wojny z Irakiem usiłował zablokować ruch tankowców w cieśninie. 14 kwietnia 1988 amerykańska fregata rakietowa USS „Samuel B. Roberts” wpłynęła na irańską minę, co spowodowało ciężkie uszkodzenia i niemalże zatonięcie okrętu. W odpowiedzi amerykańska marynarka zaatakowała irańskie jednostki wojskowe i instalacje w pobliżu (operacja "Praying Mantis"), zatapiając korwetę IS "Sahand" i kilka mniejszych jednostek oraz ciężko uszkadzając dwie platformy wiertnicze.
Katastrofa lotu Iran Air 655.
3 lipca 1988 amerykański okręt USS „Vincennes” zestrzelił irański samolot pasażerski z 290 osobami na pokładzie. Wszyscy zginęli.
Kolizja USS "Newport News" i tankowca "Mogamigawa".
8 stycznia 2007 amerykański okręt podwodny typu "Los Angeles" USS „Newport News” (SSN-750) został wyciągnięty z zanurzenia przez zawirowania wywołane przez przepływający nad nim japoński tankowiec „Mogamigawa”, po czym doszło do zderzenia jednostek. Uszkodzenia po obu stronach okazały się niewielkie.
Konflikt Iran – USA.
Na przełomie lat 2007 i 2008 amerykańska marynarka kilkukrotnie donosiła o „prześladowaniu” i „prowokowaniu” ich jednostek przez irańskie łodzie patrolowe.
29 czerwca 2008 Ali Mohammed Dżafari, przywódca irańskich Strażników Rewolucji, oświadczył, że w razie agresji amerykańskiej lub izraelskiej, Iran użyje wszelkich środków walki, w tym także blokady cieśniny Ormuz by gwałtownym wzrostem cen ropy osłabić przeciwników. Odpowiedzią USA było zapewnienie wiceadmirała Kevina Cosgriffa, że amerykańska marynarka nie pozwoli by „40% światowej ropy stało się zakładnikiem jednego państwa”.
W styczniu 2012 brytyjski niszczyciel przeciwlotniczy HMS „Daring”, najnowocześniejszy i jeden z najpotężniejszych okrętów brytyjskiej marynarki, wyruszył z portu macierzystego w Portsmouth na swoją pierwszą poważną misję. Jego obecność w rejonie Zatoki Perskiej ma ostudzić wojownicze zapędy Iranu.

</doc>
<doc id="180122" url="https://pl.wikipedia.org/wiki?curid=180122" title="Joseph Blatter">
Joseph Blatter

Joseph Blatter, Sepp Blatter (ur. 10 marca 1936 w Vispie) – szwajcarski ekonomista i działacz sportowy, przewodniczący FIFA w latach 1998-2015.
Życiorys.
Bliski współpracownik poprzedniego przewodniczącego FIFA João Havelange’a, w latach 1981–1998 był sekretarzem generalnym FIFA, od 1998 pełnił funkcję jej przewodniczącego. Wybierany był ponownie przez członków FIFA na to stanowisko cztery razy (2002, 2007, 2011, 2015). 2 czerwca 2015 roku zrezygnował z pełnienia funkcji, zaledwie cztery dni po wyborze na kolejną kadencję. Wybory jego następcy zaplanowano na przełom 2015 i 2016 roku, a rezygnacja wejdzie w życie w momencie wyboru następcy. 21 grudnia 2015 r. FIFA ogłosiła zawieszenie go i przewodniczącego UEFA, Michela Platiniego na 8 lat za korupcję. W związku z tą karą Blatter przestał być przewodniczącym FIFA a zastąpił go tymczasowo Kameruńczyk Issa Hayatou, który pełnił tę funkcję do momentu wyboru nowego przewodniczącego.
Od 1999 był także członkiem Międzynarodowego Komitetu Olimpijskiego. W 2015 został z niego usunięty za sprawą afery korupcyjnej w FIFA.
Afera korupcyjna FIFA.
Sepp Blatter jest głównym podejrzanym afery korupcyjnej w FIFA. Dotyczy ona m.in. łapówki w wysokości 1,5 miliona funtów dla Michela Platiniego oraz o podpisanie kontraktu, który był "niekorzystny dla FIFA". Na początku października 2015 roku najwięksi sponsorzy w tym Coca-Cola oraz Visa żądały natychmiastowej dymisji przewodniczącego. Sam jednak odcina się od całej sprawy twierdząc, że "protestuje przeciwko byciu oskarżonym bez żadnych dowodów". Jak stwierdził, jego natychmiastowa rezygnacja "zaszkodzi interesom FIFA oraz przeprowadzanym w niej reformom". Sepp Blater krótko po majowych wyborach zrezygnował ze stanowiska, jednak postanowił, że odejdzie dopiero w lutym 2016 r. 21 grudnia 2015 został zawieszony przez FIFA na 8 lat za przekazanie znaczących środków finansowych innemu działaczowi UEFA Michelowi Platiniemu.
Życie prywatne.
Blatter był trzykrotnie żonaty, według prasy zachodniej w listopadzie 2008 rozstał się ze swoją długoletnią towarzyszką, Iloną Boguską.

</doc>
<doc id="180123" url="https://pl.wikipedia.org/wiki?curid=180123" title="Zatoka Arabska">
Zatoka Arabska



</doc>
<doc id="180124" url="https://pl.wikipedia.org/wiki?curid=180124" title="Cieśnina Ormuz">
Cieśnina Ormuz



</doc>
<doc id="180125" url="https://pl.wikipedia.org/wiki?curid=180125" title="Spółgłoska iniektywna języczkowa dźwięczna">
Spółgłoska iniektywna języczkowa dźwięczna

Spółgłoska iniektywna języczkowa dźwięczna – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczanej symbolem: [].
Artykulacja.
Opis.
W czasie artykulacji []

</doc>
<doc id="180126" url="https://pl.wikipedia.org/wiki?curid=180126" title="Jan Rulewski">
Jan Rulewski

Jan Rulewski (ur. 18 kwietnia 1944 w Bydgoszczy) – polski polityk i związkowiec, poseł na Sejm I, II i III kadencji, senator VII, VIII i IX kadencji.
Życiorys.
PRL.
Studia rozpoczął w Wojskowej Akademii Technicznej w Warszawie. Został z niej wydalony w 1965 z uwagi na odmowę udziału w wyborach do Sejmu PRL i rad narodowych. Został powołany karnie do wojska, podjął próbę ucieczki z kraju, został zatrzymany w Czechosłowacji i deportowany. W marcu 1966 skazano go na karę 5 lat pozbawienia wolności za dezercję, zwolnienie uzyskał w lipcu 1969 w związku z amnestią.
W 1979 ukończył studia na Wydziale Mechanicznym Akademii Techniczno-Rolniczej w Bydgoszczy. W latach 70. pracował w Zakładach Rowerowych w Bydgoszczy.
W latach 1980–1981 oraz powtórnie od 1990 przewodniczył Regionowi Bydgoskiemu Niezależnego Samorządnego Związku Zawodowego „Solidarność”. W czasie wydarzeń bydgoskich (19 marca 1981) został pobity przez funkcjonariuszy Milicji Obywatelskiej podczas sesji Wojewódzkiej Rady Narodowej w Bydgoszczy. Po ogłoszeniu stanu wojennego w dniu 13 grudnia 1981 został zatrzymany w sopockim Grand Hotelu i następnie internowany. W ośrodkach odosobnienia w Strzebielinku i Warszawie-Białołęce przebywał do grudnia 1982. Jako jeden z nielicznych opozycjonistów został następnie tymczasowo aresztowany – zwolnienie na mocy amnestii uzyskał w sierpniu 1984. Do 1985 był zatrudniony w Zakładach Rowerowych Romet (przywrócony do pracy w 1989), później do końca lat 80. pracował jako taksówkarz.
W latach 1980–1989 był rozpracowywany w ramach sprawy operacyjnego rozpracowania pod kryptonimem „Janek”.
III RP.
W latach 1991–2001 pełnił funkcję posła na Sejm I kadencji (z listy związkowej), II kadencji (z listy Unii Demokratycznej) i III kadencji (z listy Unii Wolności). Pod koniec urzędowania był posłem niezrzeszonym. Przystąpił do Ruchu Społecznego AWS i z listy AWSP bez powodzenia ubiegał się o reelekcję. W 1993 jako jeden z nielicznych posłów „Solidarności” sprzeciwiał się decyzji kierownictwa związku dążącego do obalenia rządu Hanny Suchockiej, a następnie przeszedł do Unii Demokratycznej.
Po zakończeniu pracy w parlamencie rozpoczął prowadzenie firmy naprawiającej kserokopiarki. Był wiceprzewodniczącym partii Suwerenność-Praca-Sprawiedliwość. W 2005 bezskutecznie ubiegał się o mandat senatora (z własnego komitetu). W 2006 wystartował w wyborach na prezydenta Bydgoszczy. Kandydował z hasłem „Polubić Bydgoszcz”. Uzyskał szósty wynik (6676 głosów, tj. 6,01% poparcia).
W wyborach parlamentarnych w 2007 z ramienia Platformy Obywatelskiej został wybrany na senatora VII kadencji w okręgu bydgoskim, otrzymując 142 054 głosy. W 2011 z powodzeniem ubiegał się o reelekcję, w nowym okręgu jednomandatowym dostał 61 026 głosów. W 2015 został ponownie wybrany na senatora (dostał 49 019 głosów). W kwietniu 2019 ogłosił rezygnację z członkostwa w klubie senatorskim PO (ze względu na sojusz tej partii w ramach Koalicji Europejskiej z grupą dawnych działaczy PZPR) i zapowiedział rezygnację z aktywności politycznej.
Odznaczenia.
Prezydent RP na uchodźstwie Ryszard Kaczorowski w 1990 odznaczył go Krzyżem Kawalerskim Orderu Odrodzenia Polski. W 2006 został odznaczony przez prezydenta RP Lecha Kaczyńskiego Krzyżem Komandorskim tego orderu. W 2015 otrzymał Krzyż Wolności i Solidarności. W 2021 prezydent RP Andrzej Duda nadał mu Krzyż Wielki Orderu Odrodzenia Polski.

</doc>
<doc id="180127" url="https://pl.wikipedia.org/wiki?curid=180127" title="Gheorghe Hagi">
Gheorghe Hagi

Gheorghe Hagi (wym. ; ur. 5 lutego 1965 w Săcele) – rumuński trener piłkarski i piłkarz, występujący na pozycji środkowego pomocnika lub napastnika.
Zajmuje drugie miejsce w klasyfikacji na piłkarza, który rozegrał najwięcej meczów w reprezentacji Rumunii (125), w latach 90. był jej kapitanem i liderem środka pola. Brał z nią udział w trzech turniejach o mistrzostwo świata (1990, 1994 i 1998) oraz trzech o mistrzostwo Europy (1984, 1996 i 2000). W 1994, kiedy drużyna narodowa dotarła do ćwierćfinału Mundialu (najlepszy wynik w historii), Hagi zajął czwarte miejsce w plebiscycie na najlepszego piłkarza świata "France Football".
Był zawodnikiem m.in. Steauy Bukareszt i Galatasaray SK. Z tymi dwoma klubami dotarł do finałów dwu najważniejszych europejskich rozgrywek: o Puchar Europejskich Mistrzów Krajowych (porażka) i Puchar UEFA (zwycięstwo). Z oboma wygrał także Superpuchar Europy. Ponadto grał w lidze hiszpańskiej (Real Madryt i FC Barcelona) i włoskiej (Brescia Calcio).
W rankingu "World Soccer" na najlepszego piłkarza świata w XX wieku zajął 25. miejsce. Był sześciokrotnie (rekord) wybierany na . Często nazywany jest najlepszym piłkarzem rumuńskim w całym XX wieku.
Młodość.
Urodził się w małej miejscowości Săcele, niedaleko Konstancy. Jego ojciec Inaci był robotnikiem w miejscowej fabryce, a matka najmowała się do prac domowych. Jest ich najmłodszym dzieckiem. Ma dwie starsze siostry, Sultanę i Elenę. Grę w piłkę nożną zaczynał na ulicy i na plażach Morza Czarnego. W młodości – jak wyznał dziennikarzowi "World Soccera" – najbardziej podziwiał Johana Cruijffa i Anghela Iordănescu.
W wieku piętnastu lat przeniósł się na stałe do Konstancy, gdzie został dostrzeżony przez skautów miejscowego Farulu. Szybko trafił do reprezentacji Rumunii juniorów. W czasie rocznego obozu szkoleniowego poznał dwu starszych graczy, z którymi później – jako dorosły piłkarz – brał udział w mistrzostwach świata: Gavrila Balinta i Mariusa Lăcătuşa.
W czasie gry w Farulu i Steaule Bukareszt nie zaniedbywał nauki. Po ukończeniu szkoły średniej w wieku osiemnastu lat rozpoczął studia ekonomiczne. Dyplom otrzymał w 1989.
Kariera klubowa.
1982–1990: Konstanca i Bukareszt.
Jest wychowankiem zespołu Farul Konstanca, w którego seniorskiej drużynie zadebiutował w wieku siedemnastu lat. Już rok później przeniósł się do grającego w ekstraklasie Sportulu Studenţesc. Trzy sezony spędzone w tym klubie zaowocowały wicemistrzostwem kraju (1985–1986) oraz dwoma koronami króla strzelców ligi (1984–1985 i 1985–1986). Łącznie w 107 meczach, rozegranych w barwach Sportulu, Hagi strzelił 58 bramek.
Dobra forma i wysoka skuteczność dwudziestodwuletniego zawodnika została dostrzeżona przez działaczy Steauy Bukareszt, która właśnie wtedy wywalczyła pierwszy w historii Puchar Europejskich Mistrzów Krajowych. Steaua pozyskała Hagiego z pomocą dyktatora Nicolae Ceauşescu, który nakazał Sportulowi oddanie piłkarza do popieranego przez siebie wojskowego klubu. Hagi dołączył do zespołu, prowadzonego wówczas przez 37-letniego Anghela Iordănescu, w którym grali m.in. Marius Lăcătuş, Gavril Balint, Victor Piţurcă i Dan Petrescu. Po raz pierwszy w barwach Steauy wystąpił w wygranym 1:0 meczu z Dynamem Kijów o Superpuchar Europy. Zdobył w nim zwycięską bramkę.
W ciągu czterech kolejnych sezonów trzykrotnie wygrywał z tym klubem rozgrywki ligowe oraz – w sezonie 1988–1989 – awansował do finału Pucharu Europejskich Mistrzów Krajowych. Inaczej niż trzy lata wcześniej Steaua przegrała w najważniejszym meczu, 0:4 z A.C. Milanem.
1990–1996: Real Madryt, Brescia Calcio i FC Barcelona.
Kiedy w Rumunii upadł komunizm, Hagi – po rozegraniu 200 meczów i strzeleniu ponad 100 goli – jako pierwszy piłkarz rumuński wyjechał do klubu zagranicznego. Miał oferty z AC Milanu i Panathinaikosu Ateny, jednak wybrał możliwość gry w Realu Madryt. Miał tam zastąpić Martína Vázqueza, sprzedanego do Torino FC, jednak już na początku oświadczył, że nie po to przebył pół Europy, aby kogoś zastępować. Pierwszy sezon – 1990–1991 – spędził więc głównie na ławce rezerwowych. Real grał zresztą w tym okresie nieskutecznie; rozgrywki skończył na trzecim miejscu w tabeli, z Pucharu Mistrzów odpadł już w ćwierćfinale po porażce ze Spartakiem Moskwa, a trenerzy zmieniali się co kilka miesięcy. Wyżej od Hagiego ceniono wówczas Emilia Butragueña i Hugona Sáncheza. W kolejnych rozgrywkach, mimo sprowadzenia przez klub Roberta Prosinečkiego, Rumun zdołał wywalczyć miejsce w pierwszej jedenastce; w 35 spotkaniach strzelił 12 goli. Nowy trener, Leo Beenhakker, doprowadził Real z Hagim w składzie do wicemistrzostwa kraju i półfinału Pucharu UEFA. Kiedy jednak w następnym sezonie do Realu przyszedł Chilijczyk Iván Zamorano, Rumun postanowił odejść z klubu z obawy przed ponownym odesłaniem na ławkę rezerwowych z powodu limitu obcokrajowców.
Wybrał ofertę Brescii Calcio, gdzie trenerem był jego rodak Mircea Lucescu, a razem z nim gral Rumuni: Ioan Sabău, Dorin Mateuţ i Florin Răducioiu. Jednak już w pierwszym sezonie klub spadł do Serie B. Kolejny – 1993–1994 – Hagi spędził więc w drugiej lidze, ale dobry wynik zespołu (awans do Serie A) oraz udany występ reprezentacji Rumunii na Mundialu 1994, sprawiły, że latem 1994 Rumunem zainteresowała się FC Barcelona. Miał tam zastąpić Michaela Laudrupa, który odszedł do Realu Madryt. Jednak, podobnie jak to było na początku przygody z Realem, w drużynie prowadzonej przez Johana Cruyffa, Hagi był głównie rezerwowym; rywalizację o grę w środku polu przegrywał z Guillermo Amorem i Pepem Guardiolą. W ciągu dwu lat wystąpił tylko w 35 spotkaniach ligowych, a największymi osiągnięciami z tego okresu są przegrany z Atlético Madryt finał Pucharu Króla oraz półfinał Pucharu UEFA, w który lepszy okazał się Bayern Monachium.
1996–2001: Galatasaray SK.
Niepowodzenia z występów w Primera División i Serie A Hagi zrekompensował sobie pod koniec piłkarskiej kariery w Galatasaray SK, dokąd trafił w wieku trzydziestu jeden lat. Z zespołem, trenowanym przez Fatiha Terima, w którym grali m.in. mistrz świata Cláudio Taffarel, Hakan Şükür oraz rodak i przyjaciel Hagiego, Gheorghe Popescu, Rumun zdobył czterokrotnie mistrzostwo Turcji oraz – pierwsze w historii klubu z tego kraju – trofeum europejskie: Puchar UEFA 1999/2000. W drodze do tego triumfu Galatasaray pokonał m.in. Arsenal F.C., Leeds United, RCD Mallorca, Borussię Dortmund i FC Bolonię, a trzydziestopięcioletni Hagi, który był kapitanem drużyny, strzelił dwa gole. Kilka tygodni później poprowadził zespół do zwycięstwa z Realem Madryt (2:1) w meczu o Superpuchar Europy.
Piłkarską karierę zakończył niedługo potem w kwietniu 2001. Na jego pożegnalny mecz, rozegrany na Stadionie im. Lii Manoliu, przyjechali m.in. Michel Platini, Emilio Butragueño, Ronald Koeman, Hugo Sánchez, Johan Cruyff i Rui Costa. Na trybunach zasiadło blisko 70 tysięcy ludzi.
Kariera reprezentacyjna.
W reprezentacji Rumunii zadebiutował w wieku osiemnastu lat, w towarzyskim spotkaniu z Norwegią (0:0), 10 sierpnia 1983. Rok później znalazł się w kadrze, powołanej przez selekcjonera Mirceę Lucescu, na Euro 1984. Na mistrzostwach wystąpił w dwu grach grupowych, przeciwko Hiszpanii (1:1) i RFN (1:2). W ostatnim meczu, który obserwował z ławki rezerwowych, Rumuni przegrali z Portugalią, przez co zakończyli swój udział w turnieju na fazie grupowej.
Pewne miejsce w pierwszej jedenastce kadry miał sześć lat później podczas Mundialu 1990, gdzie reprezentacja, prowadzona już przez Emerica Jeneia, dotarła do 1/8 finału. Pokolenie graczy, które zagrało po raz pierwszy we Włoszech, zostało nazwane „złotą generacją”; byli to piłkarze urodzeni w drugiej połowie lat 60., na czele z Hagim, Florinem Răducioiu, Gheorghem Popescu i Ioanem Lupescu. Cztery lata później na Mundialu 1994, wzmocnieni Danem Petrescu, Ilie Dumitrescu i Miodragiem Belodedici, awansowali aż do ćwierćfinału, co do dzisiaj jest najlepszym wynikiem w historii rumuńskiej kadry. Podopieczni Anghela Iordănescu pokonali aktualnych wicemistrzów świata Argentyńczyków (3:2), gospodarzy turnieju Amerykanów (1:0) i zwycięzców eliminacji południowoamerykańskich Kolumbijczyków (4:1); ulegli dopiero Szwedom po rzutach karnych (2:2, k. 4:5). Hagi, który był kapitanem zespołu, wystąpił we wszystkich meczach, strzelił trzy bramki, a po zakończeniu turnieju został wybrany do najlepszej jedenastki mistrzostw. Zdaniem wielu komentatorów właśnie na tym Mundialu Hagi był w swojej szczytowej formie; jak pisał dziennikarz „jego gol strzelony Kolumbii z 35 metrów był najpiękniejszy w turnieju, a w 1/8 finału sam wygrał mecz z Argentyną”. Wysoka dyspozycja Rumuna zaowocowała jego transferem do FC Barcelony oraz czwartym miejscem w plebiscycie o Złotą Piłkę 1994 "France Football".
Z reprezentacją brał jeszcze udział w Euro 1996 (faza grupowa), Mundialu 1998 (1/8 finału) i Euro 2000 (ćwierćfinał). Był jedynym piłkarzem rumuńskim, który grał we wszystkich wielkich turniejach od 1984. Jest także rekordzistą reprezentacji pod względem zdobytych goli; w ciągu siedemnastu lat (125 meczów) strzelił ich 35. W 1997 pobił – ustanowiony jeszcze w okresie międzywojennym – rekord strzelecki Iuliu Bodoli (30 goli).
Oprócz wysokiej skuteczności znany był z trudnego charakteru. Jak pisano: „Z Diego Maradoną łączyła Hagiego również rogata piłkarska dusza. Kłócił się z sędziami, faulował złośliwie rywali – za co często dostawał kartki”. W latach 90. jego pozycja była tak mocna, że miał wpływ na losy selekcjonera kadry. Kiedy trener Victor Piţurcă rozpoczął w eliminacjach do Euro 2000 proces odsuwania od reprezentacji graczy z pokolenia, które dotarło do ćwierćfinału Mundialu 1994, i zastępowania ich młodszymi, Hagi stanął na czele grupy buntowników. Przedstawił kierownictwu federacji ultimatum; odejdzie albo Piţurcă albo on zakończy karierę reprezentacyjną. Niedługo potem szkoleniowiec – mimo wywalczenia awansu do mistrzostw – został zwolniony.
Po raz ostatni Hagi wystąpił w drużynie narodowej w meczu ćwierćfinałowym Euro 2000 z Włochami (0:2), 24 czerwca 2000. Nowy selekcjoner Ladislau Bölöni próbował go namówić na powrót do kadry i udział w eliminacjach do Mundialu 2002, ale zawodnik podtrzymał swoją decyzję o zakończeniu kariery reprezentacyjnej.
Kariera szkoleniowa.
Kilka miesięcy po zakończeniu piłkarskiej kariery, po niespodziewanej rezygnacji Ladislaua Bölöniego latem 2001, został selekcjonerem reprezentacji Rumunii. Dla wielu obserwatorów było to o tyle zaskakujące, że wcześniej wielokrotnie zarzekał się, że nie wróci do kraju z powodu panującej w rumuńskiej piłce korupcji. Jego poprzednik wywalczył z kadrą drugie miejsce w grupie eliminacyjnej do Mundialu 2002, a zadaniem Hagiego było wygrać dwumecz barażowy. Przeciwnikiem Rumunów była Słowenia, która nigdy nie grała na mistrzostwach świata. Na korzyść Rumunów przemawiał także fakt, że obie drużyny dzieliła w tamtym okresie dwunastopunktowa różnica w rankingu FIFA. Mimo to, faworyzowani Rumuni przegrali (1:2 i 1:1) i po raz pierwszy od 1986 nie pojechali na mistrzostwa. Po tej porażce Hagi zrezygnował z dalszej pracy z reprezentacją, tłumacząc, że działacze związku nie przystali na jego koncepcję radykalnej przebudowy kadry. Tymczasem dziennikarze oskarżali go o zbyt autorytarny stosunek do piłkarzy i brak jasnej wizji, jak powinna grać drużyna. Jego bilans: 4 mecze, 1 zwycięstwo – 2 remisy – 1 porażka (bramki: 5:4).
W kolejnych latach wycofał się z pracy szkoleniowej, nie zgodził się np. na powrót do reprezentacji w charakterze asystenta Anghela Iordănescu. Prowadził firmę handlową oraz zarządzał trzema hotelami nad Morzem Czarnym.
Do zawodu trenera powrócił w 2003. Znalazł zatrudnienie w tureckim Bursasporze, ale po słabym początku sezonu podał się do dymisji. Na koniec rozgrywek klub spadł do II ligi. To niepowodzenie nie zniechęciło działaczy innej drużyny z Turcji Galatasaray SK. Hagi zastąpił w nim Fatiha Terima, czyli szkoleniowca, który zdobył z zespołem ze Stambułu (z Hagim w składzie) Puchar UEFA 1999/2000. Rumun pracował w tym klubie w sezonie 2004–2005; wprawdzie w lidze zajął z nim dopiero trzecie miejsce, ale odniósł sukces w Pucharze Turcji. Doprowadził Galatasaray do pierwszego od pięciu lat zwycięstwa w tych rozgrywkach. W finale drużyna, w której wówczas grali m.in. 22-letni Franck Ribéry, wicemistrz świata Brazylijczyk Flávio Conceição, Chorwat Stjepan Tomas oraz kolega Hagiego z boiska 34-letni Hakan Şükür, wygrała 5:1 z lokalnym rywalem Fenerbahçe SK.
Mimo tego efektownego zwycięstwa, Hagi stracił posadę i powrócił do Rumunii. Od października 2005 do kwietnia 2006 był szkoleniowcem Politehniki Timişoara. Po rundzie jesiennej sezonu 2005–2006 klub zajmował wysokie czwarte miejsce, ale później zanotował szereg porażek, przez co ostatecznie spadł na ósmą pozycję. Po rozstaniu z Politehnicą Hagi pozostał w kraju i – w czerwcu 2007 – zastąpił Cosmina Olăroiu na stanowisku trenera Steauy Bukareszt. Zespół ze stolicy Rumunii prowadził tylko przez trzy miesiące. Skarżył się, że w tym czasie wielokrotnie musiał ulegać prezesowi klubu, Gigiemu Becaliemu, który mówił mu, kto będzie grał w pierwszej jedenastce. Podał się do dymisji we wrześniu po porażce 1:2 ze Slavią Praga na inaugurację Ligi Mistrzów, do której zresztą Steaua awansowała po wyeliminowaniu mistrza Polski Zagłębia Lubin (1:0 i 2:1).
Następnie – podobnie jak kilka lat wcześniej – Hagi na jakiś czas wycofał się z zawodu, poświęcając się innym zajęciom. Powrócił do pracy szkoleniowej po trzech latach przerwy, do przeżywającego poważny kryzys formy Galatasaray SK. Zmienił w nim Franka Rijkaarda, jednak nie zdołał poprawić wyników klubu. Pracował tylko pięć miesięcy (październik 2010 – marzec 2011); ostatecznie na koniec sezonu Galatasaray zajął dopiero ósme miejsce. Niedługo później, kiedy ze stanowiska selekcjonera reprezentacji Rumunii, zrezygnował Răzvan Lucescu, poinformowano, że Hagi zostanie jego następcą (wspólnie z Anghelem Iordănescu, który miał być dyrektorem sportowym). Jednak Rumun odmówił, a trenerem kadry – po raz trzeci w karierze – został Victor Piţurcă. W tym czasie jego nazwisko pojawiło się także w kontekście nowego trenera drużyny narodowej Bułgarii.
Sukcesy.
Kariera piłkarska
Kariera szkoleniowa

</doc>
<doc id="180128" url="https://pl.wikipedia.org/wiki?curid=180128" title="Spółgłoska iniektywna miękkopodniebienna dźwięczna">
Spółgłoska iniektywna miękkopodniebienna dźwięczna

Spółgłoska iniektywna miękkopodniebienna dźwięczna – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczanej symbolem: [].
Artykulacja.
Opis.
W czasie artykulacji []
Warianty.
Warianty obejmują typowe dla spółgłoski [] bardziej lub mniej miękkopodniebienne miejsce artykulacji.
Linki zewnętrzne.
Spółgłoska iniektywna miękkopodniebienna w języku sindhi

</doc>
<doc id="180129" url="https://pl.wikipedia.org/wiki?curid=180129" title="Spółgłoska iniektywna podniebienna dźwięczna">
Spółgłoska iniektywna podniebienna dźwięczna

Spółgłoska iniektywna podniebienna dźwięczna – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczanej symbolem: [].
Artykulacja.
Opis.
W czasie artykulacji []:

</doc>
<doc id="180130" url="https://pl.wikipedia.org/wiki?curid=180130" title="Leszek Szreder">
Leszek Szreder

Leszek Zbigniew Szreder (ur. 10 maja 1954 w Poznaniu) – polski oficer, generalny inspektor Policji, komendant główny Policji w latach 2003–2005.
Życiorys.
W 1973 ukończył Liceum Ogólnokształcące im. Bolesława Chrobrego w Leżajsku, a następnie studia na Wydziale Prawa i Administracji Uniwersytetu Wrocławskiego (1977). Po ukończeniu studiów rozpoczął pracę w Milicji Obywatelskiej, początkowo w służbie patrolowej, a następnie w wydziale dochodzeniowo-śledczym. W 1979 ukończył studium oficerskie w Akademii Spraw Wewnętrznych, po czym został skierowany do służby w wydziale dochodzeniowo-śledczym Komendy Wojewódzkiej MO w Opolu. Od 1990 naczelnik wydziału dochodzeniowo-śledczego Komendy Wojewódzkiej Policji w Opolu. Od kwietnia 1997 zastępca komendanta wojewódzkiego policji w Opolu. W latach 1997–2002 pełnił funkcję komendanta wojewódzkiego policji w Gorzowie Wielkopolskim. W okresie reformy administracyjnej pełnił obowiązki pełnomocnika ds. powołania nowych komend wojewódzkich. W 2001 uzyskał awans na stopień nadinspektora Policji. W marcu 2002 powołany na stanowisko komendanta wojewódzkiego policji w Gdańsku.
Od 29 października 2003 do odwołania go jesienią 2005 roku przez premiera Kazimierza Marcinkiewicza pełnił funkcję komendanta głównego Policji. W 2004 został mianowany na stopień generalnego inspektora Policji.
W latach 90. odbył szereg kursów i szkoleń w USA, Wielkiej Brytanii, Holandii i Niemczech.

</doc>
<doc id="180133" url="https://pl.wikipedia.org/wiki?curid=180133" title="Spółgłoska iniektywna dziąsłowa dźwięczna">
Spółgłoska iniektywna dziąsłowa dźwięczna

Spółgłoska iniektywna dziąsłowa dźwięczna – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczanej symbolem: .
Artykulacja.
Opis.
W czasie artykulacji []:
Warianty.
Warianty różnią się dokładnym miejscem artykulacji, które przede wszystkim może być zębowe, a nie jak opisane powyżej dziąsłowe. (Porównaj warianty : zębowy i dziąsłowy.)
Również spółgłoska szczytowa [] ma wariant iniektywny.

</doc>
<doc id="180134" url="https://pl.wikipedia.org/wiki?curid=180134" title="Davor Šuker">
Davor Šuker

Davor Šuker (wym. []; ur. 1 stycznia 1968 w Osijeku) – chorwacki piłkarz grający na pozycji napastnika. Brązowy medalista Mistrzostw Świata 1998.
Od lipca 2012 roku jest prezesem Chorwackiego Związku Piłki Nożnej. 
Kariera klubowa.
Rozpoczynał swoją karierę w NK Osijek. Rozegrał tam 91 spotkań, strzelając 40 goli. W 1989 zdobył tytuł króla strzelców i w tym samym roku przeniósł się do Dynama Zagrzeb.
Jego karierę w Dynamie przerwała wojna i Šuker musiał opuścić Jugosławię, przenosząc się do Sevilla FC. Tam przez pięcioletni okres gry rozegrał ponad 150 meczów i strzelił 76 bramek. Jego umiejętności zostały zauważone przez włodarzy Realu Madryt i w sezonie 1996–1997 piłkarz przeniósł się za 15 mln dolarów na Santiago Bernabéu.
W Realu święcił swoje największe triumfy: zdobył w 1997 roku mistrzostwo Hiszpanii, by rok później wygrać Ligę Mistrzów oraz Puchar Interkontynentalny.
W 1999 roku przeszedł za 7,8 mln dolarów do Arsenalu. Drużyna prowadzona przez Arsène’a Wengera uległa w finale Pucharu UEFA Galatasaray SK w karnych (Šuker zagrał w finale wszedł w 115 minucie dogrywki, a w rzutach karnych nie wykorzystał swojej szansy). W Premier League Arsenal zajął ostatecznie drugie miejsce. Grający mało Šuker zaczął szukać nowej drużyny.
Nowym klubem została kolejna ekipa z Londynu, West Ham United. W tej drużynie także miał problemy z graniem w podstawowym składzie, więc po roku poszedł szukać szansy w Bundeslidze. Jego nowym klubem został TSV Monachium, gdzie po 2 latach gry skończył karierę.
Kariera reprezentacyjna.
Davor Šuker grał w młodzieżowej reprezentacji Jugosławii na mistrzostwach świata 1987 roku, gdzie zdobyli złoty medal, wygrywając w karnych z Niemcami 5:4 (wynik spotkania 1:1). W drużynie grali zawodnicy, którzy później byli podstawowymi graczami późniejszej Chorwacji (w 1987 grali m.in. Robert Prosinecki czy Zvonimir Boban).
Šuker zadebiutował w 1990 jako reprezentant Chorwacji przeciwko ekipie Rumunii. Swoją debiutancką bramkę zdobył dwa lata później w meczu towarzyskim z Meksykiem, wygranym 3:0.
Piłkarz grał na Euro 1996 (ćwierćfinał) oraz na Mundialach '98 (3. miejsce) i 2002 (faza grupowa).
W 1998 roku osiągnął swój największy sukces w karierze, zdobywając brązowy medal we Francji. Sam zdobył tytuł króla strzelców, zdobywając 6 bramek oraz Srebrną Piłkę (ustępując tylko Ronaldo). W reprezentacji Chorwacji od 1990 do 2002 roku rozegrał 69 meczów i strzelił 45 bramek (rekord).
W reprezentacji Jugosławii w 1991 roku, kiedy reprezentacja Chorwacji nie była jeszcze stowarzyszona z FIFA, rozegrał 2 mecze i strzelił 1 gola.

</doc>
<doc id="180135" url="https://pl.wikipedia.org/wiki?curid=180135" title="Roman Szaronow">
Roman Szaronow

Roman Siergiejewicz Szaronow (ros. Роман Сергеевич Шаронов, ur. 8 lutego 1976 w Moskwie) – rosyjski piłkarz, obrońca reprezentacji Rosji.
Debiut w reprezentacji Rosji: 31 marca 2004 roku (Rosja – Bułgaria 2:2). Uczestnik Mistrzostw Europy w 2004 w Portugalii (rozegrał 1 mecz; w pierwszym meczu z Hiszpanią dostał czerwoną kartkę).
Występował w takich klubach jak: Lokomotiw Moskwa, FC Fuabo, Metałłurg Krasnojarsk, Rubin Kazań, Terek Grozny, Szynnik Jarosław. Od 2008 do 2014 roku ponownie był obrońcą Rubinu Kazań, w którym zakończył karierę.

</doc>
<doc id="180136" url="https://pl.wikipedia.org/wiki?curid=180136" title="Krung Thep Mahanakhon Amon Rattanakosin Mahinthara Ayuthaya Mahadilok Phop Noppharat Ratchathani Burirom Udomratchaniwet Mahasathan Amon Piman Awatan Sathit Sakkathattiya Witsanukam Prasit">
Krung Thep Mahanakhon Amon Rattanakosin Mahinthara Ayuthaya Mahadilok Phop Noppharat Ratchathani Burirom Udomratchaniwet Mahasathan Amon Piman Awatan Sathit Sakkathattiya Witsanukam Prasit



</doc>
<doc id="180138" url="https://pl.wikipedia.org/wiki?curid=180138" title="Team Deathmatch">
Team Deathmatch



</doc>
<doc id="180141" url="https://pl.wikipedia.org/wiki?curid=180141" title="Alan Shearer">
Alan Shearer

Alan Shearer (ur. 13 sierpnia 1970 w Newcastle upon Tyne) – angielski piłkarz, który występował na pozycji napastnika. Reprezentant Anglii w latach 1992–2000.
W czasie kariery reprezentował barwy następujących klubów: Southampton, Blackburn Rovers, Newcastle United. Trzykrotnie został królem strzelców Premier League w sezonach: 1994/1995, 1995/1996 oraz 1996/1997, ogólnie zdobył 283 bramki w 559 występach.
Kariera klubowa.
Southampton (1986–1992).
Shearer po dwóch latach w juniorskiej drużynie został powołany do pierwszego składu Southampton. W seniorskiej drużynie zadebiutował 26 marca 1988, wchodząc z ławki przeciwko Chelsea. W meczu przeciwko Arsenalowi, mając 17 lat i 240 dni, został najmłodszym piłkarzem, który zdobył hat-tricka bijąc tym samym 30-letni rekord Jimmy’ego Greavesa. Po zakończeniu sezonu podpisał pierwszy profesjonalny kontrakt. W letnim okienku transferowym 1992 r. Shearer został sprzedany za 3,3 mln funtów do Blackburn Rovers. Jego dorobek w Southampton to 43 gole w 158 meczach
Blackburn Rovers (1992–1996).
Po przeprowadzce z Southampton doznał kontuzji więzadła krzyżowego w grudniu 1992, przez co nie mógł grać przez pół sezonu. Sezon zakończył strzelając 16 goli w 21 spotkaniach. W sezonie 1993-94 razem z drużyną zdobył wicemistrzostwo Anglii, w 40 meczach strzelił 31 bramek. Następny rok przyniósł Shearerowi koronę króla strzelców Premier League z 34 bramkami na koncie, co jest nadal rekordem liczby goli. Otrzymał również nagrodę najlepszego zawodnika roku w Anglii przyznawaną przez graczy. Blackburn zdobyło wtedy mistrzostwo kraju. W sezonie 1995/96 również sięgnął po koronę króla strzelców tym razem strzelając 31 bramek, lecz drużynie nie udało się powtórzyć sukcesu sprzed roku.
Newcastle United (1996–2006).
Po Euro 96 Shearer wiązany był z klubem z Manchesteru, lecz ostatecznie podpisał kontrakt z Newcastle United.
22 kwietnia 2006 roku, z powodu kontuzji, ogłosił zakończenie kariery sportowej.
Kariera reprezentacyjna.
Brał udział w piłkarskich Mistrzostwach Europy w 1992, 1996, gdzie zdobył brązowy medal i został królem strzelców oraz 2000, a także w Mistrzostwach Świata w 1998. Karierę reprezentacyjną zakończył po Mistrzostwach Europy w Piłce Nożnej 2000.

</doc>
<doc id="180142" url="https://pl.wikipedia.org/wiki?curid=180142" title="Edmund Michał Piszcz">
Edmund Michał Piszcz



</doc>
<doc id="180146" url="https://pl.wikipedia.org/wiki?curid=180146" title="Gabriel Batistuta">
Gabriel Batistuta

Gabriel Omar Batistuta (ur. 1 lutego 1969 w Reconquista) – argentyński piłkarz, występował na pozycji napastnika.
Dwukrotny mistrz Ameryki Południowej (1991, 1993), dwukrotny król strzelców tych zawodów (1991, 1995), zwycięzca Pucharu Konfederacji i król strzelców tego turnieju (1992), trzykrotny uczestnik mistrzostw świata, w których rozegrał 12 meczów i zdobył 10 goli, gracz roku w Argentynie (1998), członek FIFA 100. Od marca 1998 roku do czerwca 2016 roku był najlepszym strzelcem w historii reprezentacji Argentyny.
Mistrz Argentyny (1990), mistrz Włoch (2001), zdobywca pucharu Włoch (1996) i Superpucharu Włoch (1996, 2001). Król strzelców Serie A (1995), w 1999 wybrany najlepszym zagranicznym zawodnikiem tych rozgrywek. Król strzelców ligi katarskiej (2004). W drugiej połowie lat 90. XX wieku i w 2000 roku pięciokrotnie klasyfikowany w pierwszej dziesiątce konkursu na Piłkarza Roku FIFA, w tym w 1999 na trzecim miejscu.
Posiada również obywatelstwo włoskie.
Kariera klubowa.
Początkowo zawodnik klubów argentyńskich. Grał w Newell’s Old Boys, River Plate i Boca Juniors. Z tym drugim klubem w 1990 roku został mistrzem kraju.
W latach 1991–2000 występował we włoskiej Fiorentinie, do której trafił za 2,3 miliony dolarów. Przez dziewięć lat rozegrał w jej barwach w rozgrywkach ligowych 269 meczów i strzelił 168 goli, stając się klubową legendą. W sezonie 1994/1995 z dorobkiem 26 bramek został królem strzelców Serie A. Rok później wywalczył puchar Włoch – w finałowym dwumeczu z Atalantą BC zdobył dwa gole. W tym samym roku sięgnął też po Superpuchar Włoch – w wygranym (2:1) spotkaniu o to trofeum z Milanem, strzelił dwa gole.
W 2000 roku przeszedł do Romy. W sezonie 2000/2001, w którym strzelił 20 goli, został mistrzem kraju. W 2001 wywalczył Superpuchar – w wygranym (3:0) meczu o to trofeum z Fiorentiną zagrał przez pełne 90 minut. W styczniu 2003 został wypożyczony do Interu Mediolan. Występował w nim przez pół roku, zaś w czerwcu 2003 podpisał dwuletni kontrakt z Al-Arabi SC. W sezonie 2003/2004 strzelił 25 goli, dzięki którym został królem strzelców ligi katarskiej. Karierę piłkarską zakończył w 2005 roku.
Kariera reprezentacyjna.
W reprezentacji Argentyny zadebiutował 27 czerwca 1991 w zremisowanym 1:1 meczu z Brazylią. W tym samym roku wziął udział w Copa América w Chile, w którym strzelił swoje pierwsze gole w barwach narodowych – 8 lipca zdobył dwie bramki w wygranym 3:0 meczu z Wenezuelą. Turniej, w którym Argentyna zajęła pierwsze miejsce, zakończył z dorobkiem sześciu goli na swoim koncie i tytułem króla strzelców.
W 1992 roku uczestniczył w Pucharze Konfederacji w Arabii Saudyjskiej, który Argentyna wygrała, a on zdobył dwa gole w półfinałowym meczu z Wybrzeżem Kości Słoniowej, dzięki którym został królem strzelców. Rok później brał udział w Copa América w Ekwadorze. W turnieju tym wystąpił w sześciu spotkaniach i strzelił trzy bramki – zdobył m.in. dwa gole w finałowym pojedynku z Meksykiem, zapewniając swojej reprezentacji zwycięstwo (2:1). 
W 1994 roku wystąpił w mistrzostwach świata w Stanach Zjednoczonych. W turnieju tym zagrał w czterech meczach i zdobył cztery bramki – strzelił trzy gole w grupowym spotkaniu z Grecją oraz jednego w przegranym (2:3) pojedynku 1/8 finału z Rumunią. Rok później po raz drugi uczestniczył w Pucharze Konfederacji w Arabii Saudyjskiej, w którym Argentyńczycy zajęli drugie miejsce, a on zdobył dwie bramki w grupowym meczu z Japonią.
W 1995 roku brał udział w Copa América w Urugwaju, w którym rozegrał cztery mecze i strzelił cztery gole (m.in. zdobył bramkę w przegranym po serii rzutów karnych spotkaniu ćwierćfinałowym z Brazylią), dzięki którym po raz drugi został królem strzelców mistrzostw Ameryki Południowej. 14 maja 1998 roku w towarzyskim pojedynku z Bośnią i Hercegowiną rozegranym w Córdobie zdobył swojego drugiego hat-tricka w kadrze narodowej, zapewniając reprezentacji zwycięstwo (5:0).
10 marca 1998 roku w meczu towarzyskim z Bułgarią, Batistuta zdobył 35 bramkę w kadrze narodowej, stając się tym samym najlepszym strzelcem w historii reprezentacji (poprzednim rekordzistą był Diego Maradona.) W tym samym roku uczestniczył w mistrzostwach świata,z których "Albicelestes" odpadli w ćwierćfinale, po spotkaniu z Holandią (2-1). Batistuta na francuskim turnieju zagrał w pięciu meczach i strzelił pięć goli – zdobył jedną bramkę w spotkaniu z Japonią, trzy w pojedynku z Jamajką i jedną w meczu 1/8 finału z Anglią. W klasyfikacji najlepszych strzelców zajął drugie miejscewyprzedził go jedynie Chorwat – Davor Šuker.
W 2002 roku brał udział w mistrzostwach świata w Korei i Japonii, w których zagrał w trzech meczach grupowych i strzelił gola w spotkaniu z Nigerią, zapewniając Argentynie zwycięstwo (1:0). Rozegrany 12 czerwca 2002 mecz grupowy ze Szwecją, był jego ostatnim spotkaniem w reprezentacji Argentyny.
Łącznie w barwach narodowych rozegrał 78 meczów i strzelił 56 goli.
Sukcesy.
Klubowe.
River Plate
Boca Juniors
Fiorentina
Roma
Reprezentacyjne.
Argentina

</doc>
<doc id="180147" url="https://pl.wikipedia.org/wiki?curid=180147" title="Team deathmatch">
Team deathmatch



</doc>
<doc id="180150" url="https://pl.wikipedia.org/wiki?curid=180150" title="GOTO">
GOTO



</doc>
<doc id="180152" url="https://pl.wikipedia.org/wiki?curid=180152" title="Fanø (wyspa)">
Fanø (wyspa)

Fanø – wyspa w Danii, na Morzu Północnym (Wyspy Północnofryzyjskie), położona naprzeciw Esbjergu, zlokalizowana około 50 km na północ od wyspy Sylt.
Krótki opis.
Jej wymiary wynoszą: długość 16 km, szerokość 5 km. Całkowita powierzchnia wynosi 55,78 km²; ludność 3345 mieszkańców (I 2017 r.), a gęstość zaludnienia 60,0 osób/km². Administracyjnie wyspa znajduje się w gminie Fanø.
Demografia.
źródło: Duński Urząd Statystyczny

</doc>
<doc id="180157" url="https://pl.wikipedia.org/wiki?curid=180157" title="Rømø">
Rømø

Rømø – wyspa należąca do Danii, na Morzu Północnym w zatoce Waddena (Wyspy Północnofryzyjskie); powierzchnia 128,86 km²; ludność 584 mieszkańców (2017 r.); gęstość zaludnienia 4,53 os./km². Należy do archipelagu Wysp Fryzyjskich.
Historia.
Ze względu na permanentny brak materiałów budowlanych na wyspie w ubiegłych stuleciach mieszkańcy wykorzystywali w celach budowlanych nawet kości wielorybie. Pozostałościami owego „wielorybio-kostnego” stylu budowlanego są dom na fundamentach wielorybich i fragment płotu w Juvre.
Krótki opis.
Największą miejscowością na wyspie jest leżący na południu port rybacki Havneby, liczący w 2017 roku 266 mieszkańców (stąd kursuje prom na niemiecką wyspę Sylt). Na wyspie znajduje się największa w północnej Europie plaża piaszczysta, osiągająca w czasie odpływu 2,5 km szerokości i 8,5 km długości. Na plaży jest dopuszczony ruch samochodowy aż do linii cofających się wód odpływowych Morza Północnego. Przy wyjeździe z plaży znajduje się stacja benzynowa z możliwością dokładnego wypłukania podwozia po opuszczeniu plaży.
Obiekty wojskowe.
Północna część wyspy jest poprzecinana sieciami poniemieckich bunkrów z II wojny światowej (dostępnych z przewodnikiem) służących ochronie stanowiska olbrzymiego radaru niemieckiego. Część ta jest również poligonem operacyjnym lotnictwa duńskiego (obserwacja ćwiczeń bojowych lotników duńskich jest ogólnodostępna).
Sport i rekreacja.
Odpływowa plaża na wyspie jest mekką żeglarstwa lądowego. Południowa część plaży jest miejscem podzielonym na dwie części. Pierwsza przeznaczona tylko dla jachtów lądowych, druga (większa) do uprawiania buggykitingu.
Wnętrze wyspy jest porośnięte licznymi wrzosowiskami doskonale zaadaptowanymi w wilgotno-morskim klimacie wyspy. W pobliżu portu w Havneby znajduje się strusia farma.
Na wyspie stosuje się również rozpowszechnione w Skandynawii "Prawo wszystkich ludzi" (Allemansrätten).
Rømø jest połączona z wyspą Sylt promem, a z główną częścią Danii groblą.

</doc>
<doc id="180158" url="https://pl.wikipedia.org/wiki?curid=180158" title="Flaga powiatu garwolińskiego">
Flaga powiatu garwolińskiego



</doc>
<doc id="180159" url="https://pl.wikipedia.org/wiki?curid=180159" title="Maksymilian Piotrowski">
Maksymilian Piotrowski

Maksymilian Antoni Piotrowski (ur. 8 czerwca 1813 w Bydgoszczy, zm. 29 listopada 1875 w Królewcu) – polski malarz, profesor Akademii Sztuk Pięknych w Królewcu.
Życiorys.
Był synem Andrzeja, właściciela piekarni przy ul. Długiej i Teresy z Baranowskich, którzy w 1812 przenieśli się z Koronowa do Bydgoszczy. Młodość przeżył w rodzinnym mieście, pod zaborem pruskim.
Po ukończeniu szkół w rodzinnym mieście wyjechał w 1833 do Berlina, gdzie podjął studia malarskie w Akademii Sztuk Pięknych. Od 1835 studiował malarstwo historyczne pod kierunkiem Wilhelma Hensla. Ukończywszy w 1838 studia w Berlinie, udał się na wędrówkę artystyczną po Niemczech. Dotarł do Düsseldorfu, gdzie kontynuował studia pod kierunkiem Wilhelma von Schadowa – członka grupy Nazareńczyków, która pseudoklasycyzmowi przeciwstawiała program wiążący treści romantyczne z nawrotem do form włoskiego "quattrocento".
Dla dopełnienia swojej artystycznej edukacji jesienią 1842 udał się do Włoch. Nieco dłużej zatrzymał się w Rzymie, a następnie wiosną 1843 wyruszył na wędrówkę po Italii. Zafascynowany włoskim krajobrazem, malował liczne sceny z życia, które później eksponował na jednym ze swych berlińskich wernisaży (1844). Po wyjeździe z Włoch zatrzymał się w Monachium, nawiązując tu kontakty artystyczne z Peterem von Corneliusem, a przede wszystkim z W. Kaulbachem, wybitnym malarzem scen historycznych.
Na początku 1844 wrócił do Berlina, zamykając okres studiów. Lata 1844–1847 spędził tamże. Pracował wtedy m.in. nad monumentalnym dziełem historycznym, przedstawiającym epizod wojny anglo-afgańskiej, które zlecił mu William Empton. Śmierć mecenasa sprawiła, iż zrealizowane zostało tylko w kartonie, który eksponowano na wystawie w Berlinie (1846). Po tym częściowym sukcesie w zakresie malarstwa historycznego powrócił do tematyki o charakterze „dolce far niente”.
W 1848 został aresztowany za udział w manifestacji wolnościowej „Wiosny Ludów” w Berlinie. Uczestniczył również w wydarzeniach 1848 w Bydgoszczy i Poznaniu. Wydarzeniom tym poświęcił szereg rysunków. Jego dzieła malarskie z tego okresu noszą tytuły: "Rewolucjonista", "Na barykadach", "Wiosna Ludów 1848 roku". Upadek rewolucji w 1848 i brak możliwości rozwoju twórczego w rodzinnych stronach sprawiły, że powrócił do Berlina. Już jednak w 1849 przeniósł się do Królewca, dokąd powołano go na stanowisko profesora w Akademii Sztuk Pięknych (niem. "Preussische Akademie der Künste").
Tam przez 26 lat prowadził klasę rysunku gipsów antycznych. W 1853 ozdobił plafon środkowego pokoju królewskiej poczekalni dworca królewieckiego alegorią przedstawiającą dobrodziejstwa kolei żelaznej dla kraju. Duży rozgłos przyniosły mu również polichromie w auli Uniwersytetu Albrechta w Królewcu, wykonane w latach 1861–1872 wespół z G. Grafem.
W 1856 Piotrowski wysłał na wystawę krakowskiego Towarzystwa Przyjaciół Sztuk Pięknych obrazy "Narodzenie Chrystusa" i "Zaproszenie na rendez vous", inaugurując w ten sposób niemal coroczną obecność w ekspozycjach Towarzystwa. Odbył też wtedy podróż do Krakowa przez Warszawę i Częstochowę. W 1858 r. wystawił w Towarzystwie Przyjaciół Sztuk Pięknych obraz "Śmierć Wandy", który przyniósł mu wielki rozgłos i uznanie polskiej i niemieckiej krytyki. W 1864 wystawił w Berlinie obraz "Maria Antonina z Delfinem w więzieniu w Temple", który w trzy lata później został pokazany w Krakowie. W okresie powstania styczniowego królewiecka pracownia Piotrowskiego skupiała tamtejszych Polaków. Powstaniu z 1863 poświęcił kilka swoich obrazów.
Przynależność narodowa sztuki Piotrowskiego była przedmiotem długotrwałych sporów nauki polskiej i niemieckiej. Sam malarz, żyjący i tworzący w etnicznie obcym środowisku, nigdy nie zaparł się swej polskości. Wśród jego dzieł jest cały szereg poświęconych tematyce polskiej, na przykład "Przed bitwą grunwaldzką", "Jagiełło u łoża umarłej Jadwigi", "Epizod z powstania styczniowego" i inne. Ilekroć pisał w języku niemieckim o swojej rodzinnej Bydgoszczy, zawsze używał nazwy Bydgoszcz – nigdy Bromberg.
O uczuciowych związkach Piotrowskiego z Bydgoszczą i rodzinnym regionem świadczą obrazy "Chłopcy przy zabawie na tle ruin zamku bydgoskiego", "Spotkania kujawskie", "Taniec flisaków na łodzi", "Wieczerza flisaków", portrety ojca, matki, siostry, brata, portret rodziny "Przed udaniem się do kościoła" i inne. Obraz jego pędzla "Święty Idzi" zachował się w kościele jezuitów w Bydgoszczy, a "Madonna Niepokalanego Poczęcia", wykonana ongiś dla kościoła pojezuickiego w Bydgoszczy, została umieszczona w głównym ołtarzu kościoła Świętych Piotra i Pawła.
Po śmierci jego ciało sprowadzono do Bydgoszczy i pochowano w grobowcu rodzinnym na cmentarzu Starofarnym.
Działalność.
Maksymilian Piotrowski był profesorem malarstwa w Królewcu. W ciągu swego życia namalował około 200 obrazów. W Berlinie miał na niego wpływ sentymentalizm historyczny szkoły düsseldorfskiej. Obrazy Piotrowskiego są dobrze rysowane, poprawne i bardzo przez współczesnych były cenione, czego dowodzi choćby mianowanie go profesorem Akademii Sztuk Pięknych w Królewcu, gdzie pozostał do śmierci. Dla tamtejszej auli uniwersyteckiej artysta wykonał sławną polichromię, wyobrażającą alegorię filozofii, historii, matematyki.
Malował obrazy historyczne, sceny rodzajowe i religijne oraz portrety. Posługiwał się techniką olejną, pastelową i akwarelą. Namalował szkic olejny ("Głowa Żyda z Salonik"), sceny rodzajowe ("Flisacy na Niemnie"), portrety, obrazy i kompozycje historyczne ("Śmierć Wandy" w Muzeum Narodowym w Krakowie), „Ludwik XV i pani Pompadour”. O zdolnościach portretowych Piotrowskiego dobrze świadczy autoportret artysty.
Liczne dzieła Piotrowskiego znajdują się za granicą, z polskich wymienić należy: "Rozłączenie Marii Antoniny z młodym Delfinem w więzieniu w Temple" w Galerii Mielżyńskich w Poznaniu. Największą kolekcję prac malarza (kilkadziesiąt) posiada Muzeum Okręgowe w Bydgoszczy.
Według Tadeusza Dobrowolskiego, dyrektora Muzeum Narodowego w Krakowie "w latach 1850–1875 Maksymilian Piotrowski należał do najpopularniejszych malarzy polskich i choć był profesorem niemieckiej akademii – czuł po polsku i po motywy malarskie zwracał się najczęściej do swego rodzinnego kraju".
Zbiory.
Badania nad postacią Piotrowskiego zapoczątkował w okresie międzywojennym archiwariusz bydgoski, Zygmunt Malewski. Dopiero po II wojnie światowej ukazała się o Piotrowskim dość obszerna literatura.
W 1925, w 50. rocznicę śmierci, urządzono w Bydgoszczy wystawę prac zapomnianego prawie zupełnie artysty. W salach Muzeum Miejskiego prezentowano wówczas 92 prace malarza. w okresie międzywojennym muzeum bydgoskie prowadziło akcję kolekcjonowania prac Piotrowskiego. Do 1939 zgromadzono przeszło 100 obrazów olejnych, akwarelowych, temperowych i rysunków pochodzących z darów i zakupów.
Radca Adam Logi z Poznania w 1927 podarował portret Wilhelma Schadowa, scenę balkonową, portret rodzeństwa i portret matki artysty (malowane w 1848). Z kolei ks. prałat Tadeusz Malczewski przekazał obraz olejny "Św. Salomea", malowany w 1837 dla kościoła farnego w Bydgoszczy, zaś w 1936 Pelagia Thierlingowa ofiarowała "Autoportret z paletą" malowany w 1849. W 1928 muzeum zakupiło kilka obrazów olejnych (portret siostry artysty, spoczynek i rewolucjonista – studium), a w 1934 portret kobiecy w białej sukni.
Niestety, wiele dzieł Piotrowskiego zostało zniszczonych w ostatnich dniach okupacji hitlerowskiej. Muzeum straciło 113 prac, w tym 33 obrazy olejne, 3 akwarele, 1 temprę, 3 tusze oraz 73 szkice i rysunki, uratowano zaś jedynie 10 obrazów Piotrowskiego. Po II wojnie światowej Muzeum Okręgowe w Bydgoszczy otrzymało od Poznańskiego Towarzystwa Przyjaciół Nauk w stały depozyt 50 prac bydgoskiego malarza. W 2000 roku, nie licząc depozytu, kolekcja Piotrowskiego zawiera 21 prac malarskich oraz 13 rysunków i szkiców.
Uhonorowanie artysty.
W okresie międzywojennym archiwariusz Zygmunt Malewski ustalił przy pomocy księdza Heimanna, proboszcza kościoła pojezuickiego, że Piotrowski urodził się w domu przy ulicy Długiej 22. Towarzystwo Miłośników Miasta Bydgoszczy ufundowało renowację nagrobka malarza oraz tablicę pamiątkową na rodzinnej kamienicy malarza. W grudniu 1925 odbyły się w Bydgoszczy uroczystości związane z 50. rocznicą śmierci Piotrowskiego. Wygłoszono odczyty "Epoka M. A. Piotrowskiego w malarstwie polskim" oraz "M. A. Piotrowski zapomniany malarz z Bydgoszczy", a także otwarto wystawę jego dzieł, których nie widziano dotąd nigdzie ani za życia ani też po jego śmierci. W 1926 wystawa była prezentowana również w Toruniu, gdzie cieszyła się dużym zainteresowaniem zwiedzających.
26 listopada 1950, w 75. rocznicę śmierci, odtworzono z inicjatywy Zarządu Towarzystwa Miłośników Miasta Bydgoszczy tablicę pamiątkową w ścianie jego rodzinnego domu przy ulicy Długiej 22. Imię artysty nosi także jedna z ulic w Śródmieściu Bydgoszczy.
Wystawę dzieł artysty prezentowało wielokrotnie Muzeum Okręgowe w Bydgoszczy, m.in. w latach: 1948, 1963, 1970–1972, 1995. Kolejne uroczystości związane z otwarciem wystawy jego prac odbyły się w roku 2000 z okazji 125. rocznicy śmierci artysty.

</doc>
<doc id="180161" url="https://pl.wikipedia.org/wiki?curid=180161" title="Antoni Kowalczyk">
Antoni Kowalczyk

Antoni Kowalczyk (ur. 3 września 1946 w Sulisławicach) – polski oficer, generalny inspektor Policji, komendant główny Policji w latach 2001–2003.
Życiorys.
Ukończył studia w Wyższej Szkole Rolniczej w Krakowie (inżynier leśnictwa). W 1971 rozpoczął służbę w Milicji Obywatelskiej. W 1973 ukończył studia oficerskie. W latach 1980–1983 był dowódcą Kompanii Wywiadowczej w Komendzie Wojewódzkiej MO w Krakowie. Od 1983 zastępca komendanta dzielnicowego Kraków-Nowa Huta. Komendant rejonowy policji w Nowej Hucie od 1990. W latach 1994–1999 zastępca komendanta wojewódzkiego policji w Krakowie. W kwietniu 1999 powołany na stanowisko komendanta stołecznego policji.
26 października 2001 został powołany na stanowisko komendanta głównego Policji, a 11 lipca 2002 otrzymał awans na generalnego inspektora – najwyższy stopień w polskiej policji.
Odszedł ze stanowiska w październiku 2003 po ujawnieniu roli, jaką odegrał w aferze starachowickiej. Na początku kwietnia 2005 rozpoczął się przed Sądem Rejonowym w Kielcach proces, w którym prokuratura postawiła Kowalczykowi zarzuty składania fałszywych zeznań w śledztwie dotyczącym tzw. przecieku starachowickiego. Prokuratura stwierdziła, że Kowalczyk złożył fałszywe zeznania przed prokuratorem, mówiąc, że nie przekazał informacji o planowanej akcji CBŚ przeciwko starachowickim samorządowcom i gangsterom wiceministrowi spraw wewnętrznych Zbigniewowi Sobotce, oraz że nie powiadomił prokuratury o przecieku informacji w tej sprawie. 13 marca 2006 Kowalczyk został uniewinniony w pierwszej instancji nieprawomocnym wyrokiem, sąd jednakże oparł swoje rozstrzygnięcie na ustaleniu, że obwiniony, przekazując informację, naruszył tajemnicę państwową, ale następnie nie miał obowiązku składać zeznań przeciw samemu sobie. Prokurator wniósł Apelację od wyroku Sądu Rejonowego. Sąd Okręgowy w Kielcach w toku jej rozpoznawania powziął wątpliwości i zwrócił się do Sądu Najwyższego o rozstrzygnięcie zagadnienia prawnego. Sąd Najwyższy, z uwagi na tajność dużej części postępowania, w tym uzasadnień wyroku Sądu Rejonowego, jak i apelacji prokuratora, a także treść postawionego pytania i zarzutów przedstawionych w apelacji, postanowił w dniu 20 grudnia 2006 przejąć sprawę do rozpoznania.
3 grudnia 2007 Antoni Kowalczyk został nieprawomocnie skazany za fałszywe zeznania i zatajenie prawdy na 1 rok i 2 miesiące pozbawienia wolności oraz 3-letni zakaz sprawowania funkcji publicznych. Ostatecznie w sierpniu 2011 sąd apelacyjny uniewinnił Kowalczyka, stwierdzając m.in., że mogły istnieć inne źródła przecieku, a generał nie informował Sobotki o szczegółach akcji. Bardzo dokładne informacje o planowanej operacji, jakie dostali samorządowcy, nie mogły pochodzić od Kowalczyka, bo ten nie znał m.in. daty oraz nazwisk osób do zatrzymania. W 2012 kasację od tego odrzucił Sąd Najwyższy i dzisiaj generał jest prawomocnie oczyszczony z zarzutów o przeciek i fałszywe zeznania.

</doc>
<doc id="180162" url="https://pl.wikipedia.org/wiki?curid=180162" title="PME (informatyka)">
PME (informatyka)

PME (ang. "Power Management Event") - zdarzenie kierowania zasilaniem powodujące, że komputer zostaje uruchomiony zdalnie. Funkcja wybudza komputer ze stanu niskiego poboru mocy, gdy urządzenie wejściowe np: karta sieciowa wykryje zdarzenie, w przypadku karty sieciowej WOL. W przypadku WOL zazwyczaj takim zdarzeniem jest specjalnie skonstruowany pakiet Ethernet.
Rozróżnia się następujące rodzaje PME:

</doc>
<doc id="180167" url="https://pl.wikipedia.org/wiki?curid=180167" title="Morbid Angel">
Morbid Angel

Morbid Angel (IPA []) – amerykańska grupa muzyczna wykonująca death metal. Grupa należy do najpopularniejszych w gatunku, łączny nakład sprzedanych płyt grupy przekracza 1 000 000 sztuk czyniąc ją najlepiej sprzedającą się grupą w historii death metalu. Do 2011 roku zespół wydał osiem albumów studyjnych pozytywnie ocenianych zarówno przez fanów, jak i krytyków muzycznych. Zespół w swej twórczości nawiązuje do szeroko rozumianego okultyzmu i mitologii Bliskiego Wschodu, korzysta również z motywów biblijnych oraz satanistycznych. W opublikowanym w 2007 roku wydaniu magazynu Decibel Magazine gitarzysta i lider Morbid Angel Trey Azagthoth znalazł się na 1. miejscu listy "Top 20 Death Metal Guitarists" (ang. „20 najlepszych gitarzystów deathmetalowych”).
Historia.
Zespół powstał 1983 roku w Tampie w stanie Floryda pod nazwą Heretic. Działalność grupy zainicjował gitarzysta Trey Azagthoth, który do współpracy zaprosił perkusistę Mike’a Browninga oraz basistę Dallasa Warda, który początkowo był również wokalistą grupy. Wkrótce potem na podstawie pomysłu Azagthotha muzycy przyjęli nazwę Morbid Angel. Ówczesny repertuar zespołu stanowiły kompozycje takich zespołów jak: Slayer, Mercyful Fate oraz Angel Witch. W 1985 roku skład uzupełnił wokalista Kenny Bamber, który zastąpił w roli wokalisty Warda. Z Bamberem w składzie zespół zarejestrował swój pierwszy album demonstracyjny zatytułowany "The Begining". Rok później do zespołu na krótko dołączył Michael Manson, który zastąpił Bambera. Wkrótce potem z zespołu odszedł Dallas Ward i Manson, do zespołu dołączyli natomiast gitarzysta Richard Brunelle i basista John Ortega, jako wokalista występował natomiast perkusista grupy Browning.
W nowym składzie zespół zarejestrował demo pt. "Bleed for the Devil", które ukazało się 26 maja tego samego roku oraz koncertowe demo "Unholy Blasphemies" zarejestrowane w klubie Rock City w mieście Tampa. Również w 1986 roku ukazało się czwarte demo grupy "Scream Forth Blasphemies", następnie z zespołu odszedł basista John Ortega, którego zastąpił Sterrring von Scarborough. Z nowym basistą w składzie zespół przystąpił do nagrań pierwszego albumu zatytułowanego "Abominations of Desolation" nagrany bez Brunellea w składzie, zespół jednak nie zadowolony z efektów prac nie wydał płyty, uznawanej przez grupę jako demo. W 1987 roku ukazało szóste wydawnictwo zespołu pt. "Thy Kingdom Come" oraz rok później singel o tym samym tytule wydany nakładem wytwórni muzycznej Splattermaniac Records. W 1989 roku Morrisound Studios w Tampie zespół nagrał swój debiutancki album "Altars of Madness" wydany nakładem angielskiej wytwórni muzycznej Earache Records. Wydawnictwo było promowane m.in. podczas europejskiej trasy Grindcrusher wraz z Bolt Thrower, Napalm Death i Carcass. Rok 1991 przyniósł wydanie przez Morbid Angel dwóch pozycji. Płyta "Abominations of Desolation" była de facto wznowieniem utworów nagranych w roku 1986. "Blessed Are the Sick" prezentowała świeże dokonania zespołu, oparte na bardziej zróżnicowanej i melodyjnej muzyce niż ta zawarta na debiucie. Zespół wydał także limitowaną wersję "Blessed…", zawierającą dodatkowy utwór – „Pandemonium” – stanowiącą do dziś dużą gratkę dla kolekcjonerów.
Następny longplay pt. "Covenant" powstały pod kierunkiem producenta muzycznego Fleminga Rassmusena (producent zespołu Metallica), zawierał nieco wolniejszą i cięższą, lecz o dużym spektrum dźwiękowym, muzykę. Wydawnictwo ukazało się 22 czerwca 1993 roku nakładem wytwórni muzycznej Earache Records, natomiast w Australii płyta ukazała się nakładem Modern Invasion Music. W 2006 roku wytwórnia Painkiller Records wydała album na płycie winylowej w limitowanej do 1000 egzemplarzy edycji. Covenant został nagrany Morrisound Studios w Tampie w stanie Floryda wyprodukowany oraz zmiksowany przez Fleminga Rassmusena w Sweet Silence Studios w Kopenhadze. Okładkę przygotował Martin Nesbitt, zdjęcia zespołu wykonał Luton Sinfield. W ramach promocji do utworów „God of Emptiness” oraz „Rapture” zostały zrealizowane teledyski. Wydawnictwo to ostatecznie utwierdziło pozycję Morbid Angel na deathmetalowej scenie jako jednego z dominujących zespołów. Płyta zawierała, wcześniej wspomniany, utwór „God of Emptiness”, który stanowił swoisty eksperyment – był dużo bardziej stonowany od pozostałych utworów. Został skomponowany przez Treya Azagtotha oraz grupę Laibach. "Nota bene" ukazał się on niebawem na mini albumie Laibach – "Laibach Remixes".
W 1995 roku zespół wydał płytę "Domination". Cechowało ją nadal mocne, deathmetalowe i jednocześnie czyste i wyraźne brzmienie – wszystko dzięki bardzo starannej produkcji. Album ten, choć okazał się dużym sukcesem, doprowadził w efekcie do różnicy zdań co do celów muzycznych wśród muzyków Morbid Angel. Z grupą rozstał się, jak zapowiadał – definitywnie, wokalista David Vincent. Początkowo, podczas trasy promującej album zastąpił go James Stackwell, ostatecznie zaś Steve Tucker z grupy Ceremony. Z grupą rozstał się również obecny już podczas tras koncertowych albumu "Covenant", gitarzysta Eric Rutan, który skupił się na działalności swojego zespołu Hate Eternal. Morbid Angel w składzie: Azagtoth, Sandoval, Tucker, nagrał w 1997 roku album "Formulas Fatal to the Flesh" wydany 27 lutego 1998 roku nakładem Earache Records na płycie CD oraz w limitowanej do 1500 egzemplarzy edycji na płycie winylowej. Tytuł albumu nawiązuje do biblijnej symboliki litery „F” będącej szóstą w alfabecie, powtórzoną trzykrotnie w tytule oznacza Liczbę Bestii 666.
W 2000 ukazał się kolejny album grupy zatytułowany "Gateways to Annihilation". W nagraniach sesyjnie uczestniczył Erik Rutan. Wydawnictwo było promowane m.in. podczas licznych koncertów w Europie wraz z takimi grupami jak Enslaved, The Crown i Dying Fetus. Tego samego roku został wydany tribiute album "Scream Forth Blasphemy" zawierający interpretacje utworów Morbid Angel. W 2001 roku z zespołu odszedł Steve Tucker, którego zastąpił Jared Anderson znany z występów w formacji Hate Eternal. Przyczyną odejścia Tuckera była próba wznowienia działalności zespołu Ceremony m.in. wraz z udziałem perkusisty Tryma Torsona, byłego członka tria Emperor. Ostatecznie jednak projekt został zarzucony. W odnowionym składzie grupa Morbid Angel koncertowała w Stanach Zjednoczonych poprzedzając kwartet Pantera. W 2002 roku ukazał się kolejny tribute album pt. "Tyrants From the Abyss".
W 2003 do zespołu powrócił Tucker wraz z którym w składzie zespół zarejestrował kolejny album. Płyta zatytułowana "Heretic" ukazała się 23 września. Wkrótce potem zespół rozpoczął trasę koncertową w USA wraz z zespołem Philipa Anselmo – Superjoint Ritual. Na początku 2004 roku Morbid Angel udał się do Europy, gdzie zespół koncertował wraz z brazylijskim triem Krisiun. Po powrocie do USA grupa kontynuowała trasę wraz z Satyricon i Suffocation. W międzyczasie został opublikowany teledysk do utworu „Enshrined By Grace”, który wyreżyserował Pete Bridgewater. W sierpniu 2004 roku w trakcie pobytu w Ameryce Południowej w ramach trasy Morbid Angel Tucker doznał ataku lękowego, a także infekcji wymagającej hospitalizacji. W konsekwencji muzyk opuścił zespół, zastąpił go były wieloletni basista i wokalista David Vincent. W 2009 roku muzycy podpisali kontrakt z wytwórnią muzyczną Season of Mist. W 2010 roku perkusista zespołu Pete Sandoval przeszedł laserową operację kręgosłupa. Przechodzącego rehabilitację muzyka podczas prac nad ósmym albumem zastąpił Tim Yeung, znany z występów w Divine Heresy oraz Hate Eternal. 7 czerwca 2011 roku ukazał się ósmy album Morbid Angel zatytułowany "Illud Divinum Insanus". W grudniu 2013, David Vincent stwierdził, że Sandoval nie jest już członkiem Morbid Angel. Za powód rozstania podał nawrócenie się perkusisty na chrześcijaństwo.

</doc>
<doc id="180169" url="https://pl.wikipedia.org/wiki?curid=180169" title="Eberhard von Mackensen">
Eberhard von Mackensen

Eberhard von Mackensen (ur. 24 września 1889 w Bydgoszczy, zm. 19 maja 1969 w Altmühlendorf, Niemcy) – niemiecki dowódca wojskowy z czasów II wojny światowej w stopniu generała pułkownika.
Życiorys.
Był synem słynnego feldmarszałka niemieckiego Augusta von Mackensena. 1 października 1908 roku wstąpił do Korpusu Kadetów Armii Pruskiej, aby ukończyć szkolenie 23 stycznia 1910 w stopniu podporucznika i w tej randze zastała go I wojna światowa. 25 lutego 1915 został porucznikiem. W tym samym roku na dzień przed swoimi urodzinami został ranny. Od 20 maja 1917 roku pełni funkcje sztabowe. Za zasługi i męstwo odznaczony dwukrotnie Krzyżem Żelaznym.
W latach 1937–1939 dowódca 1. Brygady Kawalerii armii niemieckiej. W 1939 roku dowódca 5. Armii w Polsce i 14. Armii we Francji. W latach 1942–1943 dowódca 1. Armii Pancernej na froncie wschodnim. W 1943 roku dowodził 14. Armią we Włoszech. W 1944 roku przeszedł w stan spoczynku. W 1945 roku aresztowany przez wojska alianckie. 
Po wojnie sądzony w Rzymie przez Międzynarodowy Trybunał do Spraw Zbrodni wojennych i skazany 30 listopada w 1947 roku na karę śmierci, którą później zamieniono na 21 lat więzienia. Zwolniony 2 października 1952 roku.

</doc>
<doc id="180170" url="https://pl.wikipedia.org/wiki?curid=180170" title="Deskowanie">
Deskowanie



</doc>
<doc id="180172" url="https://pl.wikipedia.org/wiki?curid=180172" title="OHCI">
OHCI

OHCI (ang. "Open Host Controller Interface") jest otwartym standardem określającym współpracę komputera z urządzeniami FireWire i USB. Został wprowadzony przez firmy Compaq i Microsoft.
Karty FireWire zgodne ze standardem OHCI są wyposażone w standardowy interfejs, dzięki czemu mogą być obsługiwane przez sterownik FireWire OHCI wbudowany we wszystkie popularne systemy operacyjne. W przypadku kart zgodnych ze standardem system operacyjny nie musi wiedzieć nic ani o producencie karty, ani o specyfice działania karty, ponieważ obsługuje ona komendy określone przez standard.

</doc>
<doc id="180173" url="https://pl.wikipedia.org/wiki?curid=180173" title="UHCI">
UHCI

UHCI (ang. "Universal Host Controller Interface") – interfejs dostępu do urządzeń USB wprowadzony przez firmę Intel dla standardu USB 1.0.
Pomimo słowa "uniwersalny" w nazwie, jest on zastrzeżonym rozwiązaniem Intela, niekompatybilnym z OHCI. Generalnie kontrolery Intela i VIA używają standardu UHCI, pozostali producenci − OHCI.

</doc>
<doc id="180176" url="https://pl.wikipedia.org/wiki?curid=180176" title="Walter Leistikow">
Walter Leistikow

Walther Rudolf Leistikow (ur. 25 października 1865 w Bydgoszczy, zm. 24 lipca 1908 w Berlinie) – niemiecki malarz i grafik, przedstawiciel impresjonizmu, założyciel Berlińskiej Secesji.
Życiorys.
Urodził się 25 października 1865 w Bydgoszczy (ówcześnie "Bromberg") w rodzinie pozbawionej tradycji artystycznych, jako syn kupca Friedricha Heinricha Carla i Berthy Cäcilie z domu Hoyer, będąc drugim spośród ich dziewięciorga dzieci. W latach 1872-1883 uczęszczał do bydgoskiego gimnazjum Fryderyka Wilhelma, pobierając też lekcje rysunku u bydgoskiego malarza Alexandra Flotowa.
Po złożeniu egzaminu dojrzałości w 1883 wyjechał do Berlina z zamiarem studiowania na tamtejszej Akademii Sztuk Pięknych. Podjęte wiosną 1883 studia zmuszony był przerwać wobec opinii profesora, który przypisywał mu brak talentu artystycznego. Nie rezygnując, pobierał prywatne lekcje u profesorów malarstwa Hermanna Eschke i Hansa Gudego. Zdaniem współucznia, późniejszego pejzażysty i marynisty Oscara Eschkego, nie miał nadzwyczajnego talentu i postępy w znajomości malarstwa osiągał dzięki wysiłkowi i wytrwałości. Głównym jego nauczycielem był członek Berlińskiej Akademii Sztuki Hans Gude, prowadzący pracownię malarstwa pejzażowego.
Podczas pobytu w Berlinie obserwował z bliska konflikt artystyczny pomiędzy konserwatywnym akademizmem (malarstwo m.in. o treściach patriotyczno-historycznych, służące ówczesnej ideologii państwowej), a nowym prądem malarskim (francuski impresjonizm) właściwym młodszym artystom. Wykonywał wiele prac studyjnych, zwłaszcza postaci, zwierząt i motywów z natury. Plenerem dla jego prac były okolice Berlina, Rugia i wybrzeże Bałtyku. Znalazły się wśród nich też utrwalone w pamięci motywy z Borów Tucholskich, Kujaw, brzegów Warty i Wisły. Rokrocznie w Boże Narodzenie odwiedzał rodziców mieszkających w Bydgoszczy; powstawały wówczas rysunki z motywami z okolic miasta, zwłaszcza Rynkowa.
W 1887 opuścił pracownię Gudego i wystawił swoje prace w Królewskiej Akademii Sztuki. Jego obrazy przepełnione idyllizmem zyskały uznanie; "Ziegeleien in Eckenförde" zakupiła w 1889 Galeria Drezdeńska. Znalazł wówczas swe miejsce wśród berlińskiej bohemy. Zbliżył się do kręgu Maxa Marschalka, poznał Gerharta Haupmanna, swego wieloletniego przyjaciela. W 1890 został zatrudniony na stanowisku nauczyciela w Kunstschule w Berlinie oraz założył własne atelier. Pod wpływem Hauptmanna próbował swoich sił w pisarstwie – w 1896 powstała powieść "Auf der Schwelle" pełna motywów autobiograficznych. Należał do grona literatów i malarzy, skupionych wokół Gerharta Haupmanna (w towarzystwie Maxa Liebermanna, Maxa Halbe, Lovisa Corintha, Edvarda Muncha) oraz naturalistów, którzy utworzyli własne towarzystwo skupione w podberlińskim Friedrichshagen. Z tego kręgu pochodziła także jego przyszła żona Anna Mohr. Bywał też gościem Friedricha Carla Andreasa wraz z A. Strindbergiem, E. Munchem, R. Dehmelem, a także Stanisławem Przybyszewskim.
Jego pragnieniem było zaprezentowanie własnych prac malarskich na wystawie organizowanej przez Akademię Sztuk Pięknych, co było trudne dla przedstawicieli nowych prądów artystycznych. Od 1892 był uczestnikiem grupy artystycznej o nazwie „Die Elf” (Jedenastka), której przywódcą był Max Liebermann. Wystawy ich były prezentacją nowego myślenia o sztuce, odrzucanego przez konserwatywną publiczność berlińską. Stały się jednak pierwszym przejawem opozycji wobec akademizmu cieszącego się mecenatem państwa. Leistikow na wystawach eksponował głównie pejzaże pełne dekoracyjnego nastroju, w których prezentował motywy z okolic Berlina, Pomorza i Brandenburgii. W 1892 wystąpił w obronie Edvarda Muncha, którego wystawę zamknięto na wniosek berlińskich akademików. Polemizował wówczas na łamach berlińskiej prasy artystycznej, żądając tolerancji i otwarcia na nowe prądy w malarstwie.
W 1893 wyjechał do Paryża, co wzmogło jego fascynację impresjonizmem. Na gruncie prac francuskich impresjonistów uzmysłowił sobie rolę, jaką w kreacjach malarskich odgrywa barwa oraz światło. Doświadczenia te znalazły wyraz w jego późniejszych pracach. Odszedł wówczas od naturalizmu w kierunku „realistycznego romantyzmu”, oddając pierwszeństwo barwie, światłu i kontrastom.
W 1898 był współzałożycielem grupy „Berlińskiej Secesji”, skupiającej modernistycznie ukierunkowanych młodych twórców berlińskich; jako sekretarz wszedł w skład jej zarządu i poświęcił jej resztę swego życia artystycznego (pierwsza wystawa prac członków „Secesji” odbyła się 20 maja 1899).
W latach 90. XIX wieku zainteresował się również stylizacją, w której odszedł od realistycznego prezentowania motywów. Przeżył także fascynację sztuką japońską. W latach 1896-1900 odbył kilka podróży do Skandynawii; ich wynikiem były malownicze pejzaże nadmorskie i górskie oraz motywy wsi skandynawskiej. Zainteresował się także sztuką użytkową: zdobnictwem wyrobów rękodzielniczych, obwolut książkowych i projektowaniem wzorów tapet.
Po 1900 powrócił do malarstwa sztalugowego przepełnionego melancholijnym pięknem i nastrojowością. Zdobył wówczas uznanie jako artysta, a jego prace trafiły do galerii w Berlinie, Dreźnie, Monachium i Wiedniu. Reprodukowano je w wielu albumach malarstwa. W 1907 został mianowany profesorem Akademii Sztuk Pięknych w Berlinie. Był już wówczas śmiertelnie chory na syfilis, którym zaraził się w młodości, a będącym wówczas nieuleczalną chorobą. Ostatni okres życia spędził w podberlińskim sanatorium „Hubertus” nad Schlachtensee, gdzie 24 lipca 1908 popełnił samobójstwo. Został pochowany na cmentarzu przy Bergstrasse w Berlinie. Uroczystości żałobne 29 lipca 1908 zgromadziły rzeszę artystów i ludzi związanych ze sztuką z całych Niemiec.
Od 1894 malarz żonaty był z pochodzącą z Danii Anną z d. Mohr, z którą miał córkę Gerdę (ur. 1896) i syna Gunnara (ur. 1903).
Zbiory.
Do historii malarstwa przeszedł przede wszystkim jako autor pejzaży okolic Berlina i Brandenburgii oraz założyciel „Berlińskiej Secesji”. Do najważniejszych jego prac należały m.in.:
Zbieraniem jego prac zajmowało się w okresie międzywojennym Muzeum Miejskie w Bydgoszczy, które w 1928 r. urządziło pierwszą wystawę jego dzieł w Polsce. W zbiorach Muzeum Okręgowego w Bydgoszczy znajduje się pokaźna kolekcja jego obrazów olejnych, akwarel, pasteli i grafik.
Upamiętnienie.
W czerwcu 1912 r. staraniem Niemieckiego Towarzystwa Sztuki i Wiedzy w Bydgoszczy na nieistniejącym dzisiaj budynku przy ul. Gdańskiej 25, w którym zamieszkiwał, wmurowano tablicę pamiątkową autorstwa profesora Akademii Sztuk Pięknych w Berlinie F. Klimscha.

</doc>
<doc id="180179" url="https://pl.wikipedia.org/wiki?curid=180179" title="Tajna Organizacja Wojskowa „Gryf Pomorski”">
Tajna Organizacja Wojskowa „Gryf Pomorski”

Tajna Organizacja Wojskowa „Gryf Pomorski” (TOW „Gryf Pomorski”) – polska wojskowo-cywilna organizacja konspiracyjna, działająca na Pomorzu i w części Prus Wschodnich od połowy 1941 do końca marca 1945; deklarowała ponadpartyjny, wojskowy i katolicki charakter.
Powstanie.
TOW „Gryf Pomorski” została utworzona 7 lipca 1941 r. podczas tajnego spotkania w Czarnej Dąbrowie koło Bytowa, w zabudowaniach miejscowego rolnika Bolesława Żmudy Trzebiatowskiego. Uczestniczyli w nim przedstawiciele 3 organizacji podziemnych: Tajnej Organizacji Wojskowej „Gryf Kaszubski” por. rez. Józefa Dambka ps. „Adam”, „Kil”, „Lech”, Wojskowej Organizacji Niepodległościowej ppłk. rez. księdza Józefa Wryczy ps. „Rawycz”, „Delta” oraz grupy braci Józefa Kulasa i Leona Kulasa ps. „Zawisza”. Zgodnie z deklaracją ideową TOW „Gryf Pomorski” miała mieć charakter katolicki, ponadpartyjny i wojskowy. Jej celem była pomoc polskiej ludności Pomorza i przygotowanie wystąpienia zbrojnego w połączeniu z desantem polskich wojsk z Zachodu, przewidzianego na okres załamania się Rzeszy Niemieckiej. Deklarowano podporządkowanie się Polskiemu Rządowi na Uchodźstwie i Najwyższemu Wodzowi z zachowaniem jednak niezależności.
Rozwój organizacyjny.
Bardzo duży wpływ na początkowy rozwój organizacyjny TOW „Gryf Pomorski” miało objęcie funkcji I prezesa Rady Naczelnej przez ppłk. rez. księdza J. Wryczę. Jego wielki autorytet sprawił, że do TOW „Gryf Pomorski” przyłączyło się w krótkim czasie kilkanaście pomorskich organizacji i grup konspiracyjnych. Jej liczebność osiągnęła maksymalny stan liczbowy ok. 16–18 tys. ludzi.
Latem 1944 r. przedstawiciele AK uzyskali też zapewnienie od księdza J. Wryczy, że w momencie wystąpienia przeciw Niemcom wystąpi do mieszkańców Pomorza z apelem „Do broni!” Ważnym rodzajem działalności, pomimo niekorzystnych warunków terenowych oraz silnego nasycenia obszaru Pomorza jednostkami niemieckimi i ludnością niemiecką, była też walka partyzancka.
Od połowy 1942 r. trwały rozmowy między przedstawicielami TOW „Gryf Pomorski” i AK w celu podporządkowania się gryfowców AK. Jednakże w kierownictwie organizacji istniały silne rozbieżności w tej kwestii. Szef pionu wojskowego ppor. rez. Józef Gierszewski „Ryś” był zwolennikiem przyłączenia się do AK, natomiast II prezes Rady Naczelnej i faktyczny przywódca organizacji Józef Dambek „Lech” m.in. z przyczyn ambicjonalnych opowiadał się za zachowaniem niezależności, pozwalającej prowadzenia według samodzielnych struktur własną działalność konspiracyjną. Była to główna przyczyna rozbieżności pomiędzy nim a por. WP Józefem Gierszewskim. Dambek, czując się zagrożonym w roli przywódczej, nakazał likwidację Gierszewskiego za „niesubordynację i prowadzenie własnej polityki organizacyjnej”, wbrew jego woli. Gierszewski na jego rozkaz został zamordowany w swym leśnym bunkrze znajdującym się na terenie leśnictwa w Dywanie prawdopodobnie 24 czerwca 1943 r. . W kwietniu 1943 roku J. Dambek zamiast podporządkować się AK podpisał porozumienie ze Zjednoczonymi Organizacjami Ruchu Miecz i Pług, ruchu o proweniencji narodowej i chrześcijańskiej. Jak się okazało „Miecz i Pług” był już w tym czasie dokładnie rozpracowany przez Gestapo, które swych agentów umieściło w jego kierownictwie co spowodowało liczne aresztowania gryfowców i zapewne przyczyniło się do śmierci samego dowódcy J. Dambka 4 marca 1944 r. – z rąk gestapowca Jana Kaszubowskiego vel Hansa Kassnera.
Pierwsze duże aresztowania członków TOW „Gryf Pomorski” miały miejsce w maju 1943 r., kiedy to aresztowano 226 jej działaczy, a zwłaszcza komendantów gmin, miast i powiatów. Część aresztowanych osadzono w obozie koncentracyjnym Stutthof jako więźniów policyjnych, innych natomiast zatrzymano w więzieniu Gestapo w Gdańsku, skąd następnie sukcesywnie przekazywano do obozu. Od września 1943 r., po zdobyciu przez Gestapo statutu organizacji i spisu części jej członków, aresztowania stały się systematyczne i masowe. Do końca tego roku przekazano do Stutthofu 3 grupy członków „TOW Gryf Pomorski”, liczące łącznie kilkaset osób.
Po zabójstwie przez agentów Gestapo prezesa Józefa Dambka 4 marca 1944 r., Niemcy zdobyli personalia kolejnych ok. 1300 członków TOW „Gryf Pomorski”, a pozostałych 2 tys. ustalili w wyniku dekonspiracji 3 komend terenowych w Chojnicach, Kartuzach i Starogardzie. W maju 1944 r. przechwycili listę centralną porzuconą w plecaku przez Mariana Jankowskiego podczas starcia zbrojnego koło Łubiany. Aresztowali wówczas ok. 300 osób. W rezultacie liczebność organizacji zmalała o ponad połowę, do ok. 6–8 tys. ludzi.
Od połowy 1944 r. na teren Pomorza zaczęły być zrzucane desantowe grupy zwiadowcze złożone z sowieckich i polskich żołnierzy. Ich faktycznym zadaniem była jednak nie tyle walka z Niemcami, co rozpracowywanie struktur „TOW Gryf Pomorski” w celu wykorzystania zdobytych informacji po zajęciu Pomorza przez Armię Czerwoną. Władze sowieckie wiedziały, że na tych terenach działa liczna patriotyczna konspiracja niepodległościowa, która mocno akcentuje pierwiastki katolickie i jest silnie popierana przez miejscową ludność. Sowieci uważali, że „TOW Gryf Pomorski” będzie przeszkodą we wprowadzeniu komunizmu w Polsce i dlatego należy go zlikwidować.
Ostatni okres działalności organizacji określił rozkaz prezesa i komendanta naczelnego Augustyna Westphala z 11 stycznia 1945 r. nakazujący rozbrajanie żołnierzy niemieckich i prowadzenie dywersji na tyłach frontu. W sytuacji poważnych spustoszeń wśród członków organizacji spowodowanych aresztowaniami oraz wobec perspektywy zajęcia Pomorza przez Armię Czerwoną i możliwości prowokacji uznał przejście do drugiej konspiracji za niemożliwe i jego rozkazem z 21 marca 1945 r. TOW „Gryf Pomorski” został zlikwidowany. Jej członkowie mieli ujawnić się i przekazać posiadaną broń nowej władzy. Inna wersja wydarzeń mówi o możliwości sfałszowania tego rozkazu przez NKWD, w celu rozbicia organizacji. Sam A. Westphal zginął z rąk komunistycznej bezpieki.
Działalność wywiadowcza.
Bieżąca działalność koncentrowała się na akcjach charytatywnych, m.in. pomocy materialnej dla rodzin zatrzymanych i uwięzionych, walce o zachowanie życia religijnego i języka ojczystego, legalizacji (podrabianiu dokumentów), likwidacji zdrajców i zbrodniarzy, samoobronie, pracy informacyjno-propagandowej. Prowadzono też działalność wywiadowczą i kontrwywiadowczą w celu rozpoznania sił niemieckich na Pomorzu, infrastruktury i dyslokacji jednostek w portach i stoczniach, zakładów zbrojeniowych. Współdziałano z ZWZ-AK i innymi organizacjami pomorskimi, a także strukturami Polskiego Państwa Podziemnego, m.in. uprzedzano o akcjach przeciwpartyzanckich i wysiedleńczych, przekazywano informacje o zbrodniarzach hitlerowskich, zabezpieczano różne akcje zbrojne i sabotażowo-dywersyjne. TOW „Gryf Pomorski” mocno współpracowała z sieciami wywiadowczymi AK krypt. „Lombard” i „Bałtyk”. Gryf Pomorski odegrał duże znaczenie w akcji wywiadu Armii Krajowej pod kryptonimem „Synteza”, która miała na celu zlokalizowanie i rozpoznanie technologii produkcji benzyny syntetycznej w fabryce Hydriewerke Politz (Police).
Walka zbrojna.
TOW „Gryf Pomorski” utrzymywała w terenie ok. 35 grup leśnych i oddziałów partyzanckich (ogółem liczących ok. 450-500 ludzi). Ich schronieniem i bazami wypadowymi było ok. 20 bunkrów i schronów leśnych rozsianych po lasach i wielu wsiach. Oprócz tego prowadzono w nich także szkolenie wojskowe, przechowywano zdobytą broń i inne wyposażenie wojskowe. Według źródeł gryfowcy przeprowadzili ponad 100 akcji zbrojnych, m.in. zaatakowali 7 czerwca 1943 r. niemieckie lotnisko w Rumi, a 21 listopada tego roku szkoleniowe lotnisko wojskowe w Strzebielinie, uszkadzając samoloty i zdobywając broń.
Podział organizacyjny.
Na czele TOW „Gryf Pomorski” stała Rada Naczelna w składzie:
Funkcję zastępcy prezesa pełnił J. Dambek do śmierci 4 marca 1944 r., sekretarza Rady Naczelnej – NN ps. „Wrzos”, „Zdunowski”, a następnie A. Westphal. Radzie Naczelnej podporządkowany był specjalny oddział kontrwywiadu, na czele którego stał:
Sprawami wojskowymi zajmował się Józef Dambek (do lutego 1943 r.), a następnie Juliusz Koszałka, aprowizacji – Klemens Bronk, propagandy – ksiądz Józef Bartel.
W skład Rady Naczelnej wchodzili też: Bolesław Chojnacki, Józef Gierszewski ps. „Gozdawa”, „Ryś”, „Szulc”, „Leon Kulas”, Jan Sikorski ps. „Orlicz”.
Kapelanami byli księża Ignacy Chmurzyński ps. „Ignes” i Leon Degner, a po jego aresztowaniu w kwietniu 1944 r. – Władysław Ostrowski.
Radzie Naczelnej podlegały 2 piony organizacyjne: cywilny z Głównym Wydziałem Organizacyjnym i wojskowy z Komendą Naczelną. GWO kierował rozwojem organizacyjnym TOW „Gryf Pomorski” i miał swoje odpowiedniki na wszystkich szczeblach organizacji. Na jego czele stał:
Składał się z następujących Oddziałów:
Funkcję komendanta naczelnego pełnili:
Komendantowi naczelnemu podporządkowane były Wydziały:
Terytorialna struktura organizacyjna.
Składała się z rejonów (okręgów), powiatów i gmin. Występowały także samodzielne komendy terenowe. Najniższą jednostką organizacyjną były piątki szturmowe. Na tym szczeblu była prowadzona zaszyfrowana ewidencja członków organizacji według list A (numer, nazwisko, imię) i list B (numer, nazwa miejscowości), przechowywanych w 3 odrębnych ukryciach podziemnych poza terenem zabudowanym.
Samodzielne komendy terenowe istniały także m.in. w Bytowie, Człuchowie, Grudziądzu, Sępólnie i Toruniu. Niższe szczeble stanowiły komendy gminne. W szczytowym okresie rozwoju organizacyjnego (wiosna 1943 roku) w „Gryfie” działało ok. 8–12 tys. mieszkańców Pomorza.
Okres powojenny.
Na mocy rozkazu likwidacyjnego TOW „Gryf Pomorski” ostatni przywódca A. Westphal nakazał składanie broni, ujawnianie się oraz wstępowanie członków organizacji do LWP i MO. Prawdopodobnie było to powodowane obawami przed represjami komunistycznych władz wobec zdziesiątkowanych szeregów organizacji lub próbą infiltracji komunistycznego aparatu represji. Pomimo tego od pierwszych dni wyzwolenia Pomorza rozpoczął się terror, szykany i długoletnie prześladowania gryfowców przez Urząd Bezpieczeństwa i NKWD. Pod pretekstem antysowietyzmu, współpracy z AK, Mieczem i Pługiem, a nawet Niemcami, wielu członków TOW „Gryf Pomorski” aresztowano, przesłuchiwano i więziono bez sądów. Część zamordowano, jak byłego komendanta naczelnego G. Wojewskiego. Licznych partyzantów wysłano wraz z Niemcami do ZSRR do łagrów, np. braci Franciszka, Jana, Marcelego i Teofila Knutów, czy archiwistę i kronikarza organizacji J. Gończa. W represjach komunistyczne władze wykorzystywały nawet dawnych agentów Gestapo, jak Jana Kaszubowskiego vel Hansa Kessnera. 10 sierpnia 1947 r. 117 byłych członków TOW „Gryf Pomorski” wysłało protest do Ministerstwa Sprawiedliwości, Prokuratury Generalnej WP oraz Zarządu Głównego Związku Uczestników Walki Zbrojnej o Wolność i Niepodległość przeciwko represjom, ale nic nie uzyskano.
Upamiętnienie.
Obecnie istnieją 3 stowarzyszenia kultywujące pamięć o tej największej pomorskiej organizacji konspiracyjnej: Zespół ds. Upamiętnienia Etosu TOW „Gryf Pomorski”, Kaszubsko-Kociewskie Stowarzyszenie im. Tajnej Organizacji Wojskowej „Gryf Pomorski” w Gdyni oraz Stowarzyszenie Miłośników Historii Gryfa Pomorskiego „Cis” Męcikał.
Imię Tajnej Organizacji Wojskowej „Gryf Pomorski” nosi 1 Szturmowa Drużyna Harcerzy Starszych „Szturmówka” z Hufca Świecie, 32. Harcerska Drużyna Wodna „Baszta” Hufiec Lębork, a także 4 szkoły: Zespół Szkół Ponadgimnazjalnych nr 1 w Chojnicach, Zespół Szkół w Redkowicach, Szkoła Podstawowa w Lubni oraz Gimnazjum w Miechucinie.
Pomniki upamiętniające partyzantów TOW „Gryf Pomorski” znajdują się m.in. w Koleczkowie, Gołubiu, Męcikale i Sulicicach.
Z kolei w lasach mirachowskich został odtworzony bunkier „Ptasia Wola”, gdzie we wrześniu 1943 r. zginęli partyzanci TOW „Gryf Pomorski”. Stanowi on część trasy turystycznej poświęconej miejscom pamięci związanych z walką gryfowców w czasie II wojny światowej.
W Gdyni, Gdańsku, Bydgoszczy, Grudziądzu, Starogardzie Gdańskim, Pruszczu Gdańskim, Lęborku, Koleczkowie, Bojanie, Sierakowicach, Międzyzdrojach i Wejherowie istnieją ulice noszące nazwę „Gryfa Pomorskiego”.
Bibliografia.
Pozostałe pozycje:

</doc>
<doc id="180182" url="https://pl.wikipedia.org/wiki?curid=180182" title="Herb powiatu poznańskiego">
Herb powiatu poznańskiego

Herb powiatu poznańskiego nawiązuje do herbu miasta Poznania – przedstawia w polu błękitnym, postacie świętych w białych szatach: Święty Piotr (z kluczem) po heraldycznej lewej i Święty Paweł z Tarsu (z mieczem) po heraldycznej prawej. Pomiędzy świętymi znajdują się złote skrzyżowane klucze (na czerwonym polu), nad którymi widnieje złota rozeta. Herb ten w przeciwieństwie do miejskiego nie posiada bramy z basztami, która symbolizuje miasto i orła książęcego Przemysła II – symbolu tego władcy rezydującego w tym ośrodku.
Historia.
Wzór herbu, podobnie jak flagi powiatu, został przyjęty uchwałą nr XXVI/206/2001 Rady Powiatu Poznańskiego z dnia 4 stycznia 2001 roku.

</doc>
<doc id="180185" url="https://pl.wikipedia.org/wiki?curid=180185" title="Władysław Findysz">
Władysław Findysz

Władysław Findysz (ur. 13 grudnia 1907 w Krościenku Niżnym, zm. 21 sierpnia 1964 w Nowym Żmigrodzie) – polski duchowny katolicki, w czasach PRL-u więziony za działalność religijną, pierwszy wyniesiony na ołtarze męczennik komunizmu z terenu Polski, męczennik chrześcijański i błogosławiony Kościoła rzymskokatolickiego.
Życiorys.
Ukończył gimnazjum im. M. Kopernika w Krośnie, a po maturze w roku 1927 wstąpił do Wyższego Seminarium Duchownego w Przemyślu. Święcenia kapłańskie przyjął 19 czerwca 1932 roku, wraz z m.in. z seminaryjnym kolegą rocznikowym, a obecnym Sługą Bożym ks. Stanisławem Kołodziejem. 
W latach 1932 - 1935 był wikariuszem w parafii św. Barbary w Borysławiu, a latach 1935 - 1937 w parafii św. Bartłomieja w Drohobyczu. W latach 1937 - 1940 pracował jako wikary, a następnie jako administrator parafialny, w strzyżowskiej Farze. Jako wikariusz pracował na Podkarpaciu m.in. w jasielskiej Farze w latach 1940-1941, a od 1941 roku był proboszczem parafii pw. św. Apostołów Piotra i Pawła w Nowym Żmigrodzie koło Jasła (wtedy w diecezji przemyskiej).
W czasie drugiej wojny światowej zajmował się organizowaniem pomocy materialnej dla biednych oraz wspierał osoby na robotach przymusowych w Niemczech. W roku 1944 został przymusowo wysiedlony ze Żmigrodu. Po powrocie w styczniu 1945 roku, rozpoczął organizowanie pomocy charytatywnej i do odbudowy miasteczka. Jego działalność uchroniła wiele rodzin łemkowskich przed wysiedleniem w czasie Akcji „Wisła”. Po wojnie był inwigilowany przez UB, był więźniem Zamku w Rzeszowie i prześladowany przez władze komunistyczne. W okresie po II Soborze watykańskim rozpoczął intensywną działalność duszpasterską. W roku 1963 został za to aresztowany i skazany w pokazowym procesie na 2 i pół roku więzienia.
Karę odbywał na Zamku w Rzeszowie, a potem w więzieniu przy ul. Montelupich w Krakowie. Mimo działań na rzecz jego uwolnienia i pogarszającego się stanu zdrowia, został zwolniony skrajnie wyczerpany dopiero 29 lutego 1964 roku. Po jego śmierci został uznany - jako pierwszy - przez wiernych i Kościół katolicki za męczennika za wiarę, ofiarę systemu komunistycznego w Polsce.
Relikwie.
Sarkofag z relikwiami znajduje się w kościele św. Piotra i Pawła w Nowym Żmigrodzie będącym od 2011 sanktuarium bł. Władysława.
Proces beatyfikacyjny.
27 czerwca 2000 roku rozpoczął się proces beatyfikacyjny Władysława Findysza. Papież Benedykt XVI zaliczył go w poczet błogosławionych, a zostało to uroczyście ogłoszone 19 czerwca 2005 przez prymasa Polski Józefa Glempa w Warszawie na zakończenie Krajowego Kongresu eucharystycznego.
Dzień obchodów.
Jego wspomnienie liturgiczne obchodzone jest 23 sierpnia.
Patron.
Bł. Władysław Findysz jest patronem Podkarpackiej Szkoły Wyższej w Jaśle oraz Szkoły Podstawowej w Nowym Żmigrodzie, gdzie był proboszczem.

</doc>
<doc id="180186" url="https://pl.wikipedia.org/wiki?curid=180186" title="Układ wrotny wątroby">
Układ wrotny wątroby

Układ wrotny – powstaje w okolicy głowy trzustki (łac. "caput pancreatis") z połączenia dwóch głównych pni żylnych: krezkowej górnej ("vena mesenterica superior") oraz śledzionowej ("vena lienalis"). Do żyły śledzionowej wpada zaś żyła krezkowa dolna ("vena mesenterica inferior"). Do tych pni żylnych oraz bezpośrednio do żyły wrotnej uchodzą żyły żołądka, dwunastnicy i trzustki. Żyła wrotna swymi dopływami prowadzi krew do wątroby. We wnęce wątroby dzieli się ona na gałąź prawą i lewą. Krew żyły wrotnej po przejściu przez układ żył międzyzrazikowych i śródzrazikowych dostaje się do żył wątrobowych.
Fizjologiczny sens układu wrotnego.
Krew z całego układu pokarmowego, nim trafi do żyły głównej dolnej (a w konsekwencji do reszty organizmu), musi przebyć drogę przez wątrobę. W tym narządzie magazynowany jest chwilowy nadmiar substratów energetycznych (takich jak cukry) po posiłku, które są następnie uwalniane w chwilach głodu. Układ wrotny reguluje więc duże wahania w stężeniach niektórych składników pokarmowych. 
Krążenie oboczne.
W przypadku utrudnionego przepływu przez żyłę wrotną (spowodowane na przykład marskością wątroby) krew przepływa przez tzw. krążenie oboczne. Odgrywa ono marginalną rolę u człowieka z prawidłowym krążeniem wrotnym.
Układ wrotny wątroby wytwarza anastomozy z:
W sytuacji, gdy utrudniony jest odpływ krwi żylnej przez wątrobę krew zaczyna płynąć przez powyższe naczynia. Może to być groźne dla życia (na przykład w przypadku krwawienia z żylaków przełyku).

</doc>
<doc id="180189" url="https://pl.wikipedia.org/wiki?curid=180189" title="Olsztynek">
Olsztynek

Olsztynek (do 1945 , prus. ) – miasto w woj. warmińsko-mazurskim, w powiecie olsztyńskim, siedziba gminy miejsko-wiejskiej Olsztynek. Położone jest w północnej Polsce, 28 km na południe od Olsztyna. Olsztynek leży na Mazurach, na obszarze dawnej ziemi Sasinów, w historycznych Prusach Górnych. W latach 1975–1998 miasto administracyjnie należało do woj. olsztyńskiego.
Według danych z 1 stycznia 2018 Olsztynek liczył 7667 mieszkańców.
Nazwa.
Niemiecka nazwa zamku, a później miasta, pochodzi od jego założyciela, komtura ostródzkiego Güntera von Hohensteina. W źródłach polskich już w XV w. występuje nazwa zbliżona znaczeniem do obecnej – „Parvum Olstin” – „Mały Olsztyn”, lub Olsztynek.
Mieszkaniec Olsztynka to "olsztynczanin", a mieszkanka – "olsztynczanka". Przymiotnik od nazwy tego miasta to "olsztynecki".
Dane ogólne.
Ośrodek przemysłowo-usługowy i turystyczno-krajoznawczy. Na terenie miasta zlokalizowane są zakłady przemysłu spożywczego, drzewnego i paszowego.
Historia.
Pierwsza wzmianka o Olsztynku pochodzi z 1351, a prawa miejskie nadane zostały przez wielkiego mistrza Winricha von Kniprodego w 1359 roku. Miasto założono na planie zbliżonym do wielu innych miast krzyżackich. Centralnym jego punktem był obszerny rynek z kościołem i ratuszem, od którego wychodziły dwie prostopadłe ulice. Miasto było obwiedzione murami miejskimi o długości 245 × 170 m i wysokości ok. 10 m, znajdowały się w nich dwie bramy – Wysoka zw. Niemiecką i Nidzicka zw. Polską. Ludność pod koniec średniowiecza liczyła ok. 450 mieszkańców.
W 1410 zamek opanowali mieszczanie, którzy uznali władzę króla polskiego, w 1414 w czasie wojny głodowej miasto ucierpiało od wojsk polskich. W 1440 Olsztynek przystąpił do antykrzyżackiego Związku Pruskiego, na wniosek którego w 1454 król Kazimierz IV Jagiellończyk włączył region z miastem do Królestwa Polskiego. W 1455 miasto znalazło się w rękach krzyżackich, a po wojnie w 1466 na mocy traktatu toruńskiego Olsztynek został przyznany Krzyżakom, będąc zarazem pod zwierzchnictwem polskim jako lenno. Dopiero w czasie wojny polsko-krzyżackiej w 1520 Olsztynek został zdobyty przez wojska polskie, a hetman wielki koronny Mikołaj Firlej potwierdził przywileje miasta. Od 1525 w granicach zależnych od Polski Prus Książęcych, w 1530 istniał tu polski kościół, przy którym działali wybitni protestanci. Podczas wojny polsko-szwedzkiej w 1628 w mieście stacjonowały polskie oddziały walczące z armią Gustawa Adolfa. W 1656 miasto splądrowały wojska szwedzkie, a rok później spalili je Tatarzy.
Kolejny wielki pożar miał miejsce w 1685. Olsztynek znajdował się już wówczas w granicach państwa brandenbursko-pruskiego, przekształconego w 1701 w Królestwo Prus. W 1708 wybucha epidemia dżumy, która dziesiątkuje liczbę mieszkańców, w ciągu roku umiera prawie połowa z nich. Miasto w 1740 miało 728 mieszkańców, a w 1811 778 mieszkańców. Od 1752 miasto należało do powiatu morąskiego, w 1764 urodził się tutaj Krzysztof Celestyn Mrongowiusz, wybitny filolog i badacz polskości.
W 1807 podczas wyprawy Napoleona na Rosję w mieście stacjonował marszałek Michel Ney. W 1818 Olsztynek został przyłączony do powiatu ostródzkiego. Od 1854 przez czternaście lat dyrektorem gimnazjum miejskiego był Max Toeppen, jednym z absolwentów tej szkoły był Emil Adolf von Behring, tu w 1870 maturę zdał Hieronim Derdowski. W 1871 miasto znalazło się w granicach Niemiec. Olsztynek w 1887 otrzymał połączenie kolejowe z Olsztynem, rok później z Działdowem, a w 1894 z Ostródą (od 1945 linia nie istnieje). Podczas I wojny światowej miasto zajęły wojska rosyjskie, w wyniku prowadzonych walk (bitwa pod Tannenbergiem) znacznie uszkodzono zabudowę i infrastrukturę miejską (ok. 70%).
W latach 1927–1945 w pobliżu miasta znajdował się ogromny monument upamiętniający bitwę pod Tannenbergiem – tzw. Tannenberg-Denkmal. W roku 1934 spoczęły w nim doczesne szczątki prezydenta Rzeszy Paula von Hindenburga, w pogrzebie uczestniczyło prawie pół miliona Niemców.
W okresie od października 1939 do 1945 w mieście zlokalizowany był niemiecki obóz jeniecki Stalag IB "Hohenstein". W 1945 Olsztynek został znacznie zniszczony przez wojska sowieckie (30% zabudowy mieszkaniowej i 25% budynków przemysłowych); podobny los spotkał Tannenberg-Denkmal, który został wysadzony przez wojska niemieckie, a po wojnie jego resztki całkowicie usunięto (do dziś na Rynku stoi monumentalny, granitowy lew pochodzący z tego miejsca). W 1945 Olsztynek znalazł się w granicach Polski.
25 sierpnia 2001 roku w Skansenie w Olsztynku odbył się Festiwal Międzynarodowego Obozu „Tęczowy Most” („Rainbow Bridge”), organizowany przez Jolantę Kwaśniewską. Na festiwalu tym wśród zaproszonych gości pojawili się m.in. prezydent Aleksander Kwaśniewski, brazylijski pisarz Paulo Coelho i izraelski polityk Szimon Peres.
Demografia.
Według danych z 30 czerwca 2012 miasto miało 7713 mieszkańców.
Zabytki.
Zabytkami godnymi uwagi są: gotycki kościół z XIV wieku i pozostałości murów miejskich z basztami z XV w. (budowane po 1415 roku), a przede wszystkim zamek krzyżacki. Wartym uwagi jest też układ urbanistyczny Starego Miasta, oraz pojedyncze domy z początku XX wieku. W mieście znajduje się skansen – Muzeum Budownictwa Ludowego – Park Etnograficzny.
Według rejestru zabytków NID na listę zabytków wpisane są obiekty:
Wspólnoty wyznaniowe.
Na terenie Olsztynka działalność religijną prowadzą następujące Kościoły i związki wyznaniowe:
Transport.
Ważny węzeł drogowy, przez miasto przechodzi też linia kolejowa Olsztyn – Działdowo ze stacją Olsztynek.
W mieście krzyżują się drogi krajowe i ekspresowe:
Sport.
W Olsztynku działa klub sportowy Olimpia Olsztynek powstały w 1946 roku. Aktualnie gra w klasie okręgowej.
Trasy rowerowe.
Olsztynek jest miastem bogatym w trasy rowerowe. Przez miasto prowadzą m.in.:
 trasa rowerowa czerwona:
 trasa rowerowa czarna
 trasa rowerowa żółta
 trasa rowerowa zielona

</doc>
<doc id="180190" url="https://pl.wikipedia.org/wiki?curid=180190" title="Wacław Gieburowski">
Wacław Gieburowski

Wacław Kazimierz Gieburowski (ur. 6 lutego 1878 w Bydgoszczy, zm. 27 września 1943 w Warszawie) – polski duchowny katolicki, wykładowca akademicki, dyrygent chóralny, kompozytor i muzykolog.
Życiorys.
Syn Marcelego (wykładowcy języka polskiego w bydgoskim gimnazjum realnym) i Honoraty z Różanowskich. Studiował teologię w Poznaniu i Gnieźnie. Święcenia kapłańskie otrzymał w 1902 roku w katedrze gnieźnieńskiej. Był wikariuszem w Wągrowcu, Witkowie i Wylatowie oraz administrował parafiami w Dusznie i Kruchowie. W 1908 roku podjął studia z zakresu muzyki kościelnej w Ratyzbonie, gdzie poznał bliżej cecylianizm stawiający sobie za cel odnowę muzyki religijnej w oparciu o wzory muzyki renesansowej. 1 lipca 1909 roku został wikariuszem katedralnym w Poznaniu. Angażując się coraz bardziej w życie muzyczne, inicjował koncerty symfoniczne, dyrygował oratoriami, przejął też kierownictwo Towarzystwa Śpiewaczego "Lutnia". Wykładał w Arcybiskupim Seminarium Duchownym, Państwowym Konserwatorium Muzycznym i na Uniwersytecie Poznańskim. Od 1914 roku kierował Poznańskim Chórem Katedralnym. Wprowadził do jego repertuaru dawną muzykę polską i utwory te popularyzował na licznych koncertach, a jego wychowankami byli m.in. twórcy dwóch innych poznańskich chórów: Stefan Stuligrosz i Jerzy Kurczewski. Popularność poza granicami Polski zdobył dzięki transmisjom radiowym koncertów z poznańskiej katedry. W październiku 1939 roku został aresztowany na osiem miesięcy przez Niemców, a następnie jesienią 1941 roku wysiedlony do Warszawy. W 1946 roku pochowany na Poznańskiej Skałce.
Twórczość.
Skomponował m.in. "Tu es Petrus".

</doc>
<doc id="180191" url="https://pl.wikipedia.org/wiki?curid=180191" title="Logomocja">
Logomocja



</doc>
<doc id="180196" url="https://pl.wikipedia.org/wiki?curid=180196" title="Rząd Rzeczypospolitej Polskiej na Wychodźstwie">
Rząd Rzeczypospolitej Polskiej na Wychodźstwie



</doc>
<doc id="180198" url="https://pl.wikipedia.org/wiki?curid=180198" title="Sudoku">
Sudoku

 – łamigłówka, której celem jest wypełnienie diagramu 9 × 9 w taki sposób, aby w każdym wierszu, w każdej kolumnie i w każdym z dziewięciu pogrubionych kwadratów 3 × 3 (zwanych „blokami” lub „podkwadratami”) znalazło się po jednej cyfrze od 1 do 9.
Zasady przypominają trochę kwadrat łaciński, wymyślony i badany przez średniowiecznych matematyków z terenów Arabii (XIII wiek). W "sudoku", w przeciwieństwie do kwadratu łacińskiego, cyfry nie mogą się powtarzać nie tylko w żadnym wierszu i kolumnie, ale także w małym kwadracie 3 × 3.
Historia.
Sudoku zostało wynalezione przez Amerykanina Howarda Garnsa w 1979 r. i opublikowane pod nazwą „Number Place”. Łamigłówka przeszła wiele zmian. Dzisiejsze sudoku pojawiło się po raz pierwszy w Japonii w 1986 r., w czasopiśmie Nikoli, jednak międzynarodową sławę zyskało dopiero w 2005 r.
W latach 2004 i 2005 sudoku stało się niezwykle popularne w Wielkiej Brytanii dzięki publikacjom łamigłówki w tamtejszych gazetach. Modę na sudoku zapoczątkował „The Times” 12 grudnia 2004 roku. W Polsce sudoku (pod obecną nazwą) jako pierwszy opublikował tygodnik „Polityka” (15 czerwca 2005 r.), kolejne były „Angora”, „Przyjaciółka”, „Gazeta Wyborcza”, „Przegląd”, „Focus”. Gra ta jednak ukazywała się już wcześniej w polskiej prasie m.in. w „Wiedzy i Życiu” pod nazwą „Dziewięć na dziewięć”.
Pierwsza polska strona o sudoku powstała w sierpniu 2005 r. Obecnie zawiera ponad 200 tys. plansz.
Metody rozwiązywania.
W przeciwieństwie do innych łamigłówek sudoku nie wymaga od gracza wykonywania żadnych rachunków matematycznych, przez co wydaje się prosta. W rzeczywistości bez cierpliwości oraz umiejętności logicznego myślenia rozwiązanie diagramu nie jest możliwe.
Do diagramu cyfry wpisywać należy jedynie w miejsca, gdzie cyfra na pewno powinna się znajdować. Niepewne miejsca można tylko zanotować lub zaznaczyć, by uniknąć kreślenia i poprawek.
Poniżej przedstawione są podstawowe metody rozwiązywania sudoku:
Metoda 1.
Polega na znajdowaniu miejsca, gdzie w obrębie małego kwadratu 3 × 3 pasuje dana cyfra na zasadzie eliminacji rzędów i kolumn, w których ta cyfra znajduje się w innych kwadratach.
Diagram 1 – cyfrę 4 wpisać można tylko w jedno pole środkowego dolnego kwadratu (oba pozostałe rzędy są już zajęte).
Diagram 2 – bardziej skomplikowany przypadek, znalezienie miejsca dla cyfry 3. Cyfra 3 pasuje w dwa miejsca w środkowym dolnym kwadracie. Pozwala to na wyeliminowanie tego rzędu (cyfra 3 musi znaleźć się w tym rzędzie, niezależnie, czy na polu po lewej czy po prawej), więc w prawym dolnym kwadracie dwa rzędy są zajęte. Jedną kolumnę zajmuje wpisana już cyfra 3, więc pozostaje jedyne pole, gdzie można wpisać cyfrę 3.(to obok 8)
Metoda 2.
Polega na dopełnianiu rzędu, kolumny lub kwadratu 3 × 3 cyframi od 1 do 9.
Diagram 3 – w dolnym rzędzie brakuje już tylko dwóch cyfr. Łatwo sprawdzić, że są to 1 i 7. Do drugiego pustego pola od lewej pasuje tylko cyfra 1, ponieważ w tej kolumnie już znajduje się cyfra 7. Cyfra 7 natomiast powinna się znaleźć w pierwszym pustym polu po lewej.
Diagram 4 – w pewnym momencie można dopełnić cały kwadrat, dla przykładu lewy dolny. Cyfra 2 pasuje tylko do środkowej kolumny, cyfra 6 tylko do środkowego rzędu. Do tego, gdzie umiejscowić cyfrę 9, można w tym przypadku dojść na dwa sposoby:
Metoda 3.
Jest to metoda wymagająca „bazgrania” po diagramie. Polega ona na stawianiu w odpowiednim miejscu kratki kropek-podpowiedzi. Kropki stawia się tak, by jasno określić cyfrę – patrz Diagram 5.
Metoda druga polega na wpisywaniu małych cyfr w kratkę tak, jak pokazuje Diagram 5 z prawej strony.
Diagram 6 – rozwiązując sudoku, często spotykamy się z sytuacją, kiedy w kwadracie 3 × 3 dana cyfra może znaleźć się dokładnie w dwóch miejscach. Zaznaczamy wtedy oba te miejsca kropką, postawioną w odpowiednim punkcie kratki.
Diagram 7 i 8 – kiedy później, w trakcie rozwiązywania, jedno z tych miejsc zostanie zapełnione jakąś cyfrą inną niż wskazuje kropka, to w drugie miejsce można automatycznie wpisać cyfrę wskazaną przez kropkę.
Odmiany.
Istnieją również inne odmiany sudoku:
Mistrzostwa Polski i świata w sudoku.
Pierwsze mistrzostwa Polski w sudoku, zorganizowane przez tygodnik „Polityka”, zakończyły się 5 listopada 2005 roku. Zwycięzcą został Michał Karwański, tytuł I wicemistrza zdobył Łukasz Bożykowski, a II wicemistrza Katarzyna Ślósarczyk.
Tytuł pierwszego mistrza świata w sudoku zdobyła we włoskim miasteczku Lucca w 2006 r. Jana Tylová z Czech.
Liczba możliwych plansz.
W 2005 r. matematycy Bertram Felgenhauer z politechniki w Dreźnie oraz Frazer Jarvis z uniwersytetu w Sheffield udowodnili, że istnieje 6 670 903 752 021 072 936 960 różnych poprawnych plansz sudoku. Po utożsamieniu wersji różniących się permutacją cyfr, wierszy lub kolumn oraz powstałych przez odbicia i obroty, pozostaje 5 472 730 538 plansz ().
By rozwiązanie planszy było jednoznaczne, potrzeba mieć podanych minimum 17 cyfr w diagramie. Nie każdy układ 17 cyfr daje jednoznaczne rozwiązanie. Liczba znanych 17-cyfrowych plansz sudoku dających jednoznaczne rozwiązanie to 49 151.

</doc>
<doc id="180199" url="https://pl.wikipedia.org/wiki?curid=180199" title="Antoni Szymański (generał)">
Antoni Szymański (generał)

Antoni Czesław Tadeusz Szymański (ur. 30 lipca 1894 w Poznaniu, zm. 11 grudnia 1973 w Londynie) – podoficer Armii Cesarstwa Niemieckiego, powstaniec wielkopolski, pułkownik dyplomowany piechoty Wojska Polskiego i Polskich Sił Zbrojnych, w 1964 mianowany przez Prezydenta RP na uchodźstwie generałem brygady.
Życiorys.
Urodził się w rodzinie Romana (1840–1908) i Heleny z Wyczyńskich, jako najmłodszy z sześciorga dzieci. W latach 1903–1905 uczęszczał do poznańskiego Gimnazjum św. Marii Magdaleny, w latach 1905–1910 nauki pobierał w domu, zaś w latach 1910–1914 uczęszczał do Gimnazjum Humanistycznego we Wschowie. W latach szkolnych był członkiem Towarzystwa Tomasza Zana (sierpień 1912 – lipiec 1914).
11 maja 1915 został wcielony do Armii Cesarstwa Niemieckiego i przydzielony do 20 pułku artylerii polowej w Poznaniu-Sołaczu. Brał udział m.in. w bitwie pod Verdun. Przez cały czas nosił przy sobie kieszonkowe wydanie "Pana Tadeusza" z 1901. W maju 1918 został skierowany do Biedruska w charakterze słuchacza czteromiesięcznego kursu oficerskiego. Po ukończeniu kursu został awansowany na sierżanta-aspiranta oficerskiego.
W październiku 1918 wstąpił do Polskiej Organizacji Wojskowej Zaboru Pruskiego.
3 maja 1922 został zweryfikowany w stopniu kapitana ze starszeństwem z dniem 1 czerwca 1919 roku i 1888. lokatą w korpusie oficerów piechoty. 28 maja 1923 został przydzielony z Dowództwa Okręgu Korpusu Nr VII w Poznaniu do Biura Ścisłej Rady Wojennej w Warszawie. W biurze początkowo pełnił służbę na stanowisku referenta mobilizacyjnego, a następnie referenta w Wydziale „Zachód” Oddziału IIIa.
Z dniem 1 listopada 1925 został przydzielony do Wyższej Szkoły Wojennej w Warszawie, w charakterze słuchacza IV Kursu Normalnego. Z dniem 28 października 1927, po ukończeniu kursu i otrzymaniu dyplomu naukowego oficera sztabu generalnego, został przeniesiony do Oddziału II Sztabu Generalnego, pozostając oficerem nadetatowym 55 pułku piechoty. 2 kwietnia 1929 został awansowany na majora ze starszeństwem z dniem 1 stycznia 1929 roku i 66. lokatą w korpusie oficerów piechoty.
Od 2 września 1929 do 31 marca 1931 był kierownikiem referatu „Niemcy”. W tym okresie – pod pseudonimem „Mars” – opublikował pracę „Siły zbrojne Niemiec”, w którym omówił strukturę armii niemieckiej, zagrożenie jakie stanowiła ona dla Polski oraz kwestię współpracy Niemiec i ZSRR. Z dniem 1 kwietnia 1931 został przeniesiony z Oddziału II Sztabu Głównego do 12 pułku piechoty w Wadowicach na stanowisko dowódcy batalionu detaszowanego w Krakowie.
1 kwietnia 1932 został powołany na stanowisko attaché wojskowego w Berlinie. Na podpułkownika awansował ze starszeństwem z dniem 1 stycznia 1934 i 21. lokatą w korpusie oficerów piechoty. W czerwcu 1939 roku został także attaché wojskowym w Szwajcarii. 24 sierpnia 1939, wraz z attaché lotniczym i morskim, otrzymał zakaz opuszczania Berlina.
3 września 1939 rozpoczęła się ewakuacja ambasady polskiej w Berlinie. W nocy 5 na 6 września dotarł do Kopenhagi, gdzie podjął decyzję o powrocie do walczącego kraju. 9 września przez Sztokholm, Helsinki dotarł do Wilna. 11 września zameldował się w Sztabie Naczelnego Wodza w Brześciu nad Bugiem, gdzie mianowany został szefem Oddziału II Dowództwa Frontu Południowego we Lwowie.
W tym czasie (jesień 1939) jego żona Halina Szymańska wraz z dziećmi, dzięki osobistej pomocy szefa Abwehry, admirała Wilhelma Canarisa, bezpiecznie wyjechała z Poznania do Szwajcarii. Halina Szymańska, jako brytyjski agent, spotykała się z Canarisem i Giseviusem w kolejnych latach wojny.
Antoni Szymański brał udział w obronie Lwowa. Po kapitulacji tego miasta (22 września) dostał się do niewoli radzieckiej. Przebywał w obozie przejściowym w Wołoczyskach, następnie (do 26 stycznia 1940) w obozie w Starobielsku. W tym ostatnim poddawany był indoktrynacji – nieskutecznej jednak, ponieważ Szymański nie znał rosyjskiego. W styczniu 1940 został przeniesiony do więzienia na Łubiance – było to efektem odrzucenia propozycji współpracy z ZSRR. Uwolniony został po zawarciu układu Sikorski-Majski.
Po uwolnieniu wstąpił do sztabu gen. Andersa. 8 września 1941 razem z generałem brygady Mieczysławem Boruta-Spiechowiczem, wyznaczonym na dowódcę 5 Dywizji Piechoty udał się z Moskwy do miejscowości Tatiszczewo z zadaniem sformowania 15 pułku piechoty. Po odwołaniu szefa sztabu 5 Dywizji Piechoty, ppłk. dypl. Berlinga, na krótko zajął jego miejsce.
W marcu 1942 przeniesiony został do Teheranu, gdzie objął stanowisko Inspektora Oddziałów Polskich w Iranie, zaś w maju został dowódcą Bazy Ewakuacyjnej w Iranie. Na pułkownika został awansowany ze starszeństwem z dniem 1 stycznia 1943 roku w korpusie oficerów piechoty.
14 lipca 1943 objął stanowisko attaché wojskowego w Kairze. Funkcję tę sprawował do 24 sierpnia. 1 stycznia 1945 został attaché wojskowym w Paryżu. Po zakończeniu II wojny światowej został szefem Wojskowej Misji Likwidacyjnej w Paryżu i przebywał na tym stanowisku do maja 1948. Następnie zamieszkał w Londynie.
Prezydent RP August Zaleski awansował go na generała brygady ze starszeństwem z 11 listopada 1964 roku w korpusie generałów.
Zmarł 11 grudnia 1973 w Londynie. Został pochowany na cmentarzu Gunnersbury.

</doc>
<doc id="180211" url="https://pl.wikipedia.org/wiki?curid=180211" title="Czarnogórcy">
Czarnogórcy

Czarnogórcy – naród południowosłowiański zamieszkujący głównie zachodnią i środkową Czarnogórę oraz lokalnie Serbię, szczególnie Wojwodinę; ok. 400 tys. (2006). 
Naród pod względem kultury i języka blisko spokrewniony z Serbami. 
Posługują się językiem czarnogórskim (22%), lecz częściej określają się jako użytkownicy języka serbskiego (63,6%). 
Czarnogórcy w większości wyznają prawosławie.
Czarnogórcy do XX wieku zachowali społeczeństwo tradycyjne, klanowe (zachowane układy patriarchalne, zadrugi, rozbudowany system pokrewieństwa rzeczywistego i fikcyjnego: pobratymstwo, kumowie, siostry). Tradycyjne zajęcia: pasterstwo, w niektórych rejonach także rolnictwo.
Charakterystycznym elementem ubioru jest czarnogórska czapka.

</doc>
<doc id="180224" url="https://pl.wikipedia.org/wiki?curid=180224" title="Macedończycy">
Macedończycy

Macedończycy − naród południowosłowiański, zamieszkujący głównie w Macedonii Północnej (1,29 mln osób, tj. 64,2% ludności republiki), a także leżącą w Grecji Macedonię Egejską (według szacunków Greckiego Komitetu Helsińskiego od 10 do 30 tysięcy), bułgarską Macedonię Pirińską (1654 osób), a także południową Albanię (brak wiarygodnych danych). Liczniejsze skupiska na emigracji w Kanadzie (Toronto), Australii (Perth, Sydney, Melbourne) oraz USA.
Pochodzenie.
Macedończycy wywodzą się od plemion słowiańskich, przybyłych do Macedonii na przełomie VI i VII wieku, które zasymilowały także część autochtonicznej ludności iliryjskiej i trackiej. Posługują się językiem macedońskim. Dominującym wyznaniem jest prawosławie.
Istnieją także niewielkie wspólnoty słowiańskojęzycznych muzułmanów oraz ludność słowiańskojęzyczna i liczna ludność greckojęzyczna, w greckiej Macedonii, identyfikująca się jako Macedończycy-Grecy.
Inna teoria stwierdza, że Macedończycy są Bułgarami, którzy przez ideologię macedonizmu, powstałą w drugiej połowie XIX w., wyodrębnili odrębną tożsamość narodową, kulturę, język (który jest jednym z dialektów języka bułgarskiego). Celem macedonizmu było stworzenie odrębnej narodowości słowiańskiej w Macedonii i pozbycie się bułgarskiego pochodzenia etnicznego. Gdy powstała Jugosławia nowe władze rozpoczęły politykę wycofywania bułgarskiego wpływu w Północnej Macedonii.

</doc>
<doc id="180225" url="https://pl.wikipedia.org/wiki?curid=180225" title="PZL-130 Orlik">
PZL-130 Orlik

PZL-130 Orlik – szkolno-treningowy samolot śmigłowy przeznaczony do szkolenia podstawowego i zaawansowanego pilotów zawodowych, budowany w PZL "Warszawa-Okęcie".
Historia rozwoju.
Prace nad nowym samolotem szkolnym o napędzie śmigłowym prowadzono w biurze konstrukcyjnym PZL na Okęciu. Zespołem kierował Andrzej Frydrychewicz. Wstępny projekt maszyny przedstawiono w 1981 r. Samolot oznaczono PZL-130 i nazwano Orlik. Nazwa Orlik nawiązuje do Szkoły Orląt została zaproponowana przez Andrzeja Frydrychewicza.
W lipcu 1982 roku ukończono makietę samolotu w skali naturalnej - otrzymała fikcyjny numer 0252. Pierwszy prototyp, o numerze 001 przeznaczono do badań naziemnych. W 1984 powstała maszyna o numerze 002, którą wyposażono w silnik gwiazdowy, M-14Pm o mocy 246 kW. Pierwszy lot Orlik wykonał 12 października 1984. Pilotem był pilot doświadczalny PZL Okęcie, Witold Łukomski. Następnie powstały kolejne maszyny: 003 (oblot w grudniu 1984) i 004 (oblot w styczniu 1985). Planem miało być użycie wyłącznie krajowych komponentów. W efekcie struktura maszyny składa się z około 2100 nowych części i 750 zaadaptowanych z innych maszyn.
Samolot wystawiony został na 36. Międzynarodowym Salonie Lotniczym i Astronautycznym w Paryżu. W końcu 1985 prototyp 004 trafił do Kanady, gdzie wymieniono silnik na turbośmigłowy Pratt &amp; Whitney Canada PT6A-25A, a także wymieniono awionikę, instalację tlenową, a instalację pneumatyczna zastąpiono hydrauliczną. Dodano również cztery zamki na dodatkowe zbiorniki paliwa lub uzbrojenie. Po tych przeróbkach egzemplarz 004 przemianowano na PZL-130T Turbo Orlik. Przebudowana maszyna została oblatana 13 lipca 1986 i w tym samym roku zaprezentowano go w Chinach. Początkowy brak zainteresowania samolotem ze strony wojska spowodował, że Orlika zaczęto promować w Kanadzie, Irlandii, Grecji i państwach Ameryki Południowej. Początkowo Kolumbia zgłosiła zainteresowanie na 80 sztuk samolotów tej klasy, również w wersji przeciwpartyzanckiej, z uzbrojeniem dostarczonym przez belgijską firmę FN-Herstal. W 1987 samolot ten uległ katastrofie, w której zginęło dwóch pilotów (Polak i kolumbijski oficer, który testował maszynę). Katastrofa samolotu przekreśliła szanse na eksport do Ameryki Południowej. Tragedia sprawiła, że przerwano prace nad PZL-130T.
W tym czasie na Okęciu powstały dwa kolejne prototypy – 005 z silnikiem tłokowym M-24Pm i 006 z silnikiem K8-AA (produkowany w Polsce na licencji M-14Pm), zwiększono również rozpiętość skrzydeł. Obie maszyny przekazano do testowania armii, która uznała, że należy prowadzić dalsze prace nad Orlikiem napędzanym silnikiem turbośmigłowym. Na nową jednostkę napędową wybrano czeski silnik Walter M601E. Zamontowano go na kolejnym prototypie, 007, który oznaczono PZL-130TM. Maszynę tę po oblocie (pilot doświadczalny mgr inż. Jan Gawęcki) w 1991 przekazano lotnictwu wojskowemu w celu wykonania prób. Dobre wyniki sprawiły, że przebudowano również w ten sposób samoloty 005 i 006. Je również, w końcu 1992, przekazano wojsku.
Produkcję kontynuowano, kolejny egzemplarz, 008, z silnikiem PT6A-25A o trójłopłatowym śmigle otrzymał oznaczenie PZL-130T.
Testy na prototypach 006 i 007 sprawiły, że armia sprecyzowała wymagania. Nowa maszyna miała być dostosowana do lotów bez widzialności, wykonywania akrobacji, treningu w korzystaniu ze środków nawigacyjnych oraz treningu zwalczania celów powietrznych i naziemnych z wykorzystaniem przyrządów celowniczych. W początku 1992 powstał prototyp 009, który poza tym, że spełniał wymagania armii, posiadając zestaw przyrządów zbliżonych do PZL TS-11 Iskra, wyposażony był w silnik Walter 601T z pięciołopatowym śmigłem. W ten sposób powstała wersja PZL-130TB. Po testach, w 1993 dopuszczono tę wersję do użytkowania w lotnictwie wojskowym z zaleceniem dodania foteli katapultowych, rejestratora parametrów lotu (czarnej skrzynki) oraz innych elementów wzbogacających awionikę. W ten sposób powstał PZL-130TC-1.
W międzyczasie podpisano zamówienie na 48 sztuk PZL-130TB, których dostawy rozpoczęto w 1994. Pierwszą jednostką wyposażoną w Orliki był 60 Lotniczy Pułk Szkolny stacjonujący w Radomiu.
W zakładach natomiast prototyp 009 podniesiono do standardu PZL-130TC-1. Podczas prób prototyp uległ katastrofie w wyniku awarii układu napędowego, lecz prac nie przerwano zastępując go maszyną 037. Do końca 1998 przebudowano również wszystkie seryjne PZL-130TB na PZL-130TC-I. W 2004 testowano również nową wersję PZL-130TC-II (pilot doświadczalny mgr inż. Maciej Aksler i Krzysztof Galus) seryjny samolot o numerze 047 z 2. Ośrodka Szkolenia Lotniczego, w którym zmieniono skrzydła na większe (większa rozpiętość i powierzchnia), geometrię steru kierunku, a także wymieniono silnik na Pratt &amp; Whitney of Canada PT6-25C o zwiększonej do 551 kW mocy, która jest stała bez względu na wysokość lotu i temperaturę powietrza, oraz dłuższym resursie. Wymieniono również śmigło na czterołopatowe Hartzell D4N, zmieniono pozycję instruktora i poprawiono awionikę.
Drugi samolot w standardzie TC-II o numerze bocznym 037 znajdował się w jednostce w Radomiu. Początkowo planowano modernizację 10 z 37 eksploatowanych Orlików, ale z różnych przyczyn program ten opóźnił się, a ostatecznie zdecydowano o przebudowie do nowego standardu 28 maszyn. Zaprezentowano również prototyp PZL-130TC-III o jeszcze lepszej awionice wyposażony między innymi w HUD. W samoloty te jest wyposażony powstały 1 stycznia 1998 roku Zespół Akrobacyjny „Orlik”. Początkowo zespół latał na 5 samolotach typu TC-1 oraz 2 zmodernizowanych do standardu TC-II.
11 stycznia 2010 Siły Powietrzne WP podpisały umowę z EADS PZL „Warszawa – Okęcie” S.A. na modernizację 16 egzemplarzy PZL-130TC-I do wersji TC-II Garmin. Ostatnia zmodernizowana maszyna o numerze bocznym 052 została przekazana do 42. Bazy Lotnictwa Szkolnego w Radomiu 23 września 2013. W 2014 r. Inspektorat Uzbrojenia rozpoczął analizę rynku dotyczącą modernizacji 12 Orlików do wersji TC-II Glass Cockpit. W 2017 r. poinformowano, że modernizacja nie zostanie przeprowadzona.
Jednak w 2017 roku doszło do podpisania umowy, na mocy poddano modernizacji 12 maszyn PZL-130 TC-I do standardu TC-II Advanced będących na wyposażeniu 42 Bazy Lotnictwa Szkolnego. Modernizacja zakładała montaż nowych skrzydeł i ogonowej części kadłuba, łoża silnika i owiewki kabiny załogi oraz nowego silnika PTA6-25C Pratt &amp; Whitney Canada o mocy 760 KM z czterołopatowymi śmigłem Hartzell, a także nowego systemu klimatyzacji i układu elektrycznego. Dodatkowo zamontowano nowoczesne systemy pilotażowo-nawigacyjne takie jak zintegrowane wyświetlacze parametrów lotu, wskaźniki pracy silnika, nawigacji i ostrzegawcze, nową radiostację pokładową, układ ostrzegania o zbliżaniu się do powierzchni ziemi oraz o ruchu lotniczym i antykolizyjny. Przeprowadzone prace pozwolą dodatkowo na wydłużenie resursu tych maszyn do 12 000 godzin w powietrzu. Dodatkowo zdecydowano się zmodernizować 16 używanych dotychczas maszyn PZL-130 TC-II do wersji TC-II Advanced.
Zgodnie z powyższą umową wszystkie eksploatowane samoloty PZL-130 Orlik w Siłach Powietrznych zostaną zmodernizowane do jednolitej wersji TC-II Advanced do 2021 roku.
Opis techniczny.
Samolot szkolno-treningowy konstrukcji całkowicie metalowej w układzie dolnopłata. Kadłub konstrukcji półskorupowej o przekroju prostokątnym owalnie sklepiony. Nitowana i zgrzewna, podzielona na dwie części przednią i tylną. Osłona kabiny otwierana na prawą stronę ze szkła organicznego i ramy szklano-epoksydowej. Za kabiną komora wyposażenia elektrycznego. Na końcu kadłuba lampa antykolizyjna.
Skrzydło wolnonośne o obrysie trapezowym i wzniosie 5 stopni, konstrukcji jednoczęściowej i jednodźwigarowej mocowane dwoma okuciami, dwoma wahaczami i czterema łącznikami. Konstrukcja części spływowej kesonu zgrzewana. Pokrycie kesonu stanowi blacha duralowa o grubości od 1,2 do 2 mm nitowana nitami wpuszczanymi. Wewnątrz skrzydeł integralne zbiorniki paliwa o pojemności 640 litrów i komory na koła podwozia głównego. Ponadto na dolnej powierzchni skrzydeł znajduje się 4 (TC-1) lub 6 (TC) węzłów do mocowania uzbrojenia. Na końcach skrzydeł lampki pozycyjne i światło lądowania.
Lotki szczelinowe wychylane za pomocą układu popychaczowego oraz napędzane elektrycznie dwuszczelinowe klapy Fowlera o różnym wychyleniu. Usterzenie klasyczne ze sterem kierunku, jednodźwigarowe ze wzmocnionym pokryciem. Statecznik pionowy trapezowy metalowy półskorupowy, ze sterem kierunku z wyważeniem masowym i skompensowaniem aerodynamicznym, z klapką odciążającą i wyważającą. Ster kierunku kompozytowy. Statecznik poziomy metalowy półskorupowy. Ster wysokości prostokątny, dwusegmentowy, metalowy półskorupowy. Na tyle części kadłuba stała płetwa ustateczniająca, rekompensująca moment obrotowy śmigła. Na szczycie statecznika lampa antykolizyjna.
Zespół napędowy stanowił czeski silnik turbośmigłowy, Walter M-601E o mocy 490 kW z pięciołopatowym śmigłem Avia V510/7 o średnicy 2,3 m. Podwozie trójkołowe (wszystkie koła tej samej średnicy) chowane hydraulicznie.
Koło przednie na widelcu koła główne wahaczowe z golenią teleskopową. Podwozie wyposażono w amortyzatory olejowo-gazowe i hamulce hydrauliczne, wciągane we wnękę z pokrywami. Hamulce wielotarczowe, sterowane hydraulicznie, z trzema układami - zasadniczym, postojowym i awaryjnym. Podwozie przednie z reflektorem lądowania.
Kabina wyposażona w fotele wyrzucane Martin-Baker Mk PL11B. Fotele umieszczone są jeden za drugim (tandem) z lekkim podwyższeniem fotela tylnego w celu poprawienia widoczności instruktora do przodu.
W muzeach.
Samoloty PZL-130 Orlik można oglądać w następujących muzeach:Muzeum Sił Powietrznych w Dęblinie
Muzeum Lotnictwa Polskiego w Krakowie
Muzeum Wojska Polskiego w Warszawie 
Pomniki.
Obecnie Orlika o numerze 006 zobaczyć można w Warszawie. Stoi przed budynkami Instytutu Technicznego Wojsk Lotniczych na ul. Księcia Bolesława.
Drugi, oznaczony numerem 027 stoi na skwerze przed budynkiem sztabu 42 Bazy Lotnictwa Szkolnego w Radomiu.

</doc>
<doc id="180226" url="https://pl.wikipedia.org/wiki?curid=180226" title="Paul Biya">
Paul Biya

Paul Barthélemy Biya (ur. 13 lutego 1933 w Mvomeka’a) – kameruński polityk, premier Kamerunu w latach 1975–1982, prezydent od 6 listopada 1982.
Urodzony w ubogiej katolickiej rodzinie, wykształcony na francuskich uczelniach, w latach 60. XX w. rozpoczął karierę urzędniczą w administracji prezydenta Ahmadou Ahidjo; pełnił funkcje ministerialne. W 1975 uzyskał nominację na stanowisko premiera. W 1982, po złożeniu urzędu z powodów zdrowotnych przez Ahidjo, został – z mocy prawa – prezydentem Kamerunu. Pierwsze lata jego samodzielnych rządów charakteryzowały się konsolidacją i monopolem władzy jednej partii oraz próbą zamachu stanu. W 1982 i 1988 był jedynym kandydatem w wyborach prezydenckich.
W 1990, pod wpływem nacisków kształtującej się opozycji i części społeczeństwa, wprowadził system wielopartyjny, jednak pierwsze wielopartyjne wybory parlamentarne i prezydenckie przeprowadzone w 1992 naznaczone były licznymi fałszerstwami. Dzięki przyjętym w 1996 poprawkom do konstytucji Paul Biya mógł z powodzeniem ubiegać się o kolejne reelekcje w wyborach w 1997 oraz w 2004. Żadne z nich nie odbyły się bez zarzutów o manipulacje. W 2008 zniósł limit kadencji głowy państwa, co umożliwiło mu dalsze sprawowanie władzy.
Na arenie międzynarodowej prowadzi ustabilizowaną i niekonfrontacyjną politykę. Najściślej współpracuje z Francją, Chinami, Stanami Zjednoczonymi oraz państwami regionu. Polityka wewnętrzna prezydenta Biyi krytykowana jest przez organizacje broniące praw człowieka, które przypisują mu ograniczanie swobód politycznych i łamanie innych praw obywateli. Obok zarzutów o tłumienie wolności mediów, marginalizacji wielu grup etnicznych i tolerancji wobec korupcji, donoszą one o zgromadzeniu przez prezydenta majątku wynoszącego ok. 100 mln USD.
Młodość i edukacja.
Paul Biya urodził się w 1933 w miejscowości Mvomeka’a, położonej w departamencie Dja-et-Lobo w Kamerunie Francuskim, ówczesnej kolonii Francji. Pochodzi z grupy etnicznej Beti-Pahuin. Jego ojcem był Etienne Mvondo Assam, a matką Anastasie Eyenga Elle. Rodzina nie należała do najzamożniejszych.
W 1948 Biya ukończył katolicką szkołę podstawową w Nden, po czym rozpoczął dwuletnią naukę w seminarium Saint-Tharcissius w Edéi oraz w seminarium Saint-Joseph w Akono (1950–1954). Od 1954 do 1956 kształcił się w Lycée Général Leclerc w Jaunde. W 1956 uzyskał baccalauréat w Lycée Louis-le-Grand w Paryżu. Po zdobyciu wykształcenia na poziomie średnim rozpoczął studia na Uniwersytecie Paryskim, na którym w 1960 ukończył prawo publiczne (z tytułem zawodowym licencjata). Rok później uzyskał dyplom Instytutu Nauk Politycznych w Paryżu, a w 1962 dyplom Institut des Hautes Études d’Outre-Mer (IHEOM). W 1963 został magistrem prawa publicznego.
Początek kariery politycznej.
Po ukończeniu studiów i powrocie z Francji do ojczyzny Biya rozpoczął pracę w administracji prezydenta Ahmadou Ahidjo, pierwszego prezydenta niepodległego Kamerunu. W październiku 1962 został "chargé de mission" w departamencie pomocy zagranicznej Prezydencji Republiki. Od stycznia 1964 do lipca 1965 pełnił funkcję dyrektora gabinetu w Ministerstwie Edukacji Narodowej, Młodzieży i Kultury. W lipcu 1965 objął stanowisko sekretarza stanu w tym resorcie. W grudniu 1967 objął stanowisko dyrektora gabinetu Prezydenta Republiki, a w styczniu 1968 objął w nim dodatkowo funkcję sekretarza generalnego. W czerwcu 1970 objął stanowisko ministra stanu i sekretarza generalnego Prezydencji Republiki. Był również ambasadorem dobrej woli do Nigerii i Ghany.
Po wyborze prezydenta Ahidjo na kolejną kadencję w kwietniu 1975, do konstytucji wprowadzono poprawkę, ustanawiającą instytucję szefa rządu. 30 czerwca 1975 Biya został mianowany przez prezydenta Ahidjo na pierwszego w historii premiera Kamerunu. Na mocy uchwalonej 29 czerwca 1979 kolejnej poprawki do konstytucji nr 79/02 szef rządu stawał się następcą szefa państwa w przypadku opróżnienia przez niego urzędu lub niezdolności do sprawowania władzy. Jako premier Biya nie odgrywał istotnej roli politycznej.
Prezydent.
Przejęcie władzy (1982–1984).
4 listopada 1982 prezydent Ahidjo ogłosił nieoczekiwanie rezygnację ze stanowiska głowy państwa z powodów zdrowotnych. Biya z mocy prawa objął urząd prezydenta i został zaprzysiężony 6 listopada 1982.
Objęcie władzy przez frankofońskiego katolika z południowej części kraju zagroziło dotychczasowej dominacji politycznej muzułmanów z północy kraju (którym był m.in. prezydent Ahidjo). Początkowo Ahidjo zachował stanowisko szefa Narodowego Związku Kameruńskiego ("Union Nationale Camerounaise", UNC), jedynej legalnie działającej partii politycznej w kraju. Biya objął funkcję wiceprzewodniczącego tego ugrupowania, wszedł też w skład jego komitetu centralnego i biura politycznego.
Początkowo poprawne stosunki z byłym prezydentem zaczęły ulegać pogorszeniu w 1983. Biya dążył do konsolidacji swojej władzy, co powodowało narastający konflikt. Dodatkową rolę odgrywał czynnik religijny i etniczny. W sierpniu 1983 prezydent ogłosił wykrycie antyrządowego spisku mającego na celu przeprowadzenie zamachu stanu. Równocześnie zdymisjonował premiera Bella Boubę Maigariego i ministra sił zbrojnych (obaj byli muzułmanami z północy). Jeszcze w tym samym miesiącu Ahidjo zrezygnował z funkcji szefa UNC, ostro krytykując rządy Biyi, po czym wyjechał do Francji.
W lutym 1984 były prezydent oraz dwóch jego doradców wojskowych zostało skazanych (Ahidjo zaocznie) na karę śmierci, zmienioną na dożywotnie pozbawienie wolności, za współudział w antyprezydenckim spisku. We wrześniu 1983 Biya został wybrany na nowego przewodniczącego partii.
W listopadzie 1983 zarządził organizację z rocznym wyprzedzeniem wyborów prezydenckich, wyznaczając ich datę na styczeń 1984. W wyborach, przeprowadzonych 14 stycznia 1984, zdobył według oficjalnych wyników 99,98% głosów poparcia, będąc jedynym kandydatem na ten urząd. W tym samym czasie ogłosił zmianę nazwy państwa ze Zjednoczonej Republiki Kamerunu na Republikę Kamerunu oraz zniesienie urzędu premiera.
Konsolidacja władzy prezydenckiej (1984–1990).
Po przejęciu władzy i pierwszym zwycięstwie w wyborach prezydent Biya podejmował dalsze kroki w celu ugruntowania swojej pozycji na scenie politycznej.
W kwietniu 1984 jego rządy zostały zagrożone przez wojskowy zamach stanu. 5 kwietnia 1984 ogłosił rozwiązanie Straży Prezydenckiej, w szeregi której wchodzili w większości żołnierze z muzułmańskiej północy kraju, związani z byłym prezydentem Ahidjo. Następnego dnia członkowie straży, na czele z pułkownikiem Salehem Ibrahimem, wszczęli przeciw niemu zamach. W czasie trzydniowych intensywnych walk zginęły setki osób. Oficjalne źródła państwowe informowały o śmierci 4 cywilów, 7 żołnierzy i 58 rebeliantów. Jednak liczby te były najprawdopodobniej zaniżone, jako że wielu cywilów grzebanych było samodzielnie przez rodziny. Ponadto przeszło 260 żandarmów uznanych zostało za zaginionych i prawdopodobnie zginęło w czasie walk. Rebelia została ostatecznie stłumiona przez wojska wierne głowie państwa, a 51 zamachowców skazano na śmierć. Prezydent oskarżył zamachowców o przygotowywanie spisku od dłuższego czasu, a przebywającemu na uchodźstwie Ahidjo zarzucił powiązania z zamachem.
Konsekwencją nieudanego puczu były rozległe zmiany w strukturach armii. Równocześnie do nich Biya doprowadził do zmian w rządzie, partii i na kierowniczych stanowiskach w państwowych przedsiębiorstwach. W marcu 1985 przekształcił UNC w Demokratyczne Zgromadzenie Narodu Kameruńskiego ("Rassemblement démocratique du Peuple Camerounais", RDPC), obejmując w nim przywództwo. Od stycznia do marca 1986 w partii doszło do zmian na wszystkich jej szczeblach. Biya usunął ze stanowisk stronników byłego prezydenta, obsadzając je nowymi, oddanymi sobie ludźmi.
24 kwietnia 1988 zwyciężył w kolejnych wyborach prezydenckich, zorganizowanych (o rok wcześniej w stosunku do konstytucyjnego terminu) jednocześnie z wyborami parlamentarnymi, w których zwycięstwo odniosło RDPC. Będąc jedynym kandydatem, zdobył formalnie 98,75% głosów poparcia. W maju 1988 zdymisjonował dotychczasowy gabinet, składający się z 24 ministrów, i zlikwidował lub przekształcił część z urzędów. W kolejnych miesiącach wzmocnił kontrolę nad mediami; w kraju doszło do zatrzymań dziennikarzy krytycznych wobec rządu.
Już wcześniej, w 1986, działający na uchodźstwie Związek Ludności Kamerunu ("Union des Populations du Cameroun", UPC) alarmował o aresztowaniach oponentów politycznych prezydenta Biyi, większość których stanowili anglojęzyczni członkowie podziemnych organizacji politycznych. Najsilniejszą opozycję wobec jego rządów demonstrowali właśnie mieszkańcy dawnej brytyjskiej części kraju, którzy zarzucali mu marginalizację i prześladowania.
Droga do rządów wielopartyjnych (1990–1992).
W 1990 prezydent Biya, pod wpływem nacisków ze strony opozycji i społeczeństwa oraz w warunkach złej sytuacji gospodarczej państwa, wprowadził oficjalnie system wielopartyjny. W 1992 odbyły się pierwsze w historii Kamerunu wielopartyjne wybory parlamentarne i prezydenckie, naznaczone według międzynarodowych organizacji monitorujących ich przebieg fałszerstwami i manipulacjami.
W drugiej połowie lat 80. XX wieku nasiliła się działalność tajnych ruchów politycznych. Jedyną legalnie działająca partią było wówczas prezydenckie RDPC. W lutym 1990 władze aresztowały i skazały na kary pozbawienia wolności kilkanaście osób oskarżonych o działalność w nielegalnym Froncie Socjaldemokratycznym ("Front Social-Démocratique", FSD). Opozycja, organizująca się w podziemiu politycznym, wzywała prezydenta do reform i wprowadzenia systemu wielopartyjnego. Biya sprzeciwiał się temu, twierdząc, że tak radykalne zmiany zniweczyłyby wysiłki mające na celu przezwyciężenie postępującego kryzysu gospodarczego. W marcu 1990 zwolennicy zmian rozpoczęli serię demonstracji poparcia dla FSD. W maju, w wyniku brutalnego działania służb bezpieczeństwa, w mieście Bamenda zginęło 6 demonstrantów.
W czerwcu 1990 Biya został ponownie wybrany na przewodniczącego RDPC. Z powodu presji społecznej i przedłużających się protestów opozycji zadeklarował, jeszcze w tym samym miesiącu, wprowadzenie w przyszłości systemu wielopartyjnego oraz pakietu reform, w tym zniesienie prawa karzącego za działalność wywrotową, zakazującego stowarzyszeń politycznych oraz ograniczającego wolność prasy. W kraju powołano komitet ds. rewizji praw człowieka oraz zwolniono część więźniów politycznych. W grudniu 1990 parlament przyjął prawo ustanawiające oficjalnie system wielopartyjny. Dopuszczało ono rejestrację nowych partii politycznych, które jednak nie mogły być tworzone w oparciu o podziały etniczne i finansowane ze środków zagranicznych.
W 1991 Biya poddawany był dalszym naciskom na przeprowadzenie reform politycznych. W styczniu opozycja rozpoczęła protesty, domagając się uchwalenia przez niego amnestii dla skazanych za organizację zamachu z 1984. Jednocześnie protestowała przeciw procesowi dwóch dziennikarzy oskarżonych o szkalowanie prezydenta. Głównym postulatem opozycji było zwołanie przez prezydenta konwencji narodowej w celu opracowania kalendarza wyborczego. Podtrzymywanie sprzeciwu przez Biyę wobec tych planów doprowadziło do nowej fali protestów w kwietniu 1991, w czasie których, także w wyniku działań funkcjonariuszy służb bezpieczeństwa, zginęło ponad 100 osób.
W rezultacie prezydent zgodził się na amnestię dla wszystkich więźniów politycznych oraz przywrócił funkcję premiera, którym mianował Sadou Hayatou. Odrzucił jednak plan zwołania ogólnokrajowej konferencji politycznej. Wobec tego opozycja, skupiona w koalicji Narodowego Komitetu Współpracy Partii Opozycyjnych, rozpoczęła w maju 1991 kampanię nieposłuszeństwa obywatelskiego, polegającą początkowo na jednodniowych strajkach i demonstracjach. W czerwcu władze wprowadziły stan wojenny w 10 prowincjach kraju i zakazały zwoływania posiedzeń partii opozycyjnych. Opozycja odpowiedziała intensyfikacją protestów i zorganizowała dotkliwy dla gospodarki strajk generalny. W odpowiedzi władze rozwiązały Narodowy Komitet Współpracy Partii Opozycyjnych.
W październiku 1991 prezydent podjął jednostronną decyzję i ogłosił organizację pierwszych wielopartyjnych wyborów parlamentarnych w lutym następnego roku. Zapowiedział, że ich zwycięzca zyska prawo nominacji premiera, i zaprosił opozycję do dyskusji na temat reformy prawa wyborczego. Pod koniec października rozpoczęły się trójstronne rozmowy (rząd, opozycja, niezależni urzędnicy). W listopadzie władze i opozycja zawarły porozumienie zakładające powołanie komitetu ds. reform konstytucyjnych. Partie opozycyjne zobowiązały się do zawieszenia demonstracji i strajków, a strona prezydencka zwolniła więźniów zatrzymanych w ich trakcie oraz zniosła zakaz zgromadzeń i stan wojenny obowiązujący w części kraju.
Wybory, zorganizowane 1 marca 1992, zostały zbojkotowane przez część opozycji, w tym największe partie SFD i UPC, które oprotestowały w ten sposób zbyt wczesny ich zdaniem termin głosowania i faworyzujące rządzących prawo wyborcze. Będące u władzy RDPC zdobyło 88 ze 180 miejsc w Zgromadzeniu Narodowym i utworzyło koalicję z małą partią MDR ("Movement pour la Defence de la Republique", Ruch na rzecz Obrony Republiki). Prezydent na nowego premiera powołał Simona Achidi Achu, członka własnej partii.
W sierpniu 1992 Biya ogłosił organizację planowanych na wiosnę 1993 wyborów prezydenckich we wcześniejszym terminie: w październiku 1992. Ruch ten miał na celu wykorzystanie kapitału politycznego i zwycięstwa w wyborach parlamentarnych. We wrześniu 1992 władze zmieniły także prawo wyborcze, wprowadzając korzystne dla siebie regulacje, jak zakaz formowania sojuszy wyborczych i elekcję głowy państwa nie w dwóch, lecz w jednej turze. W pierwszych wielopartyjnych wyborach prezydenckich z 11 października 1992 głównym rywalem urzędującego prezydenta był wspólny kandydat sojuszu ARC ("Alliance pour le Redressement du Cameroun", Sojusz Odnowy Kamerunu), koalicji partii opozycyjnych, które zbojkotowały wcześniejsze wybory parlamentarne, John Fru Ndi (lider FSD).
Według oficjalnych wyników Biya uzyskał 39,98% głosów poparcia, podczas gdy Fru Ndi 35,97%. Kandydat opozycji natychmiast odrzucił oficjalne wyniki, ogłaszając własne zwycięstwo. Zaskarżył rezultat głosowania do Sądu Najwyższego, domagając się jego unieważnienia, jednak sąd odrzucił jego petycję. Międzynarodowe organizacje monitorujące przebieg wyborów doszukały się licznych nieprawidłowości i fałszerstw w ich trakcie. Ogłoszenie wyników wyborów doprowadziło do gwałtownych protestów zwolenników opozycji w wielu regionach kraju, a szczególnie w jego północno-zachodniej części. Pod koniec października, w odpowiedzi na wystąpienia, władze umieściły Fru Ndi i kilku jego współpracowników w areszcie domowym i wprowadziły na okres 3 miesięcy stan wyjątkowy w Prowincji Północno-Zachodniej. W listopadzie 1992 prezydent Biya został zaprzysiężony na swoją trzecią kadencję.
Trzecia kadencja (1992–1997).
W czasie kolejnej kadencji Biya znowelizował ustawę zasadniczą, wprowadzając do niej limit dwóch kadencji prezydenta, co umożliwiło mu na nowo ubiegać się o najwyższy urząd w państwie. W 1997 odniósł zwycięstwo w wyborach, naznaczonych zdaniem organizacji międzynarodowych fałszerstwami. Kamerun zmagał się w tamtym okresie z ruchem secesjonistycznym na zachodzie kraju.
Po wprowadzeniu systemu wielopartyjnego administracja prezydenta rozpoczęła prace nad zmianą konstytucji z 1972 i przystosowaniem jej do nowych realiów politycznych. W maju 1993, po spotkaniu z francuskim prezydentem François Mitterrandem, Biya ogłosił rozpoczęcie debaty w sprawie nowelizacji konstytucji. W tym samym miesiącu jego administracja przedstawiła projekt zmian zapewniający demokratyczną formę rządów, ustanawiający wyższą izbę parlamentu oraz dwie pięcioletnie kadencje prezydenta i wybory prezydenckie przeprowadzane w dwóch turach. Proces zmiany konstytucji przeciągał się z powodu bojkotu ze strony opozycji, która zarzucała władzom ograniczanie debaty publicznej.
W grudniu 1995 Zgromadzenie Narodowe przyjęło ostatecznie poprawki do konstytucji zgłoszone przez Biyę miesiąc wcześniej. Weszły one w życie w styczniu 1996 i różniły się od pierwotnych m.in. w kwestii długości kadencji prezydenta. Dopuszczały wybór szefa państwa na maksymalnie dwie siedmioletnie kadencje i wprowadzały instytucję Senatu. W październiku 1995 prezydent został ponownie wybrany na lidera RDPC. We wrześniu 1996 nowym szefem rządu mianował Petera Mafany Musonge, dyrektora Korporacji Rozwoju Kamerunu.
W latach 90. XX wieku w zachodniej części Kamerunu, wchodzącej wcześniej w skład Kamerunu Brytyjskiego nasiliła się działalność ruchów separatystycznych, stanowiących poważne wyzwanie dla rządzących. Południowa część Kamerunu Brytyjskiego, Kamerun Południowy, w wyniku plebiscytu ludności, w 1961 została włączona do Kamerunu.
Działająca w tamtym rejonie anglofońska organizacja Narodowa Rada Kamerunu Południowego ("Southern Cameroons National Council", SCNC) domagała się autonomii dla regionu. Zarzucała władzom marginalizację społeczności anglojęzycznej i traktowanie jej jak obywateli drugiej kategorii. Wskazywała na wykluczanie anglofonów z pełnienia stanowisk publicznych i sporządzanie oficjalnych dokumentów tylko w języku francuskim. W sierpniu 1995 Narodowa Rada Kamerunu Południowego proklamowała powstanie niepodległego Kamerunu Południowego i zwróciła się do społeczności międzynarodowej z prośbą o uznanie. Plebiscyt z 1961 uznała za sfałszowany i zmanipulowany. W marcu 1997 nieznani sprawcy, najprawdopodobniej powiązani z organizacją, zaatakowali budynki rządowe w Bamendzie, zabijając 10 osób.
W styczniu 1997 władze ogłosiły przełożenie planowanych na marzec wyborów parlamentarnych z powodu trudności organizacyjnych. Wybory ostatecznie odbyły się 17 maja 1997. W przedwyborczych zamieszkach zginęło 5 osób, w kraju zaostrzono środki bezpieczeństwa i zamknięto granice zewnętrzne. Według oficjalnych wyników większość miejsc w parlamencie zdobyło RDPC (109 na 180), zdecydowanie pokonując główną partię opozycyjną FDS (43 mandaty). Opozycja zakwestionowała ten rezultat, oskarżając władze o fałszerstwa. Sąd Najwyższy odrzucił jednak wniosek opozycji negujący wygraną RDPC. Międzynarodowi obserwatorzy, w tym misja Wspólnoty Narodów, wyrazili niezadowolenie w związku z procesem wyborczym. Prezydent powołał nowy gabinet w prawie niezmienionym składzie.
W grudniu 1996 Biya został nominowany przez swoją partię na kandydata w nadchodzących wyborach prezydenckich. Zgodnie z poprawkami do konstytucji z 1996 mógł się on odtąd dwukrotnie ubiegać o najwyższy urząd w państwie. We wrześniu 1997 władze ogłosiły organizację głosowania na dzień 12 października 1997. Wkrótce potem główne partie opozycyjne – FSD, UDC i UNDP – zadeklarowały bojkot wyborów, domagając się powołania niezależnej komisji wyborczej. W wyborach ostatecznie wzięło udział 7 kandydatów.
Pierwsze miejsce, z wynikiem 92,57% głosów, zajął prezydent Biya. 3 listopada 1997 został zaprzysiężony na nową siedmioletnią kadencję. Wybory z 1997 według międzynarodowych organizacji broniących praw człowieka charakteryzowały się poważnymi nieprawidłowościami i fałszerstwami. Prezydent zaapelował do opozycji o podjęcie współpracy i przystąpienie do rządu. W grudniu 1997 powołał nowy rząd, z dotychczasowym premierem Peterem Mafany’m Musonge na czele, w skład którego weszła opozycyjna partia Narodowy Związek na rzecz Demokracji i Postępu ("Union Nationale pour la Démocratie et le Progrès", UNDP).
Czwarta kadencja (1997–2004).
Na przełomie wieków administracja i służby bezpieczeństwa kontynuowały walkę z ruchem secesjonistycznym w kraju. We wrześniu 1998 pod adresem władz pojawiły się oskarżenia o torturowanie kilkudziesięciu członków organizacji secesjonistycznych z Kamerunu Południowego, zatrzymanych po ich wcześniejszym ataku na siedzibę policji. Opozycja zarzucała rządzącym marginalizację społeczności anglojęzycznej, podkreślając fakt, że tylko troje z 2 tys. żołnierzy wcielonych do armii w tamtym czasie mówiło w języku angielskim.
W czerwcu 1999 w Jaunde rozpoczął się proces secesjonistów. Był on wielokrotnie odraczany, a obrońcy oskarżonych podważali kompetencję trybunału wojskowego do rozpoznania tej sprawy. W lipcu wielu zasiadających na ławie oskarżenia oświadczyło, że złożyli obciążające ich zeznania pod groźbą utraty życia i w wyniku tortur. W sierpniu 1999 zaprzeczyli wszystkim stawianym im zarzutom.
W październiku trybunał zakończył proces, wydając 3 wyroki dożywotniego oraz kary wieloletniego pozbawienia wolności, 29 osób zostało uniewinnionych. Pozarządowa organizacja Amnesty International skrytykowała werdykt, wskazując na istniejącą w jej ocenie stronniczość sądu i przypadki torturowania oskarżonych. W listopadzie 1999 Komitet Praw Człowieka skrytykował Kamerun za brak ochrony i poszanowania podstawowych praw człowieka.
Do kolejnych napięć doszło w grudniu 1999, kiedy członkowie ruchu separatystycznego zdobyli w wyniku szturmu stację radiową w Buéi i ponownie ogłosili powstanie niepodległego Kamerunu Południowego. Wkrótce zostali aresztowani i byli przetrzymywani przez 14 miesięcy. Następna demonstracja siły miała miejsce w październiku 2001. Co najmniej trzy osoby zginęły wówczas w starciach ze służbami bezpieczeństwa w czasie manifestacji w Kumbo, zorganizowanych przez separatystyczną organizację Narodową Radę Kamerunu Południowego (SCNC) w 40. rocznicę zjednoczenia kraju. Aresztowanych zostało kilkuset działaczy SCNC, a władze wprowadziły w prowincji godzinę policyjną. Opozycyjny Front Socjaldemokratyczny (FSD) skrytykował działania policji i wezwał prezydenta Biyę do podjęcia rozmów z przywódcami społeczności anglojęzycznej.
W grudniu 2000 parlament uchwalił prawo powołujące Narodowe Obserwatorium Wyborcze (National Elections Observatory), instytucję odpowiedzialną za nadzór nad przebiegiem krajowych wyborów. Po raz pierwszy monitorowała ona organizację wyborów parlamentarnych i lokalnych, które odbyły się 30 czerwca 2002. Zostały one przełożone o tydzień, oficjalnie z powodów technicznych związanych z wydrukiem kart do głosowania. Zdaniem krytyków władz, prawdziwym powodem ich odroczenia były jednak niepokoje w zachodniej anglojęzycznej części kraju, gdzie kilka tygodni wcześniej doszło do antyrządowych protestów i starć z policją. Opozycja zarzuciła władzom wykluczenie części jej kandydatów z udziału w wyborach i zagroziła organizacją protestów. Rząd odrzucił zarzuty, stwierdzając, że odrzucenie części kandydatur spowodowane było formalnymi brakami w złożonych dokumentach. W przeddzień głosowania zwolennicy opozycji zorganizowali protest w Duali, oskarżając władze o manipulacje przy sporządzaniu list wyborców.
RDPC zdobyło w wyborach 133 mandaty, zwiększając swoją większość w parlamencie. FSD, który zajął drugie miejsce, uzyskał 21 mandatów. Głosowanie charakteryzowało się niską frekwencją, która nie przekroczyła 50% i zdaniem opozycji świadczyła o obojętności i niezadowoleniu społeczeństwa z prowadzonej przez władze polityki. Liderzy opozycji oskarżyli władze o fałszerstwa wyborcze i zażądali unieważnienia głosowania. Lider FSD, John Fru Ndi, stwierdził, że nazwiska wielu obywateli nie znalazły się listach wyborców.
W połowie września 2004 prezydent Biya ogłosił start w wyborach prezydenckich zaplanowanych na 11 października tego samego roku. Już wcześniej o jego udział w wyborach zaapelowała grupa ponad 100 byłych piłkarzy, w tym Roger Milla, a także grupa profesorów. Na kandydata koalicji 10 partii opozycyjnych został wybrany Adamou Ndam Njoya ze Związku Demokratycznego Kamerunu ("Union Démocratique du Cameroun", UDC). Decyzji tej nie zaakceptował jednak John Fru Ndi, lider największego opozycyjnego Frontu Socjaldemokratycznego (FSD), który ogłosił również swój udział w wyborach. Oskarżył przy tym prezydenta o sterowanie wewnętrznymi sporami w szeregach opozycji i doprowadzenie do jej podziału w przededniu wyborów.
Przed wyborami opozycja zarzuciła władzom zamiar sfałszowania ich wyników i nieprawidłowości przy rejestracji wyborców. Międzynarodowi obserwatorzy ze Wspólnoty Narodów stwierdzili, że w trakcie procesu rejestracji odnotowali nieprawidłowości w kilku miastach, a cały proces uznali za „niesatysfakcjonujący”. Innym zarzutem opozycji był brak niezależnej kontroli nad całym procesem wyborczym, bo choć oficjalny nadzór nad organizacją wyborów pełniło Narodowe Obserwatorium Wyborcze, to już sam proces liczenia głosów odbywał się pod kontrolą ministerstwa administracji.
Kampania wyborcza prezydenta Biyi była bardzo ograniczona. Początkowo nie prowadził jej w ogóle i dopiero na tydzień przed wyborami pojawił się osobiście na dwóch wiecach w kraju. Twarz prezydenta widoczna była natomiast na licznych plakatach na ulicach miast. Liderów opozycji Biya określił mianem politycznych amatorów, którzy doprowadziliby kraj do anarchii, rozpadu i dyplomatycznej izolacji.
Według oficjalnych wyników wyborów, prezydent zapewnił sobie reelekcję na stanowisku, zdobywając 70,92% głosów poparcia. Drugie miejsce z wynikiem 17,40% głosów zajął John Fru Ndi, a trzecie Ndam Njoya (4,48%). Opozycja odrzuciła rezultat głosowania, oskarżając władze o masowe fałszerstwa (m.in. wielokrotne oddawanie głosów), i wystąpiła z wnioskiem do sądu o unieważnienie wyborów. Prezydent stwierdził, że głosowanie przebiegło „normalnie” i „zgodnie z planem” oraz pogratulował obywatelom „zachowania spokoju i godności” podczas wyborów. Sąd Najwyższy nie uwzględnił wniosku opozycji i potwierdził zwycięstwo Biyi.
Część międzynarodowych obserwatorów, w tym Międzynarodowa Organizacja Frankofonii i delegacja byłych amerykańskich kongresmenów, uznała, że wybory były dobrze zorganizowane i przejrzyste, pomimo zaistnienia pewnych nieprawidłowości. Międzynarodowa Federacja Lig Praw Człowieka wezwała natomiast społeczność międzynarodową do potępienia fałszerstw wyborczych, jakich się doszukała. Również obserwatorzy ze Wspólnoty Narodów stwierdzili, że październikowym wyborom „brakowało koniecznej wiarygodności”.
W grudniu 2004 prezydent szefem nowego rządu mianował Ephraïma Inoniego, członka rządzącego RDPC i wieloletniego osobistego doradcę politycznego. 3 listopada 2004 prezydent Biya został oficjalnie zaprzysiężony na piątą kadencję (siedmioletnią), ostatnią o jaką mógł się ubiegać w myśl znowelizowanej w 1996 konstytucji.
Piąta kadencja (od 2004).
Prezydent Biya zgodnie z konstytucją nie mógł ubiegać się o trzecią reelekcję w kolejnych wyborach w 2011. W 2008 zdominowany przez Demokratyczne Zgromadzenie Narodu Kameruńskiego (RDPC) parlament zmienił obowiązujące od 1996 prawo, znosząc ograniczenie liczby kadencji głowy państwa. Zmianę prawa poprzedziły masowe protesty społeczne.
22 lipca 2007 w Kamerunie odbyły się wybory parlamentarne. Biya pochwalił przebieg kampanii, którą określił jako spokojną i pokojową. Opozycja oskarżyła władze o fałszowanie głosowania, zarzuciła im umożliwienie części wyborcom wielokrotnego głosowania poprzez używanie zmywalnego tuszu na oznaczenie głosujących, a także niezamieszczenie na listach nazwisk innych. Spośród 18 mln obywateli do głosowania zarejestrowanych zostało 5,5 mln z nich.
Według oficjalnych wyników, rządzący RDPC zdobył 153 ze 180 miejsc w parlamencie. Największa partia opozycyjna FSD zdobyła 16 mandatów. Jej lider, John Fru Ndi, określił wybory jako „pozorne”. Opozycja oskarżyła władze o masowe fałszerstwa i zapowiedziała zaskarżenie wyników do sądu. Międzynarodowi obserwatorzy stwierdzili, że odnotowali próby fałszerstw i fałszerstwa wyborcze, w tym przypadki wypychania urn wyborczych i wielokrotnego głosowania.
1 stycznia 2008 Biya zasugerował w noworocznym orędziu możliwość zmiany konstytucji i zniesienia ograniczenia kadencyjności głowy państwa. Stwierdził, że byłaby to odpowiedź na dochodzącego do niego powszechne głosy nawołujące do zmiany obowiązującego prawa, wobec których nie może pozostać obojętny. Opozycja potępiła inicjatywę prezydenta i określiła ją jako próbę zmanipulowania opinii publicznej i zagrożenie dla krajowego pokoju.
W lutym 2008 władze ogłosiły zamknięcie prywatnej telewizji „Equinoxe”, która transmitowała wywiady z politykami sprzeciwiającym się zmianom ustawy zasadniczej. Zapowiedź możliwej zmiany konstytucji w celu wydłużenia rządów prezydenta była jedną z przyczyn protestów społecznych i zamieszek, do jakich doszło w Kamerunie pod koniec lutego 2008. Były to największe niepokoje społeczne w kraju od początku lat 90. XX wieku. Obok kwestii politycznych, główną ich przyczyną była niezadowalająca sytuacja materialna społeczeństwa i ogłoszenie przez rząd podwyżki cen paliw.
25 lutego 2008 w wielu miastach doszło z tego powodu do strajku pracowników sektora transportowego, kierowców autobusów i taksówkarzy. W kolejnych dniach protesty przybrały na sile. Przyłączali się do nich zwolennicy opozycji i inni mieszkańcy niezadowoleni z polityki rządu. W Jaunde, Duali i Bamendzie doszło do gwałtownych zamieszek. Władze skierowały przeciwko protestującym służby bezpieczeństwa, które przy użyciu gazu łzawiącego i pałek, rozprawiły się z demonstrantami. Według oficjalnych danych, w wyniku zamieszek zginęło 40 osób, jednakże organizacje broniące praw człowieka oceniały, że rzeczywista liczba ofiar była wyższa i dochodziła do 100 zabitych.
Prezydent Biya uznał zamieszki za próbę odsunięcia go od władzy przez przeciwników politycznych. Stwierdził, że to co nie udało się przy urnie wyborczej, chce się uzyskać na drodze przemocy. „Praktykanci czarodzieja”, jak określił swoich przeciwników, mieli jego zdaniem wykorzystać strajk do celów politycznych. John Fru Ndi zaprzeczył inspirowaniu protestów, wyrażając jednocześnie zrozumienie dla postulatów demonstrantów. W celu uspokojenia sytuacji rząd cofnął po dwóch dniach od wybuchu zamieszek podwyżkę cen paliwa, a na początku marca 2008 ogłosił wzrost państwowych płac o 15% i obniżenie cła na podstawowe towary. Władze aresztowały około 1,5 tys. osób oskarżonych o grabież własności prywatnej i państwowej. Straty w 31 miastach, w których doszło do protestów, oceniły natomiast na kwotę 10 mld franków CFA (13,2 mln euro/23,4 mln USD).
Pomimo sprzeciwu części społeczeństwa, prezydent nie zrezygnował z planów zniesienia limitu kadencji szefa państwa. Dysponując wystarczającą liczbą głosów w Zgromadzeniu Narodowym, przedłożył projekt zmiany konstytucji. 10 kwietnia 2008 parlament, głosami 157 za i 5 przeciw, uchwalił stosowne poprawki, znoszące limit kadencji prezydenta oraz obejmujące go immunitetem za działalność w ramach pełnienia urzędu. 15 deputowanych opozycyjnego FSD w ramach protestu zbojkotowało głosowanie i określiło decyzję parlamentu mianem „zamachu konstytucyjnego”. W proteście wobec zmiany konstytucji opozycja ogłosiła dzień 21 kwietnia 2008 dniem żałoby narodowej i zaapelowała do obywateli o przyodzianie czarnych strojów i pozostanie w domach.
Polityka zagraniczna.
Kamerun pod rządami Paula Biyi prowadzi niekonfrontacyjną i ustabilizowaną politykę zagraniczną. Opowiada się za zasadą nieingerencji w sprawy wewnętrzne państw trzecich i udzielaniem szerokiej pomocy rozwojowej państwom rozwijającym się. Jest aktywnym członkiem wielu organizacji międzynarodowych, w tym Wspólnoty Gospodarczej i Walutowej Afryki Środkowej (CEMAC) oraz wspiera działalność misji pokojowych ONZ w rejonie Afryki Środkowej.
Prezydent Biya utrzymuje dobre relacje ze Stanami Zjednoczonymi i innymi państwami rozwiniętymi. Stosunki z USA są bliskie, choć pod adresem Kamerunu padają uwagi o naruszeniach praw człowieka i apele o podjęcie kroków w kierunku liberalizacji polityki i gospodarki. USA współpracują z Kamerunem i udzielają mu pomocy rozwojowej w dziedzinach edukacji, kultury, ochrony środowiska, ochrony zdrowia i rolnictwa. Do 1994 funkcjonował dwustronny program pomocowy w ramach agencji USAID ("United States Agency for International Development"), który został zlikwidowany z powodów budżetowych.
Szczególne ścisłe więzi łączą kraj z dawnym mocarstwem kolonialnym, Francją. Prezydent Biya od początku był jedną z głównych postaci związanych z tzw. Françafrique, systemu powiązań i wpływów francuskich w swych byłych koloniach w Afryce. Jego administracja zawarła z Francją liczne porozumienia o charakterze wojskowym, gospodarczym i kulturalnym. Francja pozostaje głównym inwestorem zagranicznym w Kamerunie, w którym funkcjonuje kilkaset francuskich firm. Obok wieloletnich powiązań gospodarczych oba państwa współpracują w sferze wojskowej. Na mocy podpisanych w maju 2009 porozumień, które zastępowały porozumienia z 1974, Francja zapewniła logistyczne wsparcie Kameruńskim Siłom Zbrojnym, m.in. w postaci wyposażenia, technicznego wsparcia czy szkoleń wojskowych. Podpisano wówczas również umowy w sprawie współpracy w dziedzinach imigracji i ochrony zdrowia.
Począwszy od lat 90. XX wieku wzrosło znaczenie Chin w polityce zagranicznej kraju. Chińska Republika Ludowa, szukająca źródeł surowców dla swojej rosnącej gospodarki i wzrastających potrzeb konsumpcyjnych, podjęła ściślejszą współpracę z Kamerunem na polu gospodarczym. Wraz z inwestycjami w tej dziedzinie Chiny rozpoczęły realizację projektów z zakresu ochrony zdrowia i infrastruktury oraz współpracę wojskową. W sierpniu 2002 prezydent Biya spotkał się w Jaunde z premierem Chin Zhu Rongji, podpisując pięć umów dotyczących dwustronnej współpracy. W styczniu 2007 z wizytą do Kamerunu przybył przewodniczący ChRL Hu Jintao.
Prezydent Biya utrzymuje również dobre stosunki z państwami regionu.
Wyzwaniem dla jego administracji był spór graniczny z Nigerią o Półwysep Bakassi w Zatoce Gwinejskiej. Kontrola tego niewielkiego bagiennego terenu zapewniała dostęp do bogatych w surowce wód terytorialnych. Sam konflikt, mający swoje korzenie jeszcze w erze kolonialnej, gdy w 1913 Wielka Brytania przekazała półwysep w ręce Niemiec, rozgorzał na nowo w latach 80. i 90. XX wieku. W 1960, wkrótce po uzyskaniu niepodległości, Nigeria zajęła teren Bakassi, zamieszkany w 90% przez ludność pochodzenia nigeryjskiego; od tego czasu Kamerun domagał się zwrotu ziem.
W 1981 spór omal nie doprowadził do konfliktu zbrojnego i odżył na nowo w 1993. W grudniu 1993 Nigeria wysłała na półwysep dodatkowe siły wojskowe, w odpowiedzi na incydenty zbrojne, jakich dopuszczali się żołnierze kameruńscy. W wyniku działań wojska zginęło ponad 30 osób. W 1994 Kamerun skierował sprawę przynależności ziem do Międzynarodowego Trybunału Sprawiedliwości (MTS). Negocjacji między dwoma państwami podjął się rząd Togo. W lutym 1996 doszło jednak do kolejnych incydentów zbrojnych, które pochłonęły nowe ofiary. Pomimo działań koncyliacyjnych podejmowanych przez Togo oraz ONZ, starcia zbrojne i wzajemne oskarżenia o rozmieszczanie dodatkowych kontyngentów wojskowych trwały do początków 1998.
Dopiero pod koniec 1998 doszło do pierwszej poprawy wzajemnych relacji. W kwietniu 1999 z wizytą do Kamerunu przybył prezydent Nigerii Olusẹgun Ọbasanjọ, co doprowadziło do przełomu. Oba państwa zgodziły się wówczas na oddanie sporu terytorialnego do rozstrzygnięcia przez MTS. W październiku 2002 Trybunał wydał ostateczny werdykt na temat rozgraniczenia ziem i granicy morskiej dwóch państw. Nakazał w nim oddanie półwyspu Kamerunowi, powołując się na brytyjsko-niemiecki traktat z 1913. Nigeria odrzuciła jednak wyrok MTS, a obie strony zaczęły z powrotem rozmieszczać swoje wojska na Bokassi. Dopiero pod presją ONZ w listopadzie 2002 prezydenci Biya i Obasanjo zgodzili się na powołanie dwustronnej komisji pod przewodnictwem przedstawiciela ONZ w celu pokojowej implementacji postanowień Trybunału oraz demarkacji linii granicznej.
W sierpniu 2006 Nigeria przekazała północną część półwyspu i zobowiązała się do oddania pozostałych ziem w ciągu dwóch lat. W sierpniu 2008, zgodnie z umową, całkowicie wycofała swoje wojska z półwyspu i oddała go Kamerunowi. Około 30 tys. z 300 tys. mieszkańców przeniosło się do Nigerii. Prezydent Biya stwierdził, że ostateczne przekazanie ziem oznaczało „koniec kryzysu” i „nową erę pokoju i braterstwa między Nigerią i Kamerunem”. Obiecał również Nigeryjczykom żyjącym na półwyspie zagwarantowanie bezpieczeństwa i poszanowanie ich praw. Sekretarz generalny ONZ Ban Ki-moon określił transfer jako „przykład dla rozstrzygania sporów granicznych na drodze negocjacji”.
Charakter rządów.
Prawa polityczne i obywatelskie.
Prezydent Kamerunu zajmuje najsilniejszą, centralną pozycję w systemie politycznym państwa. Konstytucja daje mu prawo mianowania i odwoływania członków rządu, sędziów, generałów, regionalnych gubernatorów, prefektów, szefów państwowych firm, prawo regulowania wielkości wydatków publicznych, zatwierdzania i wetowania ustaw, ogłaszania stanu wyjątkowego oraz wydatkowania zysków państwowych przedsiębiorstw. Za swoją działalność nie ponosi odpowiedzialności przed parlamentem.
Chociaż konstytucja gwarantuje system wielopartyjny, według pozarządowej organizacji non-profit Freedom House obywatele w rzeczywistości nie mogą wybierać swoich przedstawicieli na szczeblu rządowym i lokalnym w sposób demokratyczny. Według niej wybory naznaczone są licznymi naruszeniami prawa, zastraszeniami, manipulacjami i fałszerstwami.
Sądownictwo pozostaje pod wpływami politycznymi, jest kontrolowane przez władze wykonawcze i mocno skorumpowane. Sądy wojskowe mogą rozciągać swoją jurysdykcję również na cywilów w przypadkach niepokojów społecznych i zorganizowanej przestępczości.
Raport Freedom House z 2002 stwierdzał dalej, iż pomimo przyjęcia w 1997 prawa zakazującego tortur, są one rutynowo stosowane. Więźniowie poddawani są niehumanitarnemu traktowaniu. Raport Departamentu Stanu USA z 2003 oraz raport Amnesty International (AI) z 2009 informował, że oskarżeni przetrzymywani są przez nieokreślony czas w areszcie. Oponenci polityczni są arbitralnie zatrzymywani i aresztowani. Ich procesy są niesprawiedliwe i szybkie, nie pozwalające na przygotowanie należytej obrony. Oskarżonym odmawia się często prawa do adwokata. Warunki w więzieniach są surowe, co prowadzi do częstych zgonów. Cele są przetłoczone, a więźniowie pozbawieni odpowiednich racji żywnościowych i opieki zdrowotnej. Nieletni przetrzymywani są razem z dorosłymi, zdarzają się także przypadki przetrzymywania kobiet razem z mężczyznami.
Kara śmierci jest nadal orzekana, choć od 1997 nie była wykonywana. Prezydent zamienia zazwyczaj karę śmierci na karę dożywotniego więzienia.
Służby bezpieczeństwa działają w sposób bezkarny, a działacze opozycji są zatrzymywani bez postawienia zarzutów lub znikają w areszcie. Według raportów Freedom House i Amnesty International służby utrudniają ruch krajowy, tłumią demonstracje lub przerywają spotkania.
W życiu politycznym, gospodarczym i administracji państwowej dominują członkowie grup etnicznych Bula i Beti (z której wywodzi się Biya), podczas gdy pozostałe 200 grupy są dyskryminowane i marginalizowane. Rozpowszechniona jest dyskryminacja wobec kobiet, również w wielu przepisach prawnych. Ograniczone pozostają prawa związkowe, w tym prawo do strajku. Obrońcy praw człowieka krytykujący politykę rządu są zastraszani i poddawani prześladowaniu.
Sytuacja mediów.
Konstytucja oficjalnie zapewnia wolność prasy, jednak zdaniem Freedom House surowe ograniczenia uniemożliwiają swobodę wypowiedzi, a w związku tym niezależną pracę dziennikarzy. Władze regularnie wykorzystują przepisy prawa karnego o zniesławieniu do walki ze swoimi krytykami. Prezydent Biya dopiero w 2001, po 11 latach od przyjęcia ustawy przez parlament, podpisał prawo liberalizujące po części działalność mediów audiowizualnych.
Chociaż cenzura została oficjalnie zniesiona w 1996, według raportów Amnesty International i Departamentu Stanu USA rząd nadal przejmuje kontrolę lub zawiesza wydawanie gazet i działalność stacji radiowych i telewizyjnych.
Dziennikarze opisujący przypadki korupcji lub krytyczni wobec władzy są masowo zastraszani i arbitralnie zatrzymywani. W lutym 2008 rząd zamknął radio „Magic FM” oraz radio i telewizję „Equinoxe”, konfiskując ich sprzęt po tym, jak wytransmitowały one krytyczne komentarze na temat rządów prezydenta Biyi. We wrześniu 2008 rząd zamknął stację radiową „Sky One FM”. Dziennikarze zwalniani są z pracy za wszelkie sugestie, dyskusje i słowa krytyki kierowane pod adresem rządzących.
Monopol informacyjny posiadają w rzeczywistości media publiczne. Choć działa kilka prywatnych stacji telewizyjnych i większa liczba regionalnych stacji radiowych, wiele z nich jest finansowanych i kierowanych przez parlamentarzystów, urzędników i oficjeli partyjnych. Opłaty licencyjne za zgodę na działalność mediów są wygórowane i wynoszą ok. 100 tys. USD w przypadku stacji radiowej i 200 tys. USD w przypadki stacji telewizyjnej.
Korupcja.
Jednym z największych problemów publicznej administracji w Kamerunie od początku rządów prezydenta Biyi i początków powstania niepodległego państwa w ogóle pozostaje korupcja.
Obejmując władzę w 1982, Paul Biya obiecywał wprowadzenie pakietu reform, w tym stworzenie administracji opartej na wartościach moralnych, profesjonalizmie i oddaniu służbie publicznej. W pierwszej dekadzie swoich rządów prezydent przeprowadził szereg zmian personalnych i instytucjonalnych, jednak ich głównym celem było podporządkowanie sobie aparatu państwowego i zmiana obsady stanowisk, usunięcie ludzi związanych z prezydentem Ahidjo i zastąpienie ich własnymi. Walka z korupcją zeszła na dalszy plan. W latach 80. XX wieku urzędnicy byli na tyle skorumpowani, że otwarcie domagali się łapówek, bez żadnej obawy przed konsekwencjami.
Sytuacja nie uległa zmianie również w latach późniejszych. W 1999 Transparency International (TI) ogłosiła Kamerun najbardziej skorumpowanym państwem świata. Władze, zamiast podjąć kroki przeciwdziałające zjawisku, oskarżyły organizację o celową próbę niszczenia wizerunku Kamerunu i niweczenie jego wysiłków na rzecz rozwoju gospodarczego. Raport przyczynił się jednakże do pewnych działań rządu i rozpoczęcia kilku programów antykorupcyjnych. Jednakże działania te, podobnie jak w przeszłości, służyły głównie podtrzymaniu monopolu władzy przez prezydenta i partię rządzącą.
W 2003 Kamerun został sklasyfikowany na 124. miejscu raportu TI najbardziej skorumpowanych państw świata na 133 uwzględnione państwa, zdobywając 1,8 na 10 punktów.
W grudniu 2006 pozarządowa organizacja pomocowa Action Aid wysunęła pod adresem rządu zarzuty defraudacji części środków pomocy zagranicznej Banku Światowego przeznaczonych na walkę z wirusem HIV i leczenie chorych na AIDS. W grudniu 2007 TI opublikowała badania, w którym informowała, że 79% Kameruńczyków wręczało w przeciągu ostatniego roku łapówki.
W marcu 2007 prezydent Biya stanął na czele powołanej Komisji Antykorupcyjnej, która przeprowadziła antykorupcyjną kampanię w radiu i na ulicach miast oraz wezwała policję do publikowana nazwisk urzędników podejrzanych o łapówkarstwo i defraudację państwowych funduszy. W wyniku działań komisji, skazanych zostało kilku byłych ministrów i dyrektorów państwowych spółek.
W 2009 Kamerun znalazł się na 146 miejscu raportu TI pośród 180 wymienionych państw (2,2 na 10 pkt).
Według raportów Transparency International administracja Paula Biyi jest jedną z najbardziej skorumpowanych na świecie. W 1997 „The New York Times” oszacował majątek prezydenta na 75 mln USD. W 2009 pozarządowa organizacja humanitarna "Comité catholique contre la faim et pour le développement" (CCFD, Katolicki Komitet przeciw Głodowi i na rzecz Rozwoju) oszacowała majątek prezydenta na około 100 mln USD, wliczając w to posiadłości na francuskim Lazurowym Wybrzeżu i w Niemczech oraz firmy wydobywcze i tatarczane w ojczyźnie.
W sierpniu 2009 oburzenie opinii publicznej w Kamerunie i we Francji wywołały informacje mediów o kosztownych wakacjach prezydenta Biyi i jego małżonki w La Baule, opłacających 43 wynajmowane pokoje hotelowe kwotą 40 tys. USD dziennie. Oznaczało to wydatek 880 tys. USD w ciągu 3-tygodniowych wczasów na pokrycie kosztów zakwaterowania. Minister komunikacji Kamerunu skomentowała doniesienia, oznajmiając, że prezydent ma prawo wydawać przydzielone mu środki w dowolny sposób, a cała sprawa jest próbą „destabilizacji” kraju.
Życie prywatne.
Od 23 kwietnia 1994 jest żonaty z Chantal Biyą. Wcześniej był mężem Jeanne-Irène Biyi, zmarłej w lipcu 1992. Jest ojcem trojga dzieci: Franka Biyi, Paula Biyi oraz Anastasii Brendy Biyi Eyengi.
Pierwsza dama, urodzona w 1971 w Dimako z matki Kamerunki i ojca Francuza i dorastająca w stolicy, zaangażowała się w działalność charytatywną. W tym celu założyła własną fundację dobroczynną. W ramach międzynarodowej organizacji "Synergies Africaines", wspólnie z innymi pierwszymi damami, podjęła się wysiłków na rzecz zapobiegania zakażeniom wirusem HIV i pomocy w leczeniu AIDS. Zaangażowała się również w działania mające na celu poprawę warunków życia afrykańskich kobiet i dzieci.
Chantal Biya w opinii komentatorów prasowych znana jest ze swej charakterystycznej fryzury oraz śmiałych i wyrazistych kreacji.
Publikacje.
Jest autorem politycznego eseju pt. "Libéralisme Communautaire" (Wspólny liberalizm), wydanego w 1987. Praca została przetłumaczona na język angielski, niemiecki i hebrajski.
Prezydent przedstawił w niej własną wizję przemian polityczno-gospodarczych w kraju. Wyrażał wolę ustanowienia systemu wielopartyjnego i przedstawiał powody stojące za zamiarem wprowadzenia gospodarki rynkowej i prywatnej przedsiębiorczości. Jednocześnie opowiadał się za solidarnością narodową, równą dystrybucją dochodów ze wzrostu gospodarczego, sprawiedliwością społeczną oraz rozwojem na zasadzie pokojowego współistnienia różnych kultur i ludów. Wyrażał również wolę utrzymywania bliskiej współpracy z innymi państwami.
Odznaczenia i wyróżnienia.
Prezydent Biya jest posiadaczem wielu odznaczeń i honorowych wyróżnień:

</doc>
<doc id="180230" url="https://pl.wikipedia.org/wiki?curid=180230" title="Szafarz sakramentu">
Szafarz sakramentu

Szafarz sakramentu – osoba udzielająca sakramentu.
W Kościele katolickim szafarzami sakramentów są: 

</doc>
<doc id="180231" url="https://pl.wikipedia.org/wiki?curid=180231" title="Marija Gimbutas">
Marija Gimbutas

Marija Gimbutas (; ur. 23 stycznia 1921 w Wilnie, zm. 2 lutego 1994 w Los Angeles) – amerykańska archeolożka pochodzenia litewskiego, profesorka Uniwersytetu Kalifornijskiego, badaczka religii i kultur neolitycznych i epoki brązu Starej Europy (zgodnie z terminem, który wprowadziła do archeologii) oraz autorka teorii kurhanowej. Jej publikacje wprowadziły nową perspektywę do archeologii, poprzez połączenie tradycyjnej metody archeologicznej z lingwistyką i interpretacją mitologii. Jej działalność naukowa, a zwłaszcza teoria o egalitarnej strukturze społecznej w Europie epoki neolitu oraz centralnej – materialnej i duchowej – pozycji kobiet, stała się kluczowa dla studiów matriarchalnych i ruchu Bogini. Gimbutas jest jedną z głównych przedstawicielek archeologii feministycznej.
Życiorys.
Urodzona jako Marija Birutė Alseikaitė (zamężna: Gimbutienė), studiowała na Uniwersytecie Wileńskim. W czerwcu 1942 roku obroniła pracę magisterską. W czasie II wojny światowej od 1942 studiowała w Niemczech archeologię. Stopień doktorski zdobyła w 1946 w Tybindze. Od 1949 przebywała w USA, gdzie pracowała na Uniwersytecie Harvarda, a potem UCLA. Gimbutas była współzałożycielką pisma "The Journal of Indo-European Studies" (1972). W czerwcu 1993 Marija Gimbutas otrzymała doktorat honoris causa na Uniwersytecie Witolda Wielkiego w Kownie na Litwie.
Zasłynęła swoją pracą o kulturach epoki brązu w Europie środkowej i wschodniej. Na podstawie badań z różnych obszarów wiedzy, jak np. archeologia i lingwistyka, połączyła Indoeuropejczyków z kulturą Jamna (grobów jamowych, 3400–2700 p.n.e.), jej poprzedniczką – kulturą Średni Stog (4500–3500 p.n.e.) oraz kulturą Kchwalyńską. Kultury te łączy pochówek szkieletowy, posypywany ochrą i stopniowy rozwój kurhanów – początkowo małych kopców usypanych z kamienia, aż do wielkich obiektów, przykrywających kilkadziesiąt, a nawet ponad sto pochówków. Wspólne dla tych kultur są obecność ofiar ze zwierząt w pochówkach ludzi i ślady udomowienia konia. Jako preindoeuropejską określiła też kulturę Samara znad środkowej Wołgi, chronologicznie poprzedzającą Średni Stog i Kchwalyńską, bo datowaną na ok. 5500–4800 p.n.e. – okres eneolitu. Już tam stwierdzono udomowienie konia, pochówki z kopcami kamieni i kult słońca. 
Innym wnioskiem Gimbutas jest teza o zderzeniu patriarchalnego społeczeństwa Indoeuropejczyków z matriarchalnymi kulturami „Starej Europy”.

</doc>
<doc id="180233" url="https://pl.wikipedia.org/wiki?curid=180233" title="Wojciech Szyda">
Wojciech Szyda

Wojciech Szyda (ur. 1976 w Gnieźnie) – polski pisarz, autor fantastyki. 
Ukończył prawo na poznańskim Uniwersytecie im. Adama Mickiewicza, obecnie jest radcą prawnym w Poznaniu. Dawniej członek Gnieźnieńskiego Klubu Fantastyki i redaktor fanzinu „Semtex”, do niedawna członek Klubu Fantastyki „Druga Era” i redaktor fanzinu „Inne Planety”. W 2012 r. został uhonorowany medalem „Za zasługi dla polskiej fantastyki”. 
Twórczość.
Debiutem literackim Szydy było opowiadanie "Psychonautka", opublikowane w listopadzie 1997 w miesięczniku „Nowa Fantastyka”. W swoich utworach Szyda często podejmuje tematykę religijną i metafizyczną. Wydał kilkanaście opowiadań m.in. w „Nowej Fantastyce”, „Feniksie”, „Science Fiction” i „Magazynie Fantastycznym”. Jego opowiadanie "Szlak cudów (rękopis znaleziony w pociągu)" (opublikowane po raz pierwszy w roku 2004 w antologii "Wizje alternatywne 5") zostało nominowane do Nagrody im. Janusza A. Zajdla. Latem 2005 nakładem wydawnictwa SuperNowa ukazała się jego debiutancka powieść – "Hotel "Wieczność"", a w czerwcu 2008 nakładem wydawnictwa Zysk i S-ka jego druga powieść "Miasto dusz". W 2012 roku nakładem Narodowego Centrum Kultury ukazała się jego trzecia powieść "Fausteria (powieść antyhagiograficzna)", w 2014 czwarta "Sicco (powieść o świętokradztwie i szaleństwie)". W 2017 opublikował zbiór opowiadań "Przestrzeń poświęcenia".

</doc>
<doc id="180237" url="https://pl.wikipedia.org/wiki?curid=180237" title="Alians (zespół muzyczny)">
Alians (zespół muzyczny)

Alians – polski zespół punkowy, powstały w 1990 roku w Pile.
Alians wykonuje dość oryginalną mieszankę muzyki punk, hardcore, folk, reggae i ska, która zyskała miano „pilskiego brzmienia” (inaczej punky reggae). W instrumentarium Aliansu występuje nietypowy na scenie punk instrument – akordeon.
Zespół jest określany jako jedna z najważniejszych polskich grup wykonujących muzykę alternatywną. 
W tekstach Aliansu przeważa tematyka społeczna, na początku kariery inspirowana przede wszystkim ideologią anarchistyczną (widoczne wpływy myśli Bakunina), obecnie rewolucyjnymi ruchami latynoskimi.
W 1999 roku grupa wsparła antyrasistowską kampanię "Muzyka przeciwko rasizmowi", firmowanej przez Stowarzyszenie „Nigdy Więcej”.
Do najbardziej znanych piosenek grupy Alians należą: "Bomby domowej roboty" (pierwsza wersja na płycie "Mega Yoga", na płycie "Gavroche" z linią melodyczną piosenki "The Guns of Brixton" The Clash), "Ulica, Nic do stracenia, Gangstap, Podejrzliwi i wściekli, Żywi ludzie, Co mnie obchodzi, Sprawa, Leave My Business".

</doc>
<doc id="180240" url="https://pl.wikipedia.org/wiki?curid=180240" title="Kościół Boży w Chrystusie (Polska)">
Kościół Boży w Chrystusie (Polska)

Kościół Boży w Chrystusie – chrześcijański Kościół protestancki o charakterze zielonoświątkowym. Działa na terenie Polski w oparciu o ustawę o gwarancjach wolności sumienia i wyznania. W 2021 roku Kościół liczył 4922 wiernych (w tym 139 duchownych) w 74 zborach.
Zasady wiary.
Zasady wiary Kościoła Bożego w Chrystusie są zbliżone do zasad przyjętych przez Kościół zielonoświątkowy i inne wspólnoty o podobnym charakterze. Podstawą wszelkiego działania oraz nauczania jest Pismo Święte Starego i Nowego Testamentu. Szczególnie akcentowane jest nawiązanie osobistej, pełnej intymności relacji z Jezusem Chrystusem (nowe narodzenie) i wiarę w to, że Jezus daje darmo (nie za uczynki) przebaczenie grzechów i zbawienie każdemu, kto odwraca się od swojego grzechu i oddaje swoje życie w Boże ręce. Następstwem takiej decyzji powinna być zmiana sposobu życia: uwolnienie od nałogów, prawidłowe (wolne od złości i nienawiści) relacje z innymi ludźmi itd. Członkowie mają możliwość przyjęcia świadomego chrztu w wodzie poprzez zanurzenie.
Historia w Polsce.
Kościół wywodzi się z wydarzeń, które miały miejsce na kresach wschodnich przedwojennej Polski. Na terenie Pińska (leżącego obecnie na Białorusi) budował lokalny zbór pastor Bolesław Dawidow wraz z rodziną. Po zakończeniu działań wojennych w 1945 zgodnie z zarządzeniem władz ZSRR przeniósł się razem z rodziną do Polski, gdzie włączył się w działalność nurtu zielonoświątkowego.
Prowadzona przez niego działalność uznawana była za nielegalną, a spotkania odbywały się w prywatnych mieszkaniach. Przez wiele lat swojej działalności pastor Bolesław Dawidow i jego rodzina byli przedmiotem inwigilacji i prześladowania ze strony peerelowskich służb bezpieczeństwa. Miały miejsce rewizje, zamykanie i pieczętowanie części pomieszczeń w mieszkaniu używanym na spotkania, aresztowanie i wiele temu podobnych działań. Władze podejrzewały go o wieloletnie przewożenie Biblii do ZSRR.
Działające w Polsce od 1910 wspólnoty zielonoświątkowe tworzyły kilka odrębnych nurtów. W latach 1947–1953 większość zielonoświątkowców znalazła się w Zjednoczonym Kościele Ewangelicznym (ZKE). Bolesław Dawidow wystąpił z ZKE w 1956 i od tego czasu działał niezależnie. W latach 60. powstał zbór warszawski. Przez pewien czas działano w ramach Kościoła Chrystusowego.
W 1981 roku działalność w Polsce rozpoczął amerykański pastor Frank Olszewski, który we Wrocławiu założył wspólnotę „Słowo Życia”. Olszewski był podejrzewany o działalność szpiegowską i z tego powodu inwigilowany przez SB i kontrwywiad. Nawiązał później współpracę z Bolesławem Dawidowem. Razem powołali do życia w 1988 roku Kościół Boży w Chrystusie.
27 lutego 1988 Kościół Boży w Chrystusie został oficjalnie zarejestrowany. Obecnie jest wpisany do rejestru kościołów i innych związków wyznaniowych, prowadzonego przez Ministra Administracji i Cyfryzacji dział A, pozycja 28. Kościół Boży w Chrystusie jest również członkiem Aliansu Ewangelicznego w Rzeczypospolitej Polskiej.
Po 2000 w Kościele Zielonoświątkowym zaistniał problem tzw. „ruchu wstawienników”. W ruchu zaangażowanych było kilka zborów – z Legnicy, Kalisza i Gorzowa Wielkopolskiego, a ich pastorzy stali się liderami ruchu. Władze kościoła zajęły negatywne stanowisko wobec tego ruchu i w rezultacie wiosną 2002 roku zbory z Legnicy, Kalisza i Gorzowa Wielkopolskiego podzieliły się, a ich pastorzy wraz z częścią zborowników weszli w struktury Kościoła Bożego w Chrystusie.
Podstawową wewnętrzną jednostką organizacyjną Kościoła jest zbór. Zbory Kościoła posiadają szeroką autonomię. Z tego względu do Kościoła przyłączają się rozmaite grupy charyzmatyczne, które nie mogą spełnić obowiązującego w Polsce kryterium rejestracyjnego (od 1998 wymagana jest liczba 100 wyznawców).
Charakterystyka nabożeństw.
Kościół Boży w Chrystusie mieści się w charyzmatycznym nurcie chrześcijaństwa. Za podstawowy cel swojej działalności uznaje ewangelizację, wierząc, że dzięki mocy Ducha Świętego ludzie mogą na co dzień doświadczać przeżyć podobnych do tych opisanych na kartach Nowego Testamentu. Nabożeństwa są otwarte i mogą w nich uczestniczyć osoby niebędące członkami Kościoła. Zwykle nabożeństwa rozpoczynane są „Uwielbieniem”. Jest to część nabożeństwa, w czasie której przez pieśni i modlitwy członkowie zboru oddają Bogu dziękczynienie i chwałę. W czasie uwielbienia można zaobserwować dużą spontaniczność w wyrażaniu swoich uczuć i manifestowaniu swoich przeżyć duchowych.
Występuje różnorodny stylowo śpiew, taniec, ekstatyczne przeżywanie, nierzadko glosolalia oraz inne dary charyzmatyczne (prorokowanie, modlitwa o uzdrowienie, wypędzanie demonów). Często w czasie trwania uwielbienia, sprawowana jest Wieczerza Pańska pod dwiema postaciami. Po uwielbieniu następuje zazwyczaj głoszenie Słowa Bożego. Zwykle nabożeństwa trwają ok. dwie godziny. Specyfika, styl i ułożenie segmentów nabożeństwa w zborach jest różne i zależy od duchowości i ustaleń lokalnej społeczności. Oprócz nabożeństwa niedzielnego, bardzo często organizowane jest jedno nabożeństwo w dzień powszedni, szereg spotkań grup domowych oraz ludzi zaangażowanych w różnorakie służby w zborze. Z okazji uroczystości ślubnych, chrztów i innych ważnych wydarzeń w życiu zboru organizowane są nabożeństwa okolicznościowe, których przebieg ustalany jest indywidualnie z zainteresowanymi. Liturgia nie jest normowana ścisłymi zasadami, jest kształtowana i uzgadniana przez osoby prowadzące nabożeństwo.
Struktura organizacyjna.
Kościół Boży w Chrystusie stanowi federację autonomicznych zborów posiadających osobowość prawną. Na czele każdego zboru stoi pastor, który dobiera sobie współpracowników w postaci starszych i diakonów. Zasady wybierania pastora, starszych i diakonów regulowane są przez statut Kościoła.
W chwili obecnej Kościół liczy 59 zborów oraz 5 misji. Zbory rozsiane są po całym terytorium Polski, choć daje się zaobserwować, iż na wschodzie kraju jest ich mniej niż w pozostałych regionach.
Najwyższą władzą Kościoła jest zbierający się raz na 5 lat Synod. W czasie trwania Synodu podejmowane są uchwały mające znaczenie dla całego Kościoła. Organem posiadającym podobne uprawnienia ustawodawcze jest Kolegium Pastorów. Stanowi on ciało doradcze w sprawach duchowych a należą do niego wszyscy pastorzy zborów należących do Kościoła. Kolegium Pastorów zwoływane jest dwa razy w roku na dwudniowe spotkanie, podczas którego czas poświęcony jest na omówienie bieżących wydarzeń, poczynienie stosownych ustaleń oraz wspólną modlitwę.
Na co dzień pracę Kościoła koordynuje Rada Kościoła wybierana przez Synod. W skład Rady wchodzi Prezbiter Naczelny, dwóch jego zastępców oraz dwóch członków Rady. Obecnie Prezbiterem naczelnym jest pastor Andrzej Nędzusiak. Kościół Boży w Chrystusie przyjął kongregacyjną strukturę działania. Głównym jej założeniem jest autonomia poszczególnych zborów i ich niezależność nie tylko od władzy państwowej (z zachowaniem obowiązującego prawa), lecz także od jakiejkolwiek kościelnej centrali.
Statystyki i rozwój liczebny.
W 1988, w chwili rejestracji kościół składał się z czterech zborów, w: Warszawie, Hajnówce, Olecku i Gołdapi. Jeszcze tego samego roku do kościoła przyłączyły się zbory we Wrocławiu i Szczecinie. Kościół liczył wtedy około 400 osób. W 2000 roku kościół liczył 1656 osób w 28 zborach, 2011 roku kościół liczył 4140 osób skupionych w 63 zborach. Według Narodowego Spisu Powszechnego z 2011 roku przynależność do Kościoła zadeklarowało 1350 osób.
Zbory Kościoła Bożego w Chrystusie.
Do Kościoła należą następujące zbory i placówki:

</doc>
<doc id="180241" url="https://pl.wikipedia.org/wiki?curid=180241" title="Jerzy Stańczyk">
Jerzy Stańczyk

Jerzy Edward Stańczyk (ur. 11 lipca 1936 w Warszawie) – polski oficer, nadinspektor Policji, komendant główny Policji w latach 1995–1997.
Życiorys.
Ukończył studia na Wydziale Inżynierii Transportu Politechniki Szczecińskiej.
Do Milicji Obywatelskiej wstąpił w 1959. Zajmował m.in. stanowiska: wywiadowcy Komisariatu Portowego i technika Wydziału Kryminalnego Komendy Wojewódzkiej MO w Szczecinie. W latach 1972–1976 był kolejno zastępcą komendanta powiatowego w Świnoujściu, zastępcą komendanta miejskiego w Szczecinie i komendantem powiatowym w Świnoujściu. W latach 1976–1984 był zastępcą szefa Wojewódzkiego Urzędu Spraw Wewnętrznych ds. MO w Kielcach, a następnie zastępcą szefa WUSW w Szczecinie. W grudniu 1989 kierował akcją Milicji Obywatelskiej w czasie protestu więźniów w zakładzie karnym w Goleniowie i Nowogardzie. W tym czasie służył w stopniu pułkownika.
Po przekształceniu MO w policję został komendantem wojewódzkim w Szczecinie. W latach 1994–1995 zajmował stanowisko komendanta stołecznego w Warszawie. Od 7 marca 1995 do 3 stycznia 1997 pełnił funkcję komendanta głównego Policji. W latach 1997–2002 był radcą–ministrem pełnomocnym w Ambasadzie RP w RFN.

</doc>
<doc id="180242" url="https://pl.wikipedia.org/wiki?curid=180242" title="Lee de Forest">
Lee de Forest



</doc>
<doc id="180248" url="https://pl.wikipedia.org/wiki?curid=180248" title="Denis Sassou-Nguesso">
Denis Sassou-Nguesso

Denis Sassou-Nguesso (wym. []; ur. 23 listopada 1943 w Edou) – kongijski wojskowy i polityk, prezydent w latach 1979–1992 oraz od 1997.
Podczas systemu jednopartyjnego 12 lat stał na czele Kongijskiej Partii Pracy (PCT). Wskutek wprowadzenia pluralizmu politycznego w 1990, który doprowadził do obrad Krajowej Konferencji w 1991, stracił uprawnienia wykonawcze, następnie ponosząc porażkę w pierwszych demokratycznych wyborach w 1992. W wyniku wojny domowej w 1997 siłą przejął władzę, obalając demokratycznego prezydenta Pascala Lissoubę. Uzyskał reelekcję w wyborach prezydenckich z lat 2002 oraz 2009, które charakteryzowały się małym zainteresowaniem opozycji. Sassou-Nguesso stoi także na czele Komitetu Centralnego PCT.
Życiorys.
Kariera wojskowa.
Urodził się w Edou w stanie Oyo na północy kraju. Po ukończeniu szkoły wstąpił do wojska. Brał udział w szkoleniach na terenie Algierii i Francji. W 1963 roku został mianowany dowódcą sił zbrojnych w Brazzaville. W 1969 roku znalazł się w gronie założycieli Kongijskiej Partii Pracy (PCT). W 1970 roku został awansowany do stopnia pułkownika. Jako protegowany prezydenta Mariena Ngouabi objął w 1975 roku funkcję ministra obrony i bezpieczeństwa. Po śmierci Ngouabi w 1977 roku, władzę w partii i państwie objął Joachim Yhombi-Opango. Polityk ten wyznaczył Sassou-Nguesso na stanowisko wiceprzewodniczącego Komitetu Wojskowego PCT. Kiedy Yhoumbi-Opango ustąpił 5 lutego 1979 z powodu oskarżeń o korupcje i malwersacje polityczne, 8 lutego Sassou-Nguesso został wybrany na nowego szefa państwa i przewodniczącego partii. Jego stanowisko zostało oficjalnie i jednogłośnie zatwierdzone 27 marca 1979.
Prezydentura.
Choć wywodził się ze środowiska marksistowskiego, jako lider przyjął pragmatyczne i prozachodnie podejście. Jeszcze na początku urzędowania wynegocjował pożyczkę od Międzynarodowego Funduszu Walutowego, a także zatrudnił zagranicznych inwestorów głównie z Francji i Stanów Zjednoczonych do pracy przy wydobyciu ropy i minerałów. W 1981 udał się do Moskwy, gdzie podpisał pakt o dwudziestoletniej przyjaźni z ZSRR. Sassou-Nguesso w lipcu 1984 został ponownie wybrany na pięcioletnią kadencję przewodniczącego Komitetu Centralnego PCT i zarazem prezydenta kraju. Na drugą kadencję został zaprzysiężony 10 listopada 1984. Z okazji wyboru na drugą kadencję, objął amnestią byłego prezydenta Joachima Yhombiego-Opangę. W latach 1986–1987 był przewodniczącym Organizacji Jedności Afrykańskiej. Pod koniec 1987 na północy kraju wybuchł poważny bunt wojskowy, stłumiony przy pomocy sił francuskich. W lipcu 1989 został wybrany na trzecią kadencję przewodniczącego KC PCT i prezydenta kraju.
W wyniku rozpadu bloku wschodniego, pod presją francuską rozpoczął przygotowywania do wdrążania demokracji. W grudniu 1989 ogłosił zakończenie kontroli w gospodarce, a także w 30. rocznicę niepodległości Konga ogłosił amnestię dla więźniów politycznych. W 1990 starał się poprawić sytuację ekonomiczną i zmniejszyć bardzo wysoki poziom korupcji. We wrześniu 1990 wprowadził pluralizm polityczny i od tego czasu opozycyjne partie działały legalnie. Sassou-Nguesso odbył także symboliczną wizytę w USA, uzyskując kolejną pożyczkę od MFW. W lutym 1991 rozpoczęła się Krajowa Konferencja, którą zdominowała opozycja. Na niej ogłoszono przeprowadzenie wyborów generalnych w 1992, a także powołano Andre Milongo na stanowisko premiera. Od tego momentu Sassou-Nguesso stracił uprawnienia wykonawcze na rzecz premiera. Sassou-Nguesso otrzymał zakaz opuszczania kraju bez zgody rządu tymczasowego. Delegaci podczas konferencji oskarżyli prezydenta o współudział w zabójstwie Mariena Ngouabi’ego, głowy państwa w latach 1968–1977.
Wybory w 1992.
Pierwsze demokratyczne wybory generalne, czyli wybory prezydenckie i parlamentarne zakończyły się porażką PCT. W przeprowadzonych na przełomie czerwca i lipca 1992 wyborach parlamentarnych, Kongijska Partia Pracy uzyskała jedynie 19 mandatów na 125 miejsc w Zgromadzeniu Narodowym. Wybory wygrała Panafrykańska Unia na rzecz Socjaldemokracji (UPADS) przed Kongijskim Ruchem na rzecz Demokracji i Integralnego Rozwoju (MCCDI). Sassou-Nguesso starając się o kolejną reelekcję wystartował w sierpniowym wyborach prezydenckich, jednak zakończył w nich udział w I turze na trzecim miejscu z wynikiem 17%. Prezydentem został Pascal Lissouba (UPADS), który pokonał w drugiej turze Bernarda Kolelasa (MCDDI). W ten sposób Sassou-Nguesso wraz z Kolelasem założyli opozycyjny sojusz URD, który ogłosił, iż Lissouba objął urząd po sfałszowanych wyborach. Od listopada 1993 w Kongu dochodziło do zamieszek między zwolennikami Lissouby i Kolelasa, a w styczniu 1994 miejsce miała zbrojna konfrontacja. Niepokoje w kraju kosztowały życie 1500 osób. Kiedy w czerwcu 1994 doszło do politycznego pojednania między prezydentem Lissoubą i Bernardem Kolelasem, generał Sassou-Nguesso stanął na czele opozycji. Krótko po tym w 1994 wyemigrował do Paryża. Do Konga powrócił 26 stycznia 1997.
Wojna domowa.
Kiedy Denis Sassou-Nguesso wrócił do kraju, w maju 1997 złożył wizytę w Owando, gdzie spotkał się z premierem Yhombi-Opango. Sassou-Nguesso proponował przyłączenie się Yhombi-Opanandze do rebelii, która doprowadzić miała do obalenia prezydenta. Wydarzenie to spowodowało zamieszki między zwolennikami polityków. 5 czerwca 1997 siły rządowe otoczyły dom generała w Brazzaville i zatrzymano wtedy Pierre Aboyę i Engobo Bonawenturę, oskarżanych o wzniecanie nastrojów antyrządowych. Od tej pory dochodziło do starć bojówek na czele których stał Sassou-Nguesso, zwanych Cobra z siłami rządowymi, co doprowadziło do wybuchu wojny domowej. W październiku 1997 doszło do interwencji wojsk Angoli, w wyniku czego prezydent Lissouba, premier Yhombi-Opango i ich zwolennicy byli zmuszeniu do ucieczki z kraju. Tymczasem Sassou-Nguesso 25 października został zaprzysiężony na prezydenta Konga.
Ponowna prezydentura.
Po zamachu stanu Sassou-Nguesso oświadczył, iż jest gotów powrócić do demokracji, lecz zmagania z opozycją pogrzebały koncepcję. Po pokojowych negocjacjach, które oficjalnie zakończyły w 1999 wojnę domową, wybory generalne zaplanowano na 2002, lecz wskutek zaocznych procesów sądowych wytoczonych przywódcom opozycji, nie wszystkie ugrupowania rebelianckie dostosowały się do porozumienia. Owe wybory rozegrane 10 marca 2002 z 90% poparciem wygrał generał Sassou-Nguesso, gdyż jego dwóch głównych rywali Pascal Lissouba i Benard Kolelas, nie wzięli w nich udziału, natomiast Andre Milongo wycofał się trzy dni przed wyborami twierdząc, iż te będą sfałszowane.
Nowa konstytucja uzgodniona w styczniu 2002 nadawała prezydentowi nowych uprawnień i wydłużała jego kadencję z pięciu do siedmiu lat. Wybory prezydenckie zostały ocenione jako wolne od przemocy, lecz poprzez politykę rządu Sassou-Nguesso nie odbyły się one z udziałem ważnych frakcji opozycyjnych. Generał Sassou-Nguesso został zaprzysiężony na prezydenta 14 sierpnia 2002.
W styczniu 2006 prezydent Konga z uwagi, iż w latach 1986–1987 był prezesem Organizacji Jedności Afrykańskiej, został przewodniczącym Unii Afrykańskiej, która jest odpowiednikiem starszej organizacji.
Na nadzwyczajnym kongresie partii PCT w grudniu 2006 został znów wybrany przewodniczącym Komitetu Centralnego.
Sassou-Nguesso odniósł zwycięstwo w wyborach prezydenckich z 12 lipca 2009, a na kolejną siedmioletnią kadencję został zaprzysiężony podczas ceremonii w Brazzaville 14 sierpnia 2009. Generał zapowiedział dalsze wdrażanie „pokoju, stabilności i bezpieczeństwa” oraz aktywne wykorzystanie pomocy międzynarodowej. Ogłosił również przygotowywanie amnestii dla Pascala Lissouby, który w 2001 roku został skazany na 30 lat ciężkich robót. 15 września 2009, prezydent Sassou-Nguesso mianował nowy rząd, znosząc jednocześnie urząd premiera. Dotychczasowy szef rządu Isidore Mvouba w nowym gabinecie objął stanowisko ministra stanu ds. transportu, lotnictwa cywilnego i floty handlowej.

</doc>
<doc id="180249" url="https://pl.wikipedia.org/wiki?curid=180249" title="Arch Enemy">
Arch Enemy

Arch Enemy – szwedzki zespół muzyczny wykonujący melodic death metal, założony w 1996 roku przez Michaela i Christophera Amottów i Johana „Liiva” Axelssona.
Po wydanym w 2001 roku albumie "Wages of Sin" nastąpił stopniowy wzrost popularności zespołu. Kolejne wydawnictwa grupy cieszyły się uznaniem fanów, jak i krytyków muzycznych. Wydany w 2007 roku album "Rise of the Tyrant" zadebiutował na 84 miejscu listy sprzedaży Billboard 200 w Stanach Zjednoczonych.
Od 2014 roku zespół tworzą wokalistka Alissa White-Gluz, gitarzyści Michael Amott i Jeff Loomis, basista Sharlee D’Angelo oraz perkusista Daniel Erlandsson.
Historia.
Zespół powstał w 1996 roku w Halmstad z inicjatywy Michaela i Christophera Amottów i Johana „Liiva” Axelssona. Muzycy zaprosili do współpracy sesyjnego perkusistę Daniela Erlandssona. Debiutancki album pt. "Black Earth" ukazał się tego samego roku nakładem wytwórni muzycznej Wrong Again Records. W 1997 roku z zespołu odszedł perkusista Daniel Erlandsson, zastąpił go Peter Wildoer. Do zespołu dołączył również basista Martin Bengtsson.
18 maja 1998 roku ukazał się drugi album grupy pt. "Stigmata". Wkrótce potem zespół opuścili perkusista Peter Wildoer i basista Martin Bengtsson. Muzyków zastąpili znany pod pseuodnimem basista Sharlee D’Angelo i perkusista Daniel Erlandsson. 21 maja 1999 roku ukazał się trzeci album grupy pt. "Burning Bridges". Album był promowany teledyskiem do utworu pt. „The Immortal” w reżyserii Dicka Bewarpa. Podczas koncertów D’Angelo był dwukrotnie zastępowany przez Dicka Lövgrena, a następnie Rogera Nilssona.
5 grudnia 2000 roku ukazał się pierwszy album koncertowy pt. "Burning Japan Live 1999". Tego samego roku z zespołu odszedł wokalista Johan „Liiva” Axelsson. Zastąpiła go niemiecka wokalistka Angela Gossow. 2 kwietnia 2001 roku ukazał się zrealizowany w studiu Fredman czwarty album grupy pt. "Wages of Sin". Wydawnictwo było promowane podczas koncertów w Stanach Zjednoczonych.
W 2002 roku ukazał się pierwszy minialbum pt. "Burning Angel". 25 sierpnia 2003 roku ukazał się piąty album grupy pt. "Anthems of Rebellion" powstały we współpracy z producentem Adny Sneapem. Wydawnictwo ukazało się również w limitowanej wersji dwupłytowej zawierającej nagrania zarejestrowane podczas koncertów. 15 listopada 2004 roku ukazał się drugi minialbum pt. "Dead Eyes See No Future". 22 sierpnia 2005 roku ukazał się szósty album grupy pt. "Doomsday Machine". Wydawnictwo zostało nagrane w studiu Slaughterhause we współpracy z producentem muzycznym Rickardem Bengtssonem. Natomiast miksowanie nagrań odbyło się w miejscowości Derbyshire, we współpracy z Andym Sneapem. Album był promowany teledyskami do utworów „Nemesis” w reżyserii George’a Bravo i „My Apocalypse” w reżyserii Rogera Johanssona. W lipcu tego samego roku z zespołu odszedł Christopher Amott. Tymczasowo zastąpił go Gus G., a następnie Fredrik Åkesson.
8 sierpnia 2006 roku ukazało się pierwsze wydawnictwo DVD pt. "Live Apocalypse". Wydawnictwo zawiera m.in. zarejestrowany w grudniu 2004 roku w londyńskim The Forum koncert, teledyski oraz wywiady z muzykami zespołu. 31 sierpnia 2007 roku ukazał się trzeci minialbum pt. "Revolution Begins". 24 września tego samego roku ukazał się siódmy album grupy pt. "Rise of the Tyrant". Album został nagrany w studiu nagraniowym Fredman i wyprodukowany przez Fredrika Nordströma. Wkrótce potem do zespołu powrócił Christopher Amott. Album był promowany teledyskami do utworów „I Will Live Again” i „Revolution Begins” w reżyserii Patrica Ullaeusa. Grupa odbyła również trasę koncertową w Stanach zjednoczonych wraz z Machine Head, Throwdown i Sanctity. Angela Gossow o albumie:
12 listopada ukazał się drugi album koncertowy "Tyrants of the Rising Sun". 24 listopada tego samego roku ukazało się drugi album DVD pt. "Tyrants of the Rising Sun". Wydawnictwo zawiera zapis koncertu zarejestrowanego w 2008 roku w Tokio. Koncert został wyreżyserowany przez Paula Smitha. Natomiast miksowanie wykonał producent muzyczny Andy Sneap. Okładkę przygotował Niklas Sundin z Cabin Fever Media, gitarzysta szwedzkiej grupy Dark Tranquillity. W 2009 roku ukazała się kompilacja pt. "The Root of All Evil" na której znalazły się ponownie zarejestrowane utwory z trzech pierwszych albumów grupy, na których zaśpiewał Johan „Liiva” Axelsson.
2 marca 2009 roku nakładem wieloletniego wydawcy grupy Century Media Records ukazała się kompilacja nagrań grupy pt. "Manifesto of Arch Enemy". 30 maja 2011 roku została wydana kolejny album studyjny formacji zatytułowany "Khaos Legions". Nagrania zadebiutowały na 78. miejscu listy Billboard 200 w USA sprzedając się w nakładzie 6000 egzemplarzy w przeciągu tygodnia od dnia premiery. W ramach promocji do utworu „Yesterday Is Dead And Gone” został zrealizowany teledysk, który wyreżyserował Patric Ullaeus.
W 2014 roku z zespołu odeszła Angela Gossow, która przez 13 lat pełniła obowiązki wokalistki grupy. Powodami tej decyzji były kwestie osobiste, które ostatecznie zaważyły na postanowieniu o rozstaniu się z zespołem. Nową wokalistką Arch Enemy została Alissa White-Gluz, którą wybrano w porozumieniu oraz według sugestii Angeli Gossow. W tym samym roku grupa nagrała dziesiąty album pt. "War Eternal". Wydaniu oraz promocji albumu towarzyszyły liczne trasy koncertowe, które zespół odbył na przestrzeni kilku lat. Do utworów „War Eternal”, „You Will Know My Name”, „No More Regrets” oraz „Stolen Life” zrealizowano teledyski.

</doc>
<doc id="180250" url="https://pl.wikipedia.org/wiki?curid=180250" title="Derek Prince">
Derek Prince

Peter Derek Vaughan Prince (ur. 14 sierpnia 1915 w Bangalore, zm. 24 września 2003 w Jerozolimie) – brytyjski teolog protestancki związany z ruchem zielonoświątkowym, autor książek z dziedziny duchowości.
Życiorys.
Lata młodzieńcze i studenckie.
Urodził się w Bangalore w Indiach. Jego rodzice, Gwendolen Prince i Paul Ernest Prince, pochodzili z Wielkiej Brytanii. Studiował filozofię i filologie klasyczne (grecką i łacińską) w brytyjskich uczelniach: Eton College i University of Cambridge. Był członkiem Kolegium Filozofii Starożytnej i współczesnej King’s College. Studiował również język hebrajski i aramejski na Uniwersytecie Hebrajskim w Jerozolimie. Podczas II wojny światowej służył w armii brytyjskiej, gdzie zaczął studiować Biblię i doświadczać zmieniającej życie obecności Jezusa Chrystusa. W czasie tych spotkań zyskał dwa przekonania: po pierwsze, że Jezus żyje; po drugie, że Biblia jest księgą prawdziwą i mającą praktyczne zastosowanie we współczesnych czasach. Te przekonania zmieniły kierunek całego jego życia, które zostało poświęcone studiowaniu i nauczaniu Biblii. Bezpośrednio po swoim doświadczeniu nawrócenia Prince został przeniesiony do Afryki Północnej. Spędził trzy lata na pustyniach Egiptu, Libii i Sudanu.
Dorosłość i profesura.
W młodym wieku został profesorem i zarazem członkiem kolegium zarządzającego instytutem filozofii w Cambridge University. W 1946 poślubił Lydię Christensen, i stał się ojcem ośmiu dziewczynek: sześciu Żydówek, jednej palestyńskiej Arabki i jednej Angielki. Pod koniec 1948 wraz z rodziną opuścił Jerozolimę. W 1949 Derek zrezygnował z pracy w King’s College i przez kolejnych 8 lat prowadził – jako pastor – niewielki kościół zielonoświątkowy, który powstał w centrum Londynu. Większość jego członków stanowili ludzie, którzy nawrócili się przy Speaker’s Corner w Hyde Parku, gdzie trzy razy w tygodniu Derek głosił Ewangelię. W 1957 Derek i Lydia Prince wyjechali do Afryki Wschodniej, aby prowadzić w Kenii Centrum Kształcenia dla nauczycieli. Derek założył także szkołę średnią, którą w ciągu ostatnich trzydziestu pięciu lat ukończyło tysiące młodych Kenijczyków. Żyli w trudnych warunkach. W 1963 Derek i Lydia z Joską wyemigrowali do Stanów Zjednoczonych. Pobudzony tragedią zamachu na Johna Kennedy’ego, Prince zaczął nauczać Amerykanów, w jaki sposób wstawiać się za swój naród. W 1973 stał się jednym z założycieli ruchu modlitewnego „Wstawiennicy za Amerykę”, misji, która niosła to przesłanie i służbę całemu narodowi. W 1975 Lydia Christensen Prince zmarła w wieku 85 lat.
Działalność duszpasterska.
Służąc jako pastor, wychowawca i nauczyciel na wszystkich kontynentach nie identyfikował się z żadną zielonoświątkową denominacją. Recepcja jego poglądów przez środowiska pentekostalne, a zwłaszcza charyzmatyczne spowodowała, że część środowisk pentekostalnych uznała go za jednego ze swoich wiodących kaznodziejów i teologów. Jego audycje radiowe osiągnęły wielką popularność. Jego codzienny program radiowy "Klucze do pomyślnego życia" (dawniej "Dzisiaj z Derekiem Princem") dotarł do ponad połowy krajów świata i był tłumaczony na wiele języków, takich jak m.in.: arabski, chiński, chorwacki, malagasy, mongolski, rosyjski, samoa, hiszpański i tonga.
W maju 1971 Derek oficjalnie otworzył biuro w Fort Lauderdale na Florydzie, aby publikować i rozpowszechniać jego nauki. Pierwotnie znany jako Derek Prince Publications, działalność stopniowo się rozszerzała, a w grudniu 1990 została przemianowana na Derek Prince Ministries.
W 1978 ożenił się z Ruth Hemmingson, która zmarła 29 grudnia 1998.
24 września 2003, po długim okresie pogarszającego się stanu zdrowia, Derek zmarł we śnie z powodu niewydolności serca – w swoim domu w Jerozolimie.
Derek był autorem ponad 50 książek, 600 wykładów w formie nagrań audio i 100 w formie wideo. Wiele z nich zostało przetłumaczonych na ponad 100 języków.

</doc>
<doc id="180251" url="https://pl.wikipedia.org/wiki?curid=180251" title="Joseph Kabila">
Joseph Kabila

Joseph Kabila Kabange (ur. 4 czerwca 1971 w Fizi, Kiwu Południowe) – kongijski wojskowy i polityk, od 17 stycznia 2001 do 24 stycznia 2019 prezydent Demokratycznej Republiki Konga.
Życiorys.
Urodził się w prowincji Katanga. Jest najstarszym spośród dziesięciorga dzieci Laurenta Kabili. W młodym wieku nauczył się biegle mówić w suahili i po angielsku (zna ponadto język francuski), co umożliwiło mu uczęszczanie do szkoły w Tanzanii. Przyjął edukację utrzymaną w brytyjskim stylu. Po ukończeniu szkoły średniej odbył trzyletnią służbę wojskową w Rwandzie. W 1995 roku kontynuował naukę na Uniwersytecie Makerere. Wziął udział w antyrządowej rebelii, która wyniosła do władzy jego rodzinę. Po tym, gdy w 1997 roku rządy objął Laurent-Désiré Kabila, Joseph na polecenie ojca udał się na szkolenie wojskowe do Chin. Po powrocie przyznano mu stopień generała majora i szefa sił zbrojnych. W 1998 roku brał udział w walkach z siłami Ugandy i Rwandy, które zbrojnie interweniowały w trwającą w kraju wojnę domową.
Pełnienie obowiązków prezydenta rozpoczął 17 stycznia 2001, dzień po śmierci ojca, zabitego przez żołnierza z gwardii przybocznej. 26 stycznia tego samego roku jego prezydenturę zatwierdził parlament. 29-letni Kabila stał się tym samym najmłodszą głową państwa w ówczesnym świecie. 
W grudniu 2002 roku podpisał z antyrządowymi rebeliantami umowę kończącą wojnę domową. 
Zyskał reelekcję po wyborach w 2006 i 2011 roku. W sierpniu 2018 roku ogłosił, że nie będzie ubiegał się o reelekcję w wyborach powszechnych zaplanowanych na grudzień tego samego roku. 

</doc>
<doc id="180256" url="https://pl.wikipedia.org/wiki?curid=180256" title="JeRzy">
JeRzy



</doc>
<doc id="180263" url="https://pl.wikipedia.org/wiki?curid=180263" title="Trał">
Trał



</doc>
<doc id="180266" url="https://pl.wikipedia.org/wiki?curid=180266" title="Punky reggae">
Punky reggae

Punky reggae – określenie stylu muzycznego łączącego melodyjny punk rock z elementami reggae, ska i folku, zainspirowanego przede wszystkim muzyką The Clash. Nazwa pochodzi od piosenki Boba Marleya "Punky reggae party". Używa się jej wyłącznie w Polsce (na świecie: reggae punk), gdzie nurt zdobył dużą popularność w latach 90. XX wieku za sprawą zespołów, głównie z Piły, takich jak Alians, Świat Czarownic, Globtroter, a także Fate, Farben Lehre, Zabili Mi Żółwia czy TABU.
Na fali tej w roku 1996 powstał zespół Paprika Korps, obecnie najczęściej koncertujący za granicami Polski zespół rodzimej sceny reggae.

</doc>
<doc id="180278" url="https://pl.wikipedia.org/wiki?curid=180278" title="Amedeo Modigliani">
Amedeo Modigliani

Amedeo Clemente Modigliani (ur. 12 lipca 1884 w Livorno, zm. 24 stycznia 1920 w Paryżu) – włoski malarz, rysownik i rzeźbiarz pochodzenia żydowskiego. Miał starsze rodzeństwo – Emanuele (ur. 1872), Margherita (ur. 1874) i Umberto (ur. 1878).
Współczesną sławę Modigliani zawdzięcza przede wszystkim swoim obrazom przedstawiającym akty, uchodzącym w jego czasach za skandalizujące, a zaakceptowane dopiero później. Młodość spędził we Włoszech, gdzie studiował sztukę antyku i renesansu. W 1906 przeniósł się do Paryża. Tam nawiązał kontakt ze znaczącymi artystami jak Pablo Picasso i Constantin Brâncuși. Jego życie przebiegało pod znakiem chorób płuc. W dzieciństwie, podczas jednego z ataków gorączki, poczuł powołanie, żeby zostać artystą. W wieku 35 lat i 6 miesięcy zmarł na gruźlicę. Informacje o życiu Modiglianiego opierają się tylko na nielicznych pewnych dokumentach, tak więc legenda o nim powstała głównie dopiero po jego śmierci.
Twórczość Modiglianiego to przede wszystkim obrazy i rysunki. W latach 1909–1914 poświęcił się on jednak głównie rzeźbie. Głównym motywem jego twórczości, zarówno w rzeźbach, jak i obrazach, jest człowiek. Obok nich jest kilka obrazów przedstawiających pejzaże. Modigliani nie malował wnętrz ani martwych natur. W swoich pracach nawiązywał często do renesansu. Wykorzystywał też elementy popularnej w jego czasach sztuki afrykańskiej. Nie przyłączył się natomiast do żadnego współczesnego mu kierunku w sztuce jak kubizm czy fowizm. Sztuka Amedeo Modiglianiego odniosła za jego życia jedynie niewielki sukces, dopiero po śmierci zyskał on większą popularność, a jego dzieła osiągnęły wysokie ceny.
Życiorys.
Dzieciństwo.
W XIX w. w Livorno żyła duża społeczność Żydów sefardyjskich, emigrantów z Afryki Północnej, Hiszpanii i Portugalii. Jednym z nich był Salomon Garsin. Jego syn Joseph osiedlił się w 1835 w Marsylii. W 1849 syn Josepha Isaak ożenił się z Régine Spinozą. Urodziła im się córka, Eugénie. Miała ona protestancką guwernantkę, ale uczęszczała do katolickiej szkoły. W wieku lat 15 zaręczyła się z Flaminio Modiglianim, członkiem żydowskiego rodu z okolic Rzymu. W 1872 wyszła za niego za mąż i przeniosła się do Livorno. Gdy urodziło się ich najmłodsze dziecko, Amedeo, rodzina utrzymywała się z handlu węglem i drewnem, ale interes upadł z powodu kryzysu ekonomicznego, jaki ogarnął ówczesne Włochy. Chcąc podreperować rodzinne finanse, matka, wykorzystując swoje wcześniejsze wykształcenie w dziedzinie literatury, zajęła się tłumaczeniami (m.in. poezje d’Annunzio). Dzięki temu młody Modigliani zetknął się wcześnie ze światem literatury.
Początek działalności artystycznej.
Mając 14 lat Modigliani zachorował na tyfus, chorobę, która w tamtym czasie była śmiertelna. Podczas jednego z ataków gorączki postanowił, według relacji matki, zostać artystą. Rozpoczął naukę w studium sztuki w małej akademii w Livorno prowadzonej przez malarza Guglielmo Micheliego (1886–1926). Równocześnie uczęszczał na wykłady z rysunku aktu w atelier Gino Romitiego. W 1900 stan jego zdrowia pogorszył się. W celu jego poprawy matka zimą 1900/1901 postanowiła wraz z synem wyjechać na południe Włoch (Neapol, Capri) i do Rzymu. Modigliani napisał wówczas 5 listów do przyjaciela ze studium, Oskara Ghighii. Listy te należą do nielicznych zachowanych po nim dokumentów pisanych.
Na początku 1901 Modigliani wyjechał z Oskarem Ghighią do Florencji, gdzie 7 maja 1902 zapisał się do szkoły rysowania aktów (Scuola libera di Nudo). Równocześnie poświęcił się studiowaniu sztuki renesansu. W 1903 wyjechał z Oskarem Ghighią do Wenecji, gdzie mieszkał przez następne 3 lata. 19 marca 1903 zapisał się na kurs dowolnego rysowania aktów w weneckim Instytucie Sztuk Pięknych (Instituto di Belle Arti). Równocześnie zwiedzał weneckie kościoły i muzea zapoznając się ze sztuką starych mistrzów. W tym samym roku zwiedził biennale w Wenecji, na którym Ghighii udało się wystawić swój obraz, wśród prac francuskich impresjonistów. Na wystawie reprezentowane były też obrazy z kręgu symbolizmu, który na przełomie XIX i XX w. zyskiwał na znaczeniu (zarówno w literaturze, jak i w malarstwie) oraz rzeźby Auguste’a Rodina. Ponieważ z tego okresu zachowały się tylko nieliczne obrazy Modiglianiego, nie da się wykazać bezpośredniego wpływu symbolizmu na jego sztukę. Mieszkając w Wenecji Modigliani przypuszczalnie brał udział w seansach spirytystycznych. Zaprzyjaźnił się też z takimi artystami jak Manuel Ortiz de Zárate i Ardengo Soffici. Podjął decyzję o wyjeździe do Paryża.
Przeprowadzka do Paryża.
Na początku 1906 Amedeo Modigliani przeniósł się do Paryża, w którym mieszkał przez 8 lat, aż do wybuchu I wojny światowej. Paryż był wówczas ośrodkiem artystów awangardowych, w którym pojawiły się i rozwinęły nowe kierunki w sztuce. Rok wcześniej stosunkowo nieznani artyści, jak np. André Derain i Henri Matisse, określani przez krytyków lekceważącym terminem fowiści (od fr. "Les Fauves" – dzikie zwierzęta, drapieżniki), wystawili swoje prace w Salonie Jesiennym. Paryski świat sztuki stał się, dzięki postępowym marszandom, wspierającym młodych i innowacyjnych artystów, jak Pablo Picasso, centrum malarstwa awangardowego. Po przyjeździe do Paryża Modigliani mieszkał początkowo w komfortowym hotelu na prawym brzegu Sekwany, co ze względu na pochodzenie z mieszczańskiej rodziny, bardzo mu odpowiadało. Wkrótce jednak przeniósł się do dzielnicy Montmartre, gdzie mieszkał m.in. w kamienicy Bateau-Lavoir korzystając ze zwykłego atelier. Uczęszczał na wykłady z aktu w Akademii Colarossiego. Matka przysyłała mu wprawdzie tak duże sumy pieniędzy, na jakie było ją stać, nie wystarczały one jednak Modiglianiemu na przeżycie. Z tego powodu zmieniał on często mieszkania i czasem nawet pozostawiał przy wyprowadzce po sobie prace, kiedy nie był w stanie zapłacić czynszu. Jedna z pierwszych przyjaźni, którą Modigliani zawarł w Paryżu, związała go z niemieckim malarzem Ludwigiem Meidnerem. Opisywał on następnie pozycję i zachowanie Modiglianiego w środowisku paryskim w następujący sposób:
Modigliani, pomimo swoich problemów zdrowotnych, brał udział w rozpustnym życiu artystów na Montmartre. Wiosną 1907 zamieszkał razem z malarzem Henri Doucetem w domu, który lekarz Paul Alexandre przejściowo wynajmował młodym artystom. Był on zafascynowany obrazami Modiglianiego i z tego powodu zaczął go wspierać. Skupował on jego obrazy i rysunki i pośredniczył w załatwianiu mu zleceń na portrety. W 1907 Amedeo Modigliani wystawiał swoje prace w awangardowym Salonie Niezależnych, który przebiegał pod znakiem dzieł fowistów. W roku następnym wystawił w Salonie Niezależnych 6 swoich obrazów, wśród nich "Żydówkę", obraz zdradzający wpływ Toulouse-Lautreca i Picassa z okresu błękitnego. Jego prace budziły jednak niewielkie zainteresowanie. Wpływowy publicysta Guillaume Apollinaire wymienił go tylko na marginesie swojej krytyki poświęconej Salonowi. Paulowi Alexandre’owi udało się załatwić Modiglianiemu dostęp do zamożnych kręgów, tak więc na wiosnę 1909 otrzymał on pierwsze zlecenie; był nim portret baronowej Marguerite de Hasse de Villers, znany pod tytułem "Amazonka".
Okres rzeźbiarski.
W 1909 Modigliani dzięki Paulowi Alexandre’owi poznał rumuńskiego rzeźbiarza Constantina Brâncușiego i za jego radą przeniósł w kwietniu tego samego roku swoje atelier do Cité Falguière na Montparnasse. W następstwie tej znajomości już w następnym roku zaczął rzeźbić w kamieniu, co na pewien okres zdominowało jego twórczość. W Livorno i Carrarze artysta, inspirując się oszczędnym stylem Brâncușiego, poświęcił się rzeźbiarstwu.
Chociaż już wcześniej pragnął zostać rzeźbiarzem, to nie miał jednak po temu technicznych możliwości; pojawiły się one dopiero w jego nowym atelier. Inspiracją do tworzenia rzeźb stało się również antyczne dziedzictwo Włoch, które znał z własnego doświadczenia. Kolejną okazją do próby zajęcia się innym gatunkiem sztuki był fakt, iż jego twórczość malarska przeżywała stagnację.
W 1910 Modigliani poznał pochodzącą z Rosji poetkę Annę Achmatową, z którą w najbliższym czasie nawiązał romans. W 1911 wystawił w atelier portugalskiego rzeźbiarza Amadeo de Souza-Cardoso swoje archaizowane rzeźby kamienne. Rozpoczął się w jego twórczości okres intensywnego wykorzystywania motywu kariatydy, tak w rzeźbie, jak i w malarstwie. W następnym roku jego rzeźby zostały wystawione w Salonie Jesiennym. Modigliani poznał rzeźbiarzy Jacoba Epsteina i Jacques’a Lipchitza, mieszkających również w Paryżu. Lipschitz scharakteryzował sztukę Modiglianiego jako „wyraz jego osobistych doznań”. Wiosną 1913 Amedeo Modigliani zatrzymał się w Livorno, gdzie zamieszkał w pobliżu dzielnicy kamieniołomów. Zajmował się tam rzeźbieniem w marmurze; przedtem rzeźbił tylko w wapieniu. Gotowe rzeźby wysyłał do Paryża; jednak nie zachowały się one. Dokładne przyczyny zakończenia działalności rzeźbiarskiej przez Modiglianiego po 1913 nie są znane. Jednym z powodów mógł być pogarszający się stan zdrowia artysty, na który mogła mieć wpływ zapylona okolica. Być może też w swojej działalności rzeźbiarskiej nie widział on żadnej przyszłości. Nie rozwijał się artystycznie, a jego nieliczne wystawy budziły niewielką uwagę i nie wpłynęły na polepszenie jego finansów. Rozważywszy ten problem, Modigliani zwrócił się znowu ku bardziej lukratywnemu malarstwu.
Powrót do malarstwa i życie podczas I wojny światowej.
Wiosną 1914 Modigliani poznał marszanda Paula Guillaume’a, który reprezentował kilku młodych i jeszcze nieznanych artystów. Guillaume przejął reprezentowanie interesów Modiglianiego, po tym, jak ten na początku I wojny światowej stracił z oczu Paula Alexandre’a, i dopuścił go do udziału w kilku wystawach grupowych w swojej galerii. Z wybuchem wojny Modigliani zgłosił się na ochotnika do służby wojskowej, ale ze względu na zły stan zdrowia nie został przyjęty. Należał do niewielkiej grupki artystów, którzy pozostali w Paryżu. W czerwcu 1914 Modigliani poznał angielską pisarkę Beatrice Hastings, z którą połączył go trwający ponad 2 lata romans. Hastings przyjechała do Paryża wiosną 1914. Pracowała jako felietonistka angielskiej gazety "The New Age" redagując kolumnę "Impressions de Paris", poświęconą życiu towarzyskiemu miasta. Opisywała m.in. zażywanie przez Modiglianiego haszyszu i picie alkoholu.
Podczas gwałtownego związku z Beatrice Hastings zamiłowanie Modiglianiego do ekscesów w życiu nasiliło jeszcze bardziej. Spożywanie alkoholu i opium, do spółki z przyjaciółmi Maurice’em Utrillo i Chaimem Soutinem, zostało podchwycone przez prasę.
W 1915 Modigliani przeniósł się z Beatrice Hastings do mieszkania na Rue Norvaine na Montmartre. Namalował tam portret Pabla Picassa. Rok później powstały następne portrety wybitnych osobistości, m.in. swoich przyjaciół Jacques’a Lipchitza oraz Chaima Soutine’a, którego wspierał. Malując portrety artystów awangardy Modigliani sam się z nią związał. Zapewnił sobie dzięki temu stale miejsce na scenie paryskich artystów, ponieważ swoimi portretami scenę tę wzmocnił i umożliwił powstanie późniejszej legendy o sobie jako głównej postaci paryskiego środowiska artystycznego. W 1916 roku Amedeo Modigliani poznał polskiego marszanda i poetę Leopolda Zborowskiego.
Zborowski przyjechał w 1914 roku do Paryża, żeby studiować literaturę. Utrzymywał się sprzedając książki i druki. Jako handlarz wprawdzie nie miał kontaktu z Guillaume’em ani jego wyczucia dla malarstwa awangardowego, wspierał jednak Modiglianiego w ostatnich latach jego życia. Razem z żoną Anną Zborowski przyjął pod swój dach Modiglianiego, po tym, jak ten zerwał z Beatrice Hastings. Wypłacał Modiglianiemu dniówkę, opłacał mu materiały malarskie i pozwalał pracować w swoim mieszkaniu. Później opłacał również modelki, pozujące mu do aktów.
Amedeo Modigliani w latach 1916–1917 namalował ok. 30 aktów. Za pośrednictwem Zborowskiego obrazy te zostały pokazane na indywidualnej wystawie w galerii marszandki Berthe Weill. 3 grudnia 1917 miał miejsce wernisaż dla zaproszonych gości. Galeria była położona naprzeciwko posterunku policji, a gromadzące się przy oknie wystawowym z aktami tłumy zwróciły uwagę komisarza. Wezwał on Berthe Weill do siebie i zażądał zamknięcia wystawy i zdjęcia obrazów, ponieważ były one zbyt wyzywające. Żeby uniknąć konfiskaty obrazów, Weill zastosowała się do tego żądania.
Związek z Jeanne Hébuterne. Wyjazd na południe Francji.
W kwietniu 1917 Modigliani poznał 19-letnią Jeanne Hébuterne, która studiowała w Akademii Colarossiego. Oboje wkrótce potem zamieszkali razem.
Przyjaciele Jeanne nazywali ją „kokos” z powodu jej bladej karnacji i jasnorudych włosów, które czasami upinała wokół głowy na kształt korony. Dziewczyna miała pewien talent do rysunku, oboje z Modiglianim wykonali wspólnie kilka szkiców. Jeanne namalowała w akwareli swój autoportret (obecnie w Petit-Palais w Genewie). Modigliani z kolei namalował 16 obrazów przedstawiających Jeanne. Oprócz nich zachowała się jedna fotografia Jeanne, na której widnieje ona ubrana w poncho, oraz jedna rzeźba dłuta jej przyjaciółki, Chany Orloff, przedstawiająca ją w ciąży.
Wiosną 1918 Amedeo Modigliani i Jeanne Hébuterne opuścili Paryż przed naciągającymi oddziałami niemieckimi i udali się na wybrzeże Morza Śródziemnego, gdzie artysta namalował liczne portrety. Gotowe obrazy wysyłał Zborowskiemu do sprzedaży do Paryża.
O roku spędzonym przez Modiglianiego na południu Francji niewiele wiadomo, ponieważ istnieją nieliczne dokumenty pisane, a i ówcześni znajomi paryżanie nie mieli o nim wiele do powiedzenia. Na początku Modigliani mieszkał prawdopodobnie w Cagnes-sur-Mer, później przeniósł się do pobliskiej Nicei. Tam Jeanne Hébuterne 29 listopada 1918 urodziła córkę, której nadała własne imię. Córka przyszła na świat jako dziecko pozamałżeńskie, zachował się jednak dokument z 7 lipca 1919, w którym Modigliani obiecywał ożenić się z Jeanne Hébuterne, czego ostatecznie nie zdążył uczynić. Po śmierci rodziców w 1920 Jeanne Modigliani (zm. 1984) była wychowywana we Florencji przez siostrę artysty. Stała się z czasem ważną biografką swojego ojca, pisząc książkę "Modigliani bez legendy". Podczas pobytu w Nicei i jej okolicach Modigliani odwiedził Pierre-Auguste’a Renoira, mieszkającego w posiadłości na wybrzeżu. Jeden z sąsiadów malarza donosił później, iż pomiędzy starym mistrzem impresjonizmu a młodym malarzem doszło do kłótni, gdy Renoir zaczął udzielać Modiglianiemu rad odnośnie do malowania obrazów.
Ostatni rok życia. Śmierć.
Dzięki Zborowskiemu kilka obrazów Modiglianiego pokazanych zostało na wystawach w Anglii, m.in. w Heale, w ramach wystawy "Modern French Painting". We wrześniu tego samego roku londyńska Hill Gallery wystawiła 10 prac Modiglianiego. Angielscy kolekcjonerzy zaczęli kupować jego obrazy. Pod koniec maja 1919 Modigliani powrócił do Paryża. W tym czasie wspierał go również francuski malarz fińskiego pochodzenia Léopold Survage, użyczając mu swojego atelier. W lipcu podpisał zobowiązanie małżeńskie wobec Jeanne Hébuterne, która znów była w ciąży. Na jesieni uczestniczył w Salonie Jesiennym. Pod koniec 1919 Modigliani ciężko zachorował na gruźlicę, co przeszkodziło mu w planowanej podróży do Włoch.
Zabrany do szpitala, po drodze, według późniejszej relacji Jeanne Modigliani, szeptał: 24 stycznia 1920 zmarł w paryskim szpitalu Charité. Na wieść o tym następnego dnia Jeanne Hébuterne popełniła samobójstwo. Modigliani w obecności zgromadzonych tłumów został pochowany na cmentarzu Père-Lachaise. Później spoczęła obok niego również Jeanne Hébuterne, której rodzice początkowo sprzeciwiali się temu zamiarowi.
Twórczość.
Na dorobek twórczy Modiglianiego składa się 420 obrazów (z których tylko 14 jest datowanych), rysunki i ok. 25 rzeźb.
Główny aspekt twórczości Modiglianiego stanowi, nie licząc kilku pejzaży, przedstawienie człowieka. Artysta ukazywał go za pomocą portretu, aktu i rzeźbionych ludzkich głów, względnie postaci przedstawiając jego nieskazitelny obraz. Modigliani nie poddał się żadnemu określonemu kierunkowi w sztuce. W jego pracach są elementy ekspresjonizmu kubizmu, i symbolizmu, a przy tym nawiązania do sztuki antyku, renesansu i manieryzmu, z którymi artysta zapoznał się w czasie studiów. Wypracował on przy tym własny, indywidualny styl.
Dla stylu Modiglianiego charakterystyczne są formy linearne i mocno wyciągnięte. Na wielu spośród jego obrazów widoczne są typowe dla niego elementy, jak wydłużone twarze i oczy bez źrenic. Przedstawienie cechuje mocna redukcja, na portretach i aktach jest ono do tego stopnia skoncentrowane na osobie, że przestrzeń pojawia się w tle, a obok przedstawianej postaci prawie nie ma dodatków. Tylko w późnych dziełach Modiglianiego nieliczne umieszczane na obrazach przedmioty wskazywać będą na społeczne środowisko przedstawianej osoby. Powstałe przed 1914 nieliczne rysunki mające za temat varietés i cyrk przedstawiają osoby w większym, narracyjnym kontekście.
Ponieważ tylko drobna część prac Modiglianiego jest datowana, dokładną chronologię jego obrazów da się ustalić jedynie poprzez analizę stylistyczną i relacje pochodzące od współczesnych mu osób. Przy tym można wskazać w dorobku twórczym artysty stylistyczny i kompozycyjny rozwój prowadzący do coraz większej doskonałości jego obrazów.
Portrety.
Znaczną część obrazów Modiglianiego stanowią portrety. Do wczesnych prac artysty należy obraz "Żydówka", pochodzący z ok. 1908. Malowidło to, olej na płótnie o wymiarach 55 × 46 cm, jest zbudowane na wzór posągu. Ukazuje przenikliwie spoglądającą kobietę o wyraziście opracowanej twarzy, wyraźnie odcinającej się od mglistego tła. Szczególną uwagę na obrazie zwraca nie tyle autonomiczne użycie barw i płaszczyzn, ale przedstawienie psychologicznego wizerunku portretowanej osoby, wyrażone w przekazie nastroju, powściągliwości obrazu i wzroku kobiety skierowanym na widza. Pomimo swobodnych pociągnięć pędzla "Żydówka" jest obrazem nad wyraz wyważonym. Są jednak na obrazie fragmenty, które wyraźnie odróżniają się od czysto malarskiego potraktowania powierzchni malowidła, jak barwne pole w prawym, dolnym narożniku obrazu, którego nie da się podporządkować jakiemuś konkretnemu przedmiotowi. W takim podejściu Modiglianiego do tematu widoczny jest ślad epokowego określenia francuskiego malarza i teoretyka Maurice’a Denisa, iż obraz, „zanim stanie się bojowym rumakiem, aktem lub anegdotą, jest tylko powierzchnią pokrywaną farbami w ustalonym porządku”. "Żydówka" jest wyrazem poszukiwań prowadzonych po omacku przez Modiglianiego pośród awangardowych kierunków. Zdradza wpływ linearnej sztuki Toulouse-Lautreca, ale też nawiązania do wychudzonych postaci z okresu błękitnego w twórczości Pabla Picassa. Kiedy obraz został pokazany w 1908 na Salonie Niezależnych, pojawił się właśnie kolejny kierunek w sztuce – kubizm, który poprzez rozbicie przestrzeni i perspektywy zburzył wszystkie konwencjonalne przyzwyczajenia. Bohaterami tego nowego prądu w sztuce byli Pablo Picasso i Georges Braque, a wkład Modiglianiego pozostał prawie niezauważony.
Podczas I wojny światowej, po rzeźbiarskim okresie swej twórczości, Modigliani sportretował wielu przyjaciół i artystów przebywających wówczas w Paryżu. Jednym z tego typu obrazów jest "Portret Diego Rivery" z 1914. Obraz ten, olej na kartonie o wymiarach 100 × 79, ukazuje meksykańskiego malarza Diego Riverę, który trzy lata wcześniej przybył do Paryża i szybko wszedł do kręgu przyjaciół Picassa. Był wielokrotnie portretowany przez Modiglianiego. Omawiany portret poprzez swobodne operowanie barwnymi plamami ukazuje twarz i temperament rewolucjonisty. Podkład obrazu stanowią grube warstwy farby. Tu Modigliani nie odwoływał się do koloryzmu uwielbianego przezeń Cézanne’a, lecz czerpał z dorobku wcześniejszego malarstwa impresjonistycznego. Technika kreślarska tego obrazu przypomina również prace Modiglianiego nad tworzeniem rzeźb stwarzając wrażenie reliefu wyrytego w podkładzie obrazu. Obraz ukazuje górną część tułowia Rivery. Zaokrąglona twarz okolona jest włosami i brodą. Zarówno głowa, jak i tułów nie są wyraźnie odgraniczone od tła obrazu. Stąd powstaje wrażenie, iż tułów wypełnia cały obraz. Oczy Diego Rivery są przymknięte, a usta rozchylone w uśmiechu, dlatego wygląda on na zamyślonego i zadowolonego. Dzięki takiemu sposobowi malowania obraz jest jednym z bardziej ekspresyjnych w dorobku Modiglianiego w przeciwieństwie do portretów, które nastąpiły po nim, których styl jest prostszy i bardziej wygładzony i które są bardziej wartościowe, jeśli chodzi przedstawienie osobowości i charakteru portretowanej osoby.
Obraz "Portret Jacques’a Lipchitza i jego żony Berthe Lipchitz" z 1916 lub 1917 należy do tych obrazów, w których Amedeo Modigliani zrezygnował z przedstawienia psychologicznego charakteru postaci na rzecz reprezentatywnego portretu, którego wzorce sięgają epoki baroku. Obraz ten, olej na płótnie o wymiarach 80,2 × 53,5, namalował Modigliani według fotografii ślubnej Lipchitza w kilku pozycjach siedzących. W czasach artysty często używano fotografii jako wzoru dla obrazów. "Portret Jacques’a Lipchitza i jego żony Berthe Lipchitz" zajmuje w dorobku Modiglianiego szczególną pozycję, ponieważ należy do nielicznych namalowanych przez niego portretów podwójnych. Znaczenie tego obrazu jest tym wyraźniejsze, iż portrety grupowe w dorobku Modiglianiego właściwie nie istnieją. Portret młodej pary poprzedziły liczne szkice, których wystarczyło jednak tylko do tego jednego portretu. Malując go Modigliani zbliżał się powoli do ostatecznej kompozycji obrazu. Obraz ukazuje Jacques’a Lipchitza jako pana młodego stojącego za swoją żoną Berthe, przedstawioną na pierwszym planie w pozycji siedzącej. Lewą rękę oparł on na ramieniu żony. Oboje są ubrani w ciemne stroje, dzięki czemu odcinają się na jasnym tle obrazu. Ich twarze są zaokrąglone, a oczy pozbawione źrenic. Przedstawione na obrazie postacie Lipchitzów, z którymi Modigliani utrzymywał przyjacielskie kontakty, wyglądają wprawdzie sympatycznie, ukazane jednak zostały z pewnym, pozbawionym emocji, dystansem. Będzie to cecha charakterystyczna portretów malowanych w kolejnych latach przez Modiglianiego aż do jego śmierci. W drodze do definitywnego ujęcia portretu dokonał się również pewien rozwój stylistyczny; w tle występują linie pionowe i poziome, a obraz został zdominowany przez linie łukowate i formy opływowe. Modigliani umieścił na portrecie napisane dużymi literami nieregularne logo "LIPCHITZ" – charakterystyczną, stylistyczną cechę artysty, występującą na wielu portretach jego przyjaciół. Napis ten, który dzięki niezgrabnemu pociągnięciu pędzla wyraźnie różni się od sygnatury, nawiązuje od strony formalnej do tradycji obrazów epoki renesansu. Tacy artyści jak Giorgione i Tycjan podawali w napisach nie tylko nazwiska przedstawianych osób, ale również np. informację o ich przynależności do tajnych związków. Takim formalnym cytatem mógł Modigliani uczynić aluzję do podobnego, wewnętrznego pokrewieństwa sportretowanych przyjaciół. Poza tym potrzebował go do uatrakcyjnienia kompozycji obrazu. W tych nawiązaniach do baroku i renesansu widać wyraźnie, że artysta wykorzystywał w malowanych obrazach swoją znajomość wcześniejszych epok w sztuce, którą nabył podczas studiów w czasach młodości.
Wiele portretów Modiglianiego ukazuje jego obie kochanki, Beatrice Hastings i Jeanne Hébuterne. Obrazy z Hastings zawierają często dowcipne interpretacje jej oczu, ust i nosa wskazując na silną koncentrację artysty na charakterze jego kochanki uchodzącej za ekscentryczkę. Obrazy te mają kokieteryjne i poufne oddziaływanie, będące rezultatem ścisłego i, według własnych relacji Hastings, dramatycznego stosunku Modiglianiego do niej. Stosunek artysty do Jeanne Hébuterne nie był, z powodu dzielącej ich różnicy wieku, tak gwałtowny. Portrety Hébuterne nie wykazują większego zróżnicowania co do perspektywy i stylu. W kilku obrazach została ona przedstawiona jako lolita, co wskazuje na związek z jej młodzieńczą naiwnością, choć w życiu Modiglianiego stanowiła ona pewien constans. Jeanne Hébuterne pozwoliła Modiglianiemu na nowo zastanowić się nad swoim życiem, ukształtowanym przez narkotyki i alkohol. Z ciążą Jeanne związana była poważna zmiana w życiu Modiglianiego, stojąca w opozycji do jego wcześniejszego życia. W takich okolicznościach powstał obraz "Portret Jeanne Hébuterne", na którym została ona ukazana w zaawansowanej ciąży. Portret przedstawia ją w pozycji siedzącej, z rękami opartymi na kolanach i z głową pochyloną w bok. Ciąża nie jest przez Modiglianiego ukryta, lecz przeciwnie – zaakcentowana. Wskazuje na nią np. zgięty palec prawej ręki spoczywającej na brzuchu. Kolejnym elementem akcentującym stan Jeanne jest pas spowijający brzuch na wysokości bioder. Pomimo mocno wyciągniętej szyi jest widoczny lekko zamarkowany podwójny podbródek, wskazujący na ostatnią fazę ciąży. Użycie kolorów jest bardzo wyważone. Ciemne fragmenty ubrania i włosów są zrównoważone poprzez pas na biodrach i ramionach, jak również zieleń i oranż tła obrazu. Obraz cechuje bardzo spokojny nastrój, nie ma na nim żadnego ruchu, a postać jest w stanie spoczynku, co szczególnie widoczne jest w pozycji jej głowy. Szczególnej intensywności dodaje tu jedynie wzrok Jeanne Hébuterne skierowany prosto w oczy widza i rozpraszający ciszę.
Akty.
Amedeo Modigliani malował w ciągu całego swojego życia akty, które po portretach stanowią drugą pod względem liczby grupę jego dzieł. Pierwsze akty pochodzą z 1908, np. obraz "Akt cierpiący (Nudo Dolente)". Malowidło to, olej na płótnie o wymiarach 81 × 54 cm, przedstawia połowę kobiecej figury w pozycji stojącej. Szczupła kobieta ukazana jest całkowicie naga. Głowa jej jest odchylona do tyłu, a usta otwarte. Jest to oznaka ekstazy, zmartwienia, bólu i zmysłowości. Prawdziwa ekspresja osoby skrywa się pod twarzą przypominającą maskę. Jej ramiona są wyciągnięte do przodu. Nienaturalnie długie ręce zwisają swobodnie, a dłonie opierają się na udach. Kobieta jest szczupła, podobna do szkieletu. Tym samym obraz Modiglianiego zaprzecza klasycznym kanonom tego gatunku w malarstwie, który charakteryzował się zmysłowym i bardzo erotycznym podtekstem. Na ciemnym tle obrazu ukazane jest, na zasadzie kontrastu, jasne, niemal białe ciało. Użyte barwy są surowe, przez co obraz sprawia wrażenie częściowo nieukończonego. Uformowanie przez Modiglianiego ciała na obrazie wskazuje na wyraźne wpływy innych artystów epoki: Edvarda Muncha (obraz "Madonna" z 1894) czy Georges’a Minne’a.
W latach 1916–1917 Modigliani namalował serię aktów obejmującą 30 obrazów. Ukazują one siedzące, stojące lub leżące modelki, przedstawione w wyidealizowanej nagości. Ciała kobiet stanowią centralną część obrazu. Przestrzeń i pozostałe obiekty występują w tle i są przedstawione tylko w niewielkim zakresie. Przedstawienie kobiet nie ma żadnego mitologicznego czy historycznego kontekstu, ale służy jedynie zaprezentowaniu nagości. Pomimo to akty te nawiązują do tradycyjnego przedstawienia nagiej Wenus, która od renesansu aż do XIX w. była dominującym motywem aktu. Modigliani nawiązywał do włoskich mistrzów epoki renesansu jak Tycjan, Sandro Botticelli i Giorgione, tworzących jeszcze przed akademickim okresem w malarstwie. Ich przedstawienia nie powstały na podstawie konkretnych póz aktowych, ale stanowią wyraz indywidualizmu każdego z nich. Wraz ze sztuką akademicką ugruntowało się charakterystyczne pojmowanie aktu. Przyjął się określony i ograniczony kanon pozowania modelki do aktu ujęty w ścisłe i formalistyczne reguły. Amedeo Modigliani w swoich aktach przełamał tę akademicką tradycję nie zwracając w nich uwagi na proporcje, anatomię i ruchy. Również pozy modelek nie są zgodne z wymogami akademizmu. Akty Modiglianiego wykazują natomiast wpływ praktyki wyniesionej z akademii Colarossiego, której studenci mieli do dyspozycji modelki i mogli dowolnie decydować o sposobie pozowania przez nie. Powstawały wówczas tzw. kwadransowe akty, wymagające odręcznego, szybkiego zanotowania motywu. Z paryskiego okresu w życiu Modiglianiego zachowały się liczne szkice aktów tego typu.
Obraz "Akt leżący z rękami skrzyżowanymi pod głową", malowidło o wymiarach 60,6 × 92,7 cm, należy do najsłynniejszych dzieł Modiglianiego. Pochodzi również z serii obrazów namalowanych w 1916 i 1917. Ukazuje on leżącą modelkę, wypełniającą centrum obrazu. Kobieta ukazana jest lekko z góry i w tak dużym zbliżeniu, że część jej rąk i nóg nie zmieściła się na obrazie – brak jest przedramion, dłoni i nóg od kolan w dół. Twarz jej jest skierowana w stronę widza, oczy są otwarte i patrzą prosto w jego oczy. Biodra są lekko wyciągnięte do tylu, przez co niewidoczne jest łono. Ciało ułożone jest na czerwonym prześcieradle, co stwarza lekki kontrast barw jasnych i ciemnych. Pod głową widoczna jest biała poduszka, która wraz z białą narzutą stanowi najjaśniejszą część obrazu. Tłem obrazu jest ściana. Obok ciała właściwie prawie nie ma przedmiotów rozpraszających uwagę. Obraz wykazuje zbieżność z kompozycją ówczesnej fotografii aktu, przy czym erotyka nie jest przesadnie podkreślona, lecz melancholijnie stonowana; z przedstawionej kobiety emanuje godność i chłód, co stanowi nawiązanie do rzeźb artysty.
Po serii z lat 1916–1917 Amedeo Modigliani malował akty tylko okazjonalnie, jak "Akt stojący – Elvira", olej na płótnie z 1918, o wymiarach 92 × 60 cm. Dzieło to powstało podczas pobytu artysty na południu Francji. Na obrazie są użyte, typowe dla dzieł namalowanych wówczas przez w tamtym czasie, wyraźnie jasne kolory. Zamiast dominujących ciemnych tonacji, szczególnie czerwieni, na obrazie tym występuje kolor turkusowy. Stojąca modelka, ukazana tylko od pasa w górę, stanowi centralną część obrazu. Oprócz białego prześcieradła przesłaniającego jej łono nie ma żadnych innych kompozycyjnych elementów obrazu. Kontury ciała są silnie zaznaczone, a farba kładziona na dużej powierzchni, żeby podkreślić obecność osoby.
Interpretując akty Modiglianiego jedni krytycy dali się ponieść emocjom, jeśli chodzi o doskonałą ich zmysłowość, podczas gdy inni widzieli w nich tylko pogoń artysty za perfekcją. Francuski pisarz i krytyk sztuki, Francis Carco, tak określił odwagę Modiglianiego w malowaniu aktów:
Włoski krytyk sztuki Giovanni Scheiwiller wyróżnia dwa typy aktów Modiglianiego:
Pejzaże.
Wśród dzieł Amedeo Modiglianiego znajduje się tylko kilka pejzaży. Powstały one w latach jego młodości we Włoszech, podczas podróży do ojczyzny oraz pobytu na południu Francji. Podczas gdy namalowany w 1898 obraz "Pejzaż Toskanii" nosi jeszcze wpływy impresjonizmu i nie wykazuje wyraźnych konturów, sprawiając wrażenie zamazanego, to np. powstały w 1919 na południu Francji obraz "Pejzaż Południa" (60 × 45 cm) charakteryzuje się wyraźnymi konturami. Budynki stojące na pagórkach w tle malowidła tworzą przejrzyste, geometryczne struktury w przeciwieństwie do kształtów otaczających je obłoków, które jednak też mają ostre kontury. Pierwszy plan jest przedzielony diagonalną, czerwoną płaszczyzną, przedstawiającą drogę lub poręcz mostu. Czerwień tej partii obrazu podkreśla kolor dachów domów odcinając się wyraźnie od otoczenia, co wywołuje poczucie ciasnoty i ograniczoności. Ułożone tarasowato wzgórza w centrum obrazu prowadzą w jego głąb i stwarzając wrażenie przestrzennej głębi. Kontrastują z nimi stojące na pierwszym planie drzewa, których długie, linearne struktury dodatkowo porządkują obraz.
Również na obrazach przedstawiających pejzaże, namalowanych przez Modiglianiego na południu Francji, dominuje portretowy format obrazu nad pejzażowym – zamiast używać typowego dla pejzaży formatu poziomego artysta używał nadal formatu pionowego. Obrazy Modiglianiego wykazują podobieństwo do pejzaży Paula Cézanne’a, które były dla niego artystycznym przykładem, podobnie jak obrazy innych ówczesnych artystów. Istnieją przykładowo kompozycyjne paralele z obrazami Gustava Klimta. Obok tego istnieją dalsze podobieństwa, jeśli chodzi o stylizowany wygląd drzew, jak również przestrzenną organizację elementów składowych obrazu.
Rzeźby i obrazy związane z rzeźbiarstwem.
W latach 1909–1914 Amedeo Modigliani poświęcił się niemal wyłącznie rzeźbiarstwu, ku któremu zwrócili się także inni ówcześni artyści, jak np. Picasso, Matisse i André Derain. Stało się w wyniku zainteresowania się rzeźbą afrykańską, która jeszcze przed I wojną światową zaczęła zdobywać wielką popularność jako tzw. „czarna rzeźba”. Amedeo Modigliani poznał rumuńskiego rzeźbiarza Constantina Brâncușiego, którego rzeźby były wystawione obok jego obrazów w Salonie Jesiennym. Po nawiązaniu z nim kontaktu Modigliani zwrócił się w stronę rzeźby i przeniósł się do swojego atelier na Montparnasse, zaadaptowanego na potrzeby tego gatunku sztuki.
Motywem większości rzeźb Modiglianiego są głowy, określane przez niego jako "kolumny czułości". Według historyka sztuki Gerharda Kolberga rzeźby te oscylują „pomiędzy wysokim, ideowym rzeźbiarskim wymogiem a prymitywnym niemal archaicznym rzeźbiarskim wykonawstwem”. Charakterystyczne jest przy tym to, iż Modigliani, pomimo braku rzeźbiarskiego doświadczenia, potrafił nadać rzeźbionym przez siebie głowom jednolity, stylistyczny wygląd. Głowy te mają jednakowy podstawowy rozmiar i są wyrzeźbione z prostopadłościennych, kamiennych bloków. Opracowane na podobieństwo bożków i ikon, emanują one dzięki swojej prostocie majestatyczną godnością. Wspólne wystawy tych rzeźb w 1911 wykazały wyraźnie, iż mają one znaczenie tylko jako całość, a nie jako poszczególne prace. Żeby jeszcze bardziej zwiększyć efekt prezentacji, Modigliani rozwinął własną koncepcję oświetlenia obiektów. Przy pomocy takiego zamysłu ekspozycyjnego inscenizował on swoje rzeźby w taki sposób, żeby wywołać mistyczne, niemal religijne wrażenie. Przykładem tej serii rzeźb jest "Głowa kobiety", dzieło o wymiarach 70,5 × 23,5 × 7,6 cm, znajdujące się w zbiorach Philadelphia Museum of Art. Rzeźba ta jest charakterystyczna dla interpretacji głów przez Modiglianiego. Twarz jest tak mocno wyciągnięta, że nos i uszy są nienaturalnie długie. Podbródek jest zakończony ostro, a odstęp między oczami nieznaczny. Twarz nie wyraża żadnych emocji, lecz emanuje spokojem.
Obok głów zrealizował Modigliani tylko jeszcze dwie znane dziś rzeźby: figurę stojącą i kariatydę. Stanowią one wyraźne nawiązanie do sztuki grecko-rzymskiego antyku. Kariatydy to figury ścienne o ludzkich kształtach, wykorzystywane jako podpory gzymsów lub kondygnacji, będące od czasów antycznych stałym elementem architektonicznym. Rzeźba "Kariatyda" z 1914 wskazuje tylko przez swoją postawę na związek z funkcją podpierania. Postać kariatydy klęczy na jednym kolanie, podczas gdy drugie, lekko zgięte, podtrzymuje korpus. Bujna kobieca sylwetka trzyma obie ręce uniesione nad głową. Obciążenie, które musiała podtrzymywać, zaznaczył Modigliani jedną płytą.
Ciężar rzeźby jest skoncentrowany wyłącznie na centralnej osi figury, co zapewnia jej stabilność. Wykorzystany do rzeźby wapień opracował Modigliani tylko z grubsza, na co wskazuje surowa jej powierzchnia w przeciwieństwie do gładkich powierzchni rzeźb głów. Twarz nie została opracowana, więc postać kariatydy cechuje się osobliwą anonimowością.
W rzeźbiarskim okresie swej twórczości Modigliani namalował tylko kilka obrazów, a i one nawiązują do rzeźb. Widać w nich inspirację posągami lub motywem kariatyd. Przykładem tej grupy obrazów jest "Kariatyda", olej na płótnie o wymiarach 72,5 × 50 cm, powstały w 1912 obraz, znajdujący się w zbiorach Kunstsammlung Nordrhein-Westfalen w Düsseldorfie. Malując go artysta użył jedynie brązowych i ciemnoszarych tonacji. Jego technika stała się generalnie prostsza, a w niektórych fragmentach nawet wydaje się być celowo niedoskonała. Szkicowe elementy tego obrazu są sprzężone z nielicznymi, precyzyjnymi liniami, z których artysta rozwija postać kobiety, osiągając udany kontrast między statycznością a dynamizmem, otwartością a zamknięciem. Kariatyda ma w sobie coś z tancerza i przypominając o z mitologicznych początkach kariatyd, które podobno brały udział w słynnym kulcie Artemidy z Karyai. W przeciwieństwie do swoich odpowiedników z kamienia, malowane rzeźby Modiglianiego nie dźwigają żadnego obciążenia, a zatem nie muszą wspierać się na solidnych podstawach. Podniesione ręce i pochylona głowa markują tylko „podpieranie” górnej krawędzi obrazu, a pozycja, w jakiej postać siedzi, wydaje się dziwnie niestabilna. Ma ona w ten sposób coś nieuchwytnego. Surowy wdzięk kariatydy sprawia, iż jawi się ona jak z nierealnego świata, będąc jednocześnie i rysunkiem i rzeźbą, kamienną boginią piękna w malarstwie.
Rysunki.
Amedeo Modigliani pozostawił po sobie wiele rysunków. Ich duża liczba związana jest z czasami studenckimi artysty. W Akademii Colarossiego uczył się sporządzania 15-minutowych aktów. Podczas kwadransa należało szybko narysować szkic modelki, która po upływie tego czasu zmieniała pozycję. Również jego późniejsze rysunki powstawały w bardzo krótkim czasie i nie zawierały wielu poprawek. Modigliani sporządzał rysunki jako ogólne szkice, gdzie widoczne niedokładności, występujące w poszczególnych przypadkach, są zamierzonym efektem artysty. W ciągu całej swojej kariery artystycznej Modigliani najpierw obmyślał formę rysunków, a potem szkicował je na papierze. Jego twórczość nie wykazywała przy tym żadnego technicznego rozwoju. Używał przeważnie kartek, wyrywanych ze swojego szkicownika i na nich szkicował tuszem lub czarną kredką woskową, z rzadka używając akwareli, grafitu, sangwiny, pręta węglowego i kredy w odcieniach od niebieskiego do fioletowego.
Większość rysunków Modiglianiego to studium, w którym wypróbowywał on motywy lub kompozycje oraz powstałe w danym momencie wyobrażenia sytuacji lub postaci. Z pozostałych dzieł Modiglianiego wyróżniają się rysunki inspirowane teatrem lub cyrkiem, powstałe w 1908 i przedstawiające zupełnie inny temat. Nie koncentrują się one na postaci, ale przedstawiają ją w szerszym kontekście narracyjnym. Dwa z tych szkiców ukazują salę Gaîté-Rochechouart na Montmartre, w której Modigliani oglądał pewne przedstawienie. Pierwszy ze szkiców ukazuje grupę aktorów na scenie, a drugi – pustą scenę. Na obu szkicach widoczni są ci sami widzowie, co sugeruje, iż zostały one wykonane podczas tego samego spektaklu. Wypełnione rysunkami tancerek, artystów i marionetek szkice te są jedynymi pracami Modiglianiego, w których uwidocznione zostało jego zamiłowanie do teatru i cyrku.
Duża ilość rysunków z rzeźbiarskiego okresu działalności artysty sugeruje, iż nie chodzi tu o szkice do konkretnych, pojedynczych prac, lecz o pomysły jego niezrealizowanych rzeźb. Żaden rysunek nie jest przy tym kopią innego. Z powodu swego stylistycznego podobieństwa przedstawiają one, według Claude’a Roya, „cudowną monotonię obsesji“. Istnieje poza tym wiele rysunków artysty przedstawiających portrety i akty.
Znaczenie, ocena i sukces.
Sztuka Modiglianiego odniosła za jego życia jedynie niewielki sukces. Popyt na dzieła artysty był znikomy, ponieważ nie należały one do żadnego z nowych prądów w sztuce reprezentując jedynie indywidualny styl ich autora. Po 1914, kiedy Modigliani zakończył rzeźbiarski okres w swej twórczości, rozwinął nowy styl dekoracyjny, cechujący się wydłużonymi szyjami i oczami w kształcie migdałów, który stopniowo zaczął odnosić sukces. W sztuce niemieckiej pojawił się wówczas ruch Nowej Rzeczowości, w ramach którego domagano się przedstawiania nieskalanego obrazu człowieka. Życie Modiglianiego cechowało się w tym czasie silnymi kompromisami; artysta był blisko związany z Jeanne Hébuterne, która urodziła mu córkę. Wskutek tego jego obrazy stały się przyjemniejsze w odbiorze i dzięki temu łatwiej zbywalne.
Artysta dopiero po śmierci doczekał się specjalnie poświęconej mu wystawy. W konsekwencji ceny jego obrazów poszły mocno w górę. Jednym z najbardziej znaczących kolekcjonerów sztuki Modiglianiego był wówczas francuski przemysłowiec Roger Dutilleul (1874-1957), który w latach 1918–1925 zgromadził ok. 10% wszystkich dzieł artysty. Sam Modigliani rzadko wypowiadał się na temat własnej sztuki. Według relacji współczesnych mu osób pielęgnował on swój wizerunek żydowskiego outsidera i cudzoziemca. Był przy tym, według samoświadomości artystycznej, „superuomo” (z wł. „nadczłowiekiem“) i wybrańcem społeczeństwa. Widoczny był u niego ścisły rozdział życia prywatnego od sztuki. Namalował on tylko jeden autoportret. Jego niespokojny tryb życia nie odbił się na dziełach – w nich wypracował styl klarowny i prosty. Jego obrazy łączą tradycję z nowoczesnością. Modigliani nie był przy tym prekursorem czy pionierem jakiegoś kierunku w sztuce. Pozostał raczej stylistycznym samotnikiem. Dokonując integracji sztuki nowoczesnej ze sztuką dawnych epok wniósł znaczący, indywidualny wkład w sztukę XX w.
W historii odbioru sztuki Modiglianiego akty są najczęściej recenzowaną i obsypywaną pochwałami częścią jego dorobku, pomimo iż stanowią one tylko ok. 10% wszystkich jego dzieł. Pozycja tych obrazów ugruntowana została poprzez cenzurę, która istniała jeszcze po śmierci artysty, i poprzez ich oddziaływanie na widza. Jeszcze po drugiej wojnie światowej akty Modiglianiego wywoływały dyskusje na temat ich pornograficznej treści. W związku z tym Muzeum Guggenheima w Nowym Jorku musiało tłumaczyć się, kiedy chciało wydrukować reprodukcję jednego z obrazów artysty ze swojej kolekcji, "Akt z naszyjnikiem". Akty Modiglianiego spotykały z różnymi, sprzecznymi ocenami. Z jednej strony określano je jako „fascynująco zmysłowe”, a z drugiej jako „odrażająco zimne”.
Amedeo Modigliani w aktach rozwinął własny styl. Podczas gdy inni malarze epoki jak Picasso, Matisse, Tsuguharu Fujita czy Kees van Dongen przedstawiali nagie, kobiece ciała w szerszym kontekście, sam Modigliani skupiał się na przedstawieniu kobiecego ciała nie umieszczając na obrazie żadnej akcji ani jakichkolwiek dalszych informacji na temat modelki.
W 1955 pokazano prace Modiglianiego na wystawie sztuki współczesnej documenta I w Kassel. W 1964 ponownie wystawiono jego prace na wspomnianej wystawie (documenta III) w słynnym dziale "Rysunków odręcznych".
W czerwcu 2010 na aukcji w salonie Christie’s w Paryżu rzeźba głowy, stanowiąca część spadku po zmarłym w 1977 francuskim handlowcu Gastonie Lévy, osiągnęła cenę (łącznie z ażio) 43,2 miliona euro. Najwyższą jak dotąd cenę za dzieło Modiglianiego zapłacił 2 listopada 2010 anonimowy nabywca podczas aukcji w nowojorskiej filii Sotheby’s; sprzedano mu wówczas obraz "Akt siedzący na kanapie (Piękna Rzymianka)" za sumę 68 962 500 dolarów.
Kwestia autentyczności dzieł.
Jednym z największych problemów na rynku sztuki jest kwestia autentyczności dzieł Amedeo Modiglianiego. Artysta, umierając, pozostawił po sobie chaos. Rosnące ceny jego obrazów, rysunków i rzeźb powodowały niekończące się spory i procesy sądowe wśród ekspertów. Opublikowano co najmniej 5 kompletnych katalogów (catalogues raisonnées) prac Modiglianiego. Spośród nich powszechnie akceptowany przez specjalistów jest jeden, opracowany przez Ambrogio Ceroniego, ostatnio aktualizowany w 1970 (choć zawierający kilka błędów). Jednym z pozostałych katalogów jest katalog napisany przez Christiana Parisot, francuskiego historyka sztuki, zaprzyjaźnionego z córką Modiglianiego Jeanne. W 2008 został on skazany za fałszowanie jej rysunków.
Kwestia autentyczności dzieł Modiglianiego ożyła w 1984, kiedy dla upamiętnienia 100. rocznicy urodzin artysty zorganizowano w jego rodzinnym mieście wystawę. Ponieważ nie wzbudziła ona większego zainteresowania, jej organizatorka, Vera Durbé, razem z radą miasta Livorno zdecydowała się zorganizować i sfinansować poszukiwania zaginionych rzeźb artysty, które miał on wyrzucić pod wpływem krytyki, gdy opuszczał miasto w 1909. Po kilku dniach poszukiwań natrafiono na kilka rzeźb. Vera Durbé i jej brat Dario, kurator Galleria Nazionale d’Arte Moderna w Rzymie, oświadczyli, iż znaleziska są autentyczne. Niedługo potem kilku miejscowych studentów przyznało się, iż rzekome młodzieńcze rzeźby Modiglianiego są w rzeczywistości ich dziełem i cała sprawa stała się jedną z największych mistyfikacji w historii sztuki włoskiej.
Od 2002 istnieje grupa ekspertów złożona ze znawców przedmiotu, badaczy sztuki i rzeczoznawców która stawia sobie za cel badanie, potwierdzanie autentyczności oraz wycenę obrazów i rysunków Amedeo Modiglianiego wystawiając im certyfikat autentyczności. Eksperci w badaniach posługują się m.in. testami naukowymi, fotografią specjalną, badaniem dokumentów i tradycyjnym koneserstwem sztuki.
Odbiór.
Literatura.
Życie Modiglianiego w nędzy, wypełnione zażywaniem narkotyków i malowaniem aktów, stało się popularnym tematem w literaturze. Szczególnie często sięgano do motywu ewentualnych kontaktów seksualnych artysty z pozującymi mu modelkami. Przykładem tego jest powieść francuskiego pisarza i krytyka sztuki André Salmona. Przedstawia on w niej np. scenę, w której młody Modigliani ogląda w swoim atelier rozbierającą się modelkę, a każda część zdejmowanej przez dziewczynę garderoby i zmieniająca się przy tym jej pozycja przywodzi mu na myśl kolejne przykłady z historii sztuki. Widok nagiej dziewczyny wywiera na nim takie wrażenie, że zamiast malowania zaczyna się najpierw z nią kochać. W przeciwieństwie do niektórych nużących fragmentów powieści autor zestawia tu w wyrafinowany sposób Modiglianiego-mężczyznę i Modiglianiego-artystę poruszając tym samym zasadniczy aspekt malowania aktów, na który składa się wibrująca relacja pomiędzy pozującą rozebraną modelką a malującym ją artystą.
Powieść brytyjskiego pisarza Kenna Folletta "The Modigliani Scandal (Skandal z Modiglianim)" również ma za temat Amedeo Modiglianiego. Stypendystka, historyk sztuki, wpada na trop nieznanego obrazu Modiglianiego z okresu, gdy malarz pozostawał pod wpływem narkotyków. Przekazana przez nią informacja o odkryciu dzieła wywołuje poruszenie wśród handlarzy obrazów, a do rywalizacji o zaginiony obraz stają m.in. właściciele drogich galerii i wynajęty detektyw. Zdążają oni w ślad za dziewczyną do małej wioski na wybrzeżu Adriatyku. W międzyczasie utalentowany, sfrustrowany niepowodzeniami młody angielski malarz, wraz z przyjacielem-malarzem, przygotowuje wyrachowaną zemstę na londyńskim światku handlarzy sztuką.
Kolejnym pisarzem, który sięgnął po życie Modiglianiego jako pierwowzór literacki jest Włoch Corrado Augias. W jego biograficznej powieści "Il viaggiatore alato. La vita breve e ribelle di Amedeo Modigliani (Amedeo Modigliani. Skrzydlaty wędrowiec. Krótkie i burzliwe życie Amedeo Modiglianiego)" rzeczywistość historyczna przeplata się z legendą o Modiglianim, z pogłoskami i anegdotami. Autor podejmuje próbę rozdzielenia historii od legendy począwszy od rekonstrukcji dziejów rodziny we włoskim Livorno, studiów malarskich artysty i jego przeprowadzki do Paryża w poszukiwaniu nowych wrażeń i doświadczeń artystycznych. W dalszej części powieści opowiada o życiu Modiglianiego wśród paryskiej bohemy, o jego znajomościach i przyjaźniach z największymi przedstawicielami sztuki i literatury początku XX w., o procesie kształtowania i doskonalenia się stylu i o niezrozumieniu go przez współczesnych krytyków, a także o samotności artysty, jego kochankach i w końcu o samobójstwie Jeanne Hébuterne w dzień po jego śmierci.
Film.
Życie Modiglianiego stało się również tematem kilku filmów fabularnych. W 1958 Jacques Becker nakręcił film "Les Amants de Montparnasse (Montparnasse 1919)". Tematem filmu jest ostatni rok życia Modiglianiego, w którego wcielił się Gérard Philipe. Akcja toczy się w paryskiej dzielnicy Montparnasse, a przedmiotem fabuły jest miłość artysty do dziewczyny pochodzącej z bogatej rodziny, która jest przeciwna ich związkowi i odmawia im pomocy materialnej.
W 1990 Franco Brogi Taviani zrealizował film "Modì (Modi życie Amedeo Modiglianiego)", w którym Modiglianiego kreował Richard Berry. Trzyczęściowy film telewizyjny opowiada o życiu Modiglianiego w Livorno i w Paryżu.
W 2004 Mick Davis nakręcił film "Modigliani (Modigliani, pasja tworzenia)". Tematem filmu jest rywalizacja Modiglianiego z Picassem i miłość artysty do Jeanne Hébuterne. Rolę Modiglianiego zagrał Andy García, Picassa – Omid Djalili, a Jeanne Hébuterne – Elsa Zylberstein. Mimo próby ukazania atmosfery artystycznego świata epoki film poświęca niewiele uwagi twórczości artysty, postacie w filmie zostały przedstawione w sposób powierzchowny, a sam Modigliani stereotypowo – jako nieszczęśliwy hulaka i pijak łamiący kobiece serca. Najciekawszym wątkiem filmu jest historia miłości Modiglianiego i Jeanne Hébuterne.
Muzeum artysty.
W 2004 w domu przy ul. Via Roma 38 w Livorno, w którym przyszedł na świat Amedeo Modigliani, otwarto poświęcone mu muzeum. Gromadzi ono dokumentację dydaktyczną i fotograficzną obejmującą życie i twórczość artysty, zarówno z jego lat spędzonych w rodzinnym mieście (1884-1906), jak i z okresu paryskiego (1906-1920), organizuje konferencje o tematyce artystycznej, projekcje wideo, prezentacje książek i wystawy poświęcone przeważnie Modiglianiemu i awangardzie artystycznej pierwszej połowy XX w.

</doc>
<doc id="180287" url="https://pl.wikipedia.org/wiki?curid=180287" title="Konstantin Fieoktistow">
Konstantin Fieoktistow

Konstantin Pietrowicz Fieoktistow, ros. Константин Петрович Феоктистов (ur. 7 lutego 1926 w Woroneżu, zm. 21 listopada 2009 w Moskwie) – radziecki kosmonauta, Lotnik Kosmonauta ZSRR, Bohater Związku Radzieckiego.
Był pierwszym radzieckim cywilem w przestrzeni kosmicznej, a także pierwszym i jedynym w historii ZSRR kosmonautą bezpartyjnym.
Życiorys.
Podczas II wojny światowej na ochotnika przyłączył się do oddziału rozpoznawczego podlegającego pod Front Woroneski. W 1942 roku został poważnie ranny. Za zasługi bojowe został odznaczony dwoma Orderami Wojny Ojczyźnianej I klasy (1965 i 11 marca 1985). W 1943 zdał egzamin do Wyższej Szkoły Technicznej im. Baumana w Moskwie. Konstantin Fieoktistow był naukowcem, w 1949 roku ukończył studia i następnie pracował w różnych instytutach; placówkach naukowo-badawczych, uczestnicząc w projektowaniu radzieckich statków kosmicznych.
W 1955 roku otrzymał stopień kandydata nauk technicznych, a po odbyciu lotu w kosmos w 1964 roku tytuł doktora nauk technicznych.
W oddziale kosmonautów od 11 czerwca 1964 roku do 28 października 1987 roku. Zanim został kosmonautą pracował w biurze projektowym pod kierownictwem Siergieja Korolowa.
W przestrzeń kosmiczną udał się tylko raz, tworząc załogę pierwszego wieloosobowego lotu kosmicznego na pokładzie wielomiejscowego statku kosmicznego Woschod 1. Miało to miejsce w dniach 12–13 października 1964 roku. Dowódcą misji był Władimir Komarow. W jej skład wchodził również lekarz Boris Jegorow. Podczas lotu kosmonauci po raz pierwszy nie mieli na sobie skafandrów. Wyprawa trwała 24 godziny 17 minut i 3 sekundy.
16 lat później w 1980 roku miał szansę polecieć w kosmos po raz drugi w składzie załogi statku kosmicznego Sojuz T-3, ale ostatecznie został zastąpiony przez Giennadija Striekałowa.
Otrzymał m.in. Nagrodę Leninowską (1966), Nagrodę Państwową ZSRR (5 grudnia 1976), Order Lenina (19 października 1964), dwa Ordery Czerwonego Sztandaru Pracy (1957 i 17 czerwca 1961), Order „Znak Honoru” (1974) i Medal „Za rozwój dziewiczych ziem” (13 października 1964). Miał honorowe obywatelstwo Kaługi (1964).

</doc>
<doc id="180288" url="https://pl.wikipedia.org/wiki?curid=180288" title="Daqing">
Daqing

Daqing (chiń. 大庆; pinyin: "Dàqìng") – miasto o statusie prefektury miejskiej w północno-wschodnich Chinach, w prowincji Heilongjiang. W 2010 roku liczba mieszkańców miasta wynosiła 1 136 276. Prefektura miejska w 1999 roku liczyła 2 457 516 mieszkańców.
Powstało w 1979 roku z połączenia mniejszych miast i osad przemysłowych (Datong, Honggang, Longfeng, Ranghulu i Sa’ertu). Największy region wydobycia ropy naftowej w kraju (ok. 44%), 55 mln t w 1985 roku. Obejmuje ok. 6 tys. szybów wydobywczych, zakłady rafineryjne i petrochemiczne. Dodatkowo przemysł maszynowy, metalowy i spożywczy. Z Daqing biegnie rurociąg naftowy do miasta Qinhuangdao z przedłużeniem do Pekinu oraz do Dalian i Korei Północnej. W mieście funkcjonuje port lotniczy Daqing.
Podział administracyjny.
Prefektura miejska Daqing podzielona jest na:

</doc>
<doc id="180291" url="https://pl.wikipedia.org/wiki?curid=180291" title="Ulver">
Ulver

Ulver – norweski zespół muzyczny założony w Oslo w 1993 roku. Muzycznie początkowo oscylujący wokół black metalu połączonego z norweską muzyką folkową później wyewoluował w kierunku nowoczesnej muzyki elektronicznej. Wydawcą zespołu jest Jester Records – wytwórnia należąca do Kristoffera Rygga – lidera zespołu.
Historia.
Zespół został założony na początku lat dziewięćdziesiątych w Norwegii, a jego nazwa znaczy w języku norweskim "wilki". Muzyka tworzona przez grupę wymyka się jednoznacznej klasyfikacji gatunkowej. 
Pierwszy album grupy, "Bergtatt – Et Eeventyr i 5 Capitler", jest klasyfikowany jako płyta mieszcząca się w głównym nurcie black metalu, zawierająca jednak elementy folku. Została bardzo dobrze przyjęta przez krytykę. Wydawcą tego i kolejnego albumu była norweska wytwórnia Head Not Found. 
"Kveldssanger" to pierwsza w historii całkowicie akustyczna płyta, nagrana przez zespół metalowy. Trzynaście kompozycji muzycznych wykonanych jest wyłącznie z pomocą gitary akustycznej, której towarzyszy czysty śpiew wokalisty Rygga.
Trzeci z kolei album, "Nattens Madrigal – Aatte Hymne Til Ulven I Manden", stanowi powrót do blackmetalowych korzeni grupy i ze względu na instrumentarium, surowość brzmienia oraz nie najlepszą produkcję przypomina pierwsze dokonania black metalowej grupy Darkthrone. Z tego właśnie powodu ówczesny wydawca zespołu, Century Media, zerwał z nim kontrakt, ponieważ oczekiwał rozwoju wytyczonego przez album "Kveldssanger". W rezultacie Rygg założył własną wytwórnię płytową - Jester Records i od tamtego czasu wydaje ona płyty grupy. 
W 1998 r. został wydany dwupłytowy album "Themes from William Blake’s The Marriage of Heaven and Hell", będący interpretacją dzieła angielskiego poety Williama Blake’a.
Następny pełnometrażowy album grupy, pt. "Perdition City" (2000), przynosi muzykę nie mającą już nic wspólnego z metalem w jakiejkolwiek postaci. W podtytule bowiem widnieje dopisek "Muzyka do wewnętrznego filmu". Muzyka swoją transowością przypomina nieco trip-hop, jednak charakteryzuje się też przestrzennością ambientu i oszczędnością minimalizmu.
Bardzo zbliżone w nastroju są następne minialbumy, pt. "Silence Teaches You How to Sing" oraz "Silencing the Singing", w których minimalizm posunięty został do granic: kończący album "Silencing the Singing" utwór pt. "Not Saved" to dziesięciominutowy, wyciszony koncert na dzwon kościelny i organy, w którym kilka motywów muzycznych powtarza się bez przerwy, tworząc przejmujący w swej prostocie klimat. W roku 2002 została wydana kompilacja tych minialbumów pt. "Teachings in Silence". Rok później zespół wydał EP "A Quick Fix of Melancholy". Na tej płycie po raz pierwszy od "Perdition City" możemy usłyszeć głos Garma. 
Ze względu na oryginalność i nietypowe brzmienie, zespół został nominowany w 2002 roku do nagrody Spellemannprisen, norweskiej Grammy, za ścieżkę dźwiękową "Lyckantropen", a w 2004 za album "Teachings in Silence". Na skutek tego grupę poproszono o napisanie ścieżek dźwiękowych do trzech innych filmów: "Svidd Neger", "Salto, Salmiakk og Kaffe" oraz "Uno". Na tej ostatniej Ulver wykonuje 7 z 18 zawartych na ścieżce utworów.
Zespół jest także odpowiedzialny za remiksy utworów: "Sworn" zespołu Emperor, zamieszczony na digipacku płyty "IX Equilibrium" oraz "The Falcon Flies" z płyty "Volven" zespołu Hagalaz' Runedance. Na kompilacji "The Lotus Eaters" możemy znaleźć cover "In The Kingdom Of The Blind The One-Eyed Are Kings" z repertuaru Dead Can Dance w jego wykonaniu.
Ulver zarejestrował również cover "Strange Ways" zespołu KISS, nagrany na tribute album "Gods of Thunder - A Norwegian Tribute to Kiss" oraz, wraz z Siri Stranger, cover utworu Prince’a „Thieves in the Temple” na kompilację . Kristoffer Rygg wykonał również partie wokalne w utworze "Limbo" z płyty "Inferno" Micka Kenny’ego, muzyka zespołu "Anaal Nathrakh". 1 października 2007 Ulver wydał nową płytę, zatytułowaną "Shadows of the Sun".
Działalność koncertowa.
Zespół wystąpił na jednym lub kilku koncertach w 1993 roku, celem promocji dema Vargnatt. Koncert został zarejestrowany na VHS i jest dostępny w sieci jako bootleg. Później zespół zaniechał jakiejkolwiek działalności na żywo, zarówno z uwagi na trudności wynikające ze złożoności szczególnie późniejszych wydawnictw, jak i prywatnej awersji do występów na żywo lidera zespołu, Garma wielokrotnie podkreślanej w wywiadach.
Mimo to, 12 lutego 2009 r. na oficjalnej stronie zespołu pojawiła się informacja o występie Ulver w dniu 30 maja 2009 w Lillehammer, podczas Norweskiego Festiwalu Literatury. Koncert doszedł do skutku, stanowił go blisko godzinny występ. W międzyczasie zapowiedziano kolejne występy w Norwegii, m.in. na festiwalu Møllafestivalen w dniach 14 i 15 sierpnia 2009 w Gjerstad oraz 21 sierpnia 2009 r. na festiwalu Pstereo w Trondheim. Ulver zagrał również podczas festiwalu Brutal Assault odbywającego się w czeskim Jaromierzu, 7 sierpnia 2009 roku. 22 lutego 2010 roku zespół wystąpił w krakowskim klubie Studio. 

</doc>
<doc id="180297" url="https://pl.wikipedia.org/wiki?curid=180297" title="Pawieł Bielajew">
Pawieł Bielajew

Pawieł Iwanowicz Bielajew, ros. Павел Иванович Беляев (ur. 26 czerwca 1925 w Czeliszczewie, obecnie obwód wołogodzki, zm. 10 stycznia 1970 w Moskwie) – radziecki kosmonauta, pułkownik lotnictwa, Lotnik Kosmonauta ZSRR.
Życiorys.
W 1942 roku po ukończeniu 10-latki pracował w zakładach przemysłowych jako tokarz. Jako ochotnik w 1943 roku wstąpił do Armii Czerwonej. W 1945 roku ukończył szkołę lotników. Brał udział w wojnie radziecko-japońskiej (sierpień–wrzesień 1945 r.). Później służył w siłach powietrznych ówczesnego ZSRR.
Od 1956 roku był słuchaczem Akademii Sił Powietrznych (później im. J.A. Gagarina), którą ukończył w 1959 roku. W 1960 roku trafił do pierwszej grupy radzieckich kosmonautów. W jej składzie znajdował się do śmierci w 1970 roku. Przeszedł przygotowania do lotów na pokładach statków kosmicznych Wostok i Woschod.
W dniach 18–19 marca 1965 roku odbył lot kosmiczny w charakterze dowódcy statku Woschod 2. Podczas tego lotu drugi pilot statku Aleksiej Leonow dokonał po raz pierwszy wyjścia w otwartą przestrzeń kosmiczną. Podczas lądowania Woschoda 2, z powodu awarii systemu orientacji statku na Słońce, Pawieł Bielajew był zmuszony dokonać ręcznej orientacji pojazdu kosmicznego oraz włączenia silnika hamującego. Obie operacje zostały wtedy wykonane po raz pierwszy w historii załogowych lotów kosmicznych. Lot trwał 26 godzin 2 minuty i 17 sekund. Statek lądował w tajdze, w odległości około 180 km na północ od miasta Perm, gdzie kosmonauci spędzili ponad dwie doby, oczekując na mrozie na ekipę ratunkową i odstraszając wilki strzałami z pistoletu.
W następnych latach przygotowywał się do lotów na statkach typu Sojuz.
Zmarł 10 stycznia 1970 roku w Moskwie z powodu krwawienia żołądka.

</doc>
<doc id="180301" url="https://pl.wikipedia.org/wiki?curid=180301" title="Armia Berlinga">
Armia Berlinga



</doc>
<doc id="180309" url="https://pl.wikipedia.org/wiki?curid=180309" title="Enrico Dandolo">
Enrico Dandolo

Enrico (Henryk) Dandolo (ur. ok. 1107, zm. 1205) − doża Wenecji od 21 czerwca 1192 do 1 czerwca 1205 (czasami daty panowania to 1193–1205).
Życiorys.
Był weneckim kupcem na Wschodzie, do rodzinnego miasta powrócił w 1171 roku, po konfiskacie dóbr weneckich na terenach Cesarstwa Bizantyjskiego. Karierę polityczną rozpoczął późno. W 1172 i 1184 roku był posłem weneckim w Konstantynopolu. Straciwszy wzrok przed 1183 rokiem, porzucił kupiectwo. Został wybrany dożą w 1193 roku. W polityce kierował się nienawiścią do Bizancjum; w dużej mierze było to spowodowane tym, że właśnie w Konstantynopolu doznał trwałego uszkodzenia wzroku.
IV wyprawa krzyżowa.
Był "spiritus movens" IV wyprawy krzyżowej. W kwietniu 1201 roku podpisał korzystny dla Wenecji traktat z krzyżowcami reprezentowanymi przez Gotfryda z Villehardouin, w którym zobowiązywał się do dostarczenia niezbędnych wyprawie środków transportu oraz zaopatrzenia. W zamian za to Wenecja miała otrzymać osiemdziesiąt pięć tysięcy grzywien kolońskich w srebrze oraz połowę zdobytych przez krucjatę obszarów. Jednocześnie Dandolo prowadził z muzułmanami negocjacje w sprawie przyznania Wenecjanom przywilejów w handlu z Egiptem, zobowiązał się także, że siły krzyżowców nie uderzą na Egipt (teoretyczny cel wyprawy).
Chcąc wywiązać się z podjętych wobec władców Egiptu zobowiązań, Dandolo zaczął manipulować wyprawą i kierować ją w zupełnie innym niż zakładany kierunku. Ponieważ krzyżowcy nie dostarczyli wymaganej w traktacie kwoty na czas, doża zaproponował, by w ramach jej spłaty zajęli dalmatyński port Zarę, dawną kolonię wenecką, znajdujący się wówczas pod zwierzchnictwem króla Węgier. Mimo sprzeciwu papieża, miasto zostało zdobyte i doszczętnie złupione. Doża i Wenecjanie zostali za ten czyn obłożeni ekskomuniką, lecz nie wpłynęło to na zmianę ich polityki.
Wykorzystując osobę bizantyjskiego księcia Aleksego, któremu wyprawa miała przywrócić tron zagarnięty przez jego stryja Aleksego III, oraz potencjalną unię Kościołów greckiego i zachodniego. Krucjata ruszyła na Konstantynopol, zamiast na muzułmanów. Taki cel wyprawy spowodował, że papież nie mógł się jej sprzeciwić, gdyż (przynajmniej teoretycznie) mogła przynieść jedność Kościoła.
Armia krzyżowców zdobyła ostatecznie Konstantynopol 13 kwietnia 1204 roku, a rozkazy ataku wydawał zdobywcom osobiście stary doża, stojąc na dziobie galery. Większość rozdzielonych po zdobyciu Konstantynopola ziem przypadła w udziale Wenecjanom. Zdobyli też połowę miejsc w specjalnej radzie, która wybrała łacińskiego cesarza Bizancjum. Te sukcesy to w dużym stopniu zasługa talentów dyplomatycznych doży.
Śmierć i miejsce spoczynku.
Dandolo zmarł w maju lub czerwcu (1 czerwca) 1205 roku w Konstantynopolu, gdzie został pochowany w kościele Hagia Sofia. Grób przetrwał do czasów obecnych.

</doc>
<doc id="180312" url="https://pl.wikipedia.org/wiki?curid=180312" title="Tadeusz Paweł Zakrzewski">
Tadeusz Paweł Zakrzewski

Tadeusz Paweł Maria Zakrzewski (ur. 11 sierpnia 1883 w Skokach, zm. 26 listopada 1961 w Warszawie) – polski duchowny rzymskokatolicki, biskup pomocniczy łomżyński w latach 1938–1946, biskup diecezjalny płocki w latach 1946–1961.
Życiorys.
Urodził się 11 sierpnia 1883 w Skokach, w archidiecezji poznańskiej, w rodzinie Pawła i Stanisławy z Łubieńskich. W 1901 ukończył Gimnazjum św. Marii Magdaleny w Poznaniu. Następnie studiował teologię w seminarium duchownego w Poznaniu i Gnieźnie oraz na uniwersytetach w Münsterze i Fryburgu. Święcenia kapłańskie przyjął 11 lutego 1906 w archikatedrze gnieźnieńskiej. W latach 1908–1910 pracował jako wikariusz w archikatedrze poznańskiej. W latach 1908–1928 prowadził wykłady w seminarium duchownym w Poznaniu. Był sekretarzem i kapelanem arcybiskupów poznańskich i gnieźnieńskich Edwarda Likowskiego (1910–1915) i Edmunda Dalbora (1915–1926), redaktorem diecezjalnych pism katolickich, kanonikiem kapituły poznańskiej i prałatem honorowym Jego Świątobliwości. W latach 1928–1938 pełnił funkcję rektora Papieskiego Instytutu Polskiego w Rzymie. Należał do Towarzystwa im. A. Mickiewicza w Rzymie.
8 sierpnia 1938 został mianowany biskupem pomocniczym diecezji łomżyńskiej ze stolicą tytularną Cariana. Sakry biskupiej udzielił mu 22 września 1938 kardynał August Hlond. W latach 1944–1946 był jednocześnie proboszczem w Ostrowi Mazowieckiej. 12 kwietnia 1946 został przeniesiony na biskupstwo płockie. Zajmował się odbudową diecezji po zniszczeniach wojennych. Brał również udział w pracach Komisji Wspólnej Rządu i Episkopatu.
Zmarł 26 listopada 1961 w Warszawie. Został pochowany w krypcie biskupów pod katedrą w Płocku. Liturgii pogrzebowej w katedrze przewodniczył kardynał Stefan Wyszyński, prymas Polski.
Ordery i odznaczenia.
10 listopada 1938 został odznaczony Krzyżem Komandorskim Orderu Odrodzenia Polski.
Ponadto otrzymał Order Korony Jugosłowiańskiej II klasy oraz papieski złoty medal Benemerenti.

</doc>
<doc id="180313" url="https://pl.wikipedia.org/wiki?curid=180313" title="Henryk Dandolo">
Henryk Dandolo



</doc>
<doc id="180317" url="https://pl.wikipedia.org/wiki?curid=180317" title="Bernard Dembek">
Bernard Dembek

Bernard Franciszek Dembek (ur. 11 kwietnia 1878 w Bartodziejach, zm. 3 czerwca 1937 w Łomży) – polski duchowny rzymskokatolicki, biskup pomocniczy łomżyński w latach 1930–1937.
Życiorys.
Urodził się 11 kwietnia 1878 w Bartodziejach koło Bydgoszczy. W latach 1890–1896 uczęszczał do Collegium Marianum w Pelplinie, a następnie do gimnazjum w Chełmnie. Po jego ukończeniu w 1899 odbył studia w seminarium duchownym w Pelplinie. Święcenia prezbiteratu otrzymał 22 marca 1903.
Pracował jako wikariusz parafii w Barłożnie, Wielu, Kościerzynie i Chełmży. Od 1911 był proboszczem w Nawrze, a od 1920 największej na Pomorzu parafii św. Mikołaja w Grudziądzu. Piastował również stanowisko dziekana grudziądzkiego. Podczas I Kongresu Eucharystycznego Diecezji Chełmińskiej w 1929 pełnił funkcję sekretarza. W 1927 został przez papieża obdarzony godnością prałata domowego.
Był aktywnym działaczem niepodległościowym i społecznym. Podczas nauki w gimnazjum należał do konspiracyjnego Koła Filomatów, pełniąc funkcję wiceprzewodniczącego, za co we wrześniu 1901 został skazany na trzytygodniowy pobyt w pruskim więzieniu w Tczewie. Jako proboszcz w Nawrze wspierał działalność polskich spółdzielni rolniczych i banku ludowego, a także zasiadał w zarządzie Towarzystwa Pomocy Naukowej. W sierpniu 1914 prewencyjnie aresztowany przez Niemców, przez kilka tygodni przebywał w więzieniu w Chełmnie. Jesienią 1918 został zastępcą prezesa Rady Ludowej w Chełmży i delegatem na Sejm Dzielnicowy w Poznaniu. Podczas pracy w Grudziądzu zasiadał m.in. w Radzie Miejskiej i Towarzystwie Upiększenia Miasta. Utworzył Konferencję Miłosierdzia z zadaniem niesienia pomocy ubogim. Był współzałożycielem uniwersytetu ludowego w Wejherowie. Należał do Towarzystwa Naukowego w Toruniu (w latach 1921–1923 zajmował stanowisko wicesekretarza). W latach 1911–1930 zasiadał w Zarządzie i Radzie Głównej Towarzystwa Czytelni Ludowych w Poznaniu, a od 1923 piastował stanowisko prezesa Rady Okręgowej na Pomorzu. W 1925 został zgłoszony przez toruńskie władze wojewódzkie na koadiutora biskupa chełmińskiego Augustyna Rosentretera.
25 lipca 1930 papież Pius XI mianował go biskupem pomocniczym diecezji łomżyńskiej ze stolicą tytularną Troas. Święcenia biskupie otrzymał 5 października 1930 w katedrze św. Michała Archanioła i św. Jana Chrzciciela w Łomży. Konsekrował go biskup diecezjalny łomżyński Stanisław Kostka Łukomski w asyście Stanisława Okoniewskiego, biskupa diecezjalnego chełmińskiego, i Henryka Przeździeckiego, biskupa diecezjalnego siedleckiego. W diecezji sprawował urząd wikariusza generalnego, był także kanonikiem kapituły katedralnej i asystentem diecezjalnej Akcji Katolickiej. W Episkopacie należał do komisji spraw majątkowych Kościoła, która opracowała uchwały synodu plenarnego z 1936.
W 1933 był współkosenkratorem podczas sakry biskupa pomocniczego pińskiego Karola Niemiry.
Zmarł 3 czerwca 1937 w Łomży. Pochowano go na tamtejszym cmentarzu parafialnym.
Ordery i odznaczenia.
W 1925 prezydent RP Stanisław Wojciechowski nadał mu Krzyż Oficerski Orderu Odrodzenia Polski.
Został również odznaczony Krzyżem Organizacji Wojskowej Pomorza.

</doc>
<doc id="180322" url="https://pl.wikipedia.org/wiki?curid=180322" title="Cnoty teologalne">
Cnoty teologalne

Cnoty teologalne (cnoty Boskie) – pojęcie w teologii chrześcijańskiej oznaczające cnoty wlane: wiary, nadziei i miłości. Wymienia je apostoł Paweł m.in. w 1 Liście do Koryntian na zakończenie "hymnu o miłości":
Od XII w., trzy cnoty teologalne łączono z czterema cnotami kardynalnymi w siedem cnót głównych.
Według Tomasza z Akwinu bezpośrednim przedmiotem, ku któremu zwracają chrześcijanina cnoty teologalne jest "cel ostateczny" życia, czyli Królestwo Boże. Cnota nadziei wprowadza ów cel, jako oczekiwany "w nadziei", w wolę człowieka. Podobnie i miłość sprawia, że wola człowieka kocha królestwo Boże, o tyle o ile jest już obecne. Natomiast Wiara zaś sprawia, że człowiek poznaje je swym intelektem. Analizując Wcielenie, Tomasz nauczał, że cnoty teologalne zespalają człowieka bezpośrednio z Bogiem i są przez Wcielenie umacniane. Chrystus jest fundamentem wiary. Miłość Boża, która sprawiła Wcielenie, umacnia nadzieję i rozpala miłość. Cnoty te, otrzymują Chrystusa-Wcielone Słowo jako Prawzór, prawdziwą miarę etosu. Stąd te trzy cnoty prowadzą człowieka do poprawnego etycznie działania.
Cnoty teologalne mają charakter nadprzyrodzony, czyli pochodzą z daru łaski Bożej, przyjętej przez osobę wierzącą. Dotyczą uczestnictwa w życiu Boga samego poprzez Kościół - mistyczne Ciało Chrystusa. Cnót tych człowiek nie jest w stanie otrzymać w wyniku dziedziczenia, wychowania, czy też swojego działania. John MacQuarrrie zauważył, że nie są one "cnotami" w zwykłym znaczeniu, gdyż otwierają w ludzkim poszukiwaniu życia cnotliwego, dobrego zupełnie nowy wymiar. Poprzez cnoty teologalne aspiracje człowieka, proporcjonalne zazwyczaj do jego naturalnych zdolności, zostają pochwycone i doskonalone przez łaskę Boga. 
Tradycyjna etyka scholastyczna oraz współczesna teologia moralna, oprócz cnót teologalnych, widzi w chrześcijaninie także cnoty naturalne: intelektualne i moralne, m.in. cztery cnoty kardynalne — roztropność, umiarkowanie, męstwo, sprawiedliwość. Wszystkie powyższe cnoty są jednak u chrześcijanina zakorzenione w cnotach teologalnych, dzięki którym dostosowywane są do uczestnictwa w Bożej naturze (por. 1P 1,4).

</doc>
<doc id="180323" url="https://pl.wikipedia.org/wiki?curid=180323" title="Andrea Doria">
Andrea Doria

Andrea Doria (ur. 30 listopada 1466 w Oneglia, zm. 25 listopada 1560 w Genui) – włoski dowódca floty, admirał floty, polityk genueński (Republika Genui), wierny stronnik cesarza Karola V, któremu w zamian za opiekę nad Genuą oddał w służbie najsilniejszą flotę w zachodniej części Morza Śródziemnego.
Życiorys.
Sławę zdobył w walkach z korsarzami muzułmańskimi zagrażającymi wówczas wybrzeżom europejskim. W 1519 roku pobił wojska tureckie pod Pianosą. W trakcie toczących się od końca XV wieku wojen włoskich dowodził flotą w służbie królów Neapolu, papieży i króla Francji Franciszka I, zwalczając początkowo wpływy hiszpańskie. W maju 1528 roku zadał prohiszpańskiej flocie neapolitańskiej druzgocącą klęskę w Zatoce Salestyńskiej. Jednak zrażony agresywną polityką Francuzów już w 1528 przybył z oddziałami do Genui, gdzie wcześniej za pomocą swej rodziny i stronników opanował sytuację polityczną. Odtworzył znaczenie urzędu doży; sam nie przyjął tytułu, lecz został cenzorem (1528–1555), obejmując urząd wzorowany na starorzymskim urzędzie cenzora. Nowa Republika Genui wybierała od tego czasu dożę na 2-letnią kadencję. Wkrótce wyzwolił Genuę i Neapol spod wpływów francuskich i latem 1528 roku podpisał historyczne porozumienie z dowódcą wojsk cesarskich we Włoszech, oddając swą prywatną flotę, składającą się z 12 galer na usługi Karola V. Ten zwrot w polityce genueńskiej okazał się trwały i od teraz na blisko dwa wieki los Republiki Genui został związany z losem Hiszpanii. Zdominowała ona całkowicie politycznie Genuę w zamian za co jej kupcy i bankierzy otrzymali rozliczne przywileje handlowe i finansowe w Imperium Hiszpańskim. Jednym z największych beneficjentów nowej orientacji politycznej stał się sam Andrea Doria i jego ród, który na długie lata zapewnił sobie dominującą pozycję w rodzinnej republice.
Latem 1529 Andrea Doria osobiście przywitał w Barcelonie cesarza Karola V i eskortował go na czele silnej floty genueńskiej w jego podróży do Włoch. Sędziwy już wówczas admirał zapewnił młodego cesarza o pewnym sojuszu genueńsko-hiszpańskim, w zamian otrzymał liczne honory i dowody uznania ze strony cesarza, który nadał Dorii tytuł księcia Melfi. Wkrótce (w 1531) Andrea otrzymał również jedno z najbardziej prestiżowych odznaczeń Europy, Order Złotego Runa, które zazwyczaj otrzymywali głównie członkowie rodów panujących i arystokratycznych.
Dowody łaski cesarskiej nie były jednak próżne. Gdy wybuchła groźna wojna z Turcją, genueńczycy wydatnie wsparli Habsburgów. Wiosną 1532 roku 66-letni wówczas Andrea Doria wyruszył na czele połączonej, włosko-hiszpańskiej floty do Grecji, by odciążyć wojska cesarskie walczące na Węgrzech. Wyprawa zajęła dwa miasta na Peloponezie: Koroni i Patras, a w roku kolejnym Doria powrócił nad Morze Jońskie z 30 galerami i rozproszył flotę turecką usiłującą odbić utracone twierdze. Sukcesy te jednak okazały się krótkotrwałe gdyż z braku funduszy cesarz rozkazał ewakuować zdobyte w Grecji przyczółki już w 1534.
Największy splendor Andrei Dorii przyniosła jednak wielka wyprawa z roku 1535, która zdobyła dla Hiszpanii Tunis. Cesarz zarządził ją chcąc raz na zawsze rozprawić się z piratami berberyjskimi nękającymi jego posiadłości w Hiszpanii i we Włoszech. Zebrano olbrzymią flotę (ok. 400 jednostek, w tym 82 galery wojenne), której największą część dostarczyła Genua i sam Andrea Doria. Sam Karol V zaszczycił tę wyprawę swoją obecnością. Dowództwo nad wojskami lądowymi otrzymał markiz Vasto, połączoną flotą sojuszniczą dowodził osobiście Andrea Doria. Operację sfinansowano z dostarczonych z Ameryki kruszców i dzięki kredytom genueńskich bankierów. Wyprawa zakończyła się sukcesem: Tunis został zdobyty i złupiony, w jego pobliżu osadzono hiszpański garnizon, a w Tunezji zasiadł przyjazny Karolowi V władca.
W kolejnych latach wciąż trwały walki z muzułmanami na morzu, gdzie korsarze nadal stanowili wielkie zagrożenie. W roku 1538 flota Andrei Dorii (bez jego samego), pod dowództwem wicekróla Neapolu nie zdołała pokonać dowodzonej przez admirała Barbarossę floty tureckiej w pobliżu Korfu, mimo zebrania aż 130 okrętów. W tym czasie jednak ze względu na wojny we Włoszech jakie Karol V prowadził z Francją, cała obrona wybrzeży morskich Hiszpanii i Włoch spadła na barki Andrei Dorii i jego floty. Sędziwy Doria nie doczekał się też spokoju w Genui, gdzie wciąż dochodziło do spisków przeciwko władzy jego rodziny. W 1547 doszło do zawiązania spisku, w którym zginął znienawidzony przez opozycję następca i bratanek Andrei, Giannettino Doria. Spiskowców złapano i skazano na śmierć. Sędziwy Andrea brał jeszcze osobisty udział w walkach z piratami i w kolejnej wojnie z Francją, odpierając francuską inwazję na Korsykę (1553-1555). Nie odniósł już jednak większych sukcesów w walce. Ostatecznie w roku 1555 powrócił do Genui, gdzie zmarł pięć lat później, dożywszy bardzo rzadkiego w owych czasach wieku 94 lat.
Ocena polityki Andrei Dorii.
Mimo wielu trudów i obowiązków jakie spadły na Andreę Dorię i Genuę w związku z zobowiązaniami sojuszniczymi wobec Karola V i jego następców, cesarski admirał do końca swych dni pozostał wierny koronie hiszpańskiej, z którą jego, jego rodzinę i całą Genuę łączyły żywotne interesy gospodarcze i polityczne. Polityka prohiszpańska miała przynieść kupieckiej oligarchii genueńskiej dobrobyt i dostęp do zasobów światowego imperium kolonialnego Hiszpanii. Miała też jednak w późniejszym czasie przyczynić się do bankructwa wielu domów bankowych Genui w czasach gdy bankrutowała finansowana przez nich korona Hiszpanii. Kryzys w jaki w XVII i XVIII wieku wpadła Hiszpania, był również udziałem genueńczyków, którzy w sposób szczególny byli zależni od sytuacji panującej na Półwyspie Pirenejskim.
Jego imieniem został nazwany włoski transatlantyk z 1953 r. – SS "Andrea Doria", który zatonął u wybrzeża USA, staranowany przez szwedzki transatlantyk „Stokholm” 25 lipca 1956 roku. 

</doc>
<doc id="180327" url="https://pl.wikipedia.org/wiki?curid=180327" title="Tommaso Dolabella">
Tommaso Dolabella



</doc>
<doc id="180329" url="https://pl.wikipedia.org/wiki?curid=180329" title="Spór o uniwersalia">
Spór o uniwersalia

Spór o uniwersalia – filozoficzny problem dotyczący statusu pojęć ogólnych (powszechników, uniwersaliów), historycznie przybierał formę dyskusji wokół istnienia idei. Współcześnie problem także dotyczy psychologii poznawczej, która zajmuje się m.in. pochodzeniem pojęć w umyśle i ich adekwatnością.
Filozofia starożytna.
Pojęcie „idei” wprowadził do filozofii Platon, który uważał, że istnieją one realnie, poza rzeczami zmysłowymi; stanowią byt rzeczywisty i samoistny. Własnościami idei są – jego zdaniem – jedność (jednej idei odpowiada wielość przedmiotów), stałość (przedmioty ulegają ciągłym zmianom, idee są niezmienne i wieczne) oraz hierarchiczność (idee niższego rzędu podlegają ideom wyższego rzędu). Pierwowzorem idei i ich najlepiej poznawalnymi wzorcami są pojęcia matematyczne. Stanowisko Platona zostało później określone jako skrajny realizm pojęciowy, nazywany również idealizmem platońskim.
Odrębne stanowisko zajął Arystoteles, według którego uniwersalia nie stanowią odrębnego bytu. Pełna bytowość przysługuje tylko substancji (indywidualnemu bytowi, konkretowi). Arystoteles uznał istnienie form ogólnych, ale ich istnienie nie było niezależne i samoistne, ale związane z istnieniem konkretnych rzeczy. Jego stanowisko zapoczątkowało realizm umiarkowany.
Opozycyjny wobec realizmu nominalizm zapoczątkowali stoicy, którzy zaprzeczali rzeczywistemu statusowi pojęć (idei, uniwersaliów). Ich zdaniem pojęcia są wytworami mowy i nie mają odpowiednika w rzeczywistości.
Filozofia średniowieczna.
Spór o uniwersalia rozgorzał w średniowieczu za sprawą Boecjusza, który, tłumacząc "Wstęp do Kategorii Arystotelesa" autorstwa Porfiriusza, postawił pytanie: czy kategorie mają swój niezależny byt jako gatunki rzeczy, czy też istnieją tylko jako znaki językowe? Boecjusz był zwolennikiem realistycznego poglądu, że uniwersalia istnieją w rzeczach poznawanych zmysłowo, ale poznajemy je niezależnie od ciała. Realizm pojęciowy był zresztą charakterystyczny dla filozofii patrystycznej oraz wczesnej scholastyki i najczęściej wtedy przyjmowany był bez dowodu. Odpowiadał on idei świata jako stworzonego przez Boga i poddanego wieczystym prawdom. Spór ten toczył się nie tylko na płaszczyźnie metafizycznej, ale także teologicznej.
Skrajne realistyczne stanowiska zajmowali filozofowie średniowieczni ulegający wpływom Platona i neoplatończyków: Eriugena, który głosił emanacyjną postać realizmu (rzeczy emanują z pojęć ogólnych, które z kolei stanowią emanację Boga) oraz Anzelm z Canterbury, który przyjmował egzemplarystyczną i bardziej ortodoksyjną teologicznie postać realizmu (Bóg stwarza rzeczy na wzór stworzonych uprzednio pojęć ogólnych). Antyrealizm (nominalizm) XII-wieczny reprezentował natomiast Roscelin, który głosił, że pojęcia ogólne stanowią tylko dźwięki języka.
XII-wieczni filozofowie poszukiwali w większości stanowiska kompromisowego. Ich najwybitniejszy przedstawiciel, Piotr Abelard głosił sermonizm. Uznawał on powszechniki za wypowiedzi posiadające znaczenie, którego podstawą jest wspólna forma ("forma communis") przedmiotów, poznawana rozumowo dzięki abstrahowaniu cech wspólnych.
Wśród stanowisk w sporze o uniwersalia wyodrębniły się również:
Św. Tomasz z Akwinu przyjął za Awicenną trzy postacie i formy istnienia uniwersaliów:
Radykalnej krytyce poddał w XIV wieku realizm pojęciowy William Ockham. Jego zdaniem przyjmowanie realnego istnienia uniwersaliów jest zbędne i nie przyczynia się do wyjaśnienia jakichkolwiek zjawisk. Ockham zbudował nową teorię uniwersaliów, wśród których wyodrębnił pojęcia umysłowe ("conceptus") oraz uniwersalia językowe – znaki mowy ("voces").
Kontynuacje sporu o uniwersalia.
Nominalizm był głoszony przez XVIII-wieczną angielską filozofię empirystyczną, której przedstawiciele zaprzeczali istnieniu uniwersaliów poza językiem i umysłem. Skrajnie nominalistyczne stanowisko zajął George Berkeley, który zaprzeczył także istnieniu pojęć ogólnych w umyśle. Jego zdaniem wszystkie idee umysłowe są konkretne, a pojęcia ogólne istnieją tylko w języku. To stanowisko zapowiadało współczesny spór w obrębie psychologii poznawczej. Nominalizm stał się dominującym prądem filozofii Oświecenia, empiryzmu i neopozytywizmu. Przeciwstawiały mu się niemiecki idealizm i fenomenologia, a w odniesieniu do pojęć matematycznych i logicznych swój sprzeciw wobec nominalizmu wyrazili m.in. Bernard Bolzano, Leon Brunschvicg oraz Hilary Putnam.

</doc>
<doc id="180331" url="https://pl.wikipedia.org/wiki?curid=180331" title="Maybach SW38">
Maybach SW38

Maybach SW38 − jeden z popularniejszych przedwojennych modeli firmy Maybach. Produkowany od 1936 do 1939 roku a sprzedano go w tym czasie łącznie 520 sztuk.
Silnik.
Maybach HL38, 6-cyl. OHC, 
Cena.
Ówczesna cena: 17 600 RM

</doc>
<doc id="180333" url="https://pl.wikipedia.org/wiki?curid=180333" title="Pietro II Orseolo">
Pietro II Orseolo

Piotr II Orseolo (wł. "Pietro II Orseolo") – doża Wenecji (991-1009). Wymieniany jest jako organizator wyprawy przeciwko dalmatyńskim Naretanom. W polityce zewnętrznej współdziałał od roku 992 z Bizancjum Bazylego II przeciwko Bułgarom cara Samuela oraz Arabom z Sycylii.
W roku 1004 ożenił swego syna Giovanniego z księżniczką bizantyjską Marią Argyropouliną, krewną Romana Argyrosa, późniejszego władcy Bizancjum w latach 1028-1034. Przybyciu Marii przypisuje się pierwsze znane użycie widelców w średniowiecznej Europie poza Bizancjum.

</doc>
<doc id="180334" url="https://pl.wikipedia.org/wiki?curid=180334" title="Pietro Orseolo">
Pietro Orseolo



</doc>
<doc id="180339" url="https://pl.wikipedia.org/wiki?curid=180339" title="Giorgio Centurione">
Giorgio Centurione

Giorgio Centurione (ur. 23 kwietnia 1553 w Genui, zm. 11 stycznia 1629 tamże) - doża Genui od 22 czerwca 1621 do 22 czerwca 1623. 
Jego żoną była Lelia Spinola, a córką - Virginia Centurione, wdowa Bracelli (ur. 2 kwietnia 1587 - zm. 1651). Virginia została ogłoszona błogosławioną, 22 września 1985 roku, przez papieża Jana Pawła II).

</doc>
<doc id="180345" url="https://pl.wikipedia.org/wiki?curid=180345" title="Osiedle Leśne (Bydgoszcz)">
Osiedle Leśne (Bydgoszcz)

Osiedle Leśne – bydgoskie osiedle położone na północnym skraju miasta obok Zawiszy, Bocianowa, Bielaw, Bartodziejów i Myślęcinka.
Ulice graniczne:
Historia.
Pomysł budowy nowoczesnego osiedla, poza strefą zwartej zabudowy miejskiej, powstał już na początku lat 20. XX w. wraz z włączeniem w obszar miasta w kwietniu 1920 roku 18 podmiejskich gmin i powiększeniem jego obszaru z 845 ha do 6532 ha. Pojawiła się wówczas potrzeba określenia właściwej dla rozbudowującego się miasta polityki terenowej – 6 grudnia 1922 powołany został Komitet Rozbudowy Miasta, na czele którego stanął prezydent miasta.
Komitet ten 9 lutego następnego roku uchwalił między innymi rozszerzenie granic miasta w kierunku północnym i rozbudowę miasta aż poza stację wodociągów w Lesie Gdańskim. Rok później Komitet przyznał kredyty budowlane Banku Gospodarstwa Krajowego dwóm spółkom budowlanym, a w 1925 wystąpił z wnioskiem o przekazanie miastu terenów pod budowę nowego szpitala miejskiego i osiedli mieszkaniowych. W tym czasie powstał, opracowany przez inż. Bogdana Raczkowskiego, radcę budownictwa miejskiego, program rozbudowy mieszkaniowej Bydgoszczy.
Ponieważ rozwoju przestrzennego miasta nie można było realizować w oparciu o zdezaktualizowane i fragmentaryczne plany poniemieckie, Magistrat przystąpił w 1927 do opracowania planu rozbudowy, zlecając przygotowanie planu urbanistycznego warszawskiemu inż. arch. Stanisławowi Filipkowskiemu. Powołano też do życia miejską pracownię urbanistyczną. W oparciu o zatwierdzony w lipcu 1931 plan i uchwałę Rady Miejskiej przystąpiono do realizacji osiedla willowego w Lesie Gdańskim, którego obszar o powierzchni 105 ha włączono do Bydgoszczy w roku 1933.
Decyzja o rozbudowie miasta w kierunku północnym zapadła na posiedzeniu Rady Miasta Bydgoszczy 1 czerwca 1933 roku. Ówczesna Bydgoszcz kończyła się za budynkiem szkoły podchorążych przy ul. Gdańskiej; dalej na północ rósł już las. Decyzja radnych dotyczyła rozparcelowania obszarów leśnych należących do leśnictwa Bocianowo (10 ha po zachodniej i 20 ha po wschodniej stronie szosy gdańskiej). Ulica Gdańska miała na tym odcinku osiągnąć szerokość 100 metrów, co zamierzano uzyskać poprzez założenie pasów zieleni oraz 2 równoległych ulic dojazdowych. Za nimi miała się pojawić zwarta zabudowa dwupiętrowych domów, zwróconych frontem do ul. Gdańskiej, a za nimi rozciągać się miała zabudowa jednopiętrowa, skupiona przy wytyczonych równolegle ulicach. Z tyłu osiedla przewidywano luźną zabudowę w postaci parterowych domków. Ogółem zabudowa miała powstać na 320 parcelach o powierzchni 700 m kw. każda. 22,5 ha miała zająć zabudowa mieszkalna, pozostałą część miały stanowić skwery i ulice. Jedyną planowaną w tym rejonie inwestycją finansowaną ze środków publicznych miała być szkoła. Realizacja programu wymagała aprobaty ministerialnej dla przyjętych planów urbanistycznych, decyzji o komunalizacji państwowych gruntów leśnych oraz uruchomienia linii kredytowej w Banku Gospodarstwa Krajowego, do czego nie doszło.
Najstarsza część tego osiedla, z fragmentem blokowej zabudowy przy ówczesnej szosie gdańskiej (od numeru 208 do 220), powstała na terenie zaopatrzonym w drogi o twardej nawierzchni i sieć kanalizacyjno-wodociągową na podstawie uchwały Rady Miasta z 24 września 1936 r. i planu przygotowanego przez szefa Oddziału Urbanistyki i Komitetu Rozbudowy Miasta, inż. Stefana Pietrzaka, w latach 1936-1938. Realizację projektu nadzorowali kierownik Urzędu Budownictwa Naziemnego Bogdan Raczkowski oraz architekt miejski Kazimierz Orlicz.
Do wybuchu II wojny światowej zbudowano kilka domów wyodrębnionej równolegle do szosy gdańskiej, ale oddzielonej od niej pasem zieleni ul. Gdańskiej. Na wschód od niej wytyczono ulice Sosnową, Modrzewiową, Jodłową, Świerkową i Bukową przy których stanęły pierwsze wille (m.in. modernistyczna willa z 1938 przy ul. Modrzewiowej 4, proj. Józefa Wojciechowskiego). W znacznym stopniu zabudowano wówczas ul. Jodłową i fragmentarycznie ul. Świerkową o których tak pisał w „Przechadzkach po Bydgoszczy” w 1938 r. Wojciech Rzeźniacki – „...do atrakcji pierwszej kategorii należy między innymi wzorowe osiedle przy ulicy Gdańskiej, gdzie na terenach finansowanych przez Bank Gospodarstwa Krajowego, powstaje w szybkim tempie piękna i wyposażona we wszelkie nowoczesne urządzenia dzielnica willowa wśród wysokopiennego lasu sosnowego”. Dla ułatwienia mieszkańcom osiedla BGK, jak zaczęto je nazywać, dogodnej komunikacji z centrum miasta 10 października 1936 uruchomiono pierwszą linię autobusową nr 1 obsługiwaną przez autokary marki Fiat.
Po wojnie, w latach 1950–1956, w kwadracie ulic Świerkowa – Modrzewiowa – gen. Józefa Sułkowskiego – gen. Józefa Dwernickiego – Żołnierska, powstała zachodnia część osiedla. Zasadniczym elementem zabudowy tego fragmentu miasta stały się wzniesione w tradycyjnym systemie czterokondygnacyjne domy, wyższe przy głównych arteriach, niższe wewnątrz osiedla. Architektura osiedla charakteryzuje się szeregiem interesujących wnętrz i zespołów zieleni.
W celu zaopatrzenia osiedla w energię cieplną wyposażono je w lokalne ciepłownie przy ulicach Jaworowej, Sosnowej (obecnie: Czerkaskiej) i Modrzewiowej. Na potrzeby osiedla ułożono też magistralę gazową z starej gazowni przy ul. Jagiellońskiej oraz zbudowano od podstaw dwujezdniową al. 22 Lipca (obecnie: 11 Listopada) i odcinek ul. Sułkowskiego do torów dawnej linii kolejowej Bydgoszcz-Toruń przy ul. Modrzewiowej.
W 1954 wybudowano pierwszą na osiedlu Szkołę Podstawową nr 15 przy ul. Czerkaskiej 8, a w 1957 gmach IV Liceum Ogólnokształcącego przy ul. Kaliskiej 10. Wybudowano też pierwsze żłobki i przedszkola, zorganizowano filię Biblioteki Miejskiej, zaś w lipcu 1955 osiedle połączono, wydzieloną z ciągu drogowego ul. Gdańskiej, linią tramwajową nr 10. Na początku lat 60. uruchomiono linię autobusową łączącą osiedle Leśne z Błoniem (nr 52). W latach siedemdziesiątych po przyłączeniu Fordonu do Bydgoszczy (1973) uruchomiono linię nr 65 łączącą Osiedle Leśne z Fordonem. W następnych latach uruchamiano kolejne połączenia z Glinkami (nr 68) i Myślęcinkiem (nr 75). W latach 90. doszła linia łącząca osiedle Zawisza oraz osiedle Leśne z lotniskiem, oraz kilka prywatnych linii mikrobusowych i autobusowych. Zmieniono również bieg linii tramwajowych. Linię nr 10 skierowano na ul. Chodkiewicza, zaś na Zawiszę został skierowany tramwaj linii nr 4 (Dworzec Główny - Stadion Zawiszy, wraz z kursami nocnymi), a od 1989 r. jednotorowa dotychczas trasa pomiędzy Artyleryjską a stadionem Zawiszy została rozbudowana i przedłużona do Leśnego Parku Kultury i Wypoczynku. W 1990 r. po likwidacji torowiska na ulicy Dworcowej, uruchomiono linię tramwajową na Kapuściska (nr 8) oraz na Wzgórze Wolności (nr 2). Po kilku miesiącach 8 zaczęła jeździć z Wilczaka, a zamiast 8 na osiedle dotarła linia nr 1 do stacji kolejowej Bydgoszcz Wschód. Od 2016 w związku z reorganizacją po wybudowaniu nowej linii tramwajowej na Fordon linia 1 dojeżdża na Wilczak, 2 - na Rondo Kujawskie, zaś 10 - na os. Niepodległości.
W styczniu 1972 oddano do użytku zaprojektowany przez inż. Zdzisława Kozłowskiego pierwszy na osiedlu jedenastokondygnacyjny wieżowiec w którym mieścił się Hotel Garnizonowy i Klub Pomorskiego Okręgu Wojskowego. W latach 1959–1975, we wschodniej części osiedla, pomiędzy ulicami Sułkowskiego i Grabową zrealizowano budowę wielokondygnacyjnych budynków, w tym pięciu jedenastopiętrowych, zaprojektowanych przez projektantkę arch. Krystynę Jureko.
Wzniesiono kolejne szkoły podstawowe – w 1960 – nr 42 przy ówczesnej al. 22 Lipca (po 1970 w gmachu tym mieściło się VII LO o profilu sportowym) oraz nr 30 i, w roku szkolnym 1967/68, nr 20, obie przy ul. Grabowej. W dawnej Szkole Podstawowej nr 30, od 1980 mieści się Wydział Humanistyczny Uniwersytetu Kazimierza Wielkiego. W końcówce lat 60. oddano do użytku pierwszy odcinek nitki ujęcia wody z Czyżkówka, doprowadzono też gaz z nowej gazowni przy ul. Witebskiej. 11 września 1964 otwarto obwodnicę linii kolejowej Bydgoszcz-Toruń, która uwieńczyła wieloletnie starania o likwidację utrudniających szybką komunikację z osiedlem przejazdów na ulicach Gdańskiej i Sułkowskiego, w latach 1968/69 wybudowano przystanek kolejowy Bydgoszcz Leśna. W latach 1980–1983 wzniesiono ostatnie wielokondygnacyjne bloki u zbiegu ulic Stanisława Małachowskiego i Kasztanowej.
Na południowym skraju osiedla od 1912 usytuowane były obiekty Pomorskich Zakładów Budowy Maszyn „Zremb-Makrum”, powstałych w 1868 r. jako przedsiębiorstwo handlu maszynami rolniczymi. Od początku XX wieku produkowano tu maszyny parowe, lokomobile, później kompletne wyposażenie cukrowni, młynów, cegielni i cementowni. W okresie międzywojennym Towarzystwo Akcyjne Bydgoskich Zakładów Mechanicznych Hermana Löhnerta stanowiło jedną z pierwszych w kraju spółkę akcyjną. Na początku II dekady XXI wieku obiekty firmy zostały wyburzone pod przewidywaną tu galerię handlową, która jednak ostatecznie nie powstała, a pozostałe po fabryce grunty (ponad 10 ha) przeznaczono pod budowę osiedla mieszkaniowego, które docelowo może liczyć kilkanaście budynków z ponad 1000 mieszkań. Budowę pierwszego budynku wielorodzinnego na tym obszarze rozpoczęto 29 maja 2014, do sierpnia 2019 powstało sześć budynków.
10 czerwca 2019 przystąpiono do rozbiórki dotychczasowego (z 1984) i budowy nowego, wschodniego wiaduktu nad torami kolejowymi w ciągu al. Wyszyńskiego (wylot do Gdańska). Wykonawca (konsorcjum firm Want z Tczewa i Polwar z Gdańska) za kwotę 20,5 mln zł (o 3 mln zł więcej od kosztorysu inwestorskiego) zobowiązał się do realizacji zadania do 30 listopada 2019 (konstrukcja starego wiaduktu została zdemontowana w dniach 25-27 sierpnia 2019). Nowy wiadukt, jednoprzęsłowy z łukami nośnymi, nasunięto w połowie listopada 2019, ale oddano go do częściowego użytku (1 pas ruchu) dopiero 2 stycznia, a całkowicie 31 marca 2020. Wkrótce potem, w kwietniu 2020 na zlecenie PKP PLK rozebrano stary, nieużytkowany od dawna wiadukt położony na wschód od współczesnego i wybudowany w czasie budowy magistrali węglowej. W marcu 2022 ogłoszono przetarg na rozbiórkę i budowę nowego wiaduktu zachodniego. W ciągu doby w obydwu kierunkach przejeżdża tędy ponad 15,3 tys. pojazdów.
W północno-wschodniej części osiedla, na terenie podmiejskiego lasu sosnowego, na powierzchni 16 ha, położony jest zorganizowany w 1965 Park Bydgoskiego Harcerstwa (do 2017 im. Zbigniewa Załuskiego); ponadto na całym osiedlu pielęgnowana jest tzw. zieleń osiedlowa, zwłaszcza w okolicach ul. 11 Listopada i we fragmencie wzdłuż zachodniej granicy osiedla, gdzie u zbiegu ulic Gdańskiej i Czerkaskiej w 1973 otwarto Muzeum Tradycji POW.
7 maja 2019 na skwerze Inwalidów Wojennych w ramach obchodów 100-lecia Związku Inwalidów Wojennych odsłonięto obelisk z napisem „W hołdzie żołnierzom – inwalidom z wojen 1914-18, 1919-1921, 1939-1945 i podziemia niepodległościowego – w setną rocznicę powstania Związku Inwalidów Wojennych Rzeczypospolitej Polskiej. Okręg Bydgoszcz ZIW RP, maj 2019 r.”. W 2022 zakończono rewitalizację tego skweru.
Komunikacja.
Przez Osiedle Leśne kursują następujące linie autobusowe:
Ulicą Gdańską kursują również linie tramwajowe:
Na osiedlu znajduje się również przystanek kolejowy Bydgoszcz Leśna przy ulicy Modrzewiowej.

</doc>
<doc id="180346" url="https://pl.wikipedia.org/wiki?curid=180346" title="James A. Pawelczyk">
James A. Pawelczyk



</doc>
<doc id="180347" url="https://pl.wikipedia.org/wiki?curid=180347" title="Francesco Foscari">
Francesco Foscari

Francesco Foscari (ur. 19 czerwca 1373 w Wenecji, zm. 1 listopada 1457 tamże) – doża Wenecji w latach 1423-1457.
Początki kariery.
Urodził się w zamożnej weneckiej rodzinie. W 1401 roku stanął na czele Weneckiej Rady Czterdziestu. Cztery lata później powierzono mu przewodnictwo Rady Dziesięciu, która w zastępstwie Rady Czterdziestu przejęła funkcję głównego organu władzy. W 1423 roku objął funkcję doży i wkrótce doprowadził do porozumienia z Florencją wymierzonego przeciwko władcy Mediolanu Filipowi Marii Viscontiemu.
Wojna z Mediolanem.
W 1426 roku wojska weneckie zajęły Brescię. Podpisano wówczas układ pokojowy z Mediolanem, który jednak nie przetrwał długo i w 1433 roku Foscari znów zaatakował Mediolan. Żadnej ze stron nie udało się odnieść decydującego zwycięstwa i w 1436 roku w Ferrarze podpisano nowy układ pokojowy. W 1441 roku Foscari podjął kolejną próbę umocnienia pozycji Wenecji kosztem Mediolanu. Jego wojska zajęły Bolonię i Rawennę, przechylając w ten sposób układ sił na korzyść Wenecji. W 1443 roku Foscari zaatakował ponownie Mediolan. W 1446 roku siły weneckie sforsowały rzekę Addę i podchodząc w pobliże tego miasta. W 1447 roku zmarł władca Mediolanu Filip Maria Visconti, jednak Foscari kontynuował działania wojenne. Nie udało mu się jednak ostatecznie pokonać przeciwnika. Wyniszczającą obie strony wojnę zakończyło podpisanie w 1454 roku pokoju w Lodi, który utrzymał równowagę sił pomiędzy Wenecją, Florencją i Mediolanem.
Skutki wojny z Mediolanem.
Zajęty walką z Mediolanem, Foscari nie udzielił wystarczającej pomocy zagrożonemu przez Turków Konstantynopolowi. W 1453 roku wojska tureckie zdobyły to miasto, co wywołało negatywne skutki dla handlu weneckiego ze Wschodem. Niepowodzenie to zachwiało pozycją weneckiego doży. Jego przeciwnicy oskarżyli go o zamordowanie admirała Piero Loredana i niesłuszne wygnanie jego syna. W październiku 1457 roku Forscariego zmuszono do ustąpienia z Rady Dziesięciu. Parę miesięcy później zmarł.

</doc>
<doc id="180349" url="https://pl.wikipedia.org/wiki?curid=180349" title="Davor Suker">
Davor Suker



</doc>
<doc id="180351" url="https://pl.wikipedia.org/wiki?curid=180351" title="Angelo Partecipazio">
Angelo Partecipazio

Agnello Partecipazio, Angelo Participazio – doża Wenecji od 809 do 827. Fundator bazyliki św. Marka w Wenecji. Z jego inicjatywy w 828 (już po jego śmierci) kupcy weneccy wykradli z Aleksandrii szczątki Świętego Marka, pochowane w bazylice, którą zaczęto budować podczas rządów jego syna Giustiniana i zakończono podczas rządów kolejnego, Giovanniego I Partecipazio.

</doc>
<doc id="180362" url="https://pl.wikipedia.org/wiki?curid=180362" title="Marino Faliero">
Marino Faliero

Marino Faliero (ur. ok. 1274, zm. 17 kwietnia 1355 w Wenecji) – doża Wenecji w latach 1354–1355.
Działalność.
W 1346 pokonał wojska Ludwika I Węgierskiego. Ścięty za zdradę (spiskował z plebejuszami przeciwko szlachcie) z rozkazu Rady Dziesięciu; w Sali Wielkiej Rady pałacu dożów w galerii portretów jego wizerunek do dziś jest za to zasłonięty kotarą.
W tradycji.
Sprawa weneckiego dostojnika stała się tematem dzieł literackich i artystycznych. Tragedię o Marinie Faliero napisał romantyk George Gordon Byron ("Marino Faliero, Doge of Venice"). Kolejną tragedię na jego temat przedstawił w 1829 francuski poeta Casimir Delavigne. Dramat postaci doży poświęcił też prerafaelita Algernon Charles Swinburne. Jego sztuka Marino Faliero ukazała się w 1885. Francuski malarz Eugène Delacroix stworzył płótno "Egzekucja Marina Faliero".

</doc>
<doc id="180363" url="https://pl.wikipedia.org/wiki?curid=180363" title="Marino Falieri">
Marino Falieri



</doc>
<doc id="180364" url="https://pl.wikipedia.org/wiki?curid=180364" title="Ludwik I Węgierski">
Ludwik I Węgierski



</doc>
<doc id="180365" url="https://pl.wikipedia.org/wiki?curid=180365" title="Michele Steno">
Michele Steno

Michele Steno (ur. 1331 – zm. 26 grudnia 1413) – doża Wenecji od 7 stycznia 1400.
W 1412 roku wysłał do Władysława Jagiełły poselstwo proponujące mu sojusz w walce z królem Węgier Zygmuntem Luksemburskim.

</doc>
<doc id="180370" url="https://pl.wikipedia.org/wiki?curid=180370" title="Teräsbetoni">
Teräsbetoni

Teräsbetoni (fin. - "żelbet") – fiński zespół heavy- i powermetalowy wzorujący się na zespole Manowar, reprezentant Finlandii podczas 53. Konkursu Piosenki Eurowizji w 2008 roku.
Historia zespołu.
Początki.
Zespół powstał w 2002 roku, kiedy to po raz pierwszy spotkali się wokalista i basista Jarkko Ahola oraz gitarzyści Arto Järvinen i Viljo Rantanen. W tym czasie do grupy dołączył także perkusista, który dopiero po kilku tygodniach na stałe zaczął współpracować z muzykami. W 2003 roku zespół zaczął nagrywać swoje pierwsze utwory, zaś latem ukazały się pierwsze trzy – „Teräsbetoni”, „Teräksen varjo” i „Maljanne nostakaa”. Zespół zaczął coraz częściej koncertować i zdobywać coraz szersze grono słuchaczy. W trakcie koncertów grali zarówno swoje autorskie numery, jak i własne wersje piosenek innych wykonawców. 
2004-05: "Metallitotuus".
Pod koniec 2004 roku podpisali kontrakt płytowy z wytwórnią Warner Music Finland. W grudniu zaczęli pracę nad nagraniem w studiu swojego debiutanckiego singla „Taivas lyö tulta”, który ukazał się w lutym 2005 roku i zdobył popularność w kraju. 
Na początku 2005 roku zespół zaczął pracę nad materiałem na swój debiutancki album zatytułowany "Metallitotuus", którego premiera odbyła się w kwietniu tego samego roku. Krążek promowały single „Taivas lyö tulta”, „Vahva kuin metalli” i „Orjatar”, który został wybrany na hymn fińskiej drużyny hokejowej A podczas rozgrywek "Karjala Cup". Album osiągnął wynik ponad 33 tys. sprzedanych egzemplarzy i uzyskał status platynowej płyty w kraju. 
2006-07: "Vaadimme metallia".
W styczniu 2006 roku ukazał się drugi album studyjny zespołu zatytułowany "Vaadimme metallia", który w dniu premiery osiągnął wynik prawie 15 tys. sprzedanych kopii. Płytę promowały single „Viimeinen tuoppi” i „Älä mene metsään”. W sierpniu 2005 roku grupa wystąpiła jako jedna z gwiazd festiwalu "Wacken Open Air 2005" organizowanego w Szlezwik-Holsztynie.
2008: Konkurs Piosenki Eurowizji.
W styczniu 2008 roku zespół został ogłoszony jednym z półfinalistów krajowych eliminacji eurowizyjnych "Euroviisut 2008", do których zgłosił się z utworem „Missä miehet ratsastaa”. Pod koniec lutego muzycy wystąpili w trzecim półfinale selekcji i awansowali do finału, w którym uzyskali ostatecznie największe poparcie telewidzów, dzięki czemu zdobyli możliwość reprezentowania Finlandii podczas 53. Konkursu Piosenki Eurowizji organizowanego w Belgradzie. 
W marcu ukazała się trzecia płyta studyjna zespołu zatytułowana "Myrskyntuoja", na której znalazł się m.in. eurowizyjny singiel „Missä miehet ratsastaa”. 20 maja muzycy wystąpili w pierwszym półfinale widowiska i z ósmego miejsca awansowali do finału, w którym zajęli ostatecznie 22. miejsce z 35 punktami na koncie.
Od 2010: "Maailma tarvitsee sankareita".
W 2010 roku ukazał się czwarty album długogrający zespołu zatytułowany "Maailma tarvitsee sankareita". W kolejnym roku muzycy zapowiedzieli krótką przerwę w działalności, zaprzeczyli jednak doniesieniom, jakoby zakończyli współpracę. Na początku lipca 2013 roku zagrali specjalny koncert jubileuszowy z okazji dziesięciolecia działalności, który odbył się w Turku, mieście, w którym grali dużo koncertów na początku swojej kariery.

</doc>
<doc id="180371" url="https://pl.wikipedia.org/wiki?curid=180371" title="Piotr Orseolo (święty)">
Piotr Orseolo (święty)

Piotr Orseolo, włos. "Pietro I Orseolo, San Pietro Orseolo (Urseolo)" (ur. 928 w Wenecji, zm. 10 stycznia 987 pod Perpignan) – doża Wenecji (976-978), rekluz, święty Kościoła katolickiego.
Życiorys.
Pochodził z rodziny weneckich patrycjuszy. Od 948 roku pełnił obowiązki komendanta floty. Brak świadectw potwierdzających jego udział w buncie przeciwko doży Piotrowi IV, którego następcą go obrano. Po zaprowadzeniu spokoju w mieście zainicjował odbudowę zniszczonego przez pożar kościoła św. Marka i Pałacu Dożów. Za swego panowania w Wenecji prowadził działalność charytatywną, zakładał szpitale i odbudował zniszczone pożarami budynki. Nie znamy przyczyny jego nagłego odejścia z urzędu, które odbyło się w porozumieniu z żoną i dziećmi, a miało miejsce 1 września 978 roku. W towarzystwie św. Romualda i św. Jana udał się do opactwa benedyktynów Saint-Michel de Cuxa. Początkowo, żył we wspólnocie kierowanej przez opata Gwaryna, poddając się ascezie, a następnie zamknał się w rekuzji gdzie pozostał do końca życia.
Kult.
Elewacji relikwii św. Piotra dokonano w 1027, a następnie przeniesiono je do kościoła parafialnego Prades w Wenecji. W 1731 roku jego kult został zaaprobowany.
Jego wspomnienie liturgiczne obchodzone jest 10 lub 14 stycznia.

</doc>
<doc id="180376" url="https://pl.wikipedia.org/wiki?curid=180376" title="Terasbetoni">
Terasbetoni



</doc>
<doc id="180378" url="https://pl.wikipedia.org/wiki?curid=180378" title="1 Pułk Artylerii">
1 Pułk Artylerii

Pułki artylerii noszące numer „1”:
Wojska Polskiego:
Niemieckie:
Austro-węgierskie:

</doc>
<doc id="180379" url="https://pl.wikipedia.org/wiki?curid=180379" title="1 pułk lotniczy">
1 pułk lotniczy



</doc>
<doc id="180381" url="https://pl.wikipedia.org/wiki?curid=180381" title="Woźnica (ujednoznacznienie)">
Woźnica (ujednoznacznienie)



</doc>
<doc id="180383" url="https://pl.wikipedia.org/wiki?curid=180383" title="11 pułk artylerii lekkiej">
11 pułk artylerii lekkiej



</doc>
<doc id="180387" url="https://pl.wikipedia.org/wiki?curid=180387" title="16 pułk artylerii">
16 pułk artylerii



</doc>
<doc id="180388" url="https://pl.wikipedia.org/wiki?curid=180388" title="19 pułk artylerii lekkiej">
19 pułk artylerii lekkiej



</doc>
<doc id="180389" url="https://pl.wikipedia.org/wiki?curid=180389" title="2 pułk piechoty">
2 pułk piechoty



</doc>
<doc id="180393" url="https://pl.wikipedia.org/wiki?curid=180393" title="3 pułk strzelców konnych">
3 pułk strzelców konnych



</doc>
<doc id="180394" url="https://pl.wikipedia.org/wiki?curid=180394" title="30 pułk artylerii lekkiej">
30 pułk artylerii lekkiej



</doc>
<doc id="180396" url="https://pl.wikipedia.org/wiki?curid=180396" title="Trasowanie">
Trasowanie

Trasowanie – czynność polegająca na wyznaczaniu jakiejś drogi, linii, w terenie, na mapie lub w sieciach teleinformatycznych. Posiada m.in. następujące znaczenia:

</doc>
<doc id="180397" url="https://pl.wikipedia.org/wiki?curid=180397" title="34 pułk piechoty">
34 pułk piechoty



</doc>
<doc id="180399" url="https://pl.wikipedia.org/wiki?curid=180399" title="50 pułk piechoty">
50 pułk piechoty



</doc>
<doc id="180401" url="https://pl.wikipedia.org/wiki?curid=180401" title="61 pułk piechoty">
61 pułk piechoty



</doc>
<doc id="180403" url="https://pl.wikipedia.org/wiki?curid=180403" title="54 pułk piechoty">
54 pułk piechoty



</doc>
<doc id="180404" url="https://pl.wikipedia.org/wiki?curid=180404" title="68 Pułk Piechoty">
68 Pułk Piechoty

Pułki piechoty (strzelców) noszące numer „68”:
Wojska Polskiego
Austro-węgierski
Niemiecki
Rosyjski

</doc>
<doc id="180406" url="https://pl.wikipedia.org/wiki?curid=180406" title="7 pułk ułanów">
7 pułk ułanów



</doc>
<doc id="180408" url="https://pl.wikipedia.org/wiki?curid=180408" title="Rospuda (ujednoznacznienie)">
Rospuda (ujednoznacznienie)



</doc>
<doc id="180419" url="https://pl.wikipedia.org/wiki?curid=180419" title="11 Dywizja Piechoty">
11 Dywizja Piechoty

Dywizje piechoty (strzelców) noszące numer „11”:
Wojska Polskiego:
Austro-węgierska
Niemieckie dywizje piechoty:
Rosyjskie dywizje piechoty:

</doc>
<doc id="180423" url="https://pl.wikipedia.org/wiki?curid=180423" title="14 Wielkopolska Dywizja Piechoty">
14 Wielkopolska Dywizja Piechoty

14 Wielkopolska Dywizja Piechoty (14 DP) – wielka jednostka piechoty Armii Wielkopolskiej i Wojska Polskiego II RP.
Formowanie dywizji.
14 Dywizja Piechoty została zorganizowana w styczniu 1919 w składzie Wojsk Wielkopolskich.
Dowództwo i sztab 1 Dywizji Strzelców Wielkopolskich powołano rozkazem dziennym Dowództwa Głównego Frontu Wielkopolskiego nr 17 z 22 stycznia 1919. Dowódcą dywizji wyznaczony został gen. por. Filip Stanisław Dubiski, a tymczasowym szefem sztabu kpt. Jasiński. Rozkaz ten podporządkowywał dowódcy dywizji nowo tworzony 1 pułk Strzelców Wielkopolskich płk. Daniela Konarzewskiego. Utworzone powyższym rozkazem dowództwo dywizji wydało już 23 stycznia swój pierwszy rozkaz dzienny. Faktycznie obowiązki szefa sztabu pełnił ppor. Prusinowski. Siedzibą sztabu były koszary byłego niemieckiego pułku grenadierów w Poznaniu. 
&lt;br&gt;Obsada dowództwa i sztabu w marcu 1919: 
19 stycznia 1919 w Poznaniu płk. Daniel Konarzewski przystąpił do formowania 1 pułk Strzelców Wielkopolskich.
14 lutego 1919 w Biedrusku płk Arnold Szylling przystępuje do organizowania 3 pułku Strzelców Wielkopolskich.
16 marca 1919 z dwunastu kompanii Grupy Zachodniej pod dowództwem ppor. Antoniego Nieboraka utworzono 2 pułk Strzelców Wielkopolskich.
6 marca 1919 w Gnieźnie płk Oskar Brezany rozpoczął formowanie 4 pułku Strzelców Wielkopolskich.
1 kwietnia 1919 utworzono II batalion telegrafistów wielkopolskich, a w jego składzie, 10 kwietnia 1919 r. 1 kompanię telegrafistów, we wrześniu 1919 przemianowaną na 14 kompanię telegrafistów.
23 kwietnia 1919 roku przystąpiono do organizacji 2 batalionu Saperów Wielkopolskich.
28 maja 1919 w Wągrowcu ppłk Lucjan Kędzierski rozpoczął organizować 3 pułk artylerii polowej Wielkopolskiej. Pułk utworzono z połączenia II dywizjonu 1 pułku artylerii polowej Wielkopolskiej i II dywizjonu 2 pułku artylerii polowej Wielkopolskiej. W lipcu 1919 w Biedrusku sformowano III dywizjon. W sierpniu 1919 po wyjeździe pułku na front litewsko-białoruski utworzono baterię zapasową. Zadaniem baterii było szkolenie rezerw i uzupełnianie nimi pułku walczącego na froncie. Na bazie baterii zorganizowano nowe pododdziały: 10 baterię, IV dywizjon i II dywizjon 214 pułku artylerii polowej. Po zakończeniu działań wojennych IV/14 pap włączono do 30 pułku artylerii polowej, a II/214 pap stał się zalążkiem 23 pułku artylerii polowej. 8 sierpnia 1919 pod Zasławiem ppłk Kędzierski zostaje śmiertelnie ranny.
7 września 1919 I dywizjon 1 pułku artylerii ciężkiej Wielkopolskiej, przemianowany na 14 dywizjon artylerii ciężkiej Wielkopolskiej wyjechał na front litewsko-białoruski, gdzie wszedł w skład grupy płk Jaźwińskiego i uczestniczył w walkach o Połock. 19 października 1919 dywizjon został podporządkowany dowódcy 14 DP.
10 grudnia 1919 1 Dywizja Strzelców Wielkopolskich została przemianowana na 14 Dywizję Piechoty, a podporządkowane jednostki odpowiednio na:
W styczniu 1920 55 pułk Piechoty Wielkopolskiej został przemianowany na 55 Poznański pułk piechoty.
6 grudnia 1920 na polach pod Zelwą Józef Piłsudski udekorował sztandary pułków piechoty 14 DP i trąbkę honorową pułku artylerii polowej Krzyżem Srebrnym Orderu Wojennego VM.
Dywizja w okresie pokoju.
Po zakończeniu wojny polsko-rosyjskiej przystąpiono do demobilizacji i przeformowania z etatów wojennych na pokojowe. Równocześnie dokonano zmian w dyslokacji i składzie wielkich jednostek piechoty. Liczbę dywizji zwiększono do 30. Zlikwidowano brygady piechoty i artylerii oraz dywizyjne pododdziały broni i służb. W nowej (pokojowej) strukturze każda dywizja posiadała 3 pułki piechoty i jeden pułk artylerii polowej. W związku z powyższym ze składu 14 DP wyłączono 56 pułk Piechoty Wielkopolskiej i podporządkowano go dowódcy 25 DP.
24 grudnia 1920 55 Poznański pułk piechoty powrócił do Krotoszyna.
2 sierpnia 1921 14 batalion Saperów Wielkopolskich został wcielony do 7 pułku saperów.
W sierpniu 1921 zlikwidowano 14 kompanię telegrafistów, a na jej bazie utworzono 5 kompanię VII batalionu 3 pułku łączności.
23 października 1921 55 Poznański pułk piechoty przybył z Krotoszyna do Leszna i Rawicza (III batalion).
2 listopada 1921 14 dywizjon artylerii ciężkiej wielkopolskiej został wcielony do 7 pułku artylerii ciężkiej stacjonującego w Poznaniu na Sołaczu jako I dywizjon. 26 stycznia 1923 I/7 pac został odznaczony Krzyżem Srebrnym Orderu Wojennego VM.
Ustalony w 1921 skład dywizji nie uległ zasadniczym zmianom do 1939 roku.
W latach 1921–1926 14 DP była podporządkowana pod każdym względem dowódcy Okręgu Korpusu nr VII w Poznaniu, który w czasie wojny przewidziany był na dowódcę armii. W latach 1926–1939 uprawnienia dowódcy okręgu zostały ograniczone do spraw związanych z dyscypliną i bezpieczeństwem, mobilizacją oraz administrowaniem rezerwami ludzkimi i zwierząt, zaopatrywaniem i administrowaniem zasobami materiałowymi. W tym samym okresie kontrolę wyszkolenia dywizji powierzono inspektorom armii, gen. dyw. Gustawowi Orlicz-Dreszerowi, a od 1936 gen. bryg. Tadeuszowi Kutrzebie (do czasu awansu do stopnia generała dywizji występował jako generał do prac przy GISZ).
W maju 1926 57 pp pod dowództwem ppłk. Wincentego Rutkiewicza i 58 pp pod dowództwem ppłk. Lucjana Ruszczewskiego, liczące łącznie 1032 żołnierzy (52 oficerów, 5 chorążych, 173 podoficerów i 807 szeregowych) wzięły czynny udział w walkach w Warszawie. Zginęło wówczas 7 podoficerów i 10 szeregowych z obu pułków, a rannych zostało 9 oficerów oraz 102 podoficerów i szeregowców.
W założeniach planu operacyjnego „Wschód” 14 DP wraz z innymi jednostkami stacjonującymi na terenie OK nr VII stanowiła odwód główny Naczelnego Wodza.
31 grudnia 1931 poznański pułk artylerii polowej został przemianowany na 14 pułk artylerii lekkiej. 20 października 1932 w Poznaniu została utworzona kompania telegraficzna 14 DP (w 1937 przeformowana w kompanię łączności 14 Dywizji Piechoty).
W dniach 25 i 26 sierpnia 1934 roku na terenie obozu ćwiczeń w Biedrusku miały się odbyć uroczystości XV lecia dywizji, jednakże święto to zostało odwołane. Korpus oficerski 14 DP zebrane fundusze przeznaczył na pomoc powodzianom w Małopolsce.
W grudniu 1936 przy 15 pułku ułanów poznańskich zorganizowano Rejon Przysposobienia Wojskowego Konnego („Krakusów”), jako jednostkę mobilizującą szwadron kawalerii dywizyjnej nr 14 dla 14 DP. Komendantem rejonu został rtm. Mieczysław Żniński. W styczniu 1938 na ewidencji Rejonu PWK pozostawało 148 przedpoborowych i 56 rezerwistów z powiatów jarocińskiego, poznańskiego, śremskiego i średzkiego. W marcu 1938 komenda rejonu została wyposażona w samochód Fiat 508 III/W Łazik. 1 kwietnia 1939 komenda została przemianowana na Komendę Rejonu PWK („Krakusów”) przy 14 DP i włączona do etatu dowództwa dywizji.
28 czerwca 1937 r., w czasie wizyty w Polsce, Król Rumunii Karol II objął honorowe szefostwo 57 pp. Od tego dnia pułk nosił nazwę 57 Pułk Piechoty Wielkopolskiej Karola II Króla Rumunii.
Nieoficjalnym patronem 58 pp był Bolesław Chrobry stąd często posługiwano się nazwą – 58 pułk piechoty wielkopolskiej Króla Bolesława Chrobrego.
23 marca 1939 r. Generalny Inspektor Sił Zbrojnych, marszałek Edward Śmigły-Rydz podporządkował 14 DP pod względem operacyjnym gen. dyw. Tadeuszowi Kutrzebie, inspektorowi armii wyznaczonemu na stanowisko dowódcy Armii „Poznań”.
Na początku czerwca 1939 dowódca armii podporządkował: 7 pułk strzelców konnych dowódcy 14 DP, a 55 pp dowódcy Wielkopolskiej BK.
Dowódca piechoty dywizyjnej, płk dypl. Władysław Zubosz-Kaliński został wyznaczony na stanowisko dowódcy 13 DP.
Dywizja w kampanii wrześniowej.
Mobilizacja.
24-27 sierpnia 1939 14 DP przeprowadziła mobilizację. Zgodnie z planem mobilizacyjnym „W” wystawiono wszystkie, przewidziane etatem, dywizyjne pododdziały broni i służb:
Działania bojowe w kampanii wrześniowej.
Przez pierwsze dni września 1939 r. 14 DP pod dowództwem gen. bryg. Franciszka Włada znajdowała się w odwrocie wraz z resztą Armii. 6 września stała między Skulskiem a Policami. Dzień później po osiągnięciu Brdowa została zbombardowana, jednakże bez strat. Wieczorem pomaszerowała do lasów na zachód od Krośniewic. 8 września w składzie GO „Koło” dowodzonej przez gen. Edmunda Knolla-Kownackiego zajmowała pozycje wyjściowe w rejonie Strzegocin – Rybie – Bielany, aby następnego dnia wziąć udział w bitwie nad Bzurą, uderzając na Piątek. Następnego dnia wieczorem ruszył szturm. Przełamano opór niemiecki na linii Czarne Pale – Goślub – Piekary. 10 września w południe zdobyto Piątek. W trakcie tych walk został ranny dowódca niemieckiej 30 DP, gen. Kurt von Briesen, a wówczas jego zastępca zarządził odwrót. Oddziały 14 DP posuwały się dalej w walkach po osi Mąkolice – Stryków i do wieczora 12 września osiągnęły linię na południe od Warszawy. Niestety nie mogły posuwać naprzód, ponieważ w decydującym momencie ustało wsparcie ogniowe ze strony 7 dac, którego sztab został rozbity we wsi Mąkolice. W rezultacie w rejonie wsi Pludwiny i Woli Błędowej natarcie dywizji zostało zatrzymane. 12 września 57 pp wsparł Wielkopolską Brygadę Kawalerii podczas nieudanego natarcia na Głowno. 
Późnym wieczorem 12 września dywizja otrzymała rozkaz wycofania się. Pragnąc w maksymalnym stopniu wykorzystać ciemności, natychmiast przerwano przygotowania do natarcia i zaczęto pospiesznie organizować odwrót. Dowódca dywizji nakazał odwodowemu 57 pp bez I batalionu, z II/14 pal przejść na południe od Młogoszyna, utworzyć przyczółek i utrzymać przeprawę do chwili przejścia pozostałych oddziałów na północny brzeg rzeki. Artyleria ogólna miała zająć stanowiska na północ od Młogoszyna i być gotowa do wsparcia. Pozostałe pułki miały odskoczyć do Woli Mąkolskiej, a stamtąd odejść przez Piątek – Młogoszyn za Bzurę. Przemarsz 57, 58 pp oraz gros artylerii odbył się stosunkowo szybko i sprawnie. Pod osłoną porannej mgły siły te dotarły do wyznaczonych im rejonów. Jedynie 55 pp i I/14 pal maszerował jeszcze w godzinach dopołudniowych następnego dnia. W czasie przeprawy przez rzekę dopadło go lotnictwo bombowe nieprzyjaciela. Na wyznaczone miejsce przybył dopiero między godz. 14.00 a 15.00.
Wczesnym popołudniem 14 DP była ugrupowana następująco:
Rozkazem dowódcy GO gen. Knolla-Kownackiego z 13 września 14 DP otrzymała zadanie przegrupowania gros sił do rejonu Dębowa Góra–Bąków–Bogoria, a 58 pp przesunąć na wschód i obsadzić nim Bzurę od Woli Kalkowej do Strugieni. Nad Bzurą od Urzecza do Strugienic stał już jej I batalion 57 pp z 4 baterią 14 pal, walczący uprzednio pod rozkazami gen. Abrahama.
Po ukończeniu przemarszu, przyczółek w rejonie Młogoszyna uległ likwidacji, a II i III/57 pp wycofały się za Bzurę. Pozostałe oddziały wypoczywały i uzupełniały straty. Po południu gen. Wład otrzymał z grupy operacyjnej zarządzenie wstępne do nocnego marszu. Zabezpieczający przeprawy w Młogoszynie i Orłowie 58 pp, po zluzowaniu przez oddziały 17 DP, miał przesunąć się na wschód i zorganizować obronę na Bzurze w pasie: granica zachodnia folwark Gosławice – Garbów — Stradzew, granica wschodnia Strugienice – Bochen. Wieczorem 14 DP rozpoczęło marsz. Dopiero przed południem następnego dnia gros 14 DP osiągnęło wyznaczony rejon: dowództwo – Tomczyce, 55 pp z I/14 pal rejon Dębowa Góra – Zakrzew – Wewierz – Emilianów, 57 pp (bez I batalionu) i II/14 pal (bez 4 baterii) Bogoria – Bąków. 58 pp około 6.00 został zluzowany przez 70 pp i przesunął się na wschód, obsadzając Bzurę rejonie Woli Kalkowej i Soboty. Na wschód od 58 pp aż do Strugienic przejść przez Bzurę strzegł I/57 pp z 4 baterią 14 pal.
14 września gen. Knoll-Kownacki nakazał dywizji przyjęcie ugrupowania przeciwpancernego. W związku z tym gen. Wład polecił 57 pp przesunąć się nad Słudwię do rejonu Szymanowice – Jackowice – Zduny Kościelne i zorganizować ubezpieczenie przeciwpancerne dywizji od wschodu, oddziałowi rozpoznawczemu dokonać rozpoznania terenu na wschód od Słudwi w ogólnym kierunku na Sochaczew, 55 pp przejść do rejonu Bąków – Bogoria i zająć stanowiska ogniowe frontem na wschód. Wieczorem oddziały znajdowały się na wyznaczonych miejscach.
W tym samym czasie z dowództwa grupy operacyjnej nadszedł rozkaz dalszego marszu na wschód do rejonu Chąśno – Błędów – Mastki – Wyborów. W osłonie nad Bzurą pozostać miał oddział wydzielony „Sobota” w składzie: 58 pp z III/14 pal, podlegający bezpośrednio gen. Knollowi-Kownackiemu. W nocy 14 DP ruszyło dalej na wschód. Około 10.15 września oddziały znalazły się na wyznaczonych miejscach: pododdziały rozpoznawcze w rejonie Wicie, 57 pp w rejonie Błędów – Chąśno, 55 pp w rejonie Chąśno II – Mastki – Wyborów, dowództwo dywizji i oddziały specjalne w Złakowie Kościelnym.
Dowódca oddziału wydzielonego „Sobota”, ppłk Stanisław Tomiak, zdecydował się bronić wyznaczonego odcinka dwoma batalionami, głównie przeprawy w Sobocie, zachowując jeden batalion w odwodzie. Pododcinek „Sobota” obsadził III/58 pp, pododcinek „Wola Kalkowa” obsadził II/58 pp. Odwód stanowiła pozostałość 58 pp. Artyleria rozmieszczona w rejonie Kościuszek przygotowana była do bezpośredniego wsparcia pododcinka „Sobota” jedną baterią, na całym odcinku dwiema bateriami.
15 września z powodu przemęczenia żołnierzy gen. Wład postanowił rozpocząć marsz na wschód dopiero o zmroku. 57 pp miał maszerować w dwóch kolumnach po osi Błędów–Litynek–Emilianów, osiągnąć las Emilianów i przygotować się do działania w stronę Bzury. 55 pp miał maszerować po osi Chąśno–Karnków–Wicie–dwór Jeziorko–Szwarocin do rejonu Erminów–Bronisławy–Szwarocin. W czasie marszu dowódca III batalionu 57 pp dowiedział się, że już po południu Niemcy zajęli las Emilianów. Meldunek o obecności Niemców w lesie Emilianów natychmiast przekazano do dowództwa pułku i dywizji. Około 23.00 ubezpieczenia 57 pp dotarły do szosy Jeziorko—Gągolin. Tu zastępujący dowódcę pułku, mjr Leszek Lubicz-Nycz rozkazał uderzyć na Niemców znajdujących się w lesie i pobliskich miejscowościach. Około 24.00 II/57 pp uchwycił Emilianów, III/57 pp Jeziorko i maszerował do dworu Złota. Niemcy znajdowali się w Bronisławach i trzymali skraj lasu Emilianów. 
W nocy dowódcy 57 pp i 18 pp postanowili wspólnie uderzyć na Las Emilianów. Uzgodnili, że 18 pp uderzy na las od południa, a 55 pp od zachodu.
Maszerując wyznaczoną trasą III batalion 55 pp natknął się w rejonie Konstantynów—Bronisławy na nieprzyjaciela. Natarcie na Bronisławy zakończyło się niepowodzeniem. Straty wynosiły około 60% stanu. Ciężko ranny został dowódca batalionu, ppłk Roman Jabłoński. Pozostałe siły 55 pp przybyły na miejsce bez większych przeszkód.
Obecność Niemców na zachód od Bzury oznaczała, że 14 DP nie będzie w stanie o świcie 16 września przystąpić do forsowania rzeki. Podstawa wyjściowa natarcia była bowiem w rękach przeciwnika i najpierw należało ją wywalczyć. 
Nad ranem 17 września 14 DP wyruszyła do rejonu koncentracji pod Iłowem i Budami Starymi. Dywizja próbowała przejść przez Bzurę do Puszczy Kampinoskiej, lecz nie mogła tego dokonać. 18 września próbowała zorganizować obronę Białej Góry. Po śmierci dowódcy dywizja jako całość przestała istnieć. Oddziały na własną rękę próbowały przejść Bzurę i ukryć się w Puszczy Kampinoskiej. Udało się to tylko nielicznym. 19 września pod Palmirami zebrały się resztki dywizji. Następnie przebiły się do Warszawy. Tam wzmocniły 15 DP i 25 DP i walczyły w obronie stolicy do kapitulacji 28 września.
Ośrodek Zapasowy dywizji zlokalizowano w najbliższej okolicy Kutna. Na skutek postępów wojsk niemieckich został on ewakuowany na wschód. Do Warszawy ośrodek dotarł z dużymi kłopotami ponieważ kolumny marszowe zostały zaskoczone przez oddziały niemieckie podchodzące do Warszawy od strony Pruszkowa i Błonia. Bałagan panujący w stolicy spowodował, że kolumny poszły w rozsypkę i już nie zebrały się w całości mimo obowiązującego miejsca zbiórki w Garwolinie. Ostatecznie gros ośrodka przedostał się przez Mińsk Mazowiecki i Radzyń Podlaski do Kowla, gdzie uległ demobilizacji na wieść o agresji sowieckiej 17 września. Część żołnierzy skierowała się na zachód i po walkach nad Wieprzem w rejonie Łęcznej i Lublina dołączyła w końcu do SGO „Polesie”. Do kapitulacji grupy walczyła w jej składzie w rejonie Kocka.
Organizacja wojenna dywizji we wrześniu 1939.
 
Obsada personalna dowództwa dywizji.
Żołnierze Dywizji (w tym OZ) – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"
W literaturze.
Działalność 14 Wielkopolskiej Dywizji Piechoty w 1919 roku w Bobrujsku została opisana w powieści "Nadberezyńcy" Floriana Czarnyszewicza.

</doc>
<doc id="180424" url="https://pl.wikipedia.org/wiki?curid=180424" title="16 Dywizja Piechoty">
16 Dywizja Piechoty

Polskie dywizje piechoty
Niemieckie dywizje piechoty:
Rosyjskie dywizje piechoty:

</doc>
<doc id="180429" url="https://pl.wikipedia.org/wiki?curid=180429" title="Diecezja poznańska">
Diecezja poznańska



</doc>
<doc id="180432" url="https://pl.wikipedia.org/wiki?curid=180432" title="Andrzej Ananicz">
Andrzej Ananicz

Andrzej Ananicz (ur. 21 marca 1951 w Warszawie, zm. 19 września 2017) – polski urzędnik państwowy, nauczyciel akademicki i dyplomata, w latach 2004–2005 szef Agencji Wywiadu, w 2008 p.o. szefa Agencji Wywiadu, w 2008 główny doradca premiera Donalda Tuska, w latach 2008–2011 dyrektor Akademii Dyplomatycznej PISM, ambasador RP w Turcji (2001–2004) oraz w Pakistanie (2011–2015).
Życiorys.
Wykształcenie i działalność naukowa.
W 1974 ukończył studia w zakresie turkologii na Uniwersytecie Warszawskim. W 1981 uzyskał stopień naukowy doktora nauk filologicznych ze specjalnością w zakresie iranistyki. Również w 1974 został pracownikiem naukowym macierzystej uczelni, początkowo jako asystent, następnie jako adiunkt. Pracował w Katedrze Językoznawstwa Ogólnego i Bałtystyki Wydziału Polonistyki UW, następnie został naukowcem na Wydziale Orientalistycznym.
W 1981 wraz z innymi pracownikami naukowymi oraz studentami UW (m.in. Jerzym Targalskim, Wojciechem Maziarskim i Janem Malickim) brał udział w zakładaniu czasopisma „Obóz” poświęconego problematyce krajów Europy Środkowej i Wschodniej, pierwszego w krajach socjalistycznych periodyku zajmującego się tą tematyką. Uczestniczył w redagowaniu pisma, które w latach 1981–1989 ukazywało się poza zasięgiem cenzury. W redakcji „Obozu” pracował do 1991.
W 1990 wraz z Janem Malickim i Tadeuszem Majdą zainicjował w ramach Instytutu Orientalistycznego Uniwersytetu Warszawskiego działalność Seminarium Problemów Narodowościowych Związku Radzieckiego i Europy Środkowej (przekształconego następnie w Studium Europy Wschodniej).
W latach 1982–1983 wykładał filologię i literaturę słowiańską oraz filologię polską na Indiana University w Bloomington. W 1990 był stypendystą Uniwersytetu Oksfordzkiego.
Działalność publiczna.
W 1991 został zatrudniony w Ministerstwie Spraw Zagranicznych. Był kolejno wicedyrektorem Departamentu Europy (1991–1992), dyrektorem Departamentu Europy (1992), podsekretarzem stanu (1992–1994). Pełnił funkcję przewodniczącego zespołu negocjacyjnego w sprawie polsko-rosyjskiego traktatu o przyjaznej i dobrosąsiedzkiej współpracy z 1992.
W latach 1994–1995 pracował w Kancelarii Prezydenta RP, zajmując kolejno stanowiska podsekretarza stanu, zastępcy szefa Kancelarii ds. międzynarodowych, sekretarza stanu oraz współprzewodniczącego Komitetu Konsultacyjnego Prezydentów Polski i Ukrainy. Według Józefa Oleksego w 1995 był on jednym z trzech kandydatów prezydenta Lecha Wałęsy na stanowisko ministra spraw zagranicznych w jego rządzie. Premier zdecydował się jednak na nominację Władysława Bartoszewskiego.
Do pracy w MSZ powrócił w 1997, objął wówczas stanowisko sekretarza stanu w tym resorcie, które zajmował do 2001. Pełnił również funkcje wiceprzewodniczącego zespołu negocjacyjnego w sprawie negocjacji o członkostwo Polski w Unii Europejskiej (1998–2001) oraz przewodniczącego zespołu do spraw monitorowania sytuacji w związku z atakami terrorystycznymi w USA z 11 września 2001.
Od października 2001 do sierpnia 2004 sprawował funkcję ambasadora RP w Turcji. Od 11 sierpnia 2004 do 24 listopada 2005 był szefem Agencji Wywiadu z nominacji premiera Marka Belki. 5 marca 2008 premier Donald Tusk powierzył mu pełnienie obowiązków szefa tej agencji mimo sprzeciwu prezydenta Lecha Kaczyńskiego. Stanowisko to zajmował do 7 czerwca 2008, jednocześnie od 13 marca 2008 do 7 czerwca 2008 pełnił funkcję głównego doradcy premiera Donalda Tuska w Gabinecie Politycznym Prezesa Rady Ministrów. 20 września 2008 powołany na stanowisko dyrektora Akademii Dyplomatycznej Polskiego Instytutu Spraw Międzynarodowych. W 2011 objął funkcję ambasadora RP w Pakistanie. 8 maja 2015 został ranny w katastrofie śmigłowca w tym kraju. W tym samym roku zakończył misję dyplomatyczną.
Pochowany na Cmentarzu Wojskowym na Powązkach (kwatera 2C–9–2).
Działalność społeczna.
W latach 1980–1991 był członkiem NSZZ „Solidarność”. Od 1996 do 2000 pełnił funkcję wiceprezesa zarządu Fundacji „Instytut Lecha Wałęsy”. W latach 1996–1997 wchodził w skład Rady Polityki Zagranicznej. W latach 1998–2000 był członkiem rady Polskiej Fundacji Transformacji Rynkowej „Wiedzieć Jak”. Należał do założycieli Stowarzyszenia Euro-Atlantyckiego (1994). Był także członkiem Polskiego Towarzystwa Orientalistycznego.

</doc>
<doc id="180438" url="https://pl.wikipedia.org/wiki?curid=180438" title="Andrzej Derlatka">
Andrzej Derlatka

Andrzej Konrad Derlatka (ur. 29 listopada 1953 w Warszawie) – polski oficer wywiadu, pułkownik, ambasador RP w Korei Południowej.
Życiorys.
Ukończył studia na Wydziale Prawa i Administracji Uniwersytetu Warszawskiego (1976). Pracował w wywiadzie PRL (nazwisko legalizacyjne "Denar") i III RP, był m.in. dyrektorem gabinetu szefa Urzędu Ochrony Państwa (1994-1997), przedstawicielem UOP przy Kwaterze Głównej NATO (1997-1998), zastępcą dyrektora Zarządu Wywiadu UOP (1998-1999). W 1999 zwolniony z UOP, powrócił do służby (na poprzednie stanowisko zastępcy dyrektora Zarządu Wywiadu UOP) w 2001. Po zmianach organizacyjnych od 2002 pracownik Agencji Wywiadu, był zastępcą szefa Agencji w latach 2002-2005, a od maja do sierpnia 2004 pełnił obowiązki szefa Agencji Wywiadu. W latach 2005-07 był ambasadorem RP w Korei Południowej.

</doc>
<doc id="180439" url="https://pl.wikipedia.org/wiki?curid=180439" title="Kara (prawo)">
Kara (prawo)

Kara (prawo) – określona przepisami prawa dolegliwość dla podmiotu prawa będąca sankcją za niepodporządkowanie się normom prawnym.
Kary mogą wymierzać jedynie podmioty uprawnione, zazwyczaj organy państwa, ale ustawa może upoważniać do tego inny podmiot. Najczęściej karę nakładają:
Kara w gałęziach prawa.
Prawo administracyjne.
Kara administracyjna – określona przepisami prawa dolegliwość dla podmiotu prawa będąca sankcją za niepodporządkowanie się normom prawa administracyjnego.
Katalog kar jest bardzo rozbudowany: zazwyczaj utrata określonych uprawnień, możliwości ich zdobycia lub kara pieniężna.
Kary administracyjne nakładają zazwyczaj organy administracji publicznej (czasami sądy), a kontrolę sprawują sądy.
Prawo cywilne.
Kara w prawie cywilnym może być określoną w umowie konsekwencją niewykonania lub nienależytego wykonania zobowiązania i nazywana jest wtedy karą umowną.
Prawo karne.
Kara kryminalna – konsekwencja popełnienia przestępstwa, którą jest określona przez prawo karne dolegliwość i w której wyraża się dezaprobata czynu i osoby sprawcy.
Karami kryminalnymi są:
Kary kryminalne wymierzają wyłącznie sądy.
Prawo wykroczeń.
Kara za wykroczenie – konsekwencja popełnienia wykroczenia, którą jest określona przez prawo wykroczeń dolegliwość i w której wyraża się dezaprobata czynu, a czasami również osoby sprawcy.
Karami za wykroczenia są:
Kary za wykroczenia w postępowaniu mandatowym wymierzają wskazane ustawowo organy, a nad tym postępowaniem kontrolę sprawują sądy. W pozostałych przypadkach kary za wykroczenia orzekają sądy.
Do 17 października 2001 sądownictwo nie miało możliwości orzekania w pierwszej instancji kar za wykroczenia – robiły to kolegia do spraw wykroczeń, czyli organy administracji publicznej.
Inne rodzaje kar.
Kary dyscyplinarne nakładają organy dyscyplinarne, np. komisja dyscyplinarna, sąd koleżeński lub pracodawca za dokonanie przewinienia dyscyplinarnego. Kary te mają właściwości zbliżone do kar z wielu gałęzi prawa: karnego, wykroczeń, cywilnego, a zwłaszcza administracyjnego; są bardzo zróżnicowane.
Kontrolę nad nakładaniem kar dyscyplinarnych sprawują organy dyscyplinarne wyższych instancji, a czasami również sądy. Nieobjęcie jakiegokolwiek postępowania dyscyplinarnego kontrolą sądową stoi w sprzeczności z konstytucyjną zasadą prawa do sądu.

</doc>
<doc id="180440" url="https://pl.wikipedia.org/wiki?curid=180440" title="Microsoft">
Microsoft

Microsoft Corporation – amerykańskie przedsiębiorstwo informatyczne.
Najbardziej znane jako producent systemów operacyjnych MS-DOS, Microsoft Windows i oprogramowania biurowego Microsoft Office. Spółka publiczna z siedzibą w Redmond w stanie Waszyngton. Założona w 1975 roku przez Billa Gatesa i Paula Allena. W 2012 roku przedsiębiorstwo posiadało 10 000 patentów. Przeciętne wynagrodzenie pracowników to 106 tys. dolarów rocznie. W 2014 roku prezesem przedsiębiorstwa został Satya Nadella, który zastąpił na tym stanowisku Steve’a Ballmera. Od 2001 roku przedsiębiorstwo produkuje konsole do gier Xbox.
Historia.
1975–1985: Początki.
Przedsiębiorstwo zostało założone w roku 1975 w Albuquerque w stanie Nowy Meksyk przez Billa Gatesa i Paula Allena w celu wyprodukowania i sprzedaży interpretera języka BASIC. Pierwsze międzynarodowe biuro zostało założone 1 listopada 1978 w Japonii. 1 stycznia 1979 siedziba spółki przeniosła się do Bellevue w Waszyngtonie. Steve Ballmer dołączył 11 czerwca 1980, a później Bill Gates został prezesem.
DOS jest pierwszym produktem, który przyniósł spółce prawdziwy sukces. 12 sierpnia 1981 po nieudanych negocjacjach z Digital Research, IBM złożył zamówienie w Microsofcie na wersję systemu CP/M do wykorzystania w komputerach IBM PC. Po tym Microsoft nabył klon CP/M – 86-DOS od Seattle Computer Products i
ał go PC-DOS. Widząc dominację na rynku klonów IBM PC Microsoft postanowił rozpocząć agresywny marketing MS-DOS dla klonów IBM PC, dzięki czemu Microsoft z małego przedsiębiorstwa wyrósł na jeden z największych koncernów w branży informatycznej.
1985–1995: OS/2 i Windows.
W sierpniu 1985 Microsoft i IBM współpracowały nad stworzeniem systemu operacyjnego OS/2. 20 listopada 1985 odbyła się premiera Windows 1.0 – nakładki graficznej na system MS-DOS.
W 1989 roku Microsoft wprowadził jeden ze swoich sztandarowych produktów – pakiet biurowy Microsoft Office. Był to oddzielny pakiet aplikacji biurowych takich jak Microsoft Word czy Microsoft Excel. 22 maja 1990 Microsoft przedstawił system Windows 3.0. Nowa wersja Windows zawierała uproszczony graficzny interfejs użytkownika i tryb chroniony kompatybilny z procesorem Intel 80386. W ciągu dwóch tygodni sprzedano 100 000 egzemplarzy. Windows przynosił więcej zysków niż OS/2, więc przedsiębiorstwo zdecydowało przenieść swoje aplikacje na Windows.
W czasie przejścia z MS-DOS na Microsoft Windows sukces Microsoft Office nie pozwolił znaleźć twardego gruntu takim aplikacjom jak WordPerfect i Lotus 1-2-3. Ostatecznie Microsoft Office stał się dominującym pakietem biurowym na rynku z udziałem znacznie przewyższającym konkurencję.
W 1993 Microsoft przedstawił Windows NT 3.1 z interfejsem takim samym jak Windows 3.1, ale opartym na zupełnie innym jądrze. W 1995 odbyła się premiera Windows 95. W ciągu czterech dni sprzedano milion egzemplarzy. Przedsiębiorstwo udostępniło przeglądarkę Internet Explorer 1 w dodatku Microsoft Plus!.
1995–2006: Internet i kwestie prawne.
26 maja 1995 po „Internet Tidal Wave memo” Billa Gatesa, Microsoft postawił sobie cel poszerzenia swojej linii produktów do sieci komputerowych i sieci WWW. 24 sierpnia 1995 przedsiębiorstwo uruchomiło MSN, jako bezpośredniego konkurenta AOL. W 1997 Microsoft wydał Internet Explorer 4 zarówno dla Windows i Mac OS. W październiku Departament Sprawiedliwości złożył wniosek w Federalnym Sądzie Rejonowym, w którym stwierdził, że Microsoft złamał przepisy porozumienia podpisanego w 1994 i zwrócił się do sądu o powstrzymanie integracji Internet Explorera w systemie Windows.
W 1998 Bill Gates mianował Steve’a Ballmera na prezesa, a sam zachował funkcję przewodniczącego i dyrektora generalnego. 25 czerwca 1998 miała miejsce premiera systemu Windows 98. 3 kwietnia 2000 został wydany wyrok przeciwko Microsoft za praktyki monopolistyczne.
W 2001 roku został wydany Windows XP. Był to pierwszy system Windows oparty na jądrze NT zarówno dla użytkowników domowych, jak i biznesowych. XP posiadał pierwsze zmiany interfejsu od czasu Windows 95. Wraz z premierą konsoli Xbox Microsoft wszedł na rynek konsoli, zdominowany przez Sony i Nintendo. W latach 2001–2002 Microsoft kupił producentów oprogramowania ERP tworząc cały nowy dział Microsoft Dynamics. W marcu 2004 Unia Europejska wszczęła postępowanie przeciwko Microsoft za wykorzystywanie monopolistycznej pozycji systemu Windows. W rezultacie Microsoft wydał nowe wersje Windows XP – Windows XP Home Edition N i Windows XP Professional N i dostał grzywnę w wysokości 497 mln €.
2007–2010: Microsoft Azure, Windows Vista, Windows 7.
W styczniu 2007 miała miejsce premiera Windows Vista i Office 2007. Office 2007 zawierał zmiany w interfejsie poprzez wprowadzenie "wstążek". 1 lutego 2008 Microsoft złożył ofertę kupna Yahoo! za 44,6 mld dolarów. Yahoo! odrzuciło ofertę 10 lutego, a Microsoft 3 maja wycofał ofertę. 21 lutego 2008 przedsiębiorstwo ogłosiło, że będzie udostępniać więcej informacji o swoich produktach, w celu ułatwienia programistom tworzenia oprogramowania współpracującego z produktami Microsoft. Jednak Unia Europejska nadal wykazywała swoje niezadowolenie i 27 lutego 2008 zwiększyła grzywnę o dodatkowe 899 mln €, największą grzywnę w historii UE.
26 czerwca 2008 koncern ogłosił, że kupi Mobicomp – portugalskiego operatora telefonów komórkowych. W sprawozdaniu finansowym za 2008 r. Microsoft stwierdził, że oprogramowanie open source stanowi zagrożenie dla przychodów przedsiębiorstwa.
23 października 2008 roku Microsoft został pozwany przez chińskiego prawnika za to iż – zdaniem pozywającego – witryna "Microsoft Update" – zbiera z aktualizowanego komputera informacje na temat użytkownika. 22 stycznia 2009 Microsoft ogłosił zwolnienie 5000 pracowników w ciągu 18 miesięcy, z czego 1400 pracowników od razu straciło pracę. 22 października 2009 w Scottsdale w Arizonie otwarto pierwszy sklep detaliczny Microsoft Store, tego samego dnia odbyła się premiera systemu operacyjnego Windows 7. Gdy branża smartfonów rozkwitła w 2007 roku, Microsoft z trudem nadążał za swoimi rywalami Apple i Google, zapewniając nowoczesny system operacyjny smartfonów. W rezultacie w 2010 r. Microsoft odnowił swój starzejący się sztandarowy mobilny system operacyjny Windows Mobile, zastępując go nowym systemem operacyjnym Windows Phone. Microsoft wdrożył nową strategię dla branży oprogramowania, która pozwoliła im ściślej współpracować z producentami smartfonów, takimi jak Nokia, i zapewniać spójną obsługę wszystkich smartfonów z systemem operacyjnym Windows Phone. Wykorzystano nowy język projektowania interfejsu użytkownika, o kryptonimie „Metro”, w którym wyraźnie wykorzystano proste kształty, typografię i ikonografię, wykorzystując koncepcję minimalizmu.
2011–2014: Windows 8/8.1, Outlook.com, Surface, zakup Mojang.
Po wydaniu Windows Phone Microsoft przeprowadził stopniowy rebranding swoich produktów w 2011 i 2012 roku. Logo, produkty i usługi przyjęły zasady nowego interfejsu Metro. W czerwcu 2011 roku zaprezentowano system operacyjny Windows 8 przeznaczony dla komputerów osobistych i tabletów. Wersja zapoznawcza dla deweloperów została wydana 13 września, wersję dla konsumentów wydano 29 lutego 2012. Oficjalna premiera systemu miała miejsce 26 października 2012 w Nowym Jorku.
18 czerwca 2012 zaprezentowano Microsoft Surface, pierwszym komputer w historii przedsiębiorstwa, którego sprzęt został wyprodukowany przez Microsoft. 25 czerwca przedsiębiorstwo kupiło serwis Yammer za 1,2 mld dolarów. 31 lipca uruchomiono serwis poczty elektronicznej Outlook.com, a 4 września miała miejsce premiera systemu Windows Server 2012. We wrześniu 2013 ogłoszono zawarcie transakcji, w ramach której Microsoft przejmie od Nokii dział urządzeń i usług za 5,44 mld euro. 15 września 2014 roku Microsoft kupił firmę Mojang za 2,5 mld dolarów.
od 2014.
20 września 2013 ogłoszono odejście Steve’a Ballmera z Microsoftu, co nastąpiło 27 września 2013. W dniu 4 lutego 2014 r. nowym prezesem przedsiębiorstwa został Satya Nadella. 29 lipca 2015 został wydany system Windows 10, a we wrześniu Windows Server 2016.
W czerwcu 2016 ogłoszono, iż za 26,2 miliarda dolarów Microsoft dokonuje zakupu LinkedIn – największego na świecie serwisu społecznościowego dotyczącego pracy.
4 czerwca 2018 podano informację o zakupie serwisu GitHub przez Microsoft za kwotę 7,5 miliarda dolarów.
Produkty.
Jednym z najbardziej dochodowych produktów przedsiębiorstwa Microsoft jest ich system operacyjny Windows.
Znacznie mniejsze przychody przynosi Microsoftowi autorski system operacyjny dla telefonów. Szacunkowo jest to 2 USD za każde sprzedane urządzenie z Windows Phone. Według samego przedsiębiorstwa 20 procent smartfonów sprzedawanych na terenie Stanów Zjednoczonych oraz inne smartfony z reszty świata objęte są 56 umowami licencyjnymi. Wynika to między innymi z prawa patentowego w USA, odmiennego od europejskiego, z bardziej liberalnymi zasadami patentowania – między innymi przedsiębiorstwo Apple ma patent na przewijanie stron.
Innym produktem jest system plikowy – exFAT, sprzedawany między innymi przedsiębiorstwom: Sharp, Nikon, BMW i Volkswagen.
Systemy operacyjne i związane z nimi oprogramowanie.
Podstawowym produktem Microsoftu są systemy operacyjne dla serwerów i komputerów osobistych o nazwie Windows. Szacuje się, że w 2004 od 90 do 98% komputerów osobistych działało pod kontrolą Windows.
Najnowszymi systemami operacyjnymi Microsoft są Windows 11 dla zwykłych zastosowań i system serwerowy Windows Server 2019.
Część produktów Microsoftu jest rozprowadzana z systemem operacyjnym Windows, z którym jest ściśle związana (usunięcie niektórych z tych programów może powodować kłopoty z użytkowaniem systemu). Są to:
Programy biurowe.
Drugim filarem przychodów przedsiębiorstwa jest oprogramowanie wspierające prace biurowe, w tym przede wszystkim pakiet biurowy Office.
Oprócz systemów Windows wiele aplikacji wchodzących w skład pakietu jest dostępnych także dla komputerów Mac przedsiębiorstwa Apple:
Najnowszym wydaniem pakietu jest Microsoft Office 2021, a poprzednim wydaniem był Microsoft Office 2019.
Języki programowania.
Microsoft wypromował Basic, dystrybuując interpreter tego języka wraz z systemem MS-DOS (QBasic, GW BASIC), a następnie tworząc IDE Visual Basic, szczególnie użyteczne do pisania niewielkich programów dla pakietu MS Office.
Przedsiębiorstwo widząc rosnącą popularność technologii obiektowych zdecydowała się stworzyć własną obiektową (obiektowo-zorientowaną) platformę o nazwie .NET z podstawowym językiem C#; oraz nowymi wersjami: C++/CLI, Visual Basic .NET; z językiem przypominającym Javę o nazwie J# oraz kilkoma innymi. Poza tym osoby i przedsiębiorstwa trzecie stworzyły kilkadziesiąt języków generujących kod pośredni (CLI) dla .NET. Twórcy programów są dodatkowo zachęcani do platformy .NET poprzez darmowe środowiska programistyczne z serii Visual Studio Express Edition.
Sprzęt komputerowy.
Microsoft produkuje również sprzęt komputerowy, na przykład tablety (aktualnie z serii Surface), konsolę Xbox oraz jej następców: Xbox 360, Xbox One, Xbox One X oraz Xbox Series X|S, klawiatury, myszy itp. Po przejęciu działu urządzeń Nokii był również producentem m.in. smartfonów z serii Microsoft Lumia, którą zakończył w 2016 roku, a ich wsparcie zakończyło się 31 grudnia 2020 roku.
Patenty.
Chociaż niezgodnie z wizją Billa Gatesa z roku 1991, przedsiębiorstwo czerpie olbrzymie zyski z patentów, zwłaszcza tych używanych w urządzeniach opartych na systemie Android. Przykładowo w 2013 wygasł na całym świecie patent US5758352A – „Common name space for long and short filenames”. To jeden z tych patentów dzięki którym Microsoft może zarabiać na Androidzie nawet 8 USD na każdym urządzeniu. W samym tylko 2013 roku zarobiła dzięki temu 3,4 mld USD. Sprawa patentów dotyczących Androida znajdujących się w posiadaniu Microsoftu była analizowana przez rząd chiński, w wyniku czego opublikowano listę 310 patentów posiadanych przez Microsoft w 2014 roku. Przez wiele lat przedsiębiorstwa produkujące urządzenia oparte na Androidzie wolały zapłacić Microsoftowi zamiast procesować się w sądzie. W czerwcu 2014 roku okazało się, że z 17 patentów zakwestionowanych przez Motorolę podtrzymano tylko prawo Microsoftu do wykorzystania patentu US6370566. Patent wygasł w 2018 roku. Działania przedsiębiorstwa w zakresie patentów powodują, że organizacje oraz serwisy zajmujące się ochroną technologicznych praw konsumentów nazywają przedsiębiorstwo trollem patentowym.
Kontrowersje.
Postępowania antymonopolowe.
Na przełomie XX i XXI wieku przedsiębiorstwo kilkakrotnie było oskarżane przed sądem o praktyki monopolistyczne. W 1993 r. proces przeciwko Microsoftowi wytoczył amerykański Departament Sprawiedliwości, argumentując, że koncern nadużywa swojej pozycji monopolistycznej poprzez naciski na sprzedawców komputerów klasy PC, aby nie sprzedawali ich bez dołączonego systemu operacyjnego MS Windows.
Wprawdzie w 1994 r. zawarto ugodę, lecz proces został wznowiony pod koniec 1997 r. Tym razem zarzucano spółce praktykę monopolistyczną polegającą na dołączaniu do każdej kopii systemu Windows od Windows 95 począwszy przeglądarki Internet Explorer, którego nie można całkowicie odinstalować bez utraty funkcjonalności systemu operacyjnego. W kwietniu 2000 sąd nakazał podział przedsiębiorstwa na część zajmującą się wyłącznie systemami operacyjnymi i część mającą się zajmować wszystkim oprócz systemów operacyjnych. Koncern uniknął podziału dzięki wyrokowi sądu apelacyjnego.
Postępowania o praktyki monopolistyczne wszczęto także w Europie. 24 marca 2004 r., po pięcioletnim procesie Komisja Europejska orzekła, że Microsoft nadużywa pozycji dominującej na rynku oprogramowania. Kraje członkowskie Unii zatwierdziły projekt decyzji 9 dni wcześniej.
Postępowanie rozpoczęto gdy konkurencyjne przedsiębiorstwo Sun Microsystems zaskarżyło Microsoft za odmowę dostępu do szczegółów zasad obsługi interfejsu systemów operacyjnych Microsoftu związanej z serwerami (zagadnienie tzw. licencji przymusowej). W 2000 r. zakres postępowania został rozszerzony o kwestię zbadania skutków zintegrowania odtwarzacza plików multimedialnych Windows Media Player z systemem operacyjnym Windows.
Komisja Europejska nałożyła na koncern rekordowo wysoką grzywnę – 497 mln euro, nakazując ponadto udostępnienie wypracowanych przez przedsiębiorstwo technologii i posiadanych praw własności intelektualnej oraz zmianę dotychczasowej strategii, polegającej na włączaniu do systemu operacyjnego Windows aplikacji, na które istnieje szczególnie duże zapotrzebowanie konsumentów. Na początku czerwca 2004 roku Microsoft odwołał się od decyzji Komisji do unijnego Sądu Pierwszej Instancji. Koncern kwestionuje przede wszystkim nakaz dzielenia się wiedzą z konkurentami, który, jego zdaniem, zagraża podstawom rozwoju branży informatycznej.
Korupcja w Rumunii.
W latach 2004–2012 w Rumunii kupiono licencje na oprogramowanie Microsoft (dla administracji państwowej) za 228 milionów USD. Więcej niż 20 milionów euro
zapłacono w łapówkach. W marcu 2016 roku sąd skazał 4 osoby na karę pozbawienia wolności i zajęcia środków pieniężnych. Sąd apelacyjny potwierdził winę i podwyższył wymiar kary.
Kradzież własności intelektualnej.
W 2011 roku Sąd Najwyższy USA odrzucił odwołanie Microsoftu od wyroku sądu niższej instancji w sprawie jednej z funkcji, wykorzystanej przez Microsoft w jego edytorze tekstów Word. Microsoft bezprawnie korzystał z patentu przedsiębiorstwa i4i (z Kanady) i musi zapłacić temu przedsiębiorstwu 290 milionów dolarów.
Microsoft zapłacił przedsiębiorstwu VirnetX 200 milionów w ramach ugody, w sprawie o naruszenie patentów dotyczących VPN. Patenty miały być wykorzystywane bez licencji w Windows XP, Vista, Windows Server 2003, Live Communications Server, Windows Messenger, Office Communicator oraz różnych wersjach Office.
Szpiegowanie użytkowników.
Office 365.
W 2018 roku Holendrzy odkryli w płatnym Office 365, że Microsoft przesyła do USA nie tylko dane diagnostyczne, ale również informacje dotyczące tytułów e-maili (w tym prywatnych), wysyłanych przez użytkowników.
W szkołach w Hesji, zakazano korzystania z oprogramowania dostarczonego przez Microsoft.
Microsoft w Polsce.
Polski oddział Microsoftu został zarejestrowany w 1992 jako "Microsoft spółka z o.o." W pierwszych miesiącach istnienia polskiego oddziału przedsiębiorstwo sprzedawało głównie system operacyjny MS-DOS. Pierwszym polskojęzycznym produktem był FoxPro 2.5. Pierwszą spolonizowaną wersją systemu Windows był Windows 3.1, który trafił do sprzedaży w marcu 1993.
Z początku na polskojęzyczne wersje programów Microsoftu trzeba było czekać od 4 do 6 miesięcy od ogólnoświatowej premiery. Obecnie wraz z premierą nowej wersji ukazuje się jej polskojęzyczna wersja.
Poza biurem w Warszawie przedsiębiorstwo prowadzi Centra Innowacji Microsoft w Łodzi i Poznaniu, a także biuro we Wrocławiu zajmujące się rozwojem wyszukiwarki Bing. Microsoft współpracuje z ośmioma tysiącami partnerów i dwudziestoma tysiącami inżynierów w całej Polsce.
Od 12 czerwca 2012 działa portal MetroMSN, będący polską wersją MSN, powstający przy współpracy z koncernem Agora SA.

</doc>
<doc id="180445" url="https://pl.wikipedia.org/wiki?curid=180445" title="Gatunek wymarły">
Gatunek wymarły

Gatunek wymarły ( – EX) – gatunek, który wyginął wskutek procesów naturalnych lub wywołanych przez człowieka. Jest to jedna z kategorii klasyfikacji gatunków zagrożonych w Czerwonej księdze gatunków zagrożonych, publikowanej przez Międzynarodową Unię Ochrony Przyrody (IUCN).
Gatunek uznaje się za wymarły, gdy nie ma wątpliwości, że ostatni osobnik reprezentujący ten takson zginął. Gatunek klasyfikowany jest jako wymarły, gdy bezowocne okażą się jego poszukiwania prowadzone w całym historycznym zasięgu, we wszystkich znanych siedliskach danego gatunku, prowadzone przez odpowiedni czas ze względu na długość cyklu życiowego i wszystkich form życiowych. Jeżeli gatunek wymarł w stanie dzikim, ale żyją jego przedstawiciele w niewoli, hodowli lub uprawie uznaje się taki gatunek za wymarły na wolności EW ().
Jeżeli gatunek wymarł na określonym obszarze (państwa, regionu) wówczas zgodnie z kryteriami IUCN, gatunek taki ma na danym obszarze status regionalnie wymarłego RE (). Jeżeli gatunek wymarły był zawleczony lub wprowadzony na dany obszar wówczas zgodnie z kryteriami IUCN nie jest on umieszczany w Czerwonej Księdze (). W praktyce, wbrew kryteriom IUCN, kategoria EX stosowana jest nierzadko także w odniesieniu do gatunków wymarłych tylko w części ich zasięgu, w danym kraju lub regionie. Tak jest w przypadku Polskiej Czerwonej Księgi Roślin (PCKR) oraz Polskiej Czerwonej Księgi Zwierząt (PCKZ), w której gatunki wymarłe na terenie kraju oznaczono skrótem EXP ().

</doc>
<doc id="180455" url="https://pl.wikipedia.org/wiki?curid=180455" title="Marta Dzido">
Marta Dzido

Marta Dzido (ur. 19 stycznia 1981) – polska pisarka i reżyserka.
Życiorys.
Debiutowała w wieku lat 16, publikując utwory prozatorskie w czasopismach „Krzywe Koło Literatury” i „Koło Podkowy”. Autorka powieści "Ślad po mamie", "Małż", powieści hipertekstowej "Matrioszka", książki reporterskiej "Kobiety Solidarności", powieści "Frajda" oraz tekstów drukowanych w antologiach "Proza życia", "Wolałbym nie", "Walka jest kobietą", "ковчег «Титанік»"
Publikowała m.in. w „Dużym Formacie”, „Lampie”, „Ha!arcie”, „Przekroju”, „Magyar Lettre Internationale”, „Radarze”, „Jahrbuch Polen”, „Art&amp;Business”, „Obiegu”, „Miesięczniku Znak”. 
Stypendystka programów: Homines Urbani (2007), Młoda Polska (2012), Wyszehradzkich Rezydencji Literackich w Krakowie (2012) i w Pradze (2017), Ministra Kultury i Dziedzictwa Narodowego (2016), Scriptwriting Scholarship (2019) rezydencji literackiej "Przed granicą, ponad granicą" (2019), Czeskiego Centrum Literackiego, Instytutu Książki, Hong Kong Baptist University (2022) , Next Page Foundation (2022) . 
Absolwentka PWSFTviT w Łodzi. Autorka zdjęć do filmu dokumentalnego "Podziemne państwo kobiet". Jako scenarzystka oraz współreżyserka i współproducentka (z Piotrem Śliwowskim) zrealizowała dokumenty: "Paktofonika- hip-hopowa podróż do przeszłości", "Downtown - Miasto Downów", "Solidarność według kobiet" oraz "Siłaczki".
Za swoje dokonania literackie i filmowe nominowana była do tytułu "Kulturysta roku 2014" w plebiscycie Radiowej Trójki, znalazła się wśród pięciu finalistek akcji "Kobiety Kobietom" oraz na liście "50 Śmiałych Kobiet 2018" „Wysokich Obcasów”. Nagrodzona "Hollywood Eagle Documentary Award", Beyond Borders – Krzysztof Kieślowski Award – specjalną nagrodą Polskiego Instytutu Sztuki Filmowej. Za powieść "Frajda" uhonorowana w roku 2019 "Europejską Nagrodą Literacką". W roku 2021 otrzymała "Nagrodę Norwidowską" za "łączenie twórczości literackiej z innymi dziedzinami sztuki"
Twórczość.
Przekłady na języki obce.
Chorwacki.
Serbski
Macedoński
Bułgarski

</doc>
<doc id="180462" url="https://pl.wikipedia.org/wiki?curid=180462" title="Ciśnienie Plancka">
Ciśnienie Plancka

Ciśnienie Plancka – pochodna jednostka ciśnienia, oznaczana w naturalnym systemie jednostek jako pP.
formula_1 4,63309 × 10113 Pa
gdzie: formula_2 – siła Plancka, formula_3 – długość Plancka, "c" – prędkość światła w próżni, formula_4 – zredukowana stała Plancka, "G" – stała grawitacji.
Ciśnienie Plancka jest to takie ciśnienie, które na powierzchnię kwadratu o boku równym długości Plancka, działa siłą równą sile Plancka.

</doc>
<doc id="180464" url="https://pl.wikipedia.org/wiki?curid=180464" title="Napięcie Plancka">
Napięcie Plancka

Napięcie Plancka – pochodna jednostka napięcia elektrycznego w naturalnym systemie jednostek oznaczana jako formula_1
formula_2 V
gdzie:
Napięcie Plancka to takie napięcie, które cząstce o ładunku równym ładunkowi Plancka nada energię równą energii Plancka.

</doc>
<doc id="180472" url="https://pl.wikipedia.org/wiki?curid=180472" title="Kazimierz Imieliński">
Kazimierz Imieliński

Kazimierz Mikołaj Imieliński (ur. 6 grudnia 1929 w Dąbrowie Górniczej, zm. 16 lipca 2010) – polski lekarz seksuolog, seksuolog kliniczny, profesor nauk medycznych, wieloletni kierownik Zakładu Seksuologii i Patologii Więzi Międzyludzkich Centrum Medycznego Kształcenia Podyplomowego w Warszawie, założyciel Polskiej Akademii Medycyny, Akademii Wiedzy Seksualnej.
Życie i działalność.
W czasie okupacji hitlerowskiej Kazimierz Imieliński uczęszczał do szkoły powszechnej, do 14 roku życia pracował przymusowo jako pomocnik ślusarza. W 1949 ukończył Gimnazjum i Liceum Ogólnokształcącego im. Waleriana Łukasińskiego w Dąbrowie Górniczej.
W 1954 r. uzyskał dyplom lekarski na Akademii Medycznej w Krakowie. 
W latach 1955-1959 pracował w III Klinice Chorób Wewnętrznych Śląskiej Akademii Medycznej w Bytomiu, a w latach 1959-1962 korzystał ze stypendium naukowego Min. Zdrowia w Klinice Chorób Psychicznych Akademii Medycznej w Gdańsku. Następnie w latach 1962-1966 był zatrudniony na stanowiskach st. asystenta i adiunkta w Zakładzie Higieny Psychicznej i Psychiatrii Dziecięcej PAN w Warszawie. 
W 1963 komisja powołana przez Studium Doskonalenia Kadr Lekarskich w Warszawie nadała Imielińskiemu po raz pierwszy w Polsce tytuł specjalisty seksuologa, w 1971 przeprowadził pierwszy przewód habilitacyjny z seksuologii (w Akademii Medycznej w Krakowie). W 1973 Kazimierz Imieliński zorganizował pierwszą w kraju akademicką placówkę seksuologiczną – Zakład Seksuologii w Akademii Medycznej w Krakowie, a w 1981 r. Zakład Seksuologii i Patologii Więzi Międzyludzkich warszawskiego Centrum Medycznego Kształcenia Podyplomowego (dziś CMKP – Zakład Psychosomatyki, Seksuologii i Patologii Więzi Międzyludzkich).
Ordery, odznaczenia i wyróżnienia.
Postanowieniem prezydenta Aleksandra Kwaśniewskiego z 20 października 2003 "w uznaniu wybitnych zasług dla rozwoju medycyny, za osiągnięcia w pracy naukowej, za działalność publiczną i społeczną" został odznaczony Krzyżem Wielkim Orderu Odrodzenia Polski, który mu wręczono 29 stycznia 2004. Wcześniej, 9 września 1997, odznaczony był Krzyżem Komandorskim z Gwiazdą tego samego orderu "w uznaniu wybitnych zasług w działalności na rzecz Towarzystwa Rozwoju Rodziny, za osiągnięcia w pracy naukowej, badawczej i zawodowej".
Posiadał 56 doktoratów honoris causa, nadanych przez uczelnie z 24 państw, na czterech kontynentach. Był honorowym profesorem 18 zagranicznych uniwersytetów, posiadał 96 krzyży, orderów i medali nadanych mu w 26 państwach – m.in. w 1996 roku z rąk prezydenta Grecji Constantine Stefanopulosa otrzymał Medal Hipokratesa za stworzenie nowego kierunku – medycyny uniwersalistycznej (łączy ona różne metody medyczne pochodzące z Zachodu z tradycyjnymi sposobami leczenia ze Wschodu).
Za swoje wyjątkowe zasługi Kazimierz Imieliński był trzykrotnie nominowany do Pokojowej Nagrody Nobla.
Był żonaty, miał dwóch synów, również lekarzy.

</doc>
<doc id="180477" url="https://pl.wikipedia.org/wiki?curid=180477" title="Jerzy Wieczorek (polityk)">
Jerzy Wieczorek (polityk)

Jerzy Władysław Wieczorek (ur. 19 maja 1940 w Piotrkowicach Wielkich) – polski samorządowiec, nauczyciel, prezydent Torunia w latach 1990–1996.
Życiorys.
Ukończył studia górnicze w Akademii Górniczo-Hutniczej w Krakowie oraz fizykę na Uniwersytecie Mikołaja Kopernika w Toruniu. W 1974 obronił doktorat. Od 1964 do 1990 był nauczycielem akademickim w Instytucie Fizyki UMK.
Od 1980 działał w „Solidarności”, był internowany w okresie stanu wojennego od grudnia 1981 do lutego 1982. Współpracował z niejawnymi strukturami związku, zajmował się też dystrybucją wydawnictw drugiego obiegu.
W 1989 znalazł się wśród założycieli Komitetu Obywatelskiego w Toruniu. Od 1990 do 1996 był prezydentem miasta, a w latach 1994–1998 radnym rady miejskiej. W 1996 powrócił do pracy dydaktycznej na UMK, w okresie 1998–2005 był dyrektorem Liceum Akademickiego w Toruniu, następnie przeszedł na emeryturę.
Odznaczenia i wyróżnienia.
Odznaczony Złotym Krzyżem Zasługi (1990), Krzyżem Kawalerskim (2001) i Oficerskim (2011) Orderu Odrodzenia Polski, Medalem Za Zasługi dla Miasta Torunia na wstędze (2008) oraz Krzyżem Wolności i Solidarności (2015).
W 2010 wyróżniony tytułem honorowego obywatela Torunia.

</doc>
<doc id="180480" url="https://pl.wikipedia.org/wiki?curid=180480" title="Kupiškis">
Kupiškis



</doc>
<doc id="180481" url="https://pl.wikipedia.org/wiki?curid=180481" title="Kupiszki">
Kupiszki

Kupiszki () – miasto na Litwie, w okręgu poniewieskim, siedziba administracyjna rejonu kupiszeckiego i gminy. W 2011 roku liczyło ok. 7,2 tys. mieszkańców.
Nazwa miejscowości pochodzi od nazwy rzeki Kupa przepływającej przez miasto. Niedaleko miasta znajduje się muzeum etnograficzne założone przez Adomasa Petrauskasa i położone na posiadłościach jego założyciela.
W pobliżu Kupiszek znajduje się jedyny w Europie rezerwat trawy.
W 1812 roku sformowano tu 17 Pułk Ułanów Księstwa Warszawskiego.
W mieście rozwinął się przemysł spożywczy.
Współpraca zagraniczna.
 Kieżmark (Słowacja)
 Maniewicze (Ukraina)
 Rzeżyca (Łotwa)
 Zgierz (Polska)

</doc>
<doc id="180483" url="https://pl.wikipedia.org/wiki?curid=180483" title="Nunarput utoqqarsuanngoravit">
Nunarput utoqqarsuanngoravit



</doc>
<doc id="180484" url="https://pl.wikipedia.org/wiki?curid=180484" title="Aleksander Śnieżko (poeta)">
Aleksander Śnieżko (poeta)

Aleksander Śnieżko (lit. "Aleksandr Snežko"; ur. 3 lutego 1945 r. w Poszyłajciach) – litewski literat i poeta narodowości polskiej.
Życiorys.
Ukończył polską szkołę średnią w Bujwidach. W latach 1963–1968 studiował inżynierię lotniczą w Ryskim Instytucie Lotnictwa Cywilnego. Po studiach został skierowany do pracy w Kazachstanie, później pracował na Litwie. Od 1989 roku jest Sekretarzem Sekcji Literatów Polskich przy Związku Pisarzy Litwy, a od 1999 członkiem Związku Literatów Polskich. W 2009 wraz z grupą polskich pisarzy utworzył Republikańskie Stowarzyszenie Literatów Polskich na Litwie. Działa w Stowarzyszeniu Techników i Inżynierów Polskich na Litwie oraz w wileńskim kole Związku Polaków na Litwie.
Dorobek twórczy.
Wiersze Aleksandra Śnieżki w druku po raz pierwszy ukazały się w 1985 w antologii poetyckiej "Sponad Wilii cichych fal". Autor pisze teksty piosenek dla "Kapeli Wileńskiej", "Kabaretu Wujka Mańka", zespołów estradowych "Drużbanci", "Jagielloni" i in. W jego dorobku są także przekłady z języka rosyjskiego wierszy Władimira Wysockiego "Człowiek za burtą" (1996) i "Płonące żagle" (2013). Wydał następujące tomiki wierszy:

</doc>
<doc id="180486" url="https://pl.wikipedia.org/wiki?curid=180486" title="EPS">
EPS



</doc>
<doc id="180487" url="https://pl.wikipedia.org/wiki?curid=180487" title="PEG">
PEG



</doc>
<doc id="180488" url="https://pl.wikipedia.org/wiki?curid=180488" title="FAT">
FAT



</doc>
<doc id="180489" url="https://pl.wikipedia.org/wiki?curid=180489" title="Stanisław Kaczor Batowski">
Stanisław Kaczor Batowski



</doc>
<doc id="180491" url="https://pl.wikipedia.org/wiki?curid=180491" title="Syllabus">
Syllabus



</doc>
<doc id="180496" url="https://pl.wikipedia.org/wiki?curid=180496" title="Raymond Douglas Bradbury">
Raymond Douglas Bradbury



</doc>
<doc id="180497" url="https://pl.wikipedia.org/wiki?curid=180497" title="D. R. Banat">
D. R. Banat



</doc>
<doc id="180498" url="https://pl.wikipedia.org/wiki?curid=180498" title="William Elliot">
William Elliot



</doc>
<doc id="180499" url="https://pl.wikipedia.org/wiki?curid=180499" title="Edward Banks">
Edward Banks



</doc>
<doc id="180500" url="https://pl.wikipedia.org/wiki?curid=180500" title="Leonard Douglas">
Leonard Douglas



</doc>
<doc id="180501" url="https://pl.wikipedia.org/wiki?curid=180501" title="Leonard Spaulding">
Leonard Spaulding



</doc>
<doc id="180510" url="https://pl.wikipedia.org/wiki?curid=180510" title="Fiołek psi">
Fiołek psi

Fiołek psi ("Viola canina" L.) – gatunek rośliny należący do rodziny fiołkowatych. Występuje w Azji, Europie, Afryce Północnej (Maroko) i na Grenlandii. W Polsce pospolity.
Biologia i ekologia.
Bylina, hemikryptofit. Kwitnie od maja do czerwca. Siedlisko: lasy, zbocza, zarośla, przydroża. W klasyfikacji zbiorowisk roślinnych gatunek charakterystyczny dla Cl. "Nardo-Callunetea". 
Zmienność.
Tworzy mieszańce z fiołkiem drobnym, fiołkiem leśnym, fiołkiem mokradłowym, fiołkiem Rivina, fiołkiem skalnym, fiołkiem wyniosłym. 
W obrębie tego gatunku oprócz podgatunku nominatywnego wyróżniono jeden podgatunek:
Ponadto w Polsce występuje fiołek nibypsi ("Viola canina" subsp. "montana" (L.) Hartm.), w niektórych ujęciach taksonomicznych traktowany jako odrębny gatunek. 

</doc>
<doc id="180511" url="https://pl.wikipedia.org/wiki?curid=180511" title="Ruchy nastyczne">
Ruchy nastyczne



</doc>
<doc id="180522" url="https://pl.wikipedia.org/wiki?curid=180522" title="Dionisios Solomos">
Dionisios Solomos

Dionisios Solomos, gr. Διονύσιος Σολωμός (ur. 1798 na Zakintos, zm. 9 lutego 1857) – grecki poeta, twórca poematu Hymn do wolności, który w 1864 stał się greckim hymnem narodowym.
Solomos, główna postać szkoły jońskiej jest uznawany za greckiego poetę narodowego, nie tylko dlatego, że jest autorem słów hymnu Grecji, ale przede wszystkim ponieważ jako pierwszy włączył do nowogreckiej literatury tradycje ludowe: pieśni gminne oraz dorobek renesansowej literatury kreteńskiej. Ponadto, Solomos w swojej twórczości konsekwentnie stosował grecki język mówiony - demotyk, nadając kształt współczesnemu językowi greckiemu.
Życiorys.
Młodość.
Solomos urodził się na wyspie Zakintos w 1798 r. Dokładna data jego urodzin nie jest znana (między 15 marca a kwietnia). Jego ojciec, hrabia Nikolaos Solomos, pochodził z kreteńskiej rodziny, która w 1670 r., gdy Kreta dostała się pod panowanie Imperium osmańskiego, osiedliła się na Zakintos. Matka poety, Anjeliki Nikli, była służącą w domu hrabiego, pochodziła zapewne z półwyspu Mani na Peloponezie. Po śmierci żony Marnetty Kakni, z którą miał dwójkę dzieci, ojciec poety ożenił się z Anjeliki, i w ten sposób zrównał w prawach Dionizjosa i jego brata z ich przyrodnim rodzeństwem.
Dzieciństwo poeta spędził na Zakintos, pod opieką włoskiego nauczyciela Santo Rossi. Po śmierci ojca, został wysłany na studia do Włoch. Uczył się najpierw w Cremonie, gdzie w 1815 r. ukończył liceum, by później studiować na Uniwersytecie w Pawii. Zaczął pisać pierwsze utwory po włosku, do najważniejszych wierszy tego okresu należy "Oda na pierwszą mszę" i "Zniszczenie Jerozolimy".
W 1818 r., po ukończeniu studiów poeta powrócił na Zakintos, która przeszła w międzyczasie z panowania włoskiego pod angielskie. Poznał środowisko Jońskich pisarzy i intelektualistów, z których najważniejsi byli Antonios Matesis i Jeorjos Tertsetis. Wydane w 1822 r. na Kerkirze włoskie "Rymy zaimprowizowane" stanowią jedyny zbiór poetycki opublikowany za życia poety. Spotkanie z greckim politykiem Spiridonem Trikupisem zadecydowało o zwrocie poety ku twórczości w języku nowogreckim, jednak ze względu na klasyczną, włoską edukację i pobyt we Włoszech, Solomos nie znał dobrze greckiego. Poznawał język, czytając arcydzieła literatury kreteńskiej oraz spisując pieśni gminne. Najbardziej znanym utworem z tego okresu życia poety jest utrzymana w arkadyjskim stylu "Blondyneczka". Przełomowym momentem w życiu poety był wybuch powstania greckiego w 1821 r. Napisany pod jego wpływem w 1823 r. "Hymn do Wolności" opisuje walkę narodowowyzwoleńczą Greków i apeluje o pomoc do europejskich mocarstw. Poemat zyskał rozgłos w Europie i przyczynił się do popularyzacji ruchu filhelleńskiego. Innym słynnym utworem nawiązującym do działań wojennych jest epigramat "Chwała Psar", który opisuje zniszczenie wyspy przez Turków oraz napisana stylem biblijnym "Kobieta z Zakintos".
Proces i pobyt na Kerkirze.
W 1828 r. ze względu na rodzinny konflikt, poeta wyjechał na stałe na Kerkirę, która stanowiła wówczas centrum kulturalne i intelektualne Wysp Jońskich. Seria rodzinnych procesów sądowych (brat przyrodni Solomosa z drugiego małżeństwa matki domagał się części spadku po hrabim Nikolaosie) wpłynęła na stan psychiczny poety, który coraz bardziej izolował się od świata. Solomos zyskał wtedy sławę dziwaka i ekscentryka. Zmiana poglądów na istotę poezji wpłynęła także na jego stosunek do własnych dzieł: poeta przerabiał je nieustannie, prawie nigdy nie kończył, istnieją także uzasadnione podejrzenia, że część z nich zniszczył. W tym okresie powstały jednak największe dzieła liryczne Solomosa, wśród nich "Wolni oblężeni" niedokończony poemat opisujący oblężenie Mesolongi w czasie powstania oraz "Kreteńczyk", także fragment nie zrealizowanej całości, inspirowany renesansową literaturą kreteńską. Ostatnie ważne dzieło poety po grecku, zatytułowane "Rekin" opowiada historię angielskiego żołnierza, który padł ofiarą rekina, gdy zażywał beztrosko kąpieli u wybrzeży Kerkiry.
Dionizjos Solomos i Juliusz Słowacki.
Podczas swojej podróży do Grecji w 1836 r., Juliusz Słowacki spotkał Solomosa na parostatku płynącym z Kerkiry na Zakintos. Ironiczny obraz tego spotkania przedstawił w trzeciej pieśni poematu dygresyjnego "Podróż do Ziemi Świętej z Neapolu". Tekst poematu Słowackiego potwierdza sławę, jaką cieszył się w tamtym czasie Solomos, ponadto grecki poeta jawi się w nim jako ekscentryk, który pali swoje wiersze. "Podróż do Ziemi Świętej" dowodzi także, że po opuszczeniu Zakintos, Solomos wracał na rodzinną wyspę.
Ostatnie lata.
Pod koniec życia Solomos powrócił do pisania po włosku, powstawały wtedy niedokończone wiersze i szkice prozą. Jednak problemy zdrowotne poety nasilały się, a jego charakter stawał się coraz bardziej ekscentryczny. Solomos odciął się od swoich znajomych, a po trzecim udarze mózgu nie wychodził już z domu. Zmarł w lutym 1857. Kości poety przeniesiono na Zakintos w 1865 r.
Pisma.
Pisma Solomosa zebrał i opisał jego przyjaciel i uczeń Iakowos Polilas. Ich wydanie przysparzało jednak wiele problemów, m.in. dlatego, że poeta niewiele ze swoich utworów opublikował i uznał za zakończone. Za życia autora ukazały się jedynie "Hymn do Wolności" (1825), fragmenty poematu wzorowanego na Byronie "Lambro" (1834), "Oda do mniszki" (1829) oraz epigramat "Do Franczeski Fraizer" (1849). Pozostałe utwory nie zostały zakończone, bądź, pomyślane jako fragmenty większych całości, pozostały w urywkach. Wiele trudności budzi także stan rękopisów: wiele utworów zachowało się w kilku różnych wersjach, często w wielu brakuje wersów lub całych strof. Ponieważ utwory powstawały przez wiele lat i były wielokrotnie przerabiane, datowanie dzieł Solomosa często jest dyskusyjne.
Obok twórczości literackiej, Solomos tłumaczył na język nowogrecki literaturę włoską. Przekładał Ody Francesca Petrarki oraz utwory Pietra Metastasia.
Bibliografia.
W języku polskim:

</doc>
<doc id="180523" url="https://pl.wikipedia.org/wiki?curid=180523" title="Spółgłoska szczelinowa wargowo-zębowa bezdźwięczna">
Spółgłoska szczelinowa wargowo-zębowa bezdźwięczna

Spółgłoska szczelinowa wargowo-zębowa bezdźwięczna – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczana symbolem: []. Głoska ta była obca językowi prasłowiańskiemu, a w języku polskim znalazła się dzięki zapożyczeniom z języków germańskich i łaciny. W najstarszych zapożyczeniach zastępowana przez [p] lub [b], np. niem. "Farbe" → pol. "barwa".
Artykulacja.
Opis.
W czasie artykulacji podstawowego wariantu []:
Warianty.
Spółgłoska ta może podlegać drobnym zmianom na skutek zmian w artykulacji, np.:
Występowanie.
Przykłady w wybranych językach:

</doc>
<doc id="180524" url="https://pl.wikipedia.org/wiki?curid=180524" title="Jürgen Klinsmann">
Jürgen Klinsmann

Jürgen Klinsmann (ur. 30 lipca 1964 w Göppingen) – niemiecki trener piłkarski i piłkarz. Był jednym z najskuteczniejszych napastników Starego Kontynentu w latach 90., dwukrotnie zdobył Puchar UEFA oraz – z drużyną narodową – mistrzostwo świata i Europy. Od 26 lipca 2004 do 12 lipca 2006 roku był selekcjonerem reprezentacji Niemiec, którą doprowadził do trzeciego miejsca na Mundialu 2006. Od 29 lipca 2011 do 21 listopada 2016 był trenerem reprezentacji USA w piłce nożnej. Od listopada 2019 do lutego 2020 był trenerem niemieckiego klubu Hertha BSC.
Kariera piłkarska.
Wychował się w rodzinie piekarzy w Göppingen w Szwabii.
Zaczynał karierę w małym klubie w Giengen, gdzie oprócz futbolu uprawiał także gimnastykę i siatkówkę. Wkrótce rodzina Klinsmannów przeprowadziła się do Stuttgartu. W wieku 17 lat Jürgen podpisał pierwszy zawodowy kontrakt ze Stuttgarter Kickers, a trzy lata później otrzymał powołanie do młodzieżowej drużyny narodowej RFN.
12 grudnia 1987 zadebiutował w dorosłej drużynie narodowej w meczu z Brazylią. Kilka miesięcy później miał już na swoim koncie brązowe medale mistrzostw Europy i Igrzysk Olimpijskich. Pod koniec 1988 r. został wybrany na najlepszego piłkarza w RFN. Po przegranym z SSC Napoli finale Pucharu UEFA w maju 1989 r. za 2 miliony dolarów przeszedł do Interu Mediolan.
W Mediolanie grał trzy lata i właśnie w tym czasie odniósł największe sukcesy w swojej karierze. W 1990 r. reprezentacja prowadzona przez Franza Beckenbauera zdobyła mistrzostwo świata, a Klinsmann tworzył wraz z Rudim Völlerem podstawowy duet napastników. W czasie włoskiego Mundialu zdobył trzy gole, w tym jednego w spotkaniu z Holandią, który zadecydował o awansie do ćwierćfinału. W 1991 r. w barwach Interu świętował zwycięstwo w Pucharze UEFA, a rok później został wicemistrzem Europy z drużyną narodową, która w finale Euro 1992 uległa Danii.
Po tym turnieju występował w AS Monaco, gdzie zarabiał 1,7 miliona dolarów rocznie. W 1994 r. przeniósł się do Tottenhamu Hotspur. Przed przyjściem do Anglii miał pseudonim Nurek, od częstego wymuszania rzutów karnych. W Londynie odzyskał formę (w ciągu jednego sezonu zdobył 29 goli) i pod koniec rozgrywek 1994–1995 uznany został za najlepszego zawodnika ligi.
Latem 1995 podjął decyzję o powrocie do Niemiec, do Bayernu Monachium. W swoim pierwszym sezonie w barwach monachijskiego klubu strzelił w Pucharze UEFA 15 bramek. Zespół zdobył to trofeum, a w kolejnym sezonie wywalczył mistrzostwo kraju.
Z drużyną narodową brał udział w Mistrzostwach Świata 1994 i 1998, jednak z obu turniejów reprezentacja odpadała w ćwierćfinale. W 1996 r. Niemcy triumfowali w mistrzostwach Europy, a Klinsmann, mimo iż nie grał w dwóch pierwszych meczach (w pierwszym pauzował za kartki z eliminacji, w drugim z powodu kontuzji), strzelił podczas Euro trzy gole i przyczynił się do zdobycia złotego medalu.
W maju 1997 zdecydował się opuścić Bayern. Wybrał Sampdorię, ale szybko odszedł po konflikcie z trenerem Vujadinem Boškovem. Przez krótki czas grał ponownie w Tottenhamie, a po Mundialu 1998 zakończył piłkarską karierę i wyjechał na stałe do Stanów Zjednoczonych.
Sukcesy piłkarskie.
W reprezentacji Niemiec od 1987 do 1998 roku rozegrał 108 meczów i strzelił 47 goli – mistrzostwo świata 1990, mistrzostwo Europy 1996, wicemistrzostwo Europy 1992, brązowy medal mistrzostw Europy 1988 oraz starty na Mundialach 1994 (ćwierćfinał) i 1998 (ćwierćfinał).
W Bundeslidze rozegrał 221 meczów i strzelił 120 goli. W Serie A rozegrał 103 mecze i strzelił 36 goli. W Ligue 1 rozegrał 65 meczów i strzelił 29 goli. W Premiership rozegrał 56 meczów i strzelił 29 goli.
Kariera szkoleniowa.
26 lipca 2004, bez żadnego wcześniejszego doświadczenia w pracy szkoleniowej, został powołany na stanowisko selekcjonera reprezentacji Niemiec.
Do kadry wprowadził większą dyscyplinę i znacznie ją odmłodził. W obronie grali najczęściej zawodnicy, którzy niedawno przekroczyli dwudziesty rok życia, jak Philipp Lahm czy Per Mertesacker. Liderem drugiej linii ciągle był doświadczony kapitan Michael Ballack, ale tuż obok niego występował 22-letni Bastian Schweinsteiger. W ataku pewne miejsce miał ktoś z kwartetu Kevin Kurányi (24 lata, zabrakło go w kadrze na Mundial), Lukas Podolski (21), Miroslav Klose (28) i Mike Hanke (23).
Wielokrotnie decyzje Klinsmanna i styl prowadzenia kadry były przedmiotem krytyki niemieckich dziennikarzy. Prasa zarzucała mu, że nie mieszka na stałe w Niemczech, tylko w Kalifornii, że szefem banku reprezentacji jest Szwajcar, a za przygotowanie fizyczne odpowiada Amerykanin. Kontrowersje wywołał jego pomysł, aby funkcję dyrektora sportowego powierzyć Bernhardowi Petersowi, byłemu selekcjonerowi reprezentacji w hokeju na trawie (ostatecznie ta funkcja przypadła Matthiasowi Sammerowi) oraz kilka decyzji kadrowych, jak dyscyplinarne wyrzucenie z kadry Christiana Wörnsa, czy ogłoszenie, że pierwszym bramkarzem na Mundialu 2006 będzie nie Oliver Kahn, ale Jens Lehmann. Z inicjatywy Klinsmanna doszło także do zmiany koloru koszulek reprezentacji.
W czasie mistrzostw świata większość niemieckich kibiców i dziennikarzy chwaliła selekcjonera, szczególnie za wprowadzenie ofensywnego, efektownego stylu gry. Niemcy, którzy byli głównymi faworytami do zwycięstwa w turnieju, w półfinale ulegli po dogrywce przyszłym triumfatorom Włochom, a potem w meczu o trzecie miejsce pokonali Portugalczyków. 12 lipca 2006 roku, kilka dni po zdobyciu brązowego medalu, Klinsmann wbrew opinii publicznej podał się do dymisji. Od lipca 2008 do 27 kwietnia 2009 był trenerem Bayernu Monachium. 29 lipca 2011 został trenerem reprezentacji Stanów Zjednoczonych.
2012–2013 przeprowadził USA po udanych kwalifikacjach do Mistrzostw Świata w Brazylii. Na samym turnieju doprowadził reprezentację USA do 1/8 finału. W grupie jego drużyna zajęła 2. miejsce pokonując Ghanę 2:1, remisując z Portugalią 2:2 i przegrywając z Niemcami 0:1. Stany Zjednoczone przegrały w 1/8 finału z Belgią wynikiem 1:2.
Klinsmann zaskoczył wszystkich decyzją o braku powołania na Mistrzostwa Świata w Brazylii dla największej gwiazdy Stanów Zjednoczonych Landona Donovana.
27 listopada 2019 roku został ogłoszony nowym trenerem Herthy BSC.11 lutego 2020 zrezygnował z funkcji trenera Herthy.
Statystyki.
"Aktualne na 11 lutego 2020."

</doc>
<doc id="180525" url="https://pl.wikipedia.org/wiki?curid=180525" title="Spółgłoska szczelinowa wargowo-zębowa dźwięczna">
Spółgłoska szczelinowa wargowo-zębowa dźwięczna

Spółgłoska szczelinowa wargowo-zębowa dźwięczna – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczanej symbolem: [].
Artykulacja.
Opis.
W czasie artykulacji podstawowego wariantu []:
Warianty.
Nie zawsze spółgłoska ta jest wymawiana wg powyższego schematu – czasami może dojść do drobnych zmian, np. może zajść:
Występowanie.
Przykłady w wybranych językach:
Terminologia.
Spółgłoska szczelinowa wargowo-zębowa to inaczej spółgłoska frykatywna labio-dentalna.

</doc>
<doc id="180526" url="https://pl.wikipedia.org/wiki?curid=180526" title="Solomos Dionysios">
Solomos Dionysios



</doc>
<doc id="180531" url="https://pl.wikipedia.org/wiki?curid=180531" title="Spółgłoska nosowa wargowo-zębowa">
Spółgłoska nosowa wargowo-zębowa

Spółgłoska nosowa wargowo-zębowa – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczanej symbolem: [].
Artykulacja.
Opis.
W czasie artykulacji podstawowego wariantu []:
Warianty.
Opisanej powyżej artykulacji może towarzyszyć dodatkowo:
Terminologia.
Spółgłoska wargowo-zębowa to inaczej spółgłoska labiodentalna.

</doc>
<doc id="180539" url="https://pl.wikipedia.org/wiki?curid=180539" title="Spółgłoska półotwarta wargowo-zębowa dźwięczna">
Spółgłoska półotwarta wargowo-zębowa dźwięczna

Spółgłoska półotwarta wargowo-zębowa dźwięczna – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczanej symbolem: [].
Artykulacja.
Opis.
W czasie artykulacji podstawowego wariantu []:
Praktycznie.
Artykulacja półotwartej [] różni się od spółgłoski wargowo-zębowej [] przede wszystkim szerokością szczeliny, która w przypadku [] jest szersza. Przy nauce tej głoski można wyjść od [] i lekko obniżyć dolną szczękę aż do utworzenia szerszej szczeliny.
Terminologia.
Spółgłoska wargowo-zębowa to inaczej spółgłoska labiodentalna.

</doc>
<doc id="180543" url="https://pl.wikipedia.org/wiki?curid=180543" title="Przekwitanie">
Przekwitanie

Menopauza, "przekwitanie", klimakterium, (gr. "meno" – miesiąc i "pausis" – przerwa, zatrzymanie) – etap w życiu kobiety (oraz samic niektórych innych gatunków), pomiędzy wiekiem prokreacyjnym a początkiem starzenia się.
Menopauza jest trwałym fizjologicznym zatrzymaniem cyklu miesiączkowego. Wiąże się z ustawaniem czynności gonad, u ludzi następującym przeciętnie w wieku 45–55 lat i trwającym 1–2 lata. Ustanie miesiączkowania jest poprzedzone okresem, gdy staje się ono nieregularne. Zmiany towarzyszące menopauzie obejmują przede wszystkim ustanie jajnikowej syntezy estrogenów oraz progesteronu. Efektem tych zmian mogą być zaburzenia regulacji autonomicznego układu nerwowego, zmiany w sferze emocjonalnej, a w późniejszym wieku osteoporoza.
Wiek i przyczyny rozpoczęcia klimakterium.
Średni wiek rozpoczęcia klimakterium u ludzi to 51 lat, a ostatnia miesiączka (czyli menopauza) u kobiety występuje zwykle pomiędzy 45. a 55. rokiem życia. Późne klimakterium ma miejsce gdy ostatnia miesiączka pojawia się między 55. a 60. rokiem życia kobiety. Wczesne klimakterium dotyczy ustania miesiączki między 40. a 45. rokiem życia. Jeszcze wcześniejsze wystąpienie ostatniej miesiączki (przed 40 rokiem życia) określane jest jako menopauza przedwczesna lub przedwczesny zanik funkcji jajników. Przedwczesna menopauza jest diagnozowana lub potwierdzana wynikami badań poziomu hormonów FSH i LH. Poziom tych hormonów jest wyższy, jeżeli menopauza już nastąpiła.
Naturalne przyczyny menopauzy.
Menopauzę określa się jako naturalną bądź fizjologiczną, gdy nastaje w wyniku procesu starzenia się kobiety, wskutek czego następuje końcowa atrezja prawie wszystkich komórek jajowych w jajnikach, co z kolei powoduje wzrost hormonu FSH oraz LH. Poziom tych hormonów rośnie z uwagi na zmniejszoną liczbę komórek jajowych odpowiadających na ich działanie i produkujących estrogen. W okresie przekwitania taki spadek produkcji estrogenu odpowiada za uderzenia gorąca, bezsenność i huśtawki nastroju, w późniejszym okresie również za osteoporozę oraz atrofię pochwową. 
Przyczyny menopauzy przedwczesnej.
Przedwczesna menopauza (przed 40. rokiem życia) nie jest uważana za naturalną i na ogół ma charakter idiopatyczny (pojawia się spontanicznie, bez poznanych przyczyn). Przedwczesny wiek menopauzy może towarzyszyć poważnym chorobom, takim jak rak i ich leczeniu, np. chemioterapii. Taki przypadek określa się jako „menopauzę wywołaną farmakologicznie”. Do chorób mogących wywołać przedwczesną menopauzę należą zaburzenia układu immunologicznego, choroba tarczycy oraz cukrzyca.
Wskaźnik występowania przedwczesnej menopauzy jest znacząco wyższy u bliźniąt dwu- i jednojajowych. Około 5% bliźniaczek wstępuje w menopauzę przed 40. rokiem życia. Powody tego nie są do końca jasne. Przeprowadzono udane przeszczepy tkanki jajnikowej u bliźniaczek jednojajowych, przywracające płodność.
Wpływ wykonanych zabiegów.
Menopauza może być także wywołana poprzez operację obustronnego wycięcia przydatków macicy (wycięcie obu jajników z jajowodami), które często, choć nie zawsze, wykonuje się razem z histerektomią. Ustanie miesiączki spowodowane usunięciem jajników określa się jako „menopauzę pooperacyjną”. W jej wyniku następuje nagły, całkowity spadek poziomu hormonów rozrodczych, który na ogół wywołuje takie same objawy towarzyszące wygasaniu czynności hormonalnej jak menopauza naturalna, na przykład uderzenia gorąca itd.
Samo usunięcie macicy, czyli histerektomia z zachowaniem jajników, nie wywołuje bezpośrednio menopauzy, jednak kobiety poddane temu zbiegowi przechodzą menopauzę o 3,7 lat wcześniej, niż przeciętnie. Prawdopodobnie ma to związek z upośledzonym dopływem krwi do jajników po operacji w obrębie miednicy.
Inne czynniki przyspieszające menopauzę.
Kobiety palące papierosy wchodzą w menopauzę wcześniej od niepalących.
Menopauza u innych gatunków.
W przeciwieństwie do ludzi, inne ssaki rzadko przechodzą menopauzę. Występuje ona jednak u kilku innych gatunków zwierząt przechodzących cykle menstruacyjne, takich jak rezusy oraz u niektórych gatunków waleni, delfinów i gupików.
Hipotezy dotyczące znaczenia menopauzy.
Istnieje kilka hipotez dotyczących znaczenia menopauzy w ujęciu ewolucyjnym lub w ujęciu rozwojowym. Według menopauza występuje u gatunku ludzkiego, ponieważ niepłodność u kobiet w późnym wieku niesie za sobą korzyści dla ewolucji – starsze kobiety mogą poświęcić swój czas na opiekę nad swoimi dziećmi oraz wnukami.
Terminologia, definicje i komentarze.
Menopauza.
W sensie klinicznym, menopauza to u kobiet dzień następujący po zakończeniu ostatniej w życiu miesiączki. Datę tę ustala się wstecz, po upływie 12 miesięcy bez wystąpienia ponownej menstruacji. Po takim okresie kobieta uznawana jest za niepłodną, bez możliwości zajścia w ciążę.
W potocznym rozumieniu menopauzą nie określa się jednego dnia, lecz kilkuletni okres przed i po jej rozpoczęciu, tzw. „lata przejściowe”. Czas ten określa się jako klimakterium, a ostatnio jako „perimenopauza” (w dosłownym znaczeniu „około-menopauza”).
Słowo „menopauza” bywa też potocznie rozumiane jako lata postmenopauzy.
Perimenopauza.
Perimenopauza to okres lat przejściowych prowadzących do menopauzy, jak i po jej wystąpieniu – kilka lat przed i po ostatniej miesiączce w życiu kobiety. Wtedy to większość kobiet zauważa u siebie niektóre objawy zmian hormonalnych, takich jak: uderzenia gorąca, zmiany nastrojów, bezsenność, zmęczenie.
W czasie perimenopauzy produkcja większości hormonów rozrodczych, takich jak estrogeny, progesteron i testosteron spada i staje się mniej regularna, często z nieprzewidywalnymi wahaniami poziomu. W tym okresie zanika płodność, choć nie jest uznawana za zerową do momentu określenia daty menopauzy (12 miesięcy od ostatniego wystąpienia menstruacji).
Objawy perimenopauzy mogą pojawić się już około 35. roku życia, chociaż większość kobiet zaczyna być ich świadoma dopiero 10 lat później. Perimenopauza z widocznymi objawami może trwać od kilku do ponad dziesięciu lat. Może ona przypominać okres dojrzewania, który poprzedza menarche (pierwszy cykl menstruacyjny). W rzeczywistości menopauzę można porównać do „pokwitania w odwrocie”, a psychologiczne zmiany następujące w tym czasie mogą być porównane do tych występujących w wieku dojrzewania. Nie można przewidzieć ani określić dokładnego czasu trwania perimenopauzy u danej kobiety.
W okresie perimenopauzy wiele kobiet doświadcza zmian w organizmie wynikających z wahań hormonalnych. Charakterystycznym objawem są uderzenia gorąca – nagłe zmiany temperatury ciała. Wrażenie „uderzenia” występuje, gdy podwyższająca się temperatura ciała osiąga szczyt, a następnie nagle opada do normalnej. Uderzenia gorąca mogą podnieść temperaturę ciała nawet o kilka stopni w krótkim czasie i spowodować uczucie osłabienia, zasłabnięcie i silne pocenie. Oprócz uczucia dyskomfortu nie są dla kobiety szkodliwe, można je jednak łagodzić przy pomocy kuracji hormonalnej, leków SSRI lub estrogenów roślinnych czy leków ziołowych dostępnych bez recepty.
Inne powszechne objawy perimenopauzy to zmiany nastroju, bezsenność, osłabienie i problemy z pamięcią. Niektóre z nich mogą nie być związane z wahaniami poziomu hormonów, lecz nie przeprowadzono dotąd badań mogących określić ich inne pochodzenie.
Nawet te kobiety, które nie uskarżają się podczas perimenopauzy na fizyczne dolegliwości, cierpią z powodu kwestii psychologicznych związanych ze społecznym postrzeganiem starzenia się. Przyczynia się to do skłaniania się ku kuracji medycznej, aby zmniejszyć całościowy wpływ tego okresu na życie kobiety.
Ostatnie badania wykazują, że suplementacja melatoniny u kobiet w okresie perimenopauzy wpływa korzystnie na funkcjonowanie tarczycy oraz podwyższa poziom gonadotropiny. Pomaga również w przywracaniu płodności, menstruacji oraz zapobiega depresji związanej z menopauzą.
Nie każda kobieta odczuwa objawy menopauzy. Około 1/3 wszystkich kobiet nie odczuwa innych objawów niż nasilenie, a potem zatrzymanie miesiączki. Kolejna z trzech grup kobiet odczuwa objawy umiarkowane. Pozostała część kobiet natomiast odczuwa bardzo silne objawy o przedłużonym czasie trwania. Tendencja do nasilonych objawów perimenopauzy bywa niekiedy dziedziczna.
Premenopauza.
Premenopauzą określa się lata poprzedzające ostatnią miesiączkę w życiu kobiety, czyli okres spadku ilości hormonów rozrodczych oraz nieregularność w ich wydzielaniu. Wtedy również pojawiają się pierwsze objawy wygasania czynności hormonalnych.
Postmenopauza.
Postmenopauza jest okresem rozpoczynającym się po ostatniej miesiączce w życiu kobiety – czas, kiedy jajniki ostatecznie przestają wytwarzać jajeczka.
Kobieta niebędąca w ciąży i niekarmiąca piersią jest w okresie postmenopauzy, jeśli od dwunastu miesięcy nie wystąpiło krwawienie ani plamienie. Wtedy określa się, iż jest ona w pierwszym roku postmenopauzy. Powodem, dla którego tak późno diagnozuje się, iż kobieta wstąpiła w okres pomenopauzalny, jest charakterystyczna dla tego okresu życia nieregularność występowania miesiączki. Dlatego też potrzebny jest dość długi okres, aby móc stwierdzić, że cykl w rzeczywistości ustał. Możliwość taka jest zazwyczaj bardzo mało prawdopodobna już na kilka lat przedtem.
U kobiet, które nie mają macicy i z tego powodu nie mają miesiączki, rozpoczęcie okresu pomenopauzalnego można stwierdzić za pomocą badania krwi. Umożliwia ono wykrycie wysokiego poziomu hormonu folikulotropowego w organizmie, będącego charakterystycznym objawem u kobiet w okresie pomenopauzalnym.
Spadek oraz wahania poziomu kobiecych hormonów rozrodczych są procesem raczej długotrwałym, dlatego też wygasanie czynności hormonalnych, których doświadcza kobieta, nie zachodzi w trybie natychmiastowym, lecz trwa przez pewien czas, nawet do kilku lat.
Każde krwawienie oraz plamienie w okresie postmenopauzy należy zgłosić lekarzowi.
Klimakterium to okres kilku lat przed i kilku lat po menopauzie, obejmujący wszystkie zmiany w fizjologii cyklu miesięcznego, samopoczuciu i organizmie kobiety.
Objawy perimenopauzalne i lata przejściowe.
Podczas lat przejściowych, gdy organizm kobiety odpowiada na gwałtowne zmiany poziomu naturalnych hormonów, może wystąpić wiele objawów. Nie u każdej kobiety występują one w stopniu dokuczliwym, a u tych, które doświadczają ich w silnym natężeniu, odczucia są indywidualnie zróżnicowane. Objawy związane z niskim poziomem estrogenu (np. atrofia pochwowa i suchość skóry) utrzymują się nawet po menopauzie, jednak te, które są spowodowane gwałtownymi wahaniami hormonalnymi (np. uderzenia gorąca i zmiany nastroju), zazwyczaj z czasem ustępują.
Objawem wskazywanym zarówno przez kobiety korzystające z hormonalnej terapii zastępczej, jak i te, które jej nie stosują, jest brak energii. Inne to m.in. problemy naczyniowe, takie jak uderzenia gorąca i palpitacje, problemy psychiczne, takie jak depresja, stany lękowe, irytacja, huśtawki nastrojów, problemy z pamięcią i koncentracją oraz skutki atrofii – suchość pochwy i potrzeba częstego oddawania moczu.
Przeciętna kobieta w tym okresie ma coraz bardziej nieregularne miesiączki, co jest związane z zakłóconą owulacją. Czas wystąpienia miesiączki staje się nieprzewidywalny, czas jej trwania znacznie krótszy lub dłuższy niż normalnie, a samo krwawienie obfitsze lub bardziej skąpe niż dotychczas. Mogą też mieć miejsce przeciągające się okresy plamienia. Na początku procesu zdarzają się nawet cykle dwutygodniowe, później kilkumiesięczne okresy braku miesiączki, po czym występuje obfitsze krwawienie. Dłuższe okresy niewystępowania miesiączki zdarzają się tym częściej, im bliżej menopauzy. Z chwilą gdy kobieta w wieku przekwitania nie ma miesiączki ani plamienia przez okres 12 miesięcy, uznaje się, że znajduje się ona od roku w okresie postmenopauzy. Powinna jednak poddać się badaniom lekarskim, gdy krwawienie wystąpiło po około 6 miesiącach od poprzedniego.
Wszystkie możliwe objawy menopauzy są spowodowane spadkiem oraz gwałtownymi nieregularnymi wahaniami bezwzględnych i względnych poziomów estrogenów i progesteronu. Niektóre z nich, takie jak uczucie mrowienia, można kojarzyć bezpośrednio z niedoborem hormonów.
Objawy przekwitania.
Badania kohortowe przyniosły zróżnicowane wnioski dotyczące menopauzy. Np. badanie z 2007 r. wykazało, że menopauza wiąże się z występowaniem uderzeń gorąca, bólami stawów i mięśni oraz nastrojem depresyjnym. Nie jest natomiast związana z zaburzeniami snu, zmniejszonym libido i suchością pochwy. Inne badanie, z 2008 r., wykazało z kolei, że menopauza wiąże się ze obniżeniem jakości snu.
Starzenie menopauzalne.
Menopauza związana jest także z nasileniem procesu starzenia się skóry – charakterystyczne dla tego okresu zmiany są nazywane starzeniem menopauzalnym. Skóra jest narządem estrogenozależnym, więc obniżenie produkcji estrogenów w okresie przekwitania jest na niej szybko widoczne. Bardziej gwałtowny niż dotychczas zanik kolagenu powoduje utratę jędrności, wiotczenie tkanek, pojawienie się tzw. chomików, zmianę owalu, opadanie powiek, pogłębianie się zmarszczeki bruzd, pogorszenie jakości skóry. Widoczne są też ubytki tkankowe (obszar skroni, kości policzkowych, ust) wskutek zaniku tzw. poduszeczek tłuszczowych. W ciągu pierwszych 5 lat menopauzy skóra traci nawet 30% kolagenu, a w kolejnych – 2% rocznie, więc zmiany te są szybko zauważalne. Cechą wspólną wszystkich kobiet w okresie menopauzy jest suchość skóry, związana z obniżeniem poziomu lipidów naskórkowych (głównie ceramidów), odpowiedzialnych za prawidłowe funkcjonowanie bariery ochronnej skóry, a także ze zmniejszeniem produkcji kwasu hialuronowego. Często nasilają się też zmiany naczyniowe, występują objawy trądziku różowatego, pojawiają się przebarwienia, w tym typowe tzw. plamy starcze (soczewicowate). Generalnie wyróżnia się trzy główne zmiany o charakterze klinicznym typowe dla starzenia menopauzalnego:
Aby spowolnić starzenie menopauzalne, kobietom w okresie menopauzy zalecana jest odpowiednia pielęgnacja skóry. Poprawę przynosi stosowanie hormonalnej terapii zastępczej. Badania histopatologiczne wykazały, że po 6-miesięcznej kuracji HTZ wyraźnie zwiększa się ilość włókien kolagenowych, wzrasta grubość naskórka oraz ilość łoju wytwarzanego przez gruczoły łojowe.
Leczenie.
Chociaż pomenopauza jest naturalnym etapem życia, jej dokuczliwe objawy mogą być zmniejszane poprzez stosowną kurację. Największą ulgę przynosi terapia hormonalna, jednak pewne jej formy stwarzają niewielkie ryzyko utraty zdrowia, głównie u kobiet, które TH rozpoczęły po menopauzie.
Niektóre lekarstwa są w stanie ograniczyć uderzenia gorąca i ryzyko osteoporozy. Kobieta i lekarz prowadzący powinni dokładnie zbadać objawy przed określeniem, czy korzyści TH lub innych terapii przewyższą ryzyko. Dopóki nie dowiemy się na ten temat więcej, kobiety, które wybrały hormonalną terapię zastępczą (HTZ) zazwyczaj nakłania się do stosowania najmniejszej skutecznej dawki HTZ w możliwie najkrótszym czasie oraz do zbadania, czy pewne formy mogą stanowić mniejsze niebezpieczeństwo skrzepów lub raka niż inne.
Farmakologia.
Hormonalna terapia zastępcza.
Oprócz łagodzenia objawów uderzeń gorąca, Hormonalna terapia zastępcza (HTZ) jest skuteczną metodą leczenia osteoporozy. W HTZ estrogen, progesteron i inne hormony dostarczane są w celu wyrównania ich poziomu w organizmie, który nie jest już w stanie sam ich produkować. Jest wiele rodzajów terapii i różne skutki uboczne.
Skoniugowane estrogeny końskie.
Skoniugowane estrogeny końskie zawierają cząsteczki estrogenów, należących do grupy hydrofili (np. siarczan), produkowanych u zwierząt z rodziny koniowatych (Equidae).
Inne formy terapii hormonalnej.
Ze względu na kontrowersje spowodowane terapią hormonalną bazującą na Premarinie, wielu lekarzy zmienia formę terapii na bazującą na produktach hormonalnych identycznych z naturalnymi, np. Estrace. Zawiera on estradiol (podstawowy, żeński hormon płciowy, który jest najsilniejszym z estrogenów), powodujący mniej skutków ubocznych niż skoniugowane estrogeny końskie.
Wszystkie hormonalne terapie zastępcze zwiększają ryzyko zachorowalności m.in. na nadciśnienie tętnicze, zakrzepy czy raka piersi i macicy. Kobiety, które przeszły histerektomię (zabieg chirurgicznego usunięcia macicy), wydają się lepiej tolerować terapię tylko estrogenową niż mieszaną, zmniejszając ryzyko zachorowania na raka piersi, poprzez suplementację progesteronową.
Przeciwwskazania: Choroby wątroby, nowotwory estrogenozależne trzonu macicy i sutka, choroba zakrzepowa naczyń.
HTZ zwiększa ryzyko rozwoju nowotworów macicy i sutka, dlatego też konieczna jest regularna kontrola lekarska.
Antydepresanty.
Antydepresanty, takie jak Paroksetyna (Paxil), Fluoksetyna (Prozac) i Wenlafaksyna (Effexor) skutecznie używane są w leczeniu uderzeń gorąca, poprawianiu snu, nastroju i jakości życia. Paxil jest lekiem, na którym przeprowadzono najwięcej badań i który przynosi trwałą ulgę. Teoretycznym powodem, dla którego antydepresanty SSRI mogą pomóc z problemami z pamięcią, jest wzrastanie poziomu cyrkulacji neurotransmittera serotoniny w mózgu i przywracanie funkcji hipokampu. Prozac pod marką Sarafem jest obecnie przepisywany na przedmiesiączkowy zespół dysforyczny (PMDD), syndrom zaburzeń nastroju (często nasilonego podczas okresu przedmenopauzowego) i wczesnej menopauzy. Pozytonowa tomografia emisyjna (PET) wykryła, że PMDD towarzyszy ostry spadek serotoniny w mózgu, który szybko i skutecznie leczą środki SSRI.
Leki obniżające ciśnienie krwi.
Klonidyna działa na uderzenia gorąca równie skutecznie jak antydepresanty, ale bez innych korzyści dla umysłu i nastroju. Te leki zasługują na szczególną uwagę w przypadku kobiet cierpiących na wysokie ciśnienie krwi i uderzenia gorąca.
Skutki uboczne.
Przez wiele lat zapewniano kobiety, że pomenopauzalna terapia hormonalna może zredukować ryzyko chorób serca i zapobiec starzeniu się organizmu. Obszerne badania kliniczne, losowo przeprowadzone wśród kobiet poddanych HTZ (w ramach programu Women’s Health Initiative), dowodzą czegoś innego. Wystarczającym powodem do zakończenia badań było nieznacznie zwiększone ryzyko wystąpienia raka piersi, chorób serca, udaru, czy choroby Alzheimera u kobiet otrzymujących skoniugowane estrogeny końskie (Premarin), łączone lub nie, z progesteronem (Premarin plus Provera). Po opublikowaniu tych wyników w 2002 roku liczba recept wypisanych w Stanach Zjednoczonych na Premarin i PremPro (Premarin plus Provera) spadła prawie o połowę, gdyż właśnie połowa kobiet przerwała swoją hormonalną terapię zastępczą. Gwałtowny spadek w przepisywaniu tych leków, spowodowany ogłoszeniem o niebezpieczeństwie ich stosowania, przyczynił się do sukcesywnego zmniejszania zachorowalności na raka piersi. Do końca 2003 roku liczba tych diagnoz zmniejszyła się łącznie o 15%. Chociaż liczba recept przepisanych na Premarin i PremPro zmniejszyła się również w Kanadzie, nie zaobserwowano tam podobnego spadku zachorowania na raka piersi. Po 2003 roku zostały podjęte dalsze, trwające do teraz badania, w celu zanalizowania tych tendencji, jak również ustalenia, czy spadek ten ma związek ze zmniejszeniem zastosowania HTZ.
Psychoterapia.
Indywidualna pomoc psychologiczna lub terapia grupowa mogą pomóc w przezwyciężeniu poczucia smutku, depresji i zagubienia u kobiet w momencie gdy ich ciało się zmienia.
Terapie niekonwencjonalne i alternatywne.
Trzeba zaznaczyć, że metody leczenia środkami niehormonalnymi przynoszą niepełną ulgę, a stosowanie ich wiąże się z możliwością wystąpienia skutków ubocznych.
W dziedzinie terapii uzupełniających i alternatywnych obiecująca wydaje się akupunktura. Niektóre badania wskazują na jej skuteczność przeciwko uderzeniom gorąca. Inne natomiast w ogóle nie wykazują korzystnego działania akupunktury w leczeniu menopauzy.
Istnieją teorie, że estrogeny w białku sojowym łagodzą objawy menopauzy. Pewne badania wykazały, że estrogeny w białku sojowym nie polepszyły ani nie wpłynęły znacząco na funkcjonowanie kognitywistyczne u kobiet w wieku postmenopauzalnym.
Innym lekarstwem, które według jednych badań wykazywało działanie, lecz w innych okazało się nie lepsze od placebo w leczeniu uderzeń gorąca i innych objawów menopauzy, są ekstrakty izoflawonów z czerwonej koniczyny i pluskwicy groniastej. Użycie pluskwicy groniastej ma potencjalne efekty uboczne, takie jak stymulacja raka piersi, dlatego niewskazane jest jej dłuższe stosowanie.
Inne terapie.
Powszechnym problemem okresu perimenopauzy i późniejszego jest uczucie suchości pochwy. Nawilżacze pochwowe mogą pomóc kobietom z zanikiem śluzówki macicy lub suchością pochwy, lubrykanty zaś zapewniają nawilżenie podczas stosunku. Istnieją różne produkty dla różnych zastosowań: niektóre kobiety odczuwają suchość nie tylko podczas stosunku i dzięki środkom nawilżającym mogą czuć się komfortowo przez cały czas. Kobiety, które potrzebują lubrykantów jedynie podczas seksu, mogą ich używać tylko w tych sytuacjach.
Niskodawkowe dopochwowe produkty estrogenowe, np. w postaci kremu, są na ogół bezpiecznym sposobem przyjmowania estrogenu w celu zlikwidowania suchości i zanikania śluzówki macicy, tylko minimalnie zwiększając poziom estrogenu we krwi.
Doradztwo indywidualne lub grupy wsparcia mogą być pomocne w opanowywaniu smutku, depresji, lęków lub dezorientacji, często odczuwanych przez kobiety w latach przejściowych.

</doc>
<doc id="180548" url="https://pl.wikipedia.org/wiki?curid=180548" title="Johan Vonlanthen">
Johan Vonlanthen

Johan Vonlanthen (ur. 1 lutego 1986 w Santa Marta) – szwajcarski piłkarz, były napastnik reprezentacji Szwajcarii. Vonlanthen grał w takich klubach jak: PSV Eindhoven, NAC Breda, Brescii, Red Bullu Salzburg, FC Zürich i Itagüí FC. 21 czerwca 2004 zdobywając bramkę w meczu z Francją podczas Euro 2004, został najmłodszym strzelcem gola w historii Mistrzostw Europy. W maju 2012 Johan ogłosił zakończenie piłkarskiej kariery ze względu na ciężką kontuzję kolana, która uniemożliwiała grę na wysokim poziomie. Przed sezonem 2013−14 postanowił jednak wznowić karierę i podpisał umowę z Grasshopper Club Zürich. Następnie grał w FC Schaffhausen i Servette FC. W 2016 trafił do FC Wil. W 2018 roku zakończył karierę.

</doc>
<doc id="180551" url="https://pl.wikipedia.org/wiki?curid=180551" title="Święto Odrodzenia Polski">
Święto Odrodzenia Polski



</doc>
<doc id="180553" url="https://pl.wikipedia.org/wiki?curid=180553" title="Wolumin (bibliotekoznawstwo)">
Wolumin (bibliotekoznawstwo)

Wolumin, wolumen ( – zwój) – podstawowa jednostka introligatorska, czyli pojedynczy fizyczny egzemplarz książki, tom w znaczeniu bibliotecznym.
Pojęcie woluminu nie jest związane z poszczególnymi tomami dzieła. Jeśli pewne dzieło zostało wydane w 5 tomach, może składać się z jednego woluminu zawierającego wszystkie części lub z 5 woluminów, z których każdy zawiera jeden tom.

</doc>
<doc id="180554" url="https://pl.wikipedia.org/wiki?curid=180554" title="Biblioteka Kórnicka PAN">
Biblioteka Kórnicka PAN



</doc>
<doc id="180559" url="https://pl.wikipedia.org/wiki?curid=180559" title="Karabinek Tabuk">
Karabinek Tabuk

Tabuk (Tabouk) – produkowane w latach 1978–2003 irackie karabinki automatyczne kalibru 7,62 × 39 mm będące wersjami karabinka AKM.
Historia konstrukcji.
Do połowy lat 70. XX wieku w Iraku nie produkowano broni strzeleckiej. Broń sprowadzano głównie z bloku wschodniego (pistolety TT, rumuńskie karabinki automatyczne AIM i AIMS). Zakupiono także duże liczby chińskich karabinków automatycznych Typ 56. Zarówno AIM, jak i Typ 56 są wersjami rosyjskiego karabinka AK. W drugiej połowie lat 70. w rękach żołnierzy irackich znalazły się także karabinki AK produkowane w ZSRR i NRD (MPi-KM).
Jednocześnie z zakupami broni za granicą trwały prace nad rozpoczęciem produkcji broni w kraju. W 1978 roku rozpoczęto produkcję karabinków "Tabuk". Była to wersja licencyjna jugosłowiańskiego karabinka Zastava M70B. Podobnie jak AIM i Typ 56, karabinek M70B jest wersją AK. Od innych karabinków tej rodziny różni się dzięki zastosowaniu chwytu pistoletowego o bardziej ergonomicznym kształcie i dłuższej kolby zakończonej grubym gumowym trzewikiem. Odmienne jest także łoże posiadające trzy otwory wentylacyjne (w oryginalnym AK dwa). Na wierzchu rury gazowej znajduje się celownik wykorzystywany przy strzelaniu granatami nasadkowymi (przy strzelaniu granatami nasadkowymi karabinek wyposaża się w specjalna nasadkę podobną do zastosowanej w kbk-g wz.1960).
W Iraku produkowana była zarówno wersja z kolbą stałą (M70B1), jak i z kolba składaną (M70AB2). W kilka lat później pojawiły się kolejne wersje Tabuka. Były to już wersje opracowane w Iraku.
Jako pierwsze pojawiły się w latach 80. XX wieku wersje eksportowe kalibru 5,56 × 45 mm. Jedyną różnicą pozwalającą na odróżnienie ich od wersji kalibru 7,62 mm jest magazynek o mniejszej krzywiźnie.
Następną wersją był subkarabinek. Przy niezmienionej długości rury gazowej zastosowano krótszą lufę kończącą się tuż za komorą gazową. Lufa zakończona jest szczelinowym tłumikiem płomieni. Według oficjalnych danych miał on także pełnić rolę nasadki do miotania granatów nasadkowych, ale jest to wątpliwe (ma zbyt małą długość). Muszkę umieszczoną w pierścieniowej osłonie przeniesiono na komorę gazową. Do subkarabinka można przyłączyć bagnet. Łoże jest odmienne niż w pozostałych Tabukach i przypomina oryginalne łoże AK (dwa otwory wentylacyjne i dolny występ). Wraz z subkarabinkiem opracowano krótsze magazynki dwudziestonabojowe. Skrócony Tabuk jest jedną z najrzadziej spotykanych odmian AK co może świadczyć, że nie był wytwarzany w dużych liczbach (tylko seria prototypowa?).
Poza wersją skróconą opracowano także wersję wyborową. Posiadała ona dłuższą lufę zakończoną tłumikiem płomieni i kolbę z dużym wycięciem (z możliwością zamocowania baki). Na lewym boku komory zamkowej znajdował się typowy wspornik dla celownika optycznego (stosowano celownik zbliżony budową do PSO-1 stosowanego w karabinach SWD). Wersja snajperska nie posiadała regulatora gazowego. W odróżnieniu od innych wyborowych wersji AK (PSL, Zastava M76) nie zmieniono naboju i wersja wyborowa także strzelała nabojem pośrednim 7,62 × 39 mm. Podobnie jak subkarabinek także ta wersja była wytwarzana w małej liczbie.
Produkcję wszystkich wersji Tabuka zakończono po drugiej wojnie w Zatoce Perskiej (2003).
Opis konstrukcji.
Działanie mechanizmów wewnętrznych jest analogiczne jak w karabinku AKM. Jedyną różnicą jest możliwość miotania granatów nasadkowych (zastosowano regulator gazowy i nasadkę nakręcaną na wylot lufy).

</doc>
<doc id="180560" url="https://pl.wikipedia.org/wiki?curid=180560" title="Jan Hebdzyński">
Jan Hebdzyński

Jan Paweł Hebdzyński (ur. 26 czerwca 1869 w Szydłowcu, zm. 31 grudnia 1929 w Warszawie) – polski działacz państwowy, adwokat, minister sprawiedliwości w rządzie Leopolda Skulskiego.
Życiorys.
Urodził się w Szydłowcu, w rodzinie miejscowego kamieniarza Teofila i jego żony Teodory Konstancji z Nowickich. Kształcił się w szkole podstawowej w Szydłowcu, następnie w gimnazjum filologicznym w Radomiu; w latach 1890–1893 studiował na Wydziale Prawa Cesarskiego Uniwersytetu Warszawskiego, a w okresie 1893–1898 odbył aplikację w Sądzie Okręgowym i Hipotece w Radomiu i Warszawie. Później pracował w warszawskiej kancelarii adwokata Z. Wasiutyńskiego, a od 1907 prowadził własną kancelarię.
Specjalizował się w sprawach przemysłowych i rolniczych, występując nie tyle w sporach sądowych, co głównie przy sporządzaniu aktów kupna-sprzedaży, dzierżaw, zawiązywania spółek handlowych. Prowadził w domu kursy dla młodych adwokatów w dziedzinie prawa hipotecznego, był jednym z współtwórców warszawskiego samorządu adwokackiego oraz dziekanem Rady Adwokackiej w Warszawie. Od 16 grudnia 1919 do 9 czerwca 1920 pełnił funkcję ministra sprawiedliwości w rządzie Leopolda Skulskiego; zajmował się w ramach tego stanowiska przede wszystkim organizacją sądownictwa w niepodległej Polsce.
Pochowany na cmentarzu Powązkowskim w Warszawie (174-4-19).

</doc>
<doc id="180561" url="https://pl.wikipedia.org/wiki?curid=180561" title="Język mongolski">
Język mongolski

Język mongolski (mong. ) – główny język z rodziny mongolskiej. W węższym znaczeniu nazwa ta odnosi się do dialektu chałchaskiego, będącego podstawą współczesnego standardu literackiego i faktycznie pełniącego funkcję języka urzędowego Mongolii (z tego względu język mongolski bywa czasem nazywany także "chałcha-mongolskim" albo po prostu "chałchaskim"). W szerszym znaczeniu nazwa ta obejmuje także szereg dialektów ludności mongolskiej z terenów niepodległego państwa mongolskiego, niektórych obszarów Rosji oraz niektórych prowincji Chińskiej Republiki Ludowej, m.in. dialekty: czacharski, uracki, chorczyn-tumucki, chorczyński, udżumczyński, ordoski. Całkowita liczba osób mówiących językiem mongolskim w szerszym znaczeniu szacowana jest na ok. 7 milionów.
Z punktu widzenia typologii wykazuje charakter aglutynacyjny. Charakteryzuje się też harmonią wokaliczną.
Język mongolski w Mongolii zapisywany jest przede wszystkim cyrylicą, która w tym kraju zdecydowanie dominuje i ma status oficjalny (wraz z bardzo sporadycznie używanym pismem tradycyjnym). Jednakże upowszechniona jest także znajomość alfabetu łacińskiego, dziś często stosowanego w domenach komunikacji nieformalnej. Ludność mongolska w Chinach zachowała tradycyjne pismo mongolskie.
Jednym z pierwszych europejskich badaczy języka mongolskiego był polski filolog Józef Kowalewski, autor "Słownika mongolsko-rosyjsko-francuskiego" (1844–1849) i "Mongolskiej Chrestomatii" (1836–1837) oraz twórca i kierownik pierwszej katedry mongolistyki w Rosji.
Historia języka.
Język mongolski przez wieki charakteryzował się silną dyglosją. Tradycyjny język piśmiennictwa, tzw. mongolski klasyczny, prawdopodobnie w żadnym okresie znanej nam historii literatury mongolskiej nie odzwierciedlał języka mówionego – plemiona mongolskie porozumiewały się własnymi dialektami, często znacznie różniącymi się od wersji pisanej.
Nie wiadomo dokładnie, kiedy opracowano alfabet mongolski i zaczęto posługiwać się ponadregionalną, klasyczną wersją języka mongolskiego. Najstarsze zabytki piśmiennictwa, jakie dotrwały do naszych czasów, pochodzą z XIII wieku, jednak uważa się, że klasyczny język mongolski stosowany był w piśmie już w wieku XII lub nawet wcześniej. Oparto go najprawdopodobniej na jakimś archaicznym, używanym ówcześnie języku rodziny mongolskiej albo też na hipotetycznym języku staromongolskim, jak określa się stadium rozwojowe języka Mongołów sprzed okresu podbojów Czyngis-chana. Nie zachowały się jednak żadne źródła pozwalające na zweryfikowanie tej tezy, ani też umożliwiające dokładną rekonstrukcję języka mówionego z tamtych czasów.
Dużo większa liczba informacji pochodzi natomiast z okresu istnienia tzw. języka średniomongolskiego, tj. zespołu dialektów z okresu od przełomu XII i XIII wieku do przełomu wieków XV i XVI. Dialekty te, w wyniku podbojów Czyngis-chana rozproszone były po olbrzymich obszarach od Mandżurii aż po Europę Wschodnią. Z czasem rozwinęły się z nich współczesne języki rodziny mongolskiej. W okresie języka średniomongolskiego był to jednak dość zwarty zespół etnolektów.
Począwszy od wieku XVII można już jednak mówić o rozpadzie „języka ogólnomongolskiego” i historii języka nowomongolskiego jako odrębnego od pozostałych języków mongolskich. Wskazuje na to między innymi przykład języka ojrackiego, który wykształcił wówczas własną tradycję piśmienniczą (w tzw. piśmie ojrackim, powstałym na bazie alfabetu mongolskiego), odrębną od tradycji innych plemion.
Po II wojnie światowej do rangi ponadregionalnego języka Mongołów wyniesiono dialekt chałchaski. Stał się on podstawą współczesnego standardu literackiego. Ponadto, jako jeden z dialektów języka nowomongolskiego zrozumiały jest też dla plemion mongolskich z Mongolii Wewnętrznej, przez co stanowi ważny środek komunikacji ponadetnicznej w tym regionie.
Mongolski jest językiem urzędowym niepodległego państwa mongolskiego, gdzie pozostaje głównym środkiem komunikacji. W użyciu są również języki obce – historycznie upowszechniony rosyjski, a dziś przede wszystkim angielski. Przez 70 lat Mongolia znajdowała się pod silnym wpływem Związku Radzieckiego, a co za tym idzie kultury i języka rosyjskiego. W dialekcie chałchaskim zachowała się toteż warstwa zapożyczeń rosyjskich, opisujących nowsze zagadnienia polityczne i naukowe.
W Rosji i Chińskiej Republice Ludowej ludność mongolska posługuje się dialektami (bądź językami) znacząco odrębnymi od chałcha-mongolskiego. Jednakże nie wszystkie grupy ludności mongolskiej w tych krajach zachowały znajomość języka ojczystego.
Pismo.
Klasyczne pismo mongolskie.
Do zapisywania języka mongolskiego wykorzystywano w jego historii kilka alfabetów. Od XIII w. język ten (we wspomnianej wyżej odmianie klasycznej) zapisywano pismem mongolskim, czytanym z góry na dół. Pismo to rozwinęło się z alfabetu ujgurskiego. Powstała w nim bogata klasyczna literatura mongolska.
Po krótkim eksperymencie z wprowadzeniem alfabetu opartego na piśmie łacińskim (przed II wojną światową) w latach 40. XX w. zdecydowano się na wprowadzenie w Mongolii jako oficjalnego alfabetu zmodyfikowanej cyrylicy. Nowe pismo wzorowane było na alfabecie wprowadzonym w 1939 r. w sąsiedniej Buriacji do zapisu języka buriackiego.
W połowie lat dziewięćdziesiątych XX wieku, na fali nastrojów antyrosyjskich, podjęto próbę powrotu do tradycyjnego pisma mongolskiego. Mały Churał podjął nawet stosowną uchwałę, została ona jednak odrzucona przez Wielki Churał ze względu na fakt, iż tradycyjny alfabet mongolski – aczkolwiek dostosowany do języka klasycznego – nadaje się do zapisu współczesnej mongolszczyzny znacznie gorzej niż – także jednak niedoskonała – cyrylica. Od 1984 r. tradycyjne pismo mongolskie nauczane jest jednak w szkołach, wydaje się zapisywane nim gazety, jakkolwiek w powszechnym użyciu dominuje cyrylica (także ze względów technicznych). Ponadto tradycyjne pismo mongolskie wciąż wykorzystywane jest do zapisu języka mongolskiego i języka ewenkijskiego na obszarach Mongolii Wewnętrznej.
Współczesny alfabet mongolski.
Współczesny alfabet mongolski niewiele różni się od rosyjskiej cyrylicy, występują w nim jednak dodatkowe litery Ө (ө) i Ү (ү), służące do zapisu głosek nieistniejących w języku rosyjskim.
Zasady transkrypcji współczesnego alfabetu mongolskiego na alfabet polski zostały zaproponowane przez dra Jana Rogalę z Instytutu Orientalistycznego Uniwersytetu Warszawskiego. Zasady te stosuje między innymi Komisja Standaryzacji Nazw Geograficznych poza Granicami Rzeczypospolitej Polskiej przy ustalaniu zaleceń dotyczących polskiego nazewnictwa geograficznego obszaru Mongolii oraz dla mongolskich nazw z obszaru Mongolii Wewnętrznej.
Poniżej podano zaproponowane przez dra Jana Rogalę zasady transkrypcji alfabetu mongolskiego na alfabet polski i transliteracji na alfabet łaciński:
Samogłoski długie, zapisywane w alfabecie mongolskim przez podwojenie litery, dr Rogala proponuje oddawać w transkrypcji również za pomocą podwójnej litery (np. /uul/ góra). Zapis umlautu zaleca zarówno dla "ө", jak i dla "ү" (obok zapisu bez znaków diakrytycznych).

</doc>
<doc id="180571" url="https://pl.wikipedia.org/wiki?curid=180571" title="Krajowice">
Krajowice

Krajowice – wieś w Polsce położona w województwie podkarpackim, w powiecie jasielskim, w gminie Kołaczyce.
Wierni Kościoła rzymskokatolickiego należą do parafii Świętego Judy Tadeusza w Dąbrówce.
Historia.
Była wsią w województwie sandomierskim w 1629 roku. W latach 1975–1998 miejscowość administracyjnie należała do województwa krośnieńskiego.
We wsi posiadał gospodarstwo i dworek powstaniec styczniowy i nauczyciel August Mroczkowski.
Granice.
Krajowice, od zachodu graniczą z Dąbrówką, od północy z Nawsiem Kołaczyckim, od południa i wschodu z Jasłem. Przez miejscowość przebiega droga krajowa Pilzno-Jasło, a od zachodniej strony przepływa Wisłoka.
1 lutego 1977 dużą część wsi Krajowice (431 ha) włączono do Jasła.
Zamek Golesz.
Położenie.
Na terenie obecnego rezerwatu przyrody Golesz, na wzgórzu znajdują się ruiny zamku "Golesz", ślady grodziska wczesnośredniowiecznego (XII-XIII wiek) oraz ruiny zamku z XIII lub XIV wieku. Informacje o tej warowni pochodzą z "Kodeksu dyplomatycznego klasztoru tynieckiego".
Historia.
"Benedyktynom zawdzięcza na pewno powstanie jeszcze w XII wieku osada Krajowice, którą w 1319 roku Władysław Łokietek wraz z innymi klasztorami, wsiami i zamkiem Golesz przysądził klasztorowi". Władali nim Benedyktyni z Tyńca od 1319 r. A przedtem były to, jak podają zapisy, posiadłości rodowe Bogoriów. Dokument ten, dotyczy sporu Jakuba syna Wojciecha z Bogoryi (albo Nowego Żmigrodu), podkomorzego sandomierskiego, z opatem tynieckim o zajęcie przez Jakuba, gródka Golesz, leżącego koło Kołaczyc z całym kluczem posiadłości, do których opactwo rościło sobie pretensje. Władysław Łokietek przysądził wyrokiem wydanym w Trzebini. 9 lutego 1319 roku zamek Golesz "castrum Golos" z okolicznymi wioskami opatowi tynieckiemu, ponieważ zainteresowany nie przybył na rozprawę.
Golesz to stolica administracyjna rozległych dóbr klasztornych i miejsce zborcze dla sił zbrojnych, które opat był zobowiązany wystawić na każde pospolite ruszenie.
Zamek przez pewien czas był siedzibą starosty jasielskiego. W 1320 roku ponownie przeszedł na własność klasztoru i stał się centrum administracyjnym kompleksu dóbr benedyktynów tynieckich. Był wtedy siedzibą starosty „capitaneusa”, urzędnika opackiego. Zamieszkiwał tu na zamku Golesz na przełomie XIV i XV w. Zyndram z Maszkowic - miecznik krakowski, wójt i starosta jasielski znany rycerz polski, oboźny wojska polskiego w bitwie pod Grunwaldem.
W latach 1453-1478 zameczek był niszczony przez Węgrów, a następnie odbudowywany.
Do roku 1456 wieś była na prawie polskim, kiedy to Kazimierz Jagiellończyk przeniósł ją na prawo niemieckie. 
W Krajowicach istniały wtedy: folwark klasztorny, kościół, młyn i karczma;
W XV wieku Jan Długosz wspomina:"Golesz, górę nad rzeką Wisłoką, a na niej zamek klasztoru tynieckiego" oraz w innym miejscu "Golyesch w parafii Kołaczyce położony(...) za opata Macieja ze Skawiny (1448-1477) był zburzony a za jego nastepcy Jędrzeja Oski odudowany". W 1473 roku występuje "Petrus Żarnowiecki capitaneus et praepositus golesiensis". Tu była siedziba benedyktyńskiego zarządu dóbr klasztoru tynieckiego w jasielskiem.
W 1474 r. zamek obroniono przed najazdem wojsk węgierskich Macieja Korwina, jednak w marcu 1657 r. został zdobyty przez Jerzego II Rakoczego i od tego czasu popadł w ruinę.
W 1811 roku właściciel fabryk tkackich Achilles Jeaunot zamienił ruiny zamku Golesz w ogród w stylu angielskim.
Na wschód od ruin zamku, są ślady kurhanów (mogił) z okresu "kultury ceramiki sznurkowej" (4 000 lat wstecz) i cmentarz wojenny.
Znajduje się tu też wzniesiony w 1974 r. pomnik pracownikom zakładu, którzy wykradali broń i amunicję z fabryki, a następnie przekazywali ją partyzantom. Poświęcony jest on także jeńcom radzieckim i uczestnikom akcji z 4 na 5 grudnia 1943 roku, w czasie której żołnierze Armii Krajowej zdobyli w "Gamracie" broń i amunicję. W styczniu 1944 roku w wyniku aresztowań, za współudział w tej akcji i działalność w ruchu oporu rozstrzelano 27 pracowników.
Grodzisko.
W czerwcu 2015 w Krajowicach odkryto grodzisko, położone na wzgórzu i zajmujące powierzchnię około 1 ha. Na podstawie odnalezionych w pobliżu wału obronnego fragmentów ceramiki wstępnie datuje się jego wiek na młodsze okresy epoki brązu (1300–700 r. p.n.e.).

</doc>
<doc id="180573" url="https://pl.wikipedia.org/wiki?curid=180573" title="Strzygonia choinówka">
Strzygonia choinówka

Strzygonia choinówka, sówka choinówka ("Panolis flammea") – gatunek motyla z rodziny sówek (Noctuidae). Gatunek typowy rodzaju "Panolis". Szkodnik drzew iglastych, głównie sosny. Występuje w całej Europie.
Morfologia.
Motyl o rozpiętości skrzydeł 30–33 mm. Ubarwienie zmienne. Pierwsza para skrzydeł od jasnopomarańczowych po ceglastoczerwone lub jasnoszare z dwiema jasnymi plamkami, z czego jedna często nerkowata. Ciało krępe, silnie owłosione, wokół oczu szlary.
Larwa (gąsienica) o długości do 50 mm ma zabarwienie zielone, po bokach białe paski. Nad odnóżami (8 par) pasek koloru żółtego. Głowa lśniąca, u młodej larwy zielona, u starszych brązowa. 
Poczwarka typu zamkniętego, ciemnobrunatna o długości 18–20 mm. Na końcu odwłoka dwa niewielkie kolce. Dobrze widoczny zarys skrzydeł i segmentów odwłoka.
Biologia.
Imago pojawia się od marca do czerwca. Rójka rozpoczyna się w kwietniu i trwa do maja. Samice składają bochenkowate, jasnozielone jaja na igłach i młodych pędach sosny ("Pinus silvestris"). Młode gąsienice ogryzają igły, stare zjadają je całkowicie oraz nagryzają pączki i korę młodych pędów. Na przezimowanie schodzą do ściółki. Zimuje poczwarka. Przepoczwarczenie następuje w ziemi.
Prognozowanie.
Jesienne poszukiwania szkodników pierwotnych sosny oraz dodatkowo poszukiwania wiosenne (obserwacja lotu motyli, liczenie jaj i larw w koronach ściętych drzew).
Zapobieganie.
Urozmaicanie składów gatunkowych drzewostanów, metody mezo- i makrobiologiczne (wykorzystanie owadów pasożytniczych i drapieżnych oraz owadożernych ptaków i ssaków), kompleksowo-ogniskowa metoda ochrony lasu (remizy).
Zwalczanie.
Owada zwalcza się tylko przy krytycznym zagrożeniu drzewostanów. Stosuje się środki biologiczne oparte na wirusach krysztalicy i bakteriach "Bacillus thuringensis". W ostateczności preparaty chemiczne (acylomocznikowe i syntetyczne pyretroidy).

</doc>
<doc id="180576" url="https://pl.wikipedia.org/wiki?curid=180576" title="Władysław Langner">
Władysław Langner

Władysław Aleksander Langner, ps. „Złom” (ur. 18 czerwca 1896 w Jaworowie, zm. 28 września 1972 w Newcastle upon Tyne) – generał brygady Wojska Polskiego, w 1964 mianowany przez Prezydenta RP na uchodźstwie generałem dywizji.
Życiorys.
Urodził się 18 czerwca 1896 w Jaworowie, ówczesnym mieście powiatowym Królestwa Galicji i Lodomerii, w rodzinie Gustawa (1859–1931), c. k. starszego komisarza skarbowego w Tarnowie) i Malwiny z domu Bar (1871–1953). Był młodszym bratem Mieczysława (1893–1920), dowódcy 11. kompanii 48 pp, pośmiertnie mianowanego kapitanem i odznaczonego Krzyżem Niepodległości.
Działał w Organizacji Młodzieży Niepodległościowej „Zarzewie” i Drużynach Strzeleckich, ukończył szkołę podoficerską. W 1914 ukończył VII klasę w C. K. Gimnazjum w Tarnowie. W sierpniu 1914 wstąpił do Legionów Polskich, w październiku 1914 dowodził plutonem i kompanią w 1 pułku piechoty Legionów Polskich. Awansował kolejno na: chorążego – 5 marca 1915, podporucznika – 2 lipca 1915 i porucznika – 1 listopada 1916. W roku szkolnym 1915/1916 zdał maturę wojenną w C. K. Gimnazjum w Nowym Targu. 
W 1917, po kryzysie przysięgowym wcielony został do armii austro-węgierskiej i służył na froncie włoskim. W 1916 złożył egzamin dojrzałości uprzedni (wojenny) w gimnazjum w Nowym Targu.
Od listopada 1918 w Wojsku Polskim na stanowisku zastępcy dowódcy 57 pułku piechoty Ziemi Tarnowskiej. Następnie dowodził batalionem w 5 pułku piechoty Legionów (do kwietnia 1919), pełnił obowiązki dowódcy 1 pułku piechoty Legionów oraz od czerwca 1919 dowodził batalionem w tym pułku. W czerwcu 1920 objął dowództwo 167 pułku piechoty. 11 czerwca 1920 został zatwierdzony z dniem 1 kwietnia 1920 roku w stopniu podpułkownika, w piechocie, w grupie oficerów byłych Legionów Polskich. W 1921 dowodzony przez niego oddział został przemianowany na 75 pułk piechoty. W trzeciej dekadzie czerwca 1922 na czele pułku wkroczył do południowo-wschodniej części Górnego Śląska, która został przyłączona do Polski.
9 marca 1923 został przeniesiony do 40 pułku piechoty we Lwowie na stanowisko dowódcy pułku. 6 września 1924 odebrał z rąk Prezydenta RP Stanisława Wojciechowskiego chorągiew pułku. 1 grudnia 1924 został mianowany pułkownikiem ze starszeństwem z 15 sierpnia 1924 i 38. lokatą w korpusie oficerów piechoty. 31 marca 1927 został mianowany dowódcą piechoty dywizyjnej 12 Dywizji Piechoty w Tarnopolu. Od 1928 do 1929 był prezesem klubu piłki nożnej Kresy Tarnopol. W listopadzie 1928 został szefem Biura Ogólno Administracyjnego Ministerstwa Spraw Wojskowych w Warszawie. 23 czerwca 1931 został mianowany zastępcą II wiceministra spraw wojskowych i szefa Administracji Armii. 21 grudnia 1932 Prezydent RP Ignacy Mościcki nadał mu stopień generała brygady ze starszeństwem z dniem 1 stycznia 1933 i 3. lokatą w korpusie generałów.
28 sierpnia 1934 został mianowany dowódcą Okręgu Korpusu Nr IV w Łodzi. Obowiązki dowódcy objął 3 września 1934 i wykonywał do 4 lutego 1938, po czym objął dowództwo Okręgu Korpusu Nr VI we Lwowie.
W czasie kampanii wrześniowej 1939 dowodził obroną Lwowa. Bronił miasta przed siłami niemieckimi dziesięć dni (12–22 września), dysponując ponad 20 batalionami piechoty, 65 armatami polowymi oraz 18 działami przeciwlotniczymi. Ochotniczo w obronie miasta udział brali także studenci, robotnicy i harcerze. Z harcerstwem Langner był szczególnie związany jako wieloletni przewodniczący Okręgu Lwowskiego Związku Harcerstwa Polskiego. 22 września 1939 Langner, chcąc uniknąć zniszczenia Lwowa i zagłady mieszkańców, wydał rozkaz złożenia broni i wyjścia z miasta, kapitulując przed Armią Czerwoną. Po podpisaniu dokumentu kapitulacji, Langner miał powiedzieć: „"Z Niemcami prowadzimy wojnę. Miasto biło się z nimi przez 10 dni. Oni, Germanie, wrogowie całej Słowiańszczyzny. Wy jesteście Słowianie..."."
Od 22 września do listopada 1939 w związku z procedurą kapitulacyjną przebywał w Moskwie. 20 listopada 1939 przez Czeremosz przedostał się do Rumunii, internowany w obozie w Băile Herculane, stamtąd zaś do Francji, gdzie pozostawał w dyspozycji Naczelnego Wodza. Od października 1940 przebywał w Wielkiej Brytanii. Był dowódcą 3 Brygady Kadrowej Strzelców, Odcinka Obrony „Angus” i od sierpnia 1941 Brygady Szkolnej oraz członkiem Wojskowego Trybunału Orzekającego. Od sierpnia 1943 pełnił służbę w Sztabie Inspektora Wyszkolenia Wojska. Od listopada 1945 pozostawał w dyspozycji szefa Sztabu Głównego w Londynie. Po demobilizacji prowadził gospodarstwo rolne w Walii. Prezydent RP August Zaleski mianował go generałem dywizji ze starszeństwem z 11 listopada 1964 w korpusie generałów.
Generał uchodził za wielkiego służbistę i pedanta. W pamięci generała Stanisława Maczka zapisał się jako „znany abstynent i «pies» na oficerów nadużywających alkoholu”.
Zmarł 28 września 1972 w Newcastle upon Tyne i został pochowany na tamtejszym cmentarzu All Saints. Był żonaty z Zofią z Szymańskich.
Upamiętnienie.
Jego imieniem w 1998 nazwano ulicę w Tarnowie.

</doc>
<doc id="180578" url="https://pl.wikipedia.org/wiki?curid=180578" title="Luna (komputer)">
Luna (komputer)

Luna – linia 32-bitowych komputerów firmy Omron produkowana na przełomie lat 80. i 90. XX wieku. 
Wczesne modele były oparte na architekturze M68000:
Starzejącą się architekturę "m68k" zastąpiono M88000, w oparciu o nią zbudowano komputery:
Modele oparte na "m68k" były dostępne z systemami UniOS-B (bazujący na 4.3BSD) i UniOS-U (bazujący na System V). Natomiast te bazujące na "m88k" dostarczano z Mach 2.5 lub UniOS bazującym na Mach.
Ta rodzina komputerów nigdy nie stała się popularna poza Japonią.
Luna dziś.
Dziś (czerwiec 2005) komputery Luna są bardzo rzadko spotykane, jednak można używać na nich nowoczesnych systemów operacyjnych. System NetBSD obsługuje model Luna, natomiast OpenBSD Luna-88K oraz Luna-88K2.

</doc>
<doc id="180580" url="https://pl.wikipedia.org/wiki?curid=180580" title="Kołaczyce">
Kołaczyce

Kołaczyce – miasto w Polsce położone w województwie podkarpackim, w powiecie jasielskim, w gminie Kołaczyce; siedziba gminy Kołaczyce.
W latach 1954–1972 wówczas wieś należała i była siedzibą władz gromady Kołaczyce. W latach 1975–1998 miejscowość administracyjnie należała do województwa krośnieńskiego.
Kołaczyce leżą w historycznej ziemi sandomierskiej Małopolski, w średniowieczu położone były w powiecie pilzneńskim w województwie sandomierskim.
Miejscowość jest siedzibą parafii św. Anny, należącej do dekanatu Brzostek, diecezji rzeszowskiej.
Geografia.
Miasto od północy sąsiaduje Bukową i Sowiną, od zachodu graniczy z Kłodawą i Ujazdem, a wschodu i południa z Nawsiem Kołaczyckim. Zachodnią granicą miejscowości jest rzeka Wisłoka.
Przez miasto przebiega droga krajowa nr 73.
Historia.
Miasto lokowane przez króla Kazimierza Wielkiego w roku 1339. Kolejne pisemne wzmianki o miejscowości pochodzą z roku 1345 roku. Wymienia się też w nich Ostasza – kasztelana lubelskiego. Za panowania króla Kazimierza Wielkiego Kołaczyce zostały założone przez benedyktynów tynieckich w 1358 roku.
Kołaczyce wraz z kilkoma okolicznymi wsiami należały do opactwa tynieckiego, którego były własnością do I rozbioru Polski. W 1546 r. był wielki pożar w Kołaczycach. Po zniesieniu Opactwa Benedyktynów w Tyńcu, po pierwszym rozbiorze Polski rząd austriacki wydzierżawił te dobra osobom prywatnym. Od tego czasu miasto Kołaczyce zmieniało właścicieli. Pierwszym był Paweł Kmita Chorzewski. W 1779 r. miasto wraz z innymi wsiami zostało sprzedane za 80 000 florenów i 59 koron Karolowi Ederowi, Janowi obojga imion, Jakubowi baronowi Boesmerowi i Friesowi. Towarzystwo to z kolei odsprzedało z kolei Kołaczyce i Nawsie Kołaczyckie wraz z innymi jeszcze wsiami Achillesowi Johannotowi za 80 000 zł w 1811 r. W ten sposób Kołaczyce stały się miastem prywatnym.
Pomimo częstych zmian właścicieli w miasteczku rozwijał się handel i rzemiosło. Już pod koniec XVIII w. Ewaryst Andrzej, hr. Kuropatnicki w swym „Opisaniu królestw Galicyi i Lodomeryi” podawał: "Kołaczyce. Całe miasto i z kościołem drewniane., fabryką ganczarską glinianych naczyń kołaczyckich zwanych sławne, któremi na galarach handlują do Warszawy, Torunia i Gdańska, oraz i jajami ztąd jest handel ich".
Latem w 1884 roku powiat jasielski i okoliczne miejscowości obiegła '„wiadomość o spaleniu się miasteczka Kołaczyce...”' Spłonęło wówczas 86 domów mieszkalnych i 20 stodół, a 125 rodzin poniosło straty szacowane na 246 374 złr. Powstał Komitet Pomocy Pogorzelcom pod przewodnictwem proboszcza z Kołaczyc, ks. kan. Textorysa w składzie: Jędrzej Slęzak, Stanisław Dutkiewicz, Paweł Śliz (burmistrz), Jan Kiełbasa, Marcin Falarz i Jan Matuszewski.
Prawa miejskie straciły Kołaczyce w 1919 roku. Ponownie odzyskały je 1 stycznia 2010 roku, stając się drugim po Jaśle miastem powiatu jasielskiego.
Toponimia.
Colanthicze 1330, własność benedyktynów z Tyńca; Colaczicze 1358; Colacice 1401; w roku 1354 uzyskały prawa miejskie od króla Kazimierza Wielkiego.
Sport.
W mieście działa klub piłki nożnej Ostoja Kołaczyce, grający w klasie okręgowej.

</doc>
<doc id="180581" url="https://pl.wikipedia.org/wiki?curid=180581" title="Luna (mitologia)">
Luna (mitologia)

Luna (łac. Luna ‘Księżyc’, gr. Selḗnē ‘Księżyc’) – w mitologii rzymskiej bogini Księżyca; utożsamiana z grecką Selene.
Pierwotnie była bóstwem sabińskim. Sprowadzenie jej kultu do Rzymu (równocześnie z kultem Sola) przypisywano Tytusowi Tacjuszowi. Wcześnie utożsamiano ją z italską i rzymską Dianą.
W sztuce starożytnego Rzymu najczęściej przedstawiano ją na wzór greckiej Selene, to jest w świetlistej szacie, z półksiężycem, na rydwanie zaprzężonym w dwa konie.
W starożytnym Rzymie wzniesiono dla niej kilka świątyń, z których najważniejsza znajdowała się na Awentynie. W jej sanktuarium na Palatynie (gdzie czczono ją pod przydomkiem Noctiluca –‘Świecąca Nocą’) każdego wieczoru zapalano światło ku jej czci.
Od słowa "Luna" pochodzą niektóre nazwy dotyczące Księżyca (naturalnego satelity Ziemi), np. lunochemia, lunacja, lunarny, a także łacińska nazwa rodzaju roślin z rodziny kapustowatych – "Lunaria" (miesiącznica).

</doc>
<doc id="180582" url="https://pl.wikipedia.org/wiki?curid=180582" title="PAMP">
PAMP

PAMP (od ang. "pathogen-associated molecular patterns"), wzorce molekularne związane z patogenami – charakterystyczne i powtarzalne wzorce molekularne związane z elementami budowy i metabolizmu licznych patogenów, na które może być narażony organizm. Są to struktury drobnoustrojów chorobotwórczych (np. składniki ściany komórkowej bakterii G+, błony komórkowej bakterii G–), selektywnie rozpoznawane przez mechanizmy układu odpornościowego nieswoistego i uruchamiające proces zwalczania infekcji.
Najważniejsze cechy charakteryzujące PAMP to:
Należą do nich między innymi:
W organizmie ludzkim cząsteczki PAMP są rozpoznawane dzięki receptorom rozpoznającym wzorce – specyficznym strukturom znajdujących się na przede wszystkim na powierzchni komórek. Najlepiej poznaną ich grupą są receptory "toll"-podobne.

</doc>
<doc id="180585" url="https://pl.wikipedia.org/wiki?curid=180585" title="Receptory rozpoznające wzorce">
Receptory rozpoznające wzorce

Receptory rozpoznające wzorce, inaczej receptory rozpoznające patogeny, w skrócie PRR (z ang. "pattern recognition receptors", "pathogen recognition receptors") – rodzaj komórkowych receptorów, które mogą być wydzielane lub występują na powierzchni oraz w cytoplazmie komórek. Odgrywają one niezwykle ważną rolę w nieswoistym układzie immunologicznym organizmu. Dzięki tym receptorom organizm jest wyposażony w uniwersalny „system alarmowy” wykrywający bardzo odmienne drobnoustroje chorobotwórcze (bakterie G+, G-, wirusy, grzyby, pierwotniaki), wnikające do organizmu po przebyciu jego barier ochronnych. PRR uruchamiają sygnał prowadzący do zainicjowania reakcji odpornościowej, po wykryciu obecności „obcych” molekularnych wzorców charakterystycznych wyłącznie dla czynników chorobotwórczych.
Do specyficznych strukturalnych motywów w budowie określonych drobnoustrojów, które wykrywają receptory rozpoznające wzorce należą m.in.:
Ekspresja PRR zachodzi zarówno w komórkach układu immunologicznego (komórkach dendrytycznych, makrofagach, monocytach, neutrofilach), jak i w komórkach nabłonkowych, komórkach śródbłonka i fibroblastach, a ich zadaniem jest wykrywanie dwóch rodzajów cząsteczek:
Receptory rozpoznające wzorce można podzielić na 3 podstawowe klasy:
Do receptorów wydzielanych należą przede wszystkim opsoniny, które wiążą się z antygenami i ułatwiają fagocytozę (np. białko wiążące mannozę i białka surfaktantu A i D, niektóre składniki układu dopełniacza).
Do receptorów uczestniczących w fagocytozie należą receptory zmiatacze ("scavenger receptors") i receptory dla mannozy. Znajdują się na powierzchni komórek zdolnych do prezentacji antygenów (np. komórki dendrytyczne i makrofagi) i mają zdolność do bezpośredniego wiązania PAMP. Tam następuje ich pochłonięcie, proteoliza wewnątrzkomórkowa w endosomach, skąd trafiają na powierzchnię komórki APC (prezentującej antygen) wraz z cząsteczkami MHC II.
Trzeci rodzaj receptorów rozpoznających wzorce jest najbardziej powszechny, ponieważ znajdują się one również na wielu innych rodzajach komórek, np. komórki nabłonka jamy ustnej, przewodu pokarmowego i innych. Mają bardzo rozproszoną lokalizację i z reguły jako pierwsze alarmują organizm o zaistniałej infekcji. Mają zdolność do wydzielania β-defenzyn, mogą przez to samodzielnie wyeliminować niektóre drobnoustroje przez swoje silne właściwości bakteriobójcze i chemotaktyczne w stosunku do pozostałych komórek układu odpornościowego.
Z receptorami PRR wiążą się również endogenne ligandy (np. HSP60 – białko szoku cieplnego), ale uwalniane są one np. wskutek apoptozy (śmierci zaprogramowanej) komórek. Dzieje się tak np. po zmiażdżeniu/zranieniu tkanki → wstępna aktywacja i przygotowanie na ewentualne zakażenie, lub gdy zakażenie wywołuje drobnoustrój niemający PAMP, ale wywołujący martwicę tkanek.
Wśród PRR (receptorów rozpoznających wzorce) wyróżnia się kilka ich klas:

</doc>
<doc id="180587" url="https://pl.wikipedia.org/wiki?curid=180587" title="PRR">
PRR



</doc>
<doc id="180588" url="https://pl.wikipedia.org/wiki?curid=180588" title="Argentopiryt">
Argentopiryt

Argentopiryt – stosunkowo rzadki minerał z grupy siarczków. Wyglądem zbliżony do sternbergitu, od którego można go rozróżnić tylko przy pomocy metod rentgenowskich.
Charakterystyka.
Właściwości.
Jest drugą odmianą polimorficzną substancji AgFe2S3; tworzy kryształy słupkowe. Jest kruchy, nieprzezroczysty. Poznany w Jachymowie (Czechy). 
Występowanie.
Występuje w hydrotermalnych żyłach srebronosnych, współwystępuje z innymi kruszcami.
Miejsca występowania: w małych ilościach w kruszcowych żyłach srebronośnych w Niemczech, Peru i Meksyku.

</doc>
<doc id="180591" url="https://pl.wikipedia.org/wiki?curid=180591" title="Unreal Engine 3">
Unreal Engine 3



</doc>
<doc id="180593" url="https://pl.wikipedia.org/wiki?curid=180593" title="Guz Ewinga">
Guz Ewinga



</doc>
<doc id="180594" url="https://pl.wikipedia.org/wiki?curid=180594" title="Żyletka">
Żyletka

Żyletka – ostrze maszynki do golenia, które w przeciwieństwie do brzytwy umożliwiają usuwanie zarostu na twarzy i owłosienia z innych części ciała w bezpieczny sposób, znacznie redukując możliwość zranienia, nawet jeśli jest używana przez osobę niedoświadczoną. Współczesne żyletki wykonywane są ze stali nierdzewnej.
Żyletki stosowane są również w niektórych modelach brzytew, które umożliwiają wymianę ostrza.
Polska nazwa wywodzi się od nazwiska amerykańskiego wynalazcy Kinga Campa Gillette’a, który w 1904 roku opatentował maszynkę do golenia z wymiennym ostrzem dwustronnym.
Do naszych czasów żyletki dwustronne i maszynki na takie żyletki dotrwały bez większych zmian. Ostrza jednostronne są produkowane również do dziś. Przez lata dodano jedynie nowe kształty otworów wewnętrznych (ze względu na walkę konkurencyjną) oraz zmieniano materiał ostrza. Najnowszą zmianą było pokrycie żyletek teflonem wymyślone przez firmę Wilkinson Sword. 
Polskie marki żyletek.
Przed 1939 rokiem
Po 1945 roku

</doc>
<doc id="180602" url="https://pl.wikipedia.org/wiki?curid=180602" title="King Camp Gillette">
King Camp Gillette

King Camp Gillette (ur. 5 stycznia 1855 w Fond du Lac, zm. 9 lipca 1932 w Los Angeles) – amerykański wynalazca. Opracował i opatentował żyletkę z dwoma ostrzami do maszynki do golenia.
Życiorys.
King Camp Gillette urodził się 5 stycznia 1855 roku w Fond du Lac jako syn urzędnika urzędu patentowego George'a Wolcotta (1824−1903) i Fanny Lemiry (1828−1926). W młodości co wieczór słuchał od ojca historii o wynalazkach, które ten poznawał tego dnia w swej pracy. Wychował się w Chicago. W 1871 roku jego rodzinny dom został zniszczony w pożarze, w związku z czym w wieku 17 lat Gillette przerwał edukację i zaczął prowadzić obwoźny handel. W wolnym czasie opracował kilka drobnych wynalazków, na które uzyskał patenty. W 1891 roku został przedstawicielem handlowym firmy "Baltimore Seal Company", której właścicielem był William Painter. Painter zachęcał nowego pracownika do opracowania prostego, taniego i zdatnego do masowej produkcji wynalazku, stając się tym samym dla Gillette'a mentorem.
W 1895 roku Gillette wymyślił prostą i tanią żyletkę do golenia z dwoma ostrzami, która miała być wyrzucana po stępieniu. W celu opracowania technologii produkcji zwrócił się do inżynierów Massachusetts Institute of Technology, ale ci poinformowali go, że masowa produkcja cienkich, twardych i tanich ostrzy nie jest możliwa. Pięć lat później Gillette poznał inżyniera Williama Nickersona, z którym w 1901 roku założył kosztem 5000 USD firmę "American Safety Razor Company" i zbudował maszynę do produkcji żyletek. W kolejnym roku firma zmieniła nazwę na "Gillette Safety Razor Company"
Produkcja seryjna rozpoczęła się w 1903 – rok zamknięto sprzedażą 51 maszynek i 168 żyletek. W kolejnym roku produkcja przybrała masowy charakter, a liczba wyprodukowanych maszynek i żyletek oscylowała wokół 100 tys. sztuk. Te wczesne stalowo-węglowe nożyki z uchwytem wystarczały na ok. 20 goleń i sprzedawane były tuzinami. W 1908 roku firma posiadała już kilka fabryk poza Stanami Zjednoczonymi, a wszystkie zakłady produkowały kilkadziesiąt milionów maszynek i żyletek rocznie. Na każdym pudełku Gillette umieszczał swój portret, dlatego stał się rozpoznawalną osobą. W czasie I wojny światowej Gillette zdobył rządowy kontrakt na zaopatrzenie armii, dzięki czemu mógł dotrzeć do dużego grona potencjalnych klientów.
Swoją strategię Gillette oparł na sprzedaży maszynek poniżej kosztów, a zarabianiu na sprzedaży wymiennych żyletek, dlatego też do końca życia walczył sądownie z konkurencją, której zarzucał naruszanie jego patentów. W grudniu 1929 roku Gillette podpisał z ZSRR umowę o budowie fabryki pod Moskwą, ale wkrótce potem dyktator Józef Stalin zamknął kraj na obce inwestycje i do realizacji inwestycji nie doszło. Fabryki w ZSRR postawiono dopiero w 1973 roku − już po śmierci Gillette'a.
Gillette pozostał prezesem koncernu do roku 1931, ale już w 1913 roku wycofał się z bieżącego zarządzania przedsiębiorstwem. Z czasem coraz mniej czasu poświęcał firmie, pisząc książki krytykujące kapitalistyczną konkurencję i podejmując nieudane próby pozyskania ropy z łupków. Zmarł 9 lipca 1932 roku w Los Angeles i został pochowany na Forest Lawn Memorial Park.
Żonaty z Alantą Ellą (1868−1951), para miała syna Kinga Gainesa (1891−1955).

</doc>
<doc id="180605" url="https://pl.wikipedia.org/wiki?curid=180605" title="Warunki Cauchy-Riemanna">
Warunki Cauchy-Riemanna



</doc>
<doc id="180608" url="https://pl.wikipedia.org/wiki?curid=180608" title="Santiago Bernabéu">
Santiago Bernabéu

Santiago Bernabéu de Yeste (ur. 8 czerwca 1895 w Almansie, zm. 2 czerwca 1978 w Madrycie) – były hiszpański piłkarz i działacz sportowy. Wieloletni prezes Realu Madryt.
Od stycznia 1955 roku stadion Realu Madryt nazwany jest jego imieniem.
Życiorys.
Urodził się w mieszczańskiej rodzinie nieopodal Albacete.
Jego ojciec, José Bernabéu Ibánez był walenckim prawnikiem, który jednak porzucił zawód, na rzecz bycia zarządcy lokalnego majątku, a matka Antonia De Yeste Nunez pochodziła z Kuby. Do stolicy wraz z rodziną przeniósł się w wieku pięciu lat.Wykształcenie odebrał w Kolegium Augustynów i już wtedy deklarował się kibicem Realu. Pomimo fascynacji medycyną, ukończył studia prawnicze, głównie po to, żeby nie sprawić zawodu ojcu – również prawnikowi.
Kariera piłkarska.
W 1909 roku, jako czternastolatek, trafił do młodzieżowej drużyny Realu. Jego pierwszym zespołem było juniorski Madrid CF. Pierwotnie Bernabéu chciał grać na bramce, ale odwiódł go od tego jego brat. W wieku 17 lat awansował do drużyny seniorów na grając już na pozycji napastnika. W czasach juniorskiej gry Bernabéu, "Królewscy" zbudowali swój własny stadion – O’Donnell. Młody Santiago od początku budowy pomagał przy malowaniu linii, wykańczaniu elementów czy malowaniu ogrodzenia, nie pobierając za to żadnych pieniędzy, czym zyskał uznanie lokalnych kibiców. W barwach stołecznego klubu grał przez szesnaście lat w trakcie których zdobył z klubem jeden Puchar Króla oraz dziesięć mistrzostw Wspólnoty Autonomicznej Madrytu.
Po zakończeniu kariery został sekretarzem klubu w 1929 roku. W trakcie swojej pracy był odpowiedzialny za sprowadzenie do klubu m.in. Ciriaco Errasti, Josepa Samitiera, Ricardo Zamory czy Jacinto Quincoces, którzy później, przysłużyli się do zdobycia dwóch mistrzostw Hiszpanii.
Wojna domowa.
Był sympatykiem frankizmu. Podczas wojny domowej z lat 1936–1939 walczył w oddziałach generała Franco, będąc członkiem 150. dywizji pod komendą Muñoza Grandesa.
Prezesura.
Po zakończeniu wojny domowej Real Madryt znajdował się w stanie agonalnym. Znaczna część pracowników administracji została zamordowana, a trofeów skradziona. Dzięki ogromnym staraniom Bernabéu, klubowi dało się przetrwać. Przebudowę klubu zaczął od wdrażania zmian strukturalnych – dzieląc działanie klubu na obszary i poziomy nad którymi piecze sprawowały niezależne zespoły techniczne.
Santiago Bernabéu, często podkreślał w czasie swojej prezesury, że wbrew powszechnej opinii to Atlético Aviación (dziś Atletico Madryt) było klubem rządowym.
Sympatie reżimu, "Królewscy" zyskali głównie ze względu na uzyskiwane sukcesy, które promowały Hiszpanie na świecie, ale również jako przeciwwagę dla zespołów baskijskich i katalońskiej Barcelony, z którymi walczył federalistyczny rząd. Krytycy wytykali Bernabéu próby przypodobania się władzy przy uzyskaniu pozwolenia na budowę stadionu – ale nie ma zbyt wielu poszlak dla potwierdzenia tego zarzutu.
Chcąc zwiększyć atrakcyjność klubu, prezydent Bernabéu wydał w 1944 roku, decyzję o budowie nowego, dużego stadionu, który pozwoliłby na zwiększenie dochodów klubu. Aby tego dokonać, wypuścił obligacje dla członków klubu i kibiców. Budowana przez trzy lata arena mógł pomieścić 75 145 widzów. W 1954 roku zwiększono liczbę miejsc do 120 000, a w maju 1957 zamontowano sztuczne oświetlenie. Kilka lat po stadionie, wybudowano nowoczesne ośrodek treningowy Ciudad Deportiva, który otwarto w 1963 roku. Kompleks ten służył, zarówno piłkarzom pierwszego zespołu, jak i młodzieży, dzięki czemu wszyscy piłkarze "Los Blancos" mogli korzystać z tego samego zaplecza treningowego. Nowo powstały stadion szybko zaczął przynosić wpływy, które zostały spożytkowane do sprowadzenia gwiazd światowego futbolu. Pierwszym z nich był Argentyńczyk Alfredo Di Stefano, po nim do klubu trafili: Raymond Kopa, Hector Rial, Ferenc Puskás, Didi, Evaristo, Lucien Miller, Günter Netzer i Paul Breitner. Bernabéu opracował system, w którym opłacał swoich najlepszych zawodników ze sprzedaży biletów meczowych oraz honorariów za mecze zagraniczne. Równocześnie, prężnie działała klubowa akademia, której młodzi wychowankowie – Pirri, Manuel Velázquez, Manuel Sanchís – zagrali w ostatnim finale za jego prezesury w 1966 roku. 
Santiago Bernabéu, uważany jest za jednego z inicjatorów powstania Pucharu Mistrzów. W kwietniu 1955 roku, uczestniczył w zorganizowanym przez dziennikarzy L’Équipe spotkaniu, które miało na celu powołanie międzynarodowych, europejskich, rozgrywek piłkarskich. Premierowa edycja rozpoczęła się we wrześniu 1955 roku, a Real Madryt okazał się ich pierwszym zwycięzca.
W trakcie swoich trzydziestu czterech lat prezesury nie pobierał wynagrodzenia za swoją pracę.
Śmierć.
W ostatnich latach życia Santiago Bernabéu walczył z nowotworem, na którego zmarł 2 czerwca 1978 roku w Madrycie. Jego śmierć miała miejsce, tuż przed Mistrzostwami Świata w Argentynie - FIFA w geście uznania dla wkładu Bernabéu w rozwój piłki nożnej - zarządziła trzydniową żałobę, a każdy mecz pierwszej kolejki turnieju rozpoczynał się od minuty ciszy.
Pośmiertnie został odznaczony Orderem Zasługi FIFA w 2002 roku.
Sukcesy.
Zawodnik
Prezes

</doc>
<doc id="180609" url="https://pl.wikipedia.org/wiki?curid=180609" title="Internationalized Resource Identifier">
Internationalized Resource Identifier

IRI (ang. "Internationalized Resource Identifier") – standard internetowy uwzględniający internacjonalizację, umożliwiający łatwą identyfikację zasobów w Internecie. Został opisany w dokumencie .
IRI jest zazwyczaj krótkim łańcuchem znaków, zapisanym zgodnie ze składnią określoną w standardzie. Łańcuch ten określa nazwę lub adres (lokalizację) zasobu. Identyfikator IRI ma budowę taką jak URI, jednak ponadto uwzględnia potrzeby języków mających alfabet inny niż łaciński (angielski).

</doc>
<doc id="180611" url="https://pl.wikipedia.org/wiki?curid=180611" title="Pobieranie plików">
Pobieranie plików

Pobieranie plików (, potocznie "ściąganie") – proces przeciwny do wysyłania danych (), polegający na pobieraniu plików lub innych danych z sieci (m.in. serwera, witryn WWW, klientów FTP, klientów P2P oraz P2M). Słowo upowszechniło się również jako nazwa działu lub miejsca na stronie internetowej zawierającej pliki udostępnione do pobrania.

</doc>
<doc id="180617" url="https://pl.wikipedia.org/wiki?curid=180617" title="Unia Janikowo">
Unia Janikowo

KS Unia Janikowo – polski klub piłkarski z siedzibą w Janikowie. Założony został w 1958 roku. Jeden z najbardziej utytułowanych klubów województwa Kujawsko-Pomorskiego. Drużyna uczestniczyła jednokrotnie (2006/2007) w rozgrywkach na zapleczu ekstraklasy, dziewięć sezonów spędziła w II lidze, dwukrotnie wygrała Puchar Polski na szczeblu wojewódzkim (2004/2005, 2019/2020) oraz trzykrotnie grała w 1/16 Pucharu Polski (2005/2006 - ŁKS, 2007/2008 - Arka Gdynia, 2020/2021 - ŁKS). 
Historia.
Klub powstał 21 listopada 1958 roku. Został założony w większości przez pracowników Janikowskich Zakładów Sodowych i "Cukrowni Janikowo". Przez wiele lat klub nosił nazwę MLKS (Międzyzakładowy Ludowy Klub Sportowy). Unia Janikowo rozegrała mecz towarzyski z Górnikiem Zabrze 26 lutego 1965 roku. Mecz ten zakończył się porażką janikowskiego klubu 2:15.
W 1986 i 2000 roku klub zajął drugie miejsce w turnieju dziecięcym "Piłkarska kadra czeka". W roku 2012 w związku z problemami finansowymi klub został rozwiązany, by w następnym roku zostać reaktywowanym i przystąpić do rozgrywek od najniższej klasy, bardzo szybko pnąc się w górę systemu rozgrywek.

</doc>
<doc id="180619" url="https://pl.wikipedia.org/wiki?curid=180619" title="Stanisław Płonczyński">
Stanisław Płonczyński

Stanisław Płonczyński (ur. 2 lutego 1900 w Warszawie, zm. 8 marca 1974 tamże) – polski pilot komunikacyjny, sportowy i wojskowy.
Życiorys.
Urodził się w Warszawie, w 1916 ukończył gimnazjum, a następnie kurs techniczny na Wolnej Wszechnicy. Po odzyskaniu niepodległości przez Polskę, od 1918 służył w Wojsku Polskim, w sztabie na Zamku Królewskim w Warszawie. Usiłował w tym czasie przenieść się do lotnictwa, lecz dopiero w 1921 skierowany został do Niższej Szkoły Pilotów w Bydgoszczy, którą ukończył, mimo rozbicia się w locie szkolnym na samolocie Caudron G.III. W 1922 został skierowany do Wyższej Szkoły Pilotażu w Grudziądzu, którą ukończył we wrześniu 1923. Służył następnie w 7 eskadrze myśliwskiej im. Tadeusza Kościuszki w Warszawie, również jako instruktor w eskadrze treningowej 1 pułku lotniczego. Pod koniec 1924 został zdemobilizowany w stopniu plutonowego.
Od 1 stycznia 1925 rozpoczął pracę jako pilot komunikacyjny w polskim lotnictwie cywilnym: przedsiębiorstwie Aerolot (do maja 1925: Aerolloyd), a następnie w utworzonych od 1 stycznia 1929 Polskich Liniach Lotniczych Lot. Latał również sportowo, odnosząc spore sukcesy. Znalazł się w pierwszej polskiej reprezentacji wystawionej na zawody samolotów turystycznych "Challenge" w 1930 roku. Lecąc samolotem RWD-2, ukończył zawody na 19. miejscu, jako najlepszy z Polaków (startowało 60 załóg, z tego 12 polskich, a ukończyło je 35 załóg, z tego jedynie 4 polskie). Zakwalifikował się następnie na kolejne zawody "Challenge" w 1932 roku, lecz nie wziął w nich udziału, gdyż przewidziany dla niego jeden z trzech samolotów RWD-6 został rozbity podczas prób fabrycznych. Wziął natomiast udział w ostatnich zawodach "Challenge" w 1934 roku. Lecąc samolotem RWD-9S z mechanikiem Stanisławem Ziętkiem zajął w nich drugie miejsce, pokonując załogi niemieckie, włoskie i czeskie (pierwszy był Jerzy Bajan; silnik „G. R. Skoda” na potrzeby maszyn zarówno Bajana, jak i Płonczyńskiego skonstruował inż. Stanisław Nowkuński).
Odbywając lot w PLL Lot 14 maja 1937 przeleciał pierwszy milion kilometrów w polskim lotnictwie komunikacyjnym. Po wybuchu II wojny światowej, we wrześniu 1939 wyewakuował do Bukaresztu w Rumunii polski samolot pasażerski Junkers Ju 52. Przez Jugosławię i Grecję dostał się do Francji, gdzie został instruktorem lotniczym w tworzonych polskich jednostkach, a po upadku Francji – do Wielkiej Brytanii. Przez pewien czas latał jako pilot w 304 dywizjonie bombowym Ziemi Śląskiej im. ks. Józefa Poniatowskiego, następnie służył jako instruktor. Od listopada 1941 służył w brytyjskim wojskowym lotnictwie transportowym "Ferry Command", rozprowadzając samoloty w locie z zakładów w Kanadzie do jednostek w Europie, Afryce i Azji. Przy tym, 38 razy przelatywał nad Atlantykiem. Wojnę zakończył w stopniu porucznika pilota.
W czerwcu 1947 powrócił do Polski i ponownie podjął pracę w PLL Lot, latając jako pilot samolotów pasażerskich. Od 1957 kierował sekcją treningu i wyszkolenia personelu latającego. W 1960 ukończył przeszkolenie w ZSRR na samoloty turbośmigłowe, a w 1964 odszedł z pracy na emeryturę. Ogółem przeleciał 3,5 mln kilometrów, w czasie 14 580 godzin w powietrzu. Zmarł 8 marca 1974 w Warszawie na skutek obrażeń doznanych w wypadku tramwajowym. Pochowany na cmentarzu Powązkowskim (kwatera 60-4-27).

</doc>
<doc id="180621" url="https://pl.wikipedia.org/wiki?curid=180621" title="Susanna Clarke">
Susanna Clarke

Susanna Clarke (ur. 1 listopada 1959) – brytyjska pisarka fantasy.
Życiorys.
Urodziła się w Nottingham i spędziła dzieciństwo w wielu miejscowościach północnej Anglii i Szkocji. Studiowała filozofię, politologię i ekonomię w Oxfordzie. Pracowała kilka lat jako redaktor w wydawnictwie Simon &amp; Schuster. Obecnie mieszka w Cambridge.
Zaczęła publikować opowiadania w latach 90. XX wieku. Jedno z nich, „Mr. Simonelli or the Fairy Widower”, otrzymało nominację do Nagrody World Fantasy. W 2004 roku została wydana jej pierwsza powieść "Jonathan Strange i pan Norrell", za którą rok później otrzymała nagrodę Hugo i nagrodę World Fantasy).

</doc>
<doc id="180625" url="https://pl.wikipedia.org/wiki?curid=180625" title="Hilary Minc">
Hilary Minc

Hilary Minc (ur. 24 sierpnia 1905 w Kazimierzu Dolnym, zm. 26 listopada 1974 w Warszawie) – polski ekonomista i polityk komunistyczny, od 1921 członek KPP. W początkowym okresie rządów PPR i PZPR był osobą faktycznie kierującą polityką gospodarczą państwa. Poseł do Krajowej Rady Narodowej, na Sejm Ustawodawczy oraz na Sejm PRL I kadencji. W grudniu 1944 kierownik resortu przemysłu PKWN, następnie minister przemysłu (1944–1947), a w latach 1947–1949 minister przemysłu i handlu. Przewodniczący Państwowej Komisji Planowania Gospodarczego (1949–1954). Od 1949 wiceprezes, a następnie I zastępca Prezesa Rady Ministrów (1949–1956). Od lipca 1944 był członkiem tajnego Centralnego Biura Komunistów Polski przy KC WKP(b). Członek Komisji Bezpieczeństwa KC PZPR, nadzorującej aparat represji komunistycznych w Polsce. W latach 1949–1956 w najściślejszym kierownictwie PZPR (obok Bolesława Bieruta i Jakuba Bermana). Budowniczy Polski Ludowej.
Życiorys.
Urodził się w żydowskiej rodzinie Oskara Minca i Stefanii z domu Fajersztajn. Uczęszczał do I Gimnazjum w Warszawie przy ul. Żurawiej 49. W II Rzeczypospolitej wstąpił do Związku Polskiej Młodzieży Socjalistycznej i do Związku Młodzieży Komunistycznej (następnie Komunistyczny Związek Młodzieży Polski). Od 1921 członek Komunistycznej Partii Robotniczej Polski (następnie Komunistyczna Partia Polski). W 1922 obwodowiec ZMK na teren Zagłębia Dąbrowskiego, województwa krakowskiego, Śląska Cieszyńskiego i Górnego Śląska, a w latach 1922–1923 członek Komitetu Centralnego KZMP. Później studiował prawo i ekonomię w kraju, a następnie we Francji, gdzie się doktoryzował. W 1928 wydalony przez władze francuskie. Udał się do Moskwy, gdzie przebywał do początku 1929, pracując jako ekonomista. Przyjęty do Wszechzwiązkowej Komunistycznej Partii (bolszewików), był wykładowcą Komitetu Moskiewskiego WKP(b). Skierowany do Polski i powołany do wojska, ukończył Szkołę Podchorążych Rezerwy Piechoty w Zambrowie. W 1931 zaczął pracować w sekcji naukowo-badawczej Głównego Urzędu Statystycznego w Warszawie, następnie był radcą w Departamencie Spisów Ludności. Z ramienia GUS przeprowadzał w 1935 spis ludności Gdyni. W latach 1931–1935 członek, następnie sekretarz Centralnej Redakcji Krajowej Komitetu Centralnego KPP. Za działalność komunistyczną w 1937 usunięty z GUS. Pracował następnie w Biurze Planowania Krajowego przy Ministerstwie Skarbu, badał problem tzw. zbędnych rąk w rolnictwie (ukryte bezrobocie agrarne), później zatrudniony w Biurze Planowania Magistratu m.st. Warszawy.
Po agresji III Rzeszy i ZSRR na Polskę przeniósł się do okupowanego przez Sowietów Lwowa. W grudniu 1939 wyjechał do Samarkandy, gdzie był wykładowcą ekonomii i historii WKP(b) w Instytucie Gospodarki Narodowej.
Po wybuchu wojny niemiecko-sowieckiej, na przełomie lat 1942/1943 pracował w redakcji polskiej radia w Saratowie, a następnie w Moskwie. W lutym 1943 w komitecie organizacyjnym Związku Patriotów Polskich. Był pracownikiem redakcji wydawanego od marca 1943 pisma ZPP „Wolna Polska”, gdzie zamieszczał wiele programowych artykułów w sprawie kształtu geograficznego i społeczno-gospodarczego przyszłej Polski. W maju 1943 był jednym ze współtwórców 1 Dywizji Piechoty im. Tadeusza Kościuszki, 14 maja został oficerem politycznym w 1 Dywizji Piechoty współpracującym z NKWD – najpierw jako szef jej Wydziału Kulturalno-Oświatowego, a od 1 czerwca 1943 szef Wydziału Oświatowego w stopniu majora. W sierpniu 1943 mianowany prokuratorem dywizyjnym, po wyłonieniu się różnicy zdań między nim a Zygmuntem Berlingiem i Włodzimierzem Sokorskim zdegradowany do stopnia plutonowego podchorążego. Uczestnik bitwy pod Lenino, za co został odznaczony sowieckim Orderem Wojny Ojczyźnianej II stopnia i polskim Srebrnym Medalem „Zasłużonym na Polu Chwały”. Przywrócono mu stopień majora, później awansowano na podpułkownika oraz odznaczono Orderem Krzyża Grunwaldu II klasy i Orderem Virtuti Militari V klasy.
Od stycznia 1944 jeden z dwóch pełnomocników tajnego Centralnego Biura Komunistów Polski przy KC WKP(b), od 11 lipca 1944 członek Biura. Od 10 marca 1944 kierował Biurem Badań Gospodarczych przy Zarządzie Głównym ZPP. W lipcu 1944 brał czynny udział w rozmowach i konferencjach w Moskwie w związku z powołaniem Polskiego Komitetu Wyzwolenia Narodowego (PKWN). Od sierpnia 1944 członek powołanego wówczas Biura Politycznego Komitetu Centralnego Polskiej Partii Robotniczej, do grudnia 1945 mającego charakter tajny.
Poseł do Krajowej Rady Narodowej, na Sejm Ustawodawczy oraz na Sejm PRL I kadencji. Początkowo kierownik Biura Ekonomicznego przy Prezydium PKWN, 11 grudnia 1944 został kierownikiem Resortu Przemysłu. Odtąd do 1956 był osobą kierującą polityką gospodarczą państwa. W Rządzie Tymczasowym objął tekę ministra przemysłu, funkcję tę utrzymał również w Tymczasowym Rządzie Jedności Narodowej i rządzie Józefa Cyrankiewicza (od marca 1947 jako minister przemysłu i handlu). Postulował centralizację gospodarczą w Polsce, propagował i wdrażał system nakazowo-rozdzielczy. W 1949 stanął na czele Państwowej Komisji Planowania Gospodarczego. Był także przewodniczącym Komitetu Ekonomicznego Rady Ministrów.
W grudniu 1948 został członkiem Biura Politycznego Komitetu Centralnego Polskiej Zjednoczonej Partii Robotniczej, a w 1949 został wicepremierem (od 1954 I zastępca Prezesa Rady Ministrów). Był jednym z twórców planu sześcioletniego – programu rozwoju polskiej gospodarki i przemysłu. Od 24 lutego 1949 był członkiem Komisji Bezpieczeństwa Komitetu Centralnego PZPR, nadzorującej aparat represji komunistycznych w Polsce, w szczególności działalność Ministerstwa Bezpieczeństwa Publicznego. W listopadzie 1949 został członkiem Ogólnokrajowego Komitetu Obchodu 70-lecia urodzin Józefa Stalina.
W 1956, po wydarzeniach Poznańskiego Czerwca, usunięto go z Biura Politycznego KC PZPR. Złożył samokrytykę, ale w 1959 został usunięty z KC PZPR i zmuszony do wystąpienia z partii. 
Życie prywatne.
Mąż Julii Minc (1901–1987), wieloletniej (1944–1954) szefowej Polskiej Agencji Prasowej i wiceprzewodniczącej Państwowej Komisji Etatów (1954–1956). Małżeństwo było bezdzietne. Jego siostra, Franciszka, była żoną profesora Tadeusza Olbrychta.
Został pochowany z pełnymi honorami partyjnymi i wojskowymi 29 listopada 1974 w Alei Zasłużonych na Cmentarzu Wojskowym na Powązkach (kwatera 29A-półkole II-2). W imieniu władz PRL w pogrzebie udział wzięli m.in. członek Biura Politycznego KC PZPR, wicepremier Mieczysław Jagielski, sekretarz KC PZPR Józef Pińkowski, przewodniczący Centralnej Komisji Kontroli Partyjnej PZPR Stefan Misiaszek oraz kierownik Wydziału Ekonomicznego KC PZPR Zbigniew Madej. Przemówienie w imieniu Rady Ministrów PRL wygłosił wicepremier Kazimierz Olszewski.

</doc>
<doc id="180627" url="https://pl.wikipedia.org/wiki?curid=180627" title="CipSoft">
CipSoft

CipSoft – niemieckie przedsiębiorstwo produkujące gry komputerowe z siedzibą w Ratyzbonie. Wyprodukowało trzy gry zatytułowane: "Tibia", "Tibia Micro Edition" oraz "Fiction Fighters".
Początki istnienia firmy.
CipSoft został założony przez Stephana Börzsönyi, Guido Lübke, Ulricha Schlot i Steve'a Voglra w 2001. Pierwszym projektem była "Tibia", stworzona pod patronatem CIP Productions w 1997. Po wyprodukowaniu "Tibii" studio uzyskało samodzielność.
Produkty.
Tibia.
Gra należy do gatunku MMORPG. Była początkowo niekomercyjnym eksperymentem. Pierwsza wersja "Tibii" została wydana w 1997. Po niedługim czasie stała się projektem komercyjnym.
"Tibia", mimo stosunkowo długiego czasu istnienia, nadal posiada prostą grafikę opartą na bitmapach, wykorzystywaną do prostych animacji. Uczestnictwo w grze jest bezpłatne. "CipSoft" oferuje ulepszanie kont do statusu premium (PACC) udostępniającego wiele dodatkowych opcji, takich jak: logowanie się do serwerów bez kolejki, nowe tereny, potwory, bronie, wygląd postaci, dodatki do postaci i czary.
Tibia Micro Edition.
Gra powstała na bazie "Tibii". Jest przeznaczona do gry na platformach telefonów komórkowych. Stworzona przez "CipSoft" w 2003. Jest pierwszą grą typu MMORPG wydaną na platformy mobilne. Gra jest darmowa i dostępna w czterech językach: angielskim, niemieckim, portugalskim i malajskim.
Fiction Fighters.
Nieistniejąca już gra dostępna w roku 2011. Była interaktywnym komiksem, który polegał na wieloosobowych, turowych potyczkach z różnymi przeciwnikami. Zaprzestano ją rozwijać i zamknięto już po dwóch tygodniach istnienia, z powodu małego zainteresowania ze strony graczy.
Panzer League.
Gra z gatunku multiplayer online battle arena o tematyce czołgów. W związku z sukcesem prototypu z 2014 roku, rozpoczęto testy w czerwcu 2017 roku. Mecze w "Panzer League" trwają od 5 do 10 minut.

</doc>
<doc id="180630" url="https://pl.wikipedia.org/wiki?curid=180630" title="Fiołek skalny">
Fiołek skalny

Fiołek skalny ("Viola rupestris" F.W.Schmidt) – gatunek rośliny należący do rodziny fiołkowatych. Rośnie dziko w Azji i Europie. W Polsce występuje w stanie dzikim na całym niżu w rozproszonych stanowiskach.
Biologia i ekologia.
Bylina, hemikryptofit. Kwitnie od kwietnia do maja. Siedlisko: wzgórza, suche łąki, bory iglaste, zbocza, piaski. Hemikryptofit. W klasyfikacji zbiorowisk roślinnych gatunek charakterystyczny dla O. "Festucetalia valesiacea", Ass. "Seslerii-Scorzoneretum".
Zmienność.
Tworzy mieszańce z fiołkiem leśnym, fiołkiem psim, fiołkiem przedziwnym, fiołkiem Rivina.
Zagrożenia i ochrona.
Umieszczony na polskiej czerwonej liście w kategorii NT (bliski zagrożenia).

</doc>
<doc id="180636" url="https://pl.wikipedia.org/wiki?curid=180636" title="Herb powiatu szamotulskiego">
Herb powiatu szamotulskiego

Herbem powiatu szamotulskiego jest:
Tarcza o kroju późnogotyckim.
W czerwonym polu orzeł srebrny ukoronowany złotą otwartą koroną, o złotym dziobie zwróconym w prawo, złotych łapach i pazurach, ze złotą przepaską na skrzydłach i złotym pierścieniem spinającym ogon. Na piersiach orła tarcza późnogotycka, w czerwonym polu której pomłość srebrna w krąg o końcach zakładanych prawa na lewą.
Źródło: Uchwała Nr XVI/72/04 Rady Powiatu Szamotulskiego

</doc>
<doc id="180638" url="https://pl.wikipedia.org/wiki?curid=180638" title="Betamax">
Betamax

Betamax (Beta, Betacord) – jeden z pierwszych amatorskich formatów kaset wideo do magnetowidów, powstały w 1975 r., w którym zastosowano zapis ścieżek bez odstępów (japońskie oznaczenie beta) firmy Sony. System Beta (Betamax – oznaczenie Sony, Betacord – oznaczenie Sanyo) konkurował przez lata z gorszym technologicznie VHS; ostatecznie wysoka cena BETY i brak promocji ze strony Sony zdecydowały o klęsce tego formatu. 
Dane techniczne: rozdzielczość pozioma – 270 linii, taśma szerokości 1/2", przesuw taśmy 1,87 cm/s, wymiary kasety w mm 156 × 96 × 25, maks. czas zapisu 225 min na taśmie L-830.
W roku 1980 pojawia się odmiana SuperBeta, która przy tych samym parametrach taśm osiąga rozdzielczość 290 linii poziomych (analogicznie do VHS-HQ).
W niektórych modelach format BETA umożliwił zapis dźwięku hi-fi. W systemie NTSC dźwięk hi-fi Bety zapisywany jest razem z obrazem analogowo FM, lub przy użyciu dodatkowego dekodera cyfrowo w formacie PCM. HiFi Fonia PCM zapisywana razem z wizją i hi-fi FM nieznacznie pogarsza parametry obrazu, acz w praktyce było to niezauważalne. W systemie PAL zapis taki jak VHS-hi-fi, tzn. fonia hi-fi, zapisywana jest w głębszej warstwie taśmy przez dwie dodatkowe głowice (tzw. multipleks głębokościowy). 
W niektórych studiach nagrań Beta hi-fi PCM służyła jako wysokiej klasy magnetofon edycyjny.
W latach 90. XX wieku Sony wprowadziła nową odmianę tego formatu o nazwie ED-BETA, będąca analogiem systemu S-VHS. Pomimo przeznaczenia na rynek amatorski, ED-BETA ma parametry profesjonalne: 500 linii i fonia analogowa z dynamiką powyżej 100 dB. Format ten przyjął się tylko w USA i Japonii.
Profesjonalna wersja systemu Beta tzw. BETACAM oraz ulepszona BETACAM SP była w latach 90. najbardziej rozpowszechnionym systemem reporterskim i studyjnym. BETACAM SP przestał być wspierany przez SONY w 2001 roku. Kolejne systemy cyfrowe: BETACAM SX oraz DIGITAL BETACAM – są już też wycofywane z użytku telewizyjnego. Powodem jest wprowadzenie telewizji cyfrowej wysokiej rozdzielczości.

</doc>
<doc id="180641" url="https://pl.wikipedia.org/wiki?curid=180641" title="Das Wohltemperierte Klavier">
Das Wohltemperierte Klavier

Das Wohltemperierte Klavier ("Dobrze nastrojony klawesyn", dokładne tłumaczenie – "Właściwie temperowany instrument klawiszowy") – dwutomowy zbiór dwóch cykli po 24 preludia i fugi Johanna Sebastiana Bacha (BWV 846–893) na instrument klawiszowy, z których każda para kompozycji jest w innej tonacji w pochodzie chromatycznym, począwszy od C-dur. Obydwa tomy mają ten sam układ: na każdym dźwięku zbudowane są dwie kompozycje w tonacjach jednoimiennych, np. "C-dur" i "c-moll".
Bach skomponował ten cykl, jak sam napisał, "na użytek młodzieży muzycznej chcącej się uczyć, a szczególnie dla tych, którzy już są zaawansowani w nauce". Słowo "Klavier" (w oryginale – "Clavier") oznacza instrument klawiszowy (w epoce Bacha klawesyn, klawikord lub organy). Jednocześnie, poczynając od pierwszej połowy XIX w., zbiór ten wchodzi w repertuar wielu pianistów.
Pierwszy tom powstał w 1722 podczas pobytu Bacha w Köthen (Anhalt), następny zaś 20 lat później w Lipsku. Oba były rozpowszechnione jako manuskrypty aż do 1801 roku, kiedy wydano je drukiem.
Das Wohltemperierte Klavier a temperacja stroju.
Niekiedy można się spotkać z twierdzeniem, iż Bach, tworząc zbiór "Das Wohltemperierte Klavier", proklamował wyższość temperacji równomiernej nad innymi, wcześniej stosowanymi systemami. Lecz słowo "Wohltemperierte" naprawdę tłumaczy się jako właściwie "nastrojony (temperowany)" i nie zawiera samo w sobie sugestii o równomierności użytego stroju. Współczesny stan badań wskazuje, iż Bach rzeczywiście potrzebował uniwersalnego stroju o szerokich możliwościach, lecz najprawdopodobniej chodziło mu o jeden z późniejszych sposobów nierównomiernej temperacji, określanych zwykle według nazwiska osoby, która go ozpracowała, np. "Werckmeister III", "Kirnberger III", "Neidhardt III", "Rameau" itd. W tych strojach można było grać we wszystkich tonacjach, lecz, poprzez indywidualny sposób rozprowadzenia komatu pitagorejskiiego ("wilcza kwinta"), każda tonacja brzmiała nieco inaczej. Temu prawdopodobnie miało służyć dzieło, eksponujące wszystkie 24 tonacje i pokazujące każdą z nich w sposób niezwykle indywidualny, niemalże kolorystyczny. Miałoby to mniejsze znaczenie, gdyby każda tonacja brzmiała tak samo, zaś jedyna różnica polegałaby na przeciwstawieniu sobie systemu dur-moll.
Znany muzyk i teoretyk, Johann Philipp Kirnberger, jeden z ulubionych uczniów Bacha, oświadczył już po śmierci mistrza, iż swój system strojenia (wspomniany trzeci system Kirnbergera) oparł na praktyce Bacha, który używał go podczas strojenia klawesynu, co zawsze czynił własnoręcznie. Ten system jednak nie jest strojem temperowanym "równomiernie".

</doc>
<doc id="180642" url="https://pl.wikipedia.org/wiki?curid=180642" title="Postal 2">
Postal 2

Postal 2 (stylizowany jako Postal²) – gra komputerowa z gatunku first-person shooter, wyprodukowana w 2003 roku przez studio Running with Scissors. Jest ona kontynuacją gry "Postal" i drugą częścią serii. Akcja gry rozgrywa się w amerykańskim miasteczku Paradise. Główny bohater, Koleś, to życiowy nieudacznik, mieszkający razem z żoną w przyczepie. Grający ma zadanie przeprowadzić bohatera przez pięć dni, wykonując codzienne zadania, takie jak kupienie mleka, realizacja czeku czy zbieranie podpisów. Grę można przejść zarówno pokojowo, jak i poprzez dokonanie masakry ludności. "Postal 2" stanowi satyrę na współczesne Stany Zjednoczone.
"Postal 2" wzbudził skrajnie zróżnicowane reakcje ze strony recenzentów – od docenienia satyry na współczesność po niesmak klozetowym humorem. Gra wywołała wiele kontrowersji, a jej sprzedaż została zakazana w wielu krajach, między innymi w Australii i Nowej Zelandii.
Fabuła i postacie.
Głównym bohaterem gry jest Koleś z Postala – życiowy nieudacznik mieszkający z żoną w Paradise City pracuje w firmie Running With Scissors, jednak zostaje zwolniony przez swego szefa w poniedziałek z nieznanych przyczyn. Zadaniem gracza jest wypełnienie wszystkich misji przez cały tydzień. W sobotę Koleś po przebudzeniu w szpitalu, dowiedział się, że przeżył „wypadek z bronią” i nie ma pieniędzy, komornicy zabierają przyczepę, psa czeka odmóżdżenie, a żona go zostawia.
W grze przewija się masa najróżniejszych postaci. Jedną z nich jest gwiazdor Gary Coleman, którego gracz spotyka we wtorek, by prosić go o autograf. Po Paradise City przemieszczają się sami uzbrojeni mieszkańcy: cywile, policjanci, księża, demonstranci i pracownicy, zombie oraz zmutowane zwierzęta, a także terroryści z Al-Ka’idy. Część postaci przejawia agresję w stosunku do Kolesia.
Dodatki.
Do "Postala 2" ukazały się trzy dodatki. Pierwszy z nich, "Postal 2: Share the Pain" (2003), wzbogacił grę o tryb gry wieloosobowej. Drugi – z kolei wymagający "Share the Pain" – to "Postal 2: Apocalypse Weekend" (2004), rozbudowujący rozgrywkę jednoosobową o nowe misje i miejsca akcji.
18 kwietnia 2015 roku został wydany trzeci dodatek – "Postal 2: Paradise Lost". Akcja tego dodatku toczy się 11 lat po wydarzeniach z pierwszego rozszerzenia pt. "Apocalypse Weekend". Główny bohater – Koleś, trafia z powrotem do miasteczka Paradise, całkowicie zniszczonego przez atak nuklearny, gdzie czekają na niego całkowicie nowe zadania do wykonania. "Postal 2: Paradise Lost" wzbogaca grę w nowy interfejs, nowe rodzaje broni, lokalizacje i zadania.

</doc>
<doc id="180644" url="https://pl.wikipedia.org/wiki?curid=180644" title="Umm ar-Rasas">
Umm ar-Rasas

Umm ar-Rasas (z arab. "Matka Ołowiu") – stanowisko archeologiczne w odległości kilkudziesięciu kilometrów od Madaby w Jordanii. 
Dzięki wykopaliskom, które w 1986 prowadził o. Michele Piccirillo OFM z Studium Biblicum Franciscanum, Umm ar-Rasas zostało zidentyfikowane jako biblijna Mefaat. Nazwa miasta widnieje na odnalezionych w bizantyjskim kompleksie sakralnym św. Szczepana mozaikach (w języku greckim "Kastron Mefaa").
Miasto-obóz w kształcie prostokąta (158x139 m) było w okresie bizantyjskim otoczone murem. W jego wnętrzu zostały odnalezione pozostałości czterech kościołów – wykopaliska ekspedycji szwajcarskiej. 
Na północ od miasta-obozu (gr. "kastron") znajdują się ruiny budowli mieszkalnych i sakralnych, w tym aż 15 kościołów, m.in.: biskupa Sergiusza, Lwów, Kapłana Wail'a, kaplica Kolumny. 
W niewielkiej odległości od ruin wznosi się majestatyczna 15-metrowa wieża, stanowiąca integralną część sąsiadującego z nią w starożytności klasztoru. Na jej szczycie znajduje się niewielka cela, w której według archeologów miał mieszkać mnich eremita.
W roku 2004 Umm ar-Rasas zostało wpisane na Listę światowego dziedzictwa UNESCO.

</doc>
<doc id="180658" url="https://pl.wikipedia.org/wiki?curid=180658" title="ASP">
ASP



</doc>
<doc id="180659" url="https://pl.wikipedia.org/wiki?curid=180659" title="Jednostki polskie odznaczone orderem Virtuti Militari (1939)">
Jednostki polskie odznaczone orderem Virtuti Militari (1939)



</doc>
<doc id="180661" url="https://pl.wikipedia.org/wiki?curid=180661" title="Droga krajowa nr 1 (Polska)">
Droga krajowa nr 1 (Polska)

Droga krajowa nr 1 (DK1) – droga krajowa klasy A, S, GP oraz na krótkim odcinku klasy G łącząca północ Polski (Gdańsk) z południem: Gorzyczkami lub Zwardoniem (istnieją dwie równoległe trasy oznaczone jako DK1). Jest jedną z głównych tras w Polsce o przebiegu południkowym. Stanowi polską część międzynarodowego szlaku komunikacyjnego E75 Helsinki – Gdańsk – Łódź – Budapeszt – Ateny. Biegnie przez województwa: pomorskie, kujawsko-pomorskie, łódzkie i śląskie. Na północy rozpoczyna się w miejscowości Rusocin na węźle z drogą ekspresową S6 i biegnie autostradą A1 do Pyrzowic do węzła z drogą ekspresową S1, gdzie rozwidla się (rozpoczyna podwójny przebieg): od Pyrzowic do granicy z Czechami w Gorzyczkach oraz od Pyrzowic przez Dąbrowę Górniczą, Tychy, Bielsko-Białą, Żywiec do granicy ze Słowacją w Zwardoniu.
Trasa trzykrotnie (w pobliżu Grudziądza, Torunia i w Czechowicach-Dziedzicach) przekracza Wisłę.
Klasa drogi.
Pomijając odcinki oznakowane jako autostrada i droga ekspresowa droga posiada parametry klasy GP na odcinkach:
oraz parametry klasy G na odcinku między Węgierską Górką a Milówką.
Dopuszczalny nacisk na oś.
Od 2005 roku na drodze nr 1 dopuszczalny jest ruch pojazdów o nacisku osi pojedynczej do 11,5 tony.
Historia.
Pierwotnie droga krajowa nr 1 biegła po śladzie obecnej drogi krajowej nr 91, jednakże wraz z oddawaniem kolejnych odcinków autostrady A1, przejmowały one oznaczenie drogi krajowej nr 1, natomiast równoległe odcinki "starej jedynki" oznaczane były numerem 91. Południowy odcinek drogi krajowej nr 1 pierwotnie biegł natomiast równoleżnikowo między Cieszynem a Bielskiem-Białą, po szlaku obecnej drogi ekspresowej S52. W dniu 4 sierpnia 2016 r. zmieniony został przebieg południowego odcinka drogi na obecny, biegnący południkowo do granicy ze Słowacją w Zwardoniu.
Trasa między Bielskiem-Białą a Zwardoniem w latach 1985 – 2000 nosiła oznaczenia drogi krajowej nr 94 na odcinku Bielsko-Biała – Żywiec oraz drogi krajowej nr 944 na dalszej części do Zwardonia. W latach 2000 – 2016 fragmenty te stanowiły drogę krajową nr 69.
Według Rozporządzenia Ministra Infrastruktury z dnia 9 lutego 2023 r. do przebiegu drogi krajowej nr 1 ma być zaliczany także odcinek alei Wojska Polskiego w Częstochowie od węzła autostradowego "Częstochowa Północ" do węzła z ulicą Warszawską (droga nr 91). Przedmiotowy odcinek, według rozporządzenia, nie stanowi zasadniczego przebiegu drogi nr 1.
Pikietaż.
Poniższa tabela zawiera informacje dotyczące wyznaczonego pikietażu w ciągu drogi, opracowana na podstawie danych udostępnionych przez Generalną Dyrekcję Dróg Krajowych i Autostrad. Może ona zawierać nie do końca precyzyjne dane.
Autostrada A1.
Droga na odcinku Rusocin – Gorzyczki ma status autostrady A1.
Droga ekspresowa S1.
Droga na odcinkach Pyrzowice – Podwarpie, Dąbrowa Górnicza – Tychy, Bielsko-Biała – Przybędza oraz Milówka – Zwardoń (granica ze Słowacją) ma status drogi ekspresowej S1.
Planowane przebudowy i remonty.
Droga ekspresowa S1.
Obecnie budowany jest odcinek drogi S1 Mysłowice – Bielsko-Biała zastępujący istniejący przebieg DK1 biegnący przez Tychy, Pszczynę i Czechowice-Dziedzice.

</doc>
<doc id="180662" url="https://pl.wikipedia.org/wiki?curid=180662" title="Flaga powiatu szamotulskiego">
Flaga powiatu szamotulskiego



</doc>
<doc id="180663" url="https://pl.wikipedia.org/wiki?curid=180663" title="F.C. United of Manchester">
F.C. United of Manchester

FC United of Manchester – angielski klub piłkarski założony 21 czerwca 2005 przez 2500 kibiców Manchesteru United, którzy strajkowali przeciwko przejęciu MU przez amerykańskiego miliardera Malcolma Glazera.
Nazwa klubu została wybrana w publicznym głosowaniu, w którym mógł wziąć udział każdy sympatyk twierdzący, że "Czerwone Diabły" rządzone przez Amerykanina "stracą swoją duszę i charakter". Wśród odrzuconych nazw były między innymi "FC Manchester Central", "AFC Manchester 1878" i "Newton Heath FC" (pierwotna nazwa klubu, który przeistoczył się w Manchester United). FC United of Manchester zadebiutował w sezonie 2005/2006 w angielskiej X lidze (North West Counties League Division Two), następnie co sezon uzyskiwał awans, dzięki czemu w sezonie 2008/2009 rozpoczął grę w VII lidze (Northern Premier League Premier Division). W sezonie 2012/2013 zespół zajął w tej lidze 3. miejsce i awansował do finału rundy play-off. W sezonie 2014/15 klub wygrał ligę i awansował do National League North (VI liga)

</doc>
<doc id="180664" url="https://pl.wikipedia.org/wiki?curid=180664" title="Jednostki polskie odznaczone orderem Virtuti Militari">
Jednostki polskie odznaczone orderem Virtuti Militari

Za czyny niezwykłego męstwa, obok poszczególnych żołnierzy, Orderem Wojennym Virtuti Militari zostały odznaczone:

</doc>
<doc id="180665" url="https://pl.wikipedia.org/wiki?curid=180665" title="Antwerpia (prowincja)">
Antwerpia (prowincja)

Antwerpia – prowincja w północnej Belgii, w Regionie Flamandzkim, ze stolicą w Antwerpii. Graniczy z Holandią oraz prowincjami Limburgia, Brabancja Flamandzka i Flandria Wschodnia. Zajmuje powierzchnię 2860 km², a zamieszkuje ją 1 847 486 mieszkańców (2018)
Prowincja podzielona jest na 3 okręgi (niderl. liczba pojedyncza "arrondissenment"/niderl. liczba mnoga "arrondissementen"): Antwerpia, Mechelen i Turnhout oraz 70 gmin (niderl. liczba pojedyncza "gemeente"/niderl. liczba mnoga "gemeenten"; jedna z nich, Baarle-Hertog, stanowi enklawę na terytorium Holandii).
Najwyższym punktem prowincji jest wzgórze Beerzelberg (55 m n.p.m.).

</doc>
<doc id="180666" url="https://pl.wikipedia.org/wiki?curid=180666" title="Callback">
Callback



</doc>
<doc id="180669" url="https://pl.wikipedia.org/wiki?curid=180669" title="Dzień Wolności Podatkowej">
Dzień Wolności Podatkowej

Dzień Wolności Podatkowej (ang. Tax Freedom Day) – koncepcja stworzona przez amerykańskiego biznesmena Dallasa Hostetlera, która opisuje teorytyczny dzień, w którym (średnio) łączny dochód od początku roku zrównuje się z (przewidywanymi) zobowiązaniami podatkowymi na ten rok, co według zwolenników koncepcji oznacza moment kiedy "symbolicznie obywatele przestają płacić państwu, a zaczynają zarabiać na siebie". Do obliczenia, kiedy ów dzień przypada, służy stosunek udziału wydatków publicznych do produktu krajowego brutto. Za dane przyjmuje się założenia budżetowe opracowane przez Ministerstwo Finansów. Wydatki publiczne powiększane są o transfery środków do otwartych funduszy emerytalnych. Dallas Hostetler zarejestrował "Tax Freedom Day" jako znak towarowy.
Stany Zjednoczone.
W Stanach Zjednoczonych, gdzie narodziła się idea wyliczania Dnia Wolności Podatkowej, think tank Tax Foundation wylicza ów dzień począwszy od roku 1900. O ile na początku XX wieku przypadał on nawet na koniec stycznia, obecnie jest to zazwyczaj kwiecień.
Polska.
W Polsce Dzień Wolności Podatkowej wyliczany jest przez Centrum im. Adama Smitha począwszy od roku 1994. Dane te są zbierane także przez New Fundation. W poszczególnych latach przypadał on w następujące dni:
Według raportu „Cena państwa 2013” przeciętny mieszkaniec Polski miał zapłacić w 2013 roku 1000 zł podatku więcej niż rok wcześniej.
Wielka Brytania.
W Wielkiej Brytanii Dzień Wolności Podatkowej wyliczany jest przez Adam Smith Institute od roku 1963. Przypada on zazwyczaj na przełom maja i czerwca, a więc znacznie wcześniej niż w Polsce, jednak już w 2008 roku daty zbliżyły się w obu krajach.

</doc>
<doc id="180670" url="https://pl.wikipedia.org/wiki?curid=180670" title="Herb powiatu pilskiego">
Herb powiatu pilskiego

Herb powiatu pilskiego przedstawia w polu czerwonym uszczerbionego srebrnego orła wielkopolskiego ze złotym dziobem i takąż przepaską, pod którym złoty wieniec z dziewięciu liści dębu.
Symbolika.
Pół orła jest uszczerbionym godłem herbu wojewódzkiego i podkreśla przynależność powiatu pilskiego do województwa wielkopolskiego. Wieniec z liści symbolizuje dziewięć gmin powiatu.
Historia.
Herb został ustanowiony przez Radę Powiatu 27 lutego 2014 r.
Autorami projektu herbu są Jerzy Bąk i Aleksander Bąk.
W latach 2000-2014 powiat używał herbu, który przedstawiał w polu srebrnym skaczącego czerwonego jelenia na zielonej murawie pod takimż więcem z dziewięciu liści dębu. Jeleń zaczerpnięty został z herbu Piły, liście symbolizować miały gminy powiatu.
Herb w takiej postaci został zatwierdzony przez Radę Powiatu 25 września 2000 r.

</doc>
<doc id="180671" url="https://pl.wikipedia.org/wiki?curid=180671" title="Buriacja">
Buriacja

Buriacja (, ) – republika autonomiczna wchodząca w skład Federacji Rosyjskiej.
Buriacja wchodzi w skład Dalekowschodniego Okręgu Federalnego, znajduje się w Syberii Wschodniej (Zabajkale). Od południa graniczy z Mongolią, od zachodu z obwodem irkuckim, a od wschodu z Krajem Zabajkalskim.
Najważniejsze miasta to Ułan Ude, Babuszkin, Gusinooziorsk, Zakamiensk, Kiachta i Siewierobajkalsk.
Geografia.
Kraj jest w przeważającej części górzysty. Najwyższym szczytem jest Munku-Sardyk (3491 m n.p.m.) w paśmie Sajanu Wschodniego. Na terytorium Buriacji znajduje się większa część (60% linii brzegowej) jeziora Bajkał. Najważniejsze rzeki to Witim (dopływ Leny) i Selenga.
Strefa czasowa.
Buriacja należy do irkuckiej strefy czasowej (IRKT). UTC +8:00 przez cały rok. Wcześniej, przed 27 marca 2011 roku, obowiązywał czas standardowy (zimowy) strefy UTC+8:00, a czas letni – UTC+9:00.
Demografia.
Dane na 2010 rok:
Historia.
W 1703 Buriację włączono do Państwa Moskiewskiego na mocy układu z cesarzem Piotrem I. W latach 1891–1916 przez terytorium Buriacji poprowadzono Kolej Transsyberyjską. W latach 1921–1922 powstały dwa Buriacko-Mongolskie Obwody Autonomiczne (jeden w Rosyjskiej FSRR, drugi w Republice Dalekiego Wschodu), które 30 maja 1923 zostały połączone w Buriat-Mongolską Autonomiczną Socjalistyczną Republikę Radziecką. W 1958 nazwę zmieniono na Buriacką ASRR, a w 1992 powstała Republika Buriacka w składzie Federacji Rosyjskiej.
Podział administracyjny.
Obszar Buriacji podzielony jest na 21 rejonów i dwa miasta wydzielone.
Tablice rejestracyjne.
Tablice pojazdów zarejestrowanych w Buriacji mają oznaczenie 03 w prawym górnym rogu nad flagą Rosji i literami RUS.

</doc>
<doc id="180676" url="https://pl.wikipedia.org/wiki?curid=180676" title="Kanał Finow">
Kanał Finow

Kanał Finow (niem. "Finowkanal") – kanał o długości około 32 km położony w Brandenburgii, (Niemcy wschodnie), w powiecie Barnim. Należy do z najstarszych istniejących sztucznych dróg wodnych w Europie. Został wybudowany w 1605 w celu połączenia Odry z Hawelą. Utracił swoje znaczenie gospodarcze po wybudowaniu w 1914 kanału Odra-Hawela.
Pierwotnie kanał rozpoczynał się w Liebenwalde, gdzie stykały się trzy drogi wodne: górna Hawela (a właściwie kanał Voss, będący jej kanałem lateralnym), kanał Malzer łączący Hawelę z Berlinem i właśnie kanał Finow. Powstały później Kanał Odra - Hawela skrzyżował się z kanałem Finow koło miejscowości Zerpenschleuse, poniżej znajdującej się tam pierwszej śluzy. Śluzę tę następnie zlikwidowano i zasypano, a odcinek kanału Finow od Liebenwalde do Zerpenschleuse, zwany Langer Trödel (Długi Tredel) został zamknięty dla żeglugi. Wlot do dalszej, zachowanej części kanału znajduje się na 50,4 km kanału Odra-Hawela, koło miejscowości Zerpenschleuse, natomiast wylot na 79,0 km tego kanału, poniżej podnośni – śluzy Niederfinow. Czynnych jest na nim 12 śluz, wszystkie o długości komory 41,5 i szerokości ok. 5,2 metra.
Są to:
Śluzy są czynne od maja do września w godzinach od 9 do 17. Kanał Finow obecnie używany jest jako element układu regulującego poziom wody w kanale Odra - Hawela oraz jako atrakcja turystyczna.
Górny odcinek kanału, Langer Trödel, został ponownie otwarty dla żeglugi latem 2016 r., po odbudowaniu i uruchomieniu śluzy Zerpenschleuse oraz zastąpieniu trzech niskich, stałych mostów nad kanałem mostami zwodzonymi. Od tego czasu możliwe jest przepłynięcie całego dawnego kanału Finow, przy czym kilkukilometrowy fragment kanału Langer Trödel koło Liebenwalde jest na tyle wąski, że ruch jachtów turystycznych jest na nim jednokierunkowy, wahadłowy - regulowany godzinami otwarcia mostów.
Kanał Finow jest drogą wodną klasy Ib i jest wzorcem dla tej klasy żeglugowej - wymogi dla klasy Ib ustalono właśnie w oparciu o parametry kanału Finow. W związku z tym dla statków śródlądowych klasy Ib w Niemczech funkcjonuje określenie "Finowmass" - wielkość Finow. 

</doc>
<doc id="180677" url="https://pl.wikipedia.org/wiki?curid=180677" title="Herb powiatu złotowskiego">
Herb powiatu złotowskiego

Herb powiatu złotowskiego na tarczy dwudzielnej w słup z prawej strony w czerwonym polu biały półorzeł, będący symbolem Wielkopolski, z lewej strony tarcza dwudzielna w pas: u góry znak rodła (srebrny na czerwonym tle) u dołu złote drzewo na błękitnym polu. 

</doc>
<doc id="180682" url="https://pl.wikipedia.org/wiki?curid=180682" title="VLAN Trunking Protocol">
VLAN Trunking Protocol

VTP (ang. "VLAN Trunking Protocol") – protokół komunikacyjny działający w warstwie drugiej, służący do zarządzania wieloma sieciami wirtualnymi na jednym, wspólnym łączu fizycznym. Jest to własnościowy protokół firmy Cisco.
Protokół VTP działa w jednym z trzech trybów:
Komunikaty VTP:
Pierwsze trzy są używane w normalnej interakcji pomiędzy serwerami VTP a klientem w dystrybucji informacji o VLAN, natomiast czwarty rodzaj komunikatów jest nieużywany do momentu uruchomienia VTP Pruning. 

</doc>
<doc id="180683" url="https://pl.wikipedia.org/wiki?curid=180683" title="Złoty Puchar w piłce nożnej">
Złoty Puchar w piłce nożnej



</doc>
<doc id="180685" url="https://pl.wikipedia.org/wiki?curid=180685" title="Andromeda (serial telewizyjny)">
Andromeda (serial telewizyjny)

Gene Roddenberry's Andromeda jest serialem telewizyjnym science-fiction pomysłu twórcy Star Treka Gene’a Roddenberry'ego realizowanym już po jego śmierci (od 2000 roku).
W Polsce pokazywany był na antenie Tele 5 (2 serie) oraz w AXN (wszystkie 5 serii).

</doc>
<doc id="180686" url="https://pl.wikipedia.org/wiki?curid=180686" title="Republika Buriacja">
Republika Buriacja



</doc>
<doc id="180687" url="https://pl.wikipedia.org/wiki?curid=180687" title="Muranów">
Muranów

Muranów – historyczna część miasta Warszawy położona w dzielnicach Wola i Śródmieście.
Etymologia.
W 1686 Włoch Józef Szymon Bellotti, nadworny architekt królów Michała Korybuta-Wiśniowieckiego i Jana III Sobieskiego, zbudował pałac Murano (resztki rozebrano na przełomie XIX - XX w.), który nazwał tak, by upamiętnić wyspę Murano, należącą do jego ojczystej Wenecji.
Muranów znajduje się w centralnej części Warszawy, a jego granice wyznaczają al. „Solidarności” i ul. Leszno od południa, ul. Okopowa od zachodu, tory kolejowe od północy oraz ulice Bonifraterska i Miodowa od wschodu.
Administracyjnie leży w zasięgu dwóch dzielnic: Woli oraz Śródmieścia. W oficjalnym Miejskim Systemie Informacji Muranów podzielony został na dwa obszary. Jego zachodnia część (położona na Woli) w MSI funkcjonuje pod nazwą Nowolipki, zaś wschodnia pod nazwą Muranów. Pomysłodawcy wprowadzili nową, ahistoryczną nazwę. W zamierzeniu autorów MSI nie chcieli, by ta sama nazwa osiedla funkcjonowała w dwóch dzielnicach. Odrzucono nazwy "Muranów Wolski", "Muranów Zachodni", "Nowy Muranów". Obszar ten nazwę wziął od jednej z ulic. Decyzja ta spotkała się z niezrozumieniem. Nowolipki nie nawiązują do żadnej historycznej jurydyki (na obszarze tym funkcjonowały Leszno, Parysów i Nowolipie).
W 2011 została powołana Uchwałą Nr 54/6/2011 Rady Dzielnicy Śródmieście jednostka jednostka niższego rzędu – Osiedle Muranów w dzielnicy Śródmieście m. st. Warszawy, które swoim zasięgiem objęło obszar ograniczony ulicami: al. Jana Pawła II, ul. Słomińskiego, al. gen. W. Andersa i al. „Solidarności”, a więc obszar mniejszy względem obszaru MSI.
Na terenie Osiedla Muranów działa rada osiedla (samorząd lokalny) z siedzibą przy ul. Nowolipie 9/11.
Na obszarze historycznego Muranowa wyróżnić można inne jednostki urbanistyczne: Muranów Południowy, Wielądka, Parysowska, Świętojerska, Leszno, Nowolipie, Muranów Północny, Osiedle Prezydenckie, Osiedle Stawki, Osiedle Inflancka.
Historia.
Pierwsze osiedle mieszkalne powstało na tym terenie w XVII w. Tereny obecnego Muranowa zajmowały jurydyki: Wielądka, Parysowska, Świętojerska, Leszno, Nowolipie oraz Szymanowska. Jurydyki miały własną administrację (ratusz), prawa miejskie, osadnictwo. Spełniały zadanie współczesnych przedmieść. Rozwijały się na wąskich pasach ziemi, wzdłuż działek rolnych, wytyczonych prostopadle do Wisły. Obecny przebieg ulic przypomina owe dawne prywatne miasteczka. Początkowo jurydyki zasiedlane były przez ludność niemiecką, co dało początek wielokulturowości Muranowa.
W XIX w. tereny współczesnego Muranowa zostały zasiedlone przez ludność żydowską, pochodzącą głównie z Litwy i Białorusi. Językami ulicy stały się jidysz, hebrajski oraz rosyjski. U progu XX wieku cała dzielnica była miastem w mieście, w dodatku pełnym skrajnych kontrastów. W 1916 roku zabudowa była bardzo gęsta, a obiekty o charakterze przemysłowym występowały na przemian z zabudową mieszkaniową. Na terenie dzielnicy znajdowało się kilka budynków o określonych funkcjach, jak np. Pałac Mostowskich, Pawiak i jego oddział kobiecy na ul. Dzielnej zwany potocznie Serbią, zajezdnia tramwajowa przy ul. Sierakowskiej, bocznice kolejowe wzdłuż ul. Dzikiej, kilka budynków szkół oraz szpital św. Zofii przy końcu ul. Żelaznej. Miejscami zabudowa była tak gęsta, że przypadało 1000 osób na kilometr kwadratowy. Była to hermetyczna dzielnica, o specyficznym charakterze, określana mianem "Północnej". Jej granice wyznaczały: na północy tory kolejowe w rejonie dzisiejszej ulicy Stawki, na zachodzie Okopy Lubomirskiego (obecnie ulica Okopowa), na wschodzie Ogród Krasińskich, a na południu ulica Leszno (granica południowa była dość płynna).
Ludność żydowska osiedlała się także na Grzybowie i Mirowie.
Przed wybuchem II wojny światowej mieszkało tam ćwierć miliona osób, gdzie Żydzi stanowili około 90% populacji. Była to najgęściej zabudowana część Warszawy. W 1938 na 1,2% powierzchni miasta mieszkało 12,4% ludności.
Dominacja ludności żydowskiej wpłynęła na decyzję o włączeniu Muranowa do getta podczas II wojny światowej. 16 listopada 1940 getto zostało zamknięte i odcięte od świata oraz otoczone murem z 450 000 mieszkańców. Jedynym obszarem niewłączonym do getta były okolice ul. Leszno (al. Solidarności, tereny parafii kalwińskiej i szpitala ewangelickiego), okolice Arsenału, Ogród Krasińskich oraz tereny na północ od ul. Stawki. Uwięzionym w nim Żydom pomagała Żegota. W getcie istniała konspiracyjna Żydowska Organizacja Bojowa, której celem była walka z niemieckim okupantem. Ostatecznie ona i jej przywódca Mordechaj Anielewicz w 1943, w wigilię żydowskiego święta Paschy, doprowadzili do wybuchu powstania w getcie. Po upadku powstania zrównano z ziemią cały Muranów zostawiając jedynie kościół św. Augustyna, kilka budynków przy ul. Stawki, Dzikiej, Żelaznej, Wroniej, oraz wypalone ściany wojskowego więzienia śledczego Gęsiówka.
Kolejnych zniszczeń dokonano w trakcie działań powstania warszawskiego i po jego upadku. 21 sierpnia 1944 grupy powstańcze wycofały się z Muranowa. Niemcy w odwecie wymordowali ok. 200 osób, których podejrzewali o związki z powstańcami.
Po zakończeniu wojny Muranów, jako najbliższa centrum dzielnica mieszkaniowa, miał być przeznaczony głównie dla ludzi pracujących w biurach i instytucjach śródmieścia. Część nowych budynków została posadowiona na pozostawionych gruzach ceglanej zabudowy getta co sprawia, że w tych miejscach teren poza ulicami i chodnikami jest podwyższony. Z biegiem lat część budynków zaczęła osiadać i musiała zostać wzmocniona.
Współczesna architektura.
Budowę osiedli mieszkalnych na terenie Muranowa rozpoczęto od wyrównania gruzów po budynkach getta. Zalegający na obszarze ok. 200 hektarów gruz stanowił ok. 3-4 mln m³. Wysokość górek dochodziła do 3 m.
Według koncepcji architekta Bohdana Lacherta do budowy użyto bloczków z gruzobetonu. W zamierzeniu miało to być miasto-pomnik, powstałe na gruzach i z gruzów. Nieotynkowane budynki z czerwonej cegły miały przypominać tragiczne wydarzenia z getta. Bohdan Lachert podkreślał, że decyzję tę podjął świadomie, nie kierował się pragmatyzmem lub brakiem miejsca pod wywóz gruzu. Niektóre budynki zostały zrealizowane w układzie galeriowym, co miało przynieść oszczędności na klatkach schodowych.
Pierwsze domy Lachert kazał zostawić nieotynkowane. Początkowy sino-różowy odcień murów został jednak z czasem otynkowany, gdyż wygląd budynków przeszkadzał nowym mieszkańcom. Dzielnica stała się symbolem nieobecności Żydów warszawskich i pamięci po nich.
Lachert początkowo zaprojektował osiedle w stylu modernistycznym. Pod wpływem Bolesława Bieruta dokonano jednak zmian eksponujących sztukę socrealizmu. Osiedle miało mieć charakter kolektywny. Nie odbudowano nic z przedwojennej architektury. Całkowicie odcięto się od historii, co doprowadziło do wyburzeń nielicznych na tym terenie pozostałości przedwojennej zabudowy. Osiedle było symbolem świata, który bezpowrotnie odszedł. Muranów został całkowicie zrównany z ziemią. Inne dzielnice posiadały chociaż ruiny, szkielety, zarys dawnych budynków. Na Muranowie ocalały pojedyncze elementy. Nigdy nie prowadzono tu systematycznych ekshumacji i nadal zdarza się, że podczas budów na Muranowie znajdowane są ludzkie kości.
Początkowo wszystkie budynki nowych osiedli miały ujednolicone szczegóły elewacji. Z biegiem lat pojawiały się nawiązujące do tradycji ludowej – w dalszym ciągu zachowujące socrealistyczną treść – detale.
Pierwsze mieszkania w okolicy ul. Żelaznej, z galeriami zamiast korytarzy, oddano do użytku już w 1950. Dostali je: Franciszek Klapiński, dozorca 6 nowych bloków, który oprowadzał świeżych lokatorów po nowych budynkach; przodownik pracy z Mostostalu, budowniczy mostu Śląsko-Dąbrowskiego Stanisław Korycki oraz kontroler z Miejskich Zakładów Komunikacyjnych Marian Jackowski.
Dokończeniem dzieła Lacherta było dobudowywanie w latach 1959-1969 nowych bloków, których charakter nawiązywał do otoczenia. Ich autorami byli jego uczniowie: Wacław Eytner, Tadeusz Mrówczyński, Tadeusz Perzyński i Stanisław Rymaszewski.
Razem z budową osiedli wytyczano nowe ulice, zmieniano bieg starych. Najważniejszym ciągiem komunikacyjnym stały się arterie – obecna Jana Pawła II (północ-południe) i trasa W-Z, współczesna Al. Solidarności (wschód-zachód). By wybudować Trasę W-Z w 1962 przesunięto na szynach kościół Narodzenia NMP 21 metrów w głąb Muranowa. Zburzono przy tym budynki klasztoru karmelitów trzewiczkowych.
Architektura później zrealizowanych osiedli jest bardziej zróżnicowana. Zostały zbudowane na poziomie ulic, już po wywiezieniu gruzów. Obiektem charakterystycznym jest tzw. osiedle Muranów II, czyli potężny blok mieszkalny kształtem przypominającym złączone: prostokąt, koło i trapez. Leży on w kwadracie ulic: gen. Władysława Andersa, Mordechaja Anielewicza, Ludwika Zamenhofa i Nowolipek. Wewnątrz znajdują się trzy podwórka, nazywane potocznie:
Przez teren getta w latach 1948-1949 wybudowano składającą się z jednej jezdni i wydzielonego torowiska tramwajowego ulicę Marcelego Nowotki (obecnie Władysława Andersa) obudowaną monumentalnymi budynkami o klasycystycznej architekturze. Po upadku doktryny socrealizmu zaniechano realizacji wystroju, pozostawiając budynki bez projektowanego wykończenia. Mimo upływu ponad 50 lat nie zbudowano nawet drugiej jezdni, nie zrealizowano również planowanej wcześniej stacji metra A16 Muranów.
W latach 50. XX wieku u zbiegu obecnych ulic Andersa, Anielewicza i Świętojerskiej wybudowano potężne gmachy Osiedla Prezydenckiego. Wysokie na 6-8 pięter budynki przypominały zabudowania Marszałkowskiej Dzielnicy Mieszkaniowej i powstającej w tym samym czasie Stalinallee w Berlinie (dzisiejszej "Karl-Marx-Allee"). Zaprojektowano tu 9000 mieszkań o niewielkich metrażach dla potencjalnych 15 000 nowych warszawiaków.
Jedyną placówką dyplomatyczną mieszczącą się na Muranowie jest ambasada Chińskiej Republiki Ludowej. Funkcjonalistyczny budynek wybudowany w latach 1957-1959 zaprojektował Romuald Gutt. Budynek otoczony jest rozległym ogrodem, który w zamierzeniu projektantki Aliny Scholtz przypominać ma ogrody azjatyckie.
Pierwszym powojennym muranowskim „centrum handlowym” były Warszawskie Pawilony Rzemieślnicze. Wybudowane w latach 1961-1965 przetrwały do dziś i funkcjonują jako Pasaż Muranów. Współczesny Pasaż Muranów zaprojektował Józef Heliński. Ukończony został w 2008 r.
W 1967 r., przy ulicy Inflanckiej powstał letni basen odkryty. W 1977 r. zbudowano tymczasowe zadaszenie, które niezmienione pozostało do dziś.
Wśród nowych budynków dwa otrzymały tytuł "Mistera Warszawy": blok osiedla Muranów Północny (ul. Niska 11, rok 1960, I nagroda), blok osiedla Muranów Północny (obecnie al. Jana Pawła II 68, rok 1962, II nagroda), Budynek Technikum Poligraficznego (ul. Stawki 14, rok 1968, I nagroda).
W 1975 r. po raz pierwszy przekroczono barierę 100 m na Muranowie – Intraco.
W latach 70. powstało Osiedle Stawki z wysokimi na kilkanaście pięter wieżowcami. Zaprojektowane zostało przez Zofię Haman.
W 1999 r. otwarto Centrum Handlowe Klif (obecnie Dom Mody Klif) przy ul. Okopowej 58/72. W tym samym roku ukończono budynek mieszkalny przy Nalewki 8.
Wybudowana w 2000 r. Babka Tower był pierwszym mieszkalnym budynkiem Warszawy z wysokością ponad 100 m.
W 2004 r. na północnych obrzeżach Muranowa wybudowano Centrum Handlowe Arkadia (od 2019 Westfield Arkadia). W momencie otwarcia było to największe centrum handlowe Europy Środkowo-Wschodniej.
W sąsiedztwie Pomnika Bohaterów Getta powstało Muzeum Historii Żydów Polskich. Zwyciężył projekt dwóch fińskich architektów: Rainera Mahlamäkiego oraz Ildariego Lahdemy. We wrześniu 2006 w miejscu, gdzie powstanie muzeum stanął namiot („ohel“), w którym odbywały się wystawy i happeningi związane z muzeum. Kamień węgielny pod budowę muzeum został wmurowany 26 czerwca 2007 roku. Wystawę główną otwarto w 2014.
W 2004 r. ukończono Stawki Residence, a w 2008 r. oddano do użytku Osiedle Inflancka. W tej samej okolicy powstał trójkątny Apartamenty Trio (2010 r.) i szklana 18-kondygnacyjna, wysoka na 60 metrów wieża Apartamentów Murano (planowane zakończenie na 2015 r.). Przy ul. Słomińskiego w 2006 r. zakończono budowę dwóch 65 metrowych wież M2. Rok później zakończono budowę 70 metrowych Apartamentów Gdański przy Słomińskiego 5.
Tereny na północ od ulicy Stawki są w trakcie szybkich przemian. Powstają nowe, wielkie inwestycje mieszkalne i biurowe. 17-kondygnacyjny ogromny gmach biurowy Gdański Business Center zbudowany w 2014 r. Dodatkowo w okolicach Arkadii planowany jest Balmoral Business Centre oraz Gdański Business Court. Na placu przy Okopowej, Dzikiej, Jana Pawła II i rondzie Zgrupowania AK „Radosław” planuje się postawienie 120 metrowych wież Rafaello Tower.
Na Muranowie Południowym, na ul. Nowolipie pomiędzy starymi blokami Lecherta powstał apartamentowiec Casa del Arte Murano autorstwa Krzysztofa Kozielewicza. Blok ten stylem nawiązuje do przedwojennej, modernistycznej architektury.
Innym obszarem Muranowa silnie zmieniającym swój wygląd jest zachodnia część, nazywana współcześnie Nowolipkami. W 2000 r. zakończono budowę centrum biurowo-konferencyjnego przy Leszno 12 oraz Leszno 14. Duży budynek mieszkalny zwany Kercelak Bellottiego ukończono w 2007 r. Rok później wybudowano kompleks mieszkalny przy Okopowej 56a oraz Leszno 8. Przy Dzielnej 72, na miejscu dawnej Fabryki Kamlera, powstaje Kamienica Muranów.
Na początku 2013 r. pojawiły się doniesienia o planach Polskiego Holdingu Nieruchomości zburzenia biurowca Intraco i wybudowania w tym miejscu innego obiektu o standardzie klasy A, jednak inwestor zrezygnował z tych planów.
Ludzie związani z Muranowem.
Poniżej znajduje się spis osób powiązanych z Muranowem (kolejność alfabetyczna):

</doc>
<doc id="180691" url="https://pl.wikipedia.org/wiki?curid=180691" title="Cesja">
Cesja



</doc>
<doc id="180693" url="https://pl.wikipedia.org/wiki?curid=180693" title="Cesja (prawo międzynarodowe)">
Cesja (prawo międzynarodowe)

Cesja – w prawie międzynarodowym – odstąpienie przez państwo części swojego terytorium na rzecz drugiego, potwierdzone umową międzynarodową. Formalnie składa się z dwóch etapów: 1. zrzeczenia się praw do obszaru przez cedenta i zobowiązanie się do pozostawienia swobody działania drugiej stronie, 2. faktycznego objęcia władzy na danym obszarze przez cesjonariusza. Niekiedy podkreśla się konieczność uznania cesji przez państwa trzecie, np. dla zachowania statusu prawnego obszaru (neutralizacja, prawo tranzytu) czy konieczność przeprowadzenia plebiscytu wśród ludności (wiele takich postanowień zawarto w traktacie wersalskim).
Cesja najczęściej polega na zrzeczeniu się części terytorium w myśl postanowień traktatu pokojowego kończącego stan wojny:
Cesja może polegać również na:

</doc>
<doc id="180694" url="https://pl.wikipedia.org/wiki?curid=180694" title="Derelikcja">
Derelikcja

Derelikcja – porzucenie przez państwo części swojego terytorium bez przekazywania go innemu państwu, co w konsekwencji prowadzi do przekształcenia go w terytorium niczyje. Zachodzi, gdy państwo przestaje wypełniać swoje kompetencje na danym obszarze, jednocześnie deklarując czy demonstrując chęć jego opuszczenia.
W praktyce okazuje się, że rzadko które państwo wyrażało jasną ochotę opuszczenia terenu, tak więc przypadków porzucenia terytorium można wskazać bardzo niewiele i są to przypadki dyskusyjne. W przeszłości zdarzało się, że państwo zmuszone było wycofać się z części swojego terytorium, zazwyczaj kolonii, z powodów politycznych, militarnych, ekonomicznych czy komunikacyjnych. Niektórzy uważają, że znamiona porzucenia terytorium przez państwo miało masowe opuszczanie pod koniec II wojny światowej części ziem przez niemieckie władze administracyjne. Kolejnym przypadkiem z tego okresu jest zobowiązanie wynikające z traktatu pokojowego podpisanego przez Włochy w 1947. W myśl jego postanowień miały one opuścić swoje terytoria w Afryce, zaś ich los miał być ustalony wspólnie przez rządy USA, Wielkiej Brytanii, Francji i ZSRR w przeciągu roku. Tak więc pod względem prawnym ziemie te przestały być objęte zwierzchnictwem jednego państwa, jednak nie zostały objęte przez inne.

</doc>
<doc id="180698" url="https://pl.wikipedia.org/wiki?curid=180698" title="Flaga powiatu pilskiego">
Flaga powiatu pilskiego



</doc>
<doc id="180701" url="https://pl.wikipedia.org/wiki?curid=180701" title="Scott Columbus">
Scott Columbus

Walter Scott Columbus (ur. 10 listopada 1956, zm. 4 kwietnia 2011) – amerykański perkusista. Były członek zespołu metalowego Manowar.
Życiorys.
Przed dołączeniem do zespołu pracował w stalowni. Po odejściu Donnie Hamzika w 1983 dołączył do zespołu, wraz z którym nagrał w tym samym roku "Into Glory Ride". Jedyny album Manowar od tego czasu, w którego nagraniu Scott nie wziął udziału to "The Triumph of Steel". 
W lipcu 2008 roku nie brał udziału w drugiej edycji Magic Circle Festival (organizowanego przez Manowar) z powodu "osobistej tragedii rodzinnej". Podczas trzydniowego festiwalu został zastąpiony przez Rhino. W 2009 roku Donnie Hamzik został przyjęty na jego miejsce.
Przypisy.
 

</doc>
<doc id="180704" url="https://pl.wikipedia.org/wiki?curid=180704" title="Donnie Hamzik">
Donnie Hamzik

Donnie Hamzik – (ur. 18 października 1956 w Binghamton) – perkusista zespołu Manowar. Na początku działalności zespołu Donnie nagrał z Manowar tylko jedną płytę – "Battle Hymns", po czym odszedł i zostawił miejsce dla Scotta Columbusa.
W 2010 roku oficjalnie powrócił do Manowar, zastępując odchodzącego Scotta Columbusa. Nagrał z Manowar nowy album Thunder In The Sky 2009.

</doc>
<doc id="180705" url="https://pl.wikipedia.org/wiki?curid=180705" title="Manes Guzmán">
Manes Guzmán

Manes Guzmán, właśc. hiszp. "Manés de Guzmán " (ur. ok. 1168 w Caleruega, zm. 1235 w Gumiel de Izán) – syn bł. Joanny z Azy, starszy brat św. Dominika, jeden z jego pierwszych towarzyszy i pomocników w zakładaniu Zakonu Kaznodziejskiego ("Dominikanie", OP), błogosławiony Kościoła rzymskokatolickiego.
Zachowało się wspomnienie, że był „mężem świętym i rozmodlonym, łagodnym, pokornym, wesołym i miłosiernym”, a równocześnie „żarliwym kaznodzieją”, od 1219 roku zajął się kierownictwem duchowym sióstr klauzurowych.
Kult Manesa Guzmána zatwierdził Grzegorz XVI w dniu 2 czerwca 1834 roku.
Wspomnienie liturgiczne bł. Manesa obchodzone jest 30 lipca lub 18 sierpnia razem z błogosławioną matką.

</doc>
<doc id="180706" url="https://pl.wikipedia.org/wiki?curid=180706" title="Inkluzja społeczna">
Inkluzja społeczna

Inkluzja społeczna (społeczne włączenie; integracja społeczna) – proces włączania jednostek, grup czy kategorii społecznych (np. osób niepełnosprawnych) w funkcjonowanie szerszego społeczeństwa. Jest zjawiskiem odwrotnym do ekskluzji (wykluczenia społecznego, marginalizacji). 
Kraje członkowskie UE od dawna starają się przeciwdziałać ekskluzji poprzez szereg działań inicjowanych przez rządy, organizacje pozarządowe i przedsiębiorstwa prywatne. Wskaźniki statystyczne, związane z zagadnieniami inkluzji społecznej są regularnie zbierane i publikowane przez Eurostat.

</doc>
<doc id="180707" url="https://pl.wikipedia.org/wiki?curid=180707" title="Maria Stuart">
Maria Stuart



</doc>
<doc id="180708" url="https://pl.wikipedia.org/wiki?curid=180708" title="Agora S.A.">
Agora S.A.



</doc>
<doc id="180711" url="https://pl.wikipedia.org/wiki?curid=180711" title="Henry Morgan">
Henry Morgan

Henry Morgan (ur. ok. 1635, zm. 25 sierpnia 1688) – posiadacz ziemski, plantator, walijski bukanier w służbie Karola II, zwany Królem Bukanierów. Po wykupieniu się przybył do Port Royal i pnąc się po stopniach kariery, został przywódcą bractwa. Zdobywał i łupił poszczególne miasta kubańskie, a w 1671 przewodził największej wyprawie bukanierów w dziejach, gdy dowodząc eskadrą 28 okrętów i ponad 1800 ludźmi zdobył Panamę. Wkrótce jednak z większością łupów porzucił bukanierów i czekał na wezwanie króla Karola II przybycia do Londynu. Początkowo, by załagodzić spór z Hiszpanią, został przez Anglików wtrącony do lochu. To nie przekreśliło jego kariery, bowiem wkrótce otrzymał tytuł szlachecki i jako wicegubernator powrócił na Jamajkę. Od tej pory zaciekle zwalczał bukanierów aż do swojej naturalnej śmierci w 1688. Pochowany w Port Royal, w 1692 w czasie trzęsienia ziemi i zatopienia miasta jego grób pochłonęło morze.

</doc>
<doc id="180712" url="https://pl.wikipedia.org/wiki?curid=180712" title="Hans-Jochen Vogel">
Hans-Jochen Vogel

Hans-Jochen Vogel (ur. 3 lutego 1926 w Getyndze, zm. 26 lipca 2020 w Monachium) – niemiecki polityk, działacz Socjaldemokratycznej Partii Niemiec (SPD) i jej przewodniczący w latach 1987–1991, minister na szczeblu federalnym, poseł do Bundestagu, burmistrz Monachium oraz Berlina Zachodniego.
Życiorys.
W 1943 ukończył szkołę średnią w Gießen, po której zaciągnął się do Wehrmachtu, w którym służył do 1945. Od 1946 studiował prawo na uniwersytetach w Marburgu oraz Monachium. Doktoryzował się w 1950. W tym samym roku wstąpił do Socjaldemokratycznej Partii Niemiec. Od 1952 pracował w bawarskim ministerstwie sprawiedliwości, a od 1954 jako sędzia w Traunstein. W 1955 dołączył do administracji państwowej Bawarii. W 1958 został radnym miejskim w Monachium, kierował też działem prawnym miasta. Od 1960 do 1972 sprawował urząd burmistrza bawarskiej stolicy. W międzyczasie w 1970 dołączył do zarządu federalnego SPD.
W latach 1972–1977 pełnił funkcję przewodniczącego socjaldemokratów w Bawarii. Od 1972 do 1981 sprawował mandat deputowanego do Bundestagu. W grudniu 1972 Willy Brandt powierzył mu stanowisko ministra planowania przestrzennego, budownictwa i rozwoju miast w rządzie federalnym. W maju 1974 w gabinecie Helmuta Schmidta przeszedł na urząd ministra sprawiedliwości, który sprawował do stycznia 1981. Objął wówczas stanowisko burmistrza Berlina Zachodniego, w czerwcu tegoż roku zastąpił go jednak chadek Richard von Weizsäcker. Hans-Jochen Vogel został wówczas liderem opozycji w berlińskiej Izbie Deputowanych. Był kandydatem SPD na kanclerza w przegranej kampanii wyborczej w 1983. Uzyskał wówczas ponownie mandat poselski, który wykonywał do 1994. Objął też funkcję przewodniczącego frakcji poselskiej. W 1987 zastąpił Willy'ego Brandta na czele SPD. W 1991 zakończył kolejno kierowanie partią oraz klubem deputowanych socjaldemokratów.
Był bratem chadeckiego polityka Bernharda Vogela.

</doc>
<doc id="180715" url="https://pl.wikipedia.org/wiki?curid=180715" title="Andrzej Chronowski">
Andrzej Chronowski

Andrzej Chronowski (ur. 9 kwietnia 1961 w Grybowie) – polski polityk i działacz związkowy. Senator III, IV i V kadencji (1993–2005), w latach 1997–2000 wicemarszałek Senatu IV kadencji, w latach 2000–2001 minister skarbu państwa, w 2004 poseł do Parlamentu Europejskiego V kadencji.
Życiorys.
Uczęszczał do Szkoły Podstawowej w Krużlowej, a następnie do Liceum Ogólnokształcącego im. Artura Grottgera w Grybowie. W 1985 ukończył studia na Wydziale Odlewnictwa Akademii Górniczo-Hutniczej w Krakowie oraz studium pedagogiczne na tej uczelni. W czasie studiów w latach 1980–1981 brał udział w organizacji strajków studenckich.
Po ukończeniu studiów pracował jako technolog w zakładach PEMOD w Myślenicach (1985–1987). Od 1987 był zatrudniony w Zakładach Naprawczych Taboru Kolejowego „Nowy Sącz”, najpierw w dziale postępu technicznego, a następnie w kuźni jako mistrz produkcji. W latach 1991–1993 pełnił w tym zakładzie funkcję przewodniczącego rady pracowniczej NSZZ „Solidarność”.
Ukończył kurs dla członków rad nadzorczych spółek Skarbu Państwa. Jest niezależnym biegłym rewidentem księgowym.
W 1993 po raz pierwszy został wybrany do Senatu III kadencji z listy NSZZ „Solidarność” w województwie nowosądeckim. Był członkiem prezydium Klubu Senackiego NSZZ „Solidarność”, członkiem Komisji Praw Człowieka i Praworządności, Komisji Inicjatyw i Prac Ustawodawczych oraz Komisji Gospodarki Narodowej.
Ponownie uzyskał mandat senatora w 1997 jako kandydat Akcji Wyborczej Solidarność. W latach 1997–2000 pełnił funkcję wicemarszałka Senatu. W 2001 przewodniczył Klubowi Senackiemu AWS. Od 2000 do 2001 zajmował stanowisko ministra skarbu państwa w rządzie Jerzego Buzka. Był członkiem Ruchu Społecznego AWS i przewodniczącym regionu małopolskiego tej partii.
W 2001 po raz trzeci został wybrany do Senatu z okręgu nowosądeckiego jako kandydat Bloku Senat 2001. Zasiadał w Komisji Regulaminowej, Etyki i Spraw Senatorskich, Komisji Skarbu Państwa i Infrastruktury, Komisji Spraw Unii Europejskiej, był zastępcą przewodniczącego Komisji Gospodarki i Finansów Publicznych. Od 1 maja do 19 lipca 2004 był posłem do Parlamentu Europejskiego. W wyborach w 2005 nie został ponownie wybrany do Senatu, startując z ramienia komitetu Blok Senat 2005. Po porażce w wyborach otworzył w Nowym Sączu kantor wymiany walut.
Życie prywatne.
Żonaty, ma dwoje dzieci.

</doc>
<doc id="180716" url="https://pl.wikipedia.org/wiki?curid=180716" title="Manes Guzman">
Manes Guzman



</doc>
<doc id="180719" url="https://pl.wikipedia.org/wiki?curid=180719" title="Znicz Pruszków (klub sportowy)">
Znicz Pruszków (klub sportowy)



</doc>
<doc id="180720" url="https://pl.wikipedia.org/wiki?curid=180720" title="Bitwa pod Azincourt">
Bitwa pod Azincourt

Bitwa pod Azincourt – starcie zbrojne, które miało miejsce 25 października 1415 roku. Była to jedna z ważniejszych bitew wojny stuletniej.
Doszło do niej w pobliżu miasta i zamku Azincourt (północna Francja), gdzie maszerującym z Normandii w kierunku portu Calais wojskom angielskim króla Henryka V zastąpiła drogę znacznie silniejsza armia Karola VI. Pod nieobecność chorego psychicznie francuskiego monarchy jego wojskami dowodził wielki koniuszy (konetabl) Karol d’Albret. Kluczową rolę w bitwie – wokół której toczy się akcja sztuki "Henryk V" Williama Shakespeare’a – odegrali angielscy łucznicy, stanowiący trzon zwycięskiej armii.
Początek kampanii.
Rozpoczynając kolejny etap wojny w sierpniu 1415 roku 1,5 tys. statków opuściło angielskie porty w Southampton i Portsmouth, obierając kurs na francuskie wybrzeże. Na pokładzie znajdowało się ponad 10 tysięcy ludzi, z czego jak się szacuje około 6–8 tys. łuczników. Poza łucznikami i ciężkozbrojnymi kroniki odnotowały w otoczeniu króla między innymi 120 saperów, 25 ogniomistrzów, 50 bombardierów, 124 cieśli, 13 płatnerzy, a także 15 minstreli, kilku medyków i kapelanów. Anglicy 13 sierpnia wysadzili desant u ujścia Sekwany i rozpoczęli oblężenie pobliskiego Harfleur. Nieoczekiwanie długi opór obrońców twierdzy (wziętej dopiero 22 września) znacznie nadwątlił siły i morale najeźdźców. Wielu żołnierzy chorowało na dyzenterię, pojawiły się problemy z zaopatrzeniem. Zostawiając w Harfleur dwutysięczny kontyngent Henryk V postanowił przeprawić się na północ, do znajdującego się w angielskim władaniu portu Calais.
W tym samym czasie Francuzi gromadzili swe wojska. Nękali przeciwnika już w czasie oblężenia i wymarszu spod Harfleur. Zdawano sobie jednak sprawę, iż nie da się go zatrzymać bez walnej bitwy. Mając w pamięci klęski pod Crécy oraz Poitiers, rada królewska dopiero 20 października zdecydowała o starciu, nakazując wojskom królewskim wyprzedzenie Anglików i przecięcie im drogi do Calais.
Przed bitwą.
Pozbawiona naczelnego wodza armia Karola VI wykonała rozkaz i zatrzymała wroga. Dowodzący w zastępstwie króla Karol d’Albret oraz marszałek Jean II Le Maingre (zwany Boucicaut) chcieli rozstrzygnąć bitwę atakiem rycerstwa. Niektórzy z zebranych pod Azincourt możnych nie chcieli nawet czekać na wiodących posiłki książąt Bretanii, Brabancji czy Andegawenii, choć każdemu z nich towarzyszyło nie mniej niż tysiąc ludzi. Rycerze nie chcieli walczyć u boku złożonych z ludzi niskiego stanu milicji komunalnych, „przeszkadzające” zaś oddziały łuczników i kuszników genueńskich zamierzano odesłać na tyły. Synowie i wnukowie ofiar spod Crécy i Poitiers po raz kolejny liczyli na oczywistą w ich mniemaniu wyższość dobrze urodzonego rycerstwa nad angielskimi plebejuszami, choćby uzbrojonymi w śmiercionośne łuki.
Ofensywny zapał nie oznaczał jednak, iż Francuzi całkowicie zlekceważyli przeciwnika. Doskonale zdawali sobie sprawę, iż długie walijskie cisowe łuki stanowią poważne zagrożenie. W Anglii posługiwali się nimi oficjalnie od 1252 roku zamożniejsi chłopi (najczęściej wolni farmerzy, tzw. yeomani), rzemieślnicy i mieszczanie, którym królewskie prawa nakazywały ćwiczyć po niedzielnej mszy. To spośród nich na czas wojny powoływano oddziały, stanowiące zawsze co najmniej połowę monarszych sił. Sprawność yeomanów we władaniu tą bronią odczuli wcześniej nie tylko Francuzi, liczyli się z nią także angielscy szlachcice, którzy starali się nie prowokować plebejuszy do otwartych buntów. W 1359 w londyńskiej Tower składowano już 20 tys. długich łuków, 850 tys. strzał i 50 tys. cięciw.
Bitwa miała się rozegrać na niewielkiej przestrzeni otoczonej od wschodu lasem Tramecourt, od zachodu zaś lasem Azincourt, który wziął nazwę od niedużej wioski i górującego nad nią zamku. Tysiące ludzi ginąć miało na oddzielającym drzewa 800-metrowym polu, długim na około trzy kilometry. W nocy przed bitwą, gdy obie armie obozowały naprzeciwko siebie, rozpętała się burza, zamieniając równinę w grzęzawisko.
Bitwa.
Rankiem w dniu św. Kryspina (25 października) po jednej stronie równiny, za prowizoryczną palisadą z okutych żelazem pali i ze skrzydłami wysuniętymi ku przodowi, stanęły wojska angielskie. Kilometr dalej, po drugiej stronie, niezdyscyplinowana armia francuskich feudałów. Wzajemna obserwacja trwała cztery godziny. Francuzi na oczach głodnego wroga w spokoju skonsumowali śniadanie. Armia Henryka stała w milczeniu, oczekując na atak.
Jako że każdy z francuskich rycerzy walczył o sławę, na nic zdały się kierowane pod adresem feudałów prośby Wielkiego Koniuszego o wstrzymanie ataku, dopóki ziemia nie przeschnie. Towarzyszących Francuzom genueńskich kuszników (w liczbie około 3000) przesunięto na tyły, pamiętając o ich rzezi w pierwszej fazie bitwy pod Crécy. Rycerze byli przekonani, że przy przewadze liczebnej niewielka armia angielska zostanie zgnieciona ciężarem koni i jeźdźców. Ukształtowanie terenu sprzyjało jednak obronie, uniemożliwiając manewry na skrzydłach. Ściśnięte wojska francuskie stanąć musiały w rozciągniętych między lasami dwóch głębokich liniach pieszych oraz trzeciej, którą stanowiła jazda. Fakt, że linie te (zwane batalionami) nie mogły być użyte równocześnie, niwelował przewagę liczebną na korzyść Anglików.
Około godziny 11 Henryk przemówił do swoich ludzi, przypominając, że o ile lordowie, baronowie czy on sam mogą liczyć na przeżycie bitwy i wykupienie się z niewoli, o tyle ludzie z gminu nie mają innego wyjścia aniżeli zwyciężyć. Łucznicy angielscy i walijscy wysunęli się do przodu, zatrzymali około 300 m przed francuską pierwszą linią (maksymalny zasięg długich łuków), wbili piki w ziemię i wypuścili strzały (każdy łucznik miał ich przy sobie co najmniej 70). Francuzi odpowiedzieli bezładnym atakiem; wielu rycerzy pospadało z trafionych strzałami koni, zanim dotarli do angielskich linii, kolejni nacierający mieli do pokonania nie tylko grząski grunt, ale także wijących się w błocie towarzyszy. W dodatku masa szarżującej konnicy nie mogła pomieścić się na wąskim pasie pola bitwy, ograniczonego z obu stron gęstym lasem.
Mimo dużych strat Francuzi ciągle mieli bardzo dużą przewagę liczebną, a skoro tak ważną rzeczą było wzięcie do niewoli jak największej liczby jeńców z dobrych rodów angielskich, francuscy piesi zbrojni i rycerze ruszyli wprost na walny huf angielski, dotarli do jego centrum i odrzucili go. Ciągle stanowili jednak wyśmienity cel dla strzelających ze skrzydeł łuczników. Angielskie łuki miały ograniczoną skuteczność przebijania doskonałych zbroi płytowych (jednych z najlepszych w Europie), ale było wielu rycerzy słabiej opancerzonych. Jeszcze łatwiejszym celem były konie i padały one jeden po drugim. Gdy oddziały francuskie ruszyły przez błoto, niektóre z postrzelonych koni (z uwagi na panujący na równinie tłok) przewracały się, w efekcie domina pociągając za sobą inne. Na widok łamiących się szeregów wroga wielu Anglików chwyciło za miecze, halabardy i topory, bezlitośnie wyrzynając niemogącą wydostać się z błota francuską szlachtę. Nadejście drugiej linii francuskiej (około 3000 ludzi) oraz szarża spóźnionego księcia Brabancji niewiele zmieniły, nadmierne zagęszczenie pola i utrudniony przez błoto marsz ograniczyły bowiem ruchy ciężkozbrojnych. Nie mogli skutecznie dosięgnąć lżej uzbrojonych (a zatem zwrotniejszych) Anglików, ani przekroczyć dzielących ich od wroga zwałów ciał. Ginęli więc lub wycofywali się ku obserwującym rzeź towarzyszom trzeciej linii.
Rzeź jeńców.
W trakcie najzacieklejszego etapu walk król Henryk V zadecydował o rzuceniu do boju także obozowej czeladzi. Pozbawiony ochrony tabor padł łupem miejscowych wieśniaków (w ich ręce wpadły klejnoty koronne i królewski skarbiec). Napad na obóz oraz napięcie wywołane oczekiwaniem na kolejne francuskie uderzenie pchnęły władcę do podjęcia trudnej decyzji. Bojąc się buntu około tysiąca wziętych już jeńców (w tym wielu wysokiego rodu), w chwili czołowego zagrożenia przez francuskie rycerstwo wydał rozkaz ich zabicia. Spowodowało to konsternację, wywołaną nie tyle odrazą do mordowania bezbronnych, ile przede wszystkim oczekiwaniami podwładnych Henryka na wysoki okup. Taka praktyka była nie tylko zwyczajem epoki, ale i istotną motywacją do walki. Król nie zamierzał jednak zmieniać zdania, a wyznaczonych do przeprowadzenia egzekucji dwustu walijskich łuczników nie miało żadnego interesu finansowego w ocaleniu jeńców. Rzeź przerażonych Francuzów wstrzymano, dopiero gdy stało się jasne, że do kolejnych szarż przeciwnika nie dojdzie. O ile dziś ocena decyzji króla może wzbudzać wątpliwości, to współcześni mu kronikarze podchodzili do sprawy ze zrozumieniem. Rozkaz uznano za w danych okolicznościach racjonalny, a szybkie powstrzymanie rzezi po ustąpieniu zagrożenia dowodziło tylko jego pragmatycznego podłoża.
Po bitwie.
Starcie zakończyło się pełnym zwycięstwem Anglików. Wyczerpana bojem, pozbawiona koni i obciążona około 1,5 tys. jeńców (do niewoli trafił m.in. marszałek Boucicaut) zwycięska armia nie miała zamiaru ścigać pierzchających Francuzów. Zgodnie ze zwyczajem król pozostał dzień na polu bitwy, po czym, nieniepokojony, wyruszył do Calais. Dotarł tam 29 października i, po trwającej blisko miesiąc regeneracji sił, pożeglował do Anglii.
Pod Azincourt w ciągu blisko czterech godzin francuska administracja cywilna i wojskowa straciła najwyższe kadry. W bitwie i podczas rzezi jeńców śmierć poniósł głównodowodzący – konetabl Karol d’Albret – a ponadto trzech książąt (w tym książę Brabancji, którego nie rozpoznano na czas, gdyż z pośpiechu założył cudzą zbroję), 5 hrabiów, 90 baronów oraz 1560 rycerzy, co oznaczało dla Francji stratę niemal połowy jej stanu szlacheckiego. W jeden dzień zniknęli wszyscy królewscy zarządcy (baliwowie) północnej Francji i wielu wysokich dygnitarzy królestwa. Wiele rodzin nie podniosło się po stracie mężów i synów lub po opłaceniu za nich rujnującego okupu.
Po bitwie zaginął też Oriflamme, bojowy proporzec królów Francji.

</doc>
<doc id="180721" url="https://pl.wikipedia.org/wiki?curid=180721" title="Burmistrzowie Berlina">
Burmistrzowie Berlina

Lista burmistrzów Berlina oraz Berlina Zachodniego:
"Oberbürgermeister" (nadburmistrzowie) Berlina w latach 1809–1948.
Lista nadburmistrzów po wprowadzeniu nowego prawa miejskiego w 1808 roku, w nawiasach podano okres sprawowania urzędu:
"Oberbürgermeister" (nadburmistrzowie) Berlina wschodniego w latach 1948–1989.
Lista nadburmistrzów Berlina wschodniego, w nawiasach podano okres sprawowania urzędu:
"Regierende Bürgermeister" (rządzący burmistrzowie) Berlina od 1948 do zjednoczenia Niemiec.
Lista nadburmistrzów Berlina Zachodniego, w nawiasach podano okres sprawowania urzędu:

</doc>
<doc id="180722" url="https://pl.wikipedia.org/wiki?curid=180722" title="Just Fontaine">
Just Fontaine

Just Fontaine (ur. 18 sierpnia 1933 w Marrakeszu, zm. 1 marca 2023 w Tuluzie) – francuski piłkarz, który występował na pozycji napastnika oraz trener.
Kariera.
Zasłynął jako król strzelców mundialu w 1958, kiedy zdobył 13 goli w zaledwie sześciu spotkaniach. Nikt do tej pory nie pobił jego rekordu na jednych mistrzostwach. Francuzi nazywali go „Monsieur Dynamite”. Poza tym był dwukrotnym królem strzelców ligi francuskiej (zdobył ten tytuł również w Maroku w US Marocaine Casablanca), mistrzem Francji z Nice (1956) i Stade de Reims (1958 i 1960). Z Reims awansował w 1959 roku do finału Pucharu Europy. Karierę zakończył już trzy lata po mundialu, gdy w odstępie kilku miesięcy dwukrotnie złamał nogę. W 1967 roku był selekcjonerem reprezentacji Francji, ale prowadził ją tylko w dwóch meczach. W reprezentacji trójkolorowych rozegrał 21 spotkań i zdobył 30 bramek. W 450 oficjalnych meczach zdobył 400 goli.
Just Fontaine został pierwszym piłkarzem w historii mistrzostw świata, który w każdym meczu turnieju finałowego mistrzostw zdobył bramkę. Na mistrzostwach świata 1958 Fontaine strzelił gola w każdym z sześciu meczów Francji. Wyczyn ten powtórzył w 1970 r. Jairzinho (Brazylia). Wcześniej, w 1950 r. Alcides Ghiggia (Urugwaj) też strzelał gole we wszystkich meczach swego zespołu, ale tylko w czterech.
W 2004 został umieszczony na liście FIFA 100 przez Pelé.
Sukcesy.
Reprezentacyjne.
Mistrzostwa świata

</doc>
<doc id="180723" url="https://pl.wikipedia.org/wiki?curid=180723" title="Herb powiatu pleszewskiego">
Herb powiatu pleszewskiego

Herb powiatu pleszewskiego nawiązuje bezpośrednio do herbu Pleszewa. Herb Pleszewa jest kontynuacją historycznych pieczęci przełomu XVII i XVIII wieku. Najistotniejszym elementem tego herbu jest kamienna wieża z czterema blankami wsparta na czterech kulach (historycznie kule te często przyjmowały postać gwiazd bądź wierzchołków wzgórz). Herb powiatu pleszewskiego ustanowiony został na bazie herbu Pleszewa, wzbogacony o sześć gwiazd pięcioramiennych. W heraldyce przyjmuje się, że gwiazda oznacza stany, prowincje, hrabstwa, tj. określone jednostkowe elementy większej całości. Sześć gwiazd symbolizuje sześć gmin tworzących powiat pleszewski. Kolorystyka herbu nawiązuje także do herbu Pleszewa, tj. pole tarczy niebieskie, wieża kamienna biała (srebrna), a gwiazdy i kule złote (żółte).

</doc>
<doc id="180725" url="https://pl.wikipedia.org/wiki?curid=180725" title="Fundacja Kwiaty Polskie">
Fundacja Kwiaty Polskie

Fundacja Kwiaty Polskie – gdańska fundacja zajmująca się 
działaniami na rzecz osób niepełnosprawnych i pomocą społeczną - rodzinom i osobom w trudnej sytuacji życiowej z tytułu choroby dzieci lub niewydolności socjalnej.
Fundacja istnieje od lutego 2005. Jej powstanie było formą ujęcia w ramy organizacyjne wieloletniej aktywności pomocowej grupy przyjaciół z trójmiejskiego środowiska małego biznesu. Fundacja od chwili powstania posiada status organizacji pożytku publicznego.
Fundacja jest inicjatorem szeregu przedsięwzięć na rzecz doraźnej i długofalowej pomocy osobom niepełnosprawnym, skrajnie ubogim i niezaradnym życiowo. Od roku 2007 Fundacja skoncentrowała swoją aktywność statutową na pomocy rodzinom z dziećmi dotkniętymi porażeniem mózgowym, dysfunkcją narządów ruchu i cukrzycą. Nadal wspomagane są rodziny o niskim statusie ekonomicznym i socjalnym.
Na stałe pod opieką Fundacji znajduje się ponad 200 rodzin.
Dla swych podopiecznych FKP zorganizowała – w Jastrzębiej Górze i Gostomiu – wypoczynek letni połączony z rehabilitacją dla 75 dzieci z różnymi dysfunkcjami.
Podopieczni Fundacji uczestniczą w cyklicznych weekendowych wyjazdach terapeutyczno-rehabilitacyjnych do nadmorskich miejscowości wypoczynkowych.
W przeszłości Fundacja Kwiaty Polskie była edytorem poradników dla ludzi bezdomnych i bezrobotnych. Na terenie 10. największych w Polsce dworców kolejowych FKP kolportowała ulotki informacyjne o formach pomocowych na rzecz ludzi bezdomnych. Fundacja uruchomiła alarmowy telefon informacyjny dla ludzi bezdomnych. Fundacja jest inicjatorem projektu "Imienna Karta Usług Socjalnych" dla ludzi bezdomnych. Realizacja tego projektu miała miejsce na przełomie listopada i grudnia 2005 roku. Celem tego przedsięwzięcia było zebranie dokładnych danych statystycznych o bezdomnych w regionie w porównawczym odniesieniu do skali ogólnopolskiej.
Pod patronatem Fundacji, w okresie przedświątecznym pod hasłem "Bank chleba", organizowane są zbiórki i dystrybucja artykułów żywnościowych z przeznaczeniem dla najuboższych mieszkańców Trójmiasta.
Laur Stokrotek Dobroci.
Laur Stokrotek Dobroci to honorowe wyróżnienie, które ustanowiła Fundacja Kwiaty Polskie, nadając je decyzją swej kapituły osobom szczególnie zasłużonym w dziele pomocy ludziom pozostającym w trudnym położeniu. Dotychczas Laur Stokrotek Dobroci otrzymali: 
Laurem Stokrotek Dobroci wyróżniane są także organizacje i stowarzyszenia, których aktywność statutowa jest tożsama z profilem działalności Fundacji Kwiaty Polskie.

</doc>
<doc id="180726" url="https://pl.wikipedia.org/wiki?curid=180726" title="Ludwik Finkel">
Ludwik Finkel

Ludwik Michał Emanuel Finkel (ur. 20 marca 1858 w Bursztynie, zm. 24 października 1930 we Lwowie) – polski historyk, bibliograf, encyklopedysta, profesor oraz rektor Uniwersytetu Lwowskiego.
Życiorys.
Był synem Jakuba (adiunkta sądowego) i Anny z Warnickich. Uczęszczał do szkoły ludowej w Grzymałowie, następnie do C. K. I Gimnazjum w Tarnopolu; w latach 1877–1881 studiował historię, filozofię i historię literatury na Uniwersytecie Lwowskim, m.in. pod kierunkiem Aleksandra Hirschberga, Juliana Ochorowicza i Romana Pilata. Jego mentorem i mistrzem był, teraz już trochę zapomniany, Ksawery Liske. Serdecznym przyjacielem był, przedwcześnie zmarły, wspaniale się zapowiadający historyk, Stanisław Lukas. Na podstawie pracy "Marcin Kromer, historyk polski XVI wieku" obronił w 1882 doktorat filozofii na Uniwersytecie Lwowskim; uzupełniał studia na uniwersytetach w Berlinie (m.in. pod kierunkiem Theodora Mommsena) i w Paryżu (1882–1884). Pracował przez krótki czas jako asystent w Archiwum Krajowym Aktów Grodzkich i Ziemskich we Lwowie, w 1885 został wykładowcą historii nowożytnej Polski i powszechnej oraz historii literatury polskiej w Wyższej Szkole Rolniczej w Dublanach; w 1886 habilitował się. Pozostawał związany z Akademią w Dublanach do 1899, ale już w 1892 podjął pracę na Uniwersytecie Lwowskim jako profesor nadzwyczajny i kierownik Katery Historii Austriackiej. W 1899 został profesorem zwyczajnym, pełnił funkcję dziekana Wydziału Filozoficznego (1901/1902), prorektora (1912/1913), rektora (1911/1912); w 1918 objął Katedrę Historii Nowożytnej, którą kierował do końca życia. W 1900 zainicjował działalność Powszechnych Wykładów Uniwersyteckich we Lwowie.
Był encyklopedystą i redaktorem naczelnym dwóch polskich encyklopedii. W latach 1898–1912 Encyklopedii zbioru wiadomości z wszystkich gałęzi wiedzy wydanej nakładem Macierzy Polskiej, a później także Encyklopedii podręcznej ilustrowanej z lat 1905–1906.
Od 1900 był członkiem korespondentem AU (późniejszej PAU), od 1910 jej członkiem czynnym; od 1888 brał udział w pracach Komisji Historycznej AU. Należał także do Towarzystwa Historycznego we Lwowie (1890–1903 sekretarz, 1914–1923 prezes), Towarzystwa Naukowego we Lwowie (1920 członek czynny), Poznańskiego Towarzystwa Przyjaciół Nauk (1928 członek honorowy); był członkiem korespondentem Muzeum w Rapperswilu oraz prezesem Macierzy Polskiej. Był członkiem Rady Wykonawczej Macierzy Polskiej, członkiem korespondentem Towarzystwa Muzeum Narodowego Polskiego w Rapperswilu od 1897. 
Uniwersytet Wileński uhonorował go "doktoratem honoris causa" w 1927, otrzymał ponadto Medal Polskiego Towarzystwa Historycznego "Za Bibliografję Historji Polskiej" autorstwa profesora Wojciecha Przedwojewskiego; w ten sposób wyróżniono najbardziej znaczące dzieło Finkla.
Prace nad "Bibliografią historii Polski" Ludwik Finkel zainicjował w połowie lat 80. XIX wieku wspólnie z Henrykiem Sawczyńskim. Pierwszy tom ukazał się w 1891, tom trzeci - w 1906. Bibliografia obejmowała materiały źródłowe oraz prace naukowe, dotyczące dziejów Polski do 1815, opublikowane do 1900; było to łącznie 34305 pozycji. Ponadto Finkel zajmował się w pracy naukowej dziejopisarstwem Marcina Kromera, polityką zagraniczną ostatnich Jagiellonów, historią Uniwersytetu Lwowskiego. Badał twórczość Mikołaja Sępa Szarzyńskiego oraz poetów romantycznych, przygotował krytyczne wydanie kroniki Galla Anonima. Brał udział w zjazdach polskich historyków i historyków literatury, dokonał analizy dorobku wszystkich Zjazdów Historyków Polskich do 1925.
W 1928 otrzymał tytuł honorowego obywatela Lwowa (wręczony w 1929).
27 października 1930 został pochowany na cmentarzu Łyczakowskim.
Uczniowie.
Do grona jego uczniów należeli m.in. Janina Franklówna, Natalia Gąsiorowska, Kazimierz Hartleb, Stanisław Kot, Stanisław Loewenstein, Henryk Mościcki, Irena Porębska, Kazimierz Tyszkowski. Wysoko dorobek Finkla oceniał m.in. Oswald Balzer.
Publikacje.
Ogłosił ponad 300 prac. Był redaktorem „Kwartalnika Historycznego” i pisma „Muzeum”, a już w czasach szkolnych kierował kółkiem samokształceniowym „Echo Wolności” i redagował tygodnik „Echo” (1875–1877). Niektóre publikacje:

</doc>
<doc id="180727" url="https://pl.wikipedia.org/wiki?curid=180727" title="Flaga powiatu pleszewskiego">
Flaga powiatu pleszewskiego



</doc>
<doc id="180728" url="https://pl.wikipedia.org/wiki?curid=180728" title="Kod uzupełnień do jedności">
Kod uzupełnień do jedności

Kod uzupełnień do jedności to sposób zapisu liczb całkowitych oznaczany jako ZU1 lub U1. Liczby dodatnie zapisywane są jak w naturalnym kodzie binarnym, przy czym najbardziej znaczący bit – traktowany jako bit znaku – musi mieć wartość 0. Do reprezentowania liczb ujemnych wykorzystywana jest bitowa negacja danej liczby, co sprawia, że bit znaku ma wartość 1. Wynika z tego również występowanie dwóch reprezentacji zera: +0 (00000000U1) i −0 (11111111U1). W związku z tym liczby zapisane w ZU1 na "n" bitach pochodzą z zakresu:
formula_1
co daje zakres identyczny jak w reprezentacji znak-moduł. Dla 8 bitów (bajta) są to liczby od −127 do 127.
Porównanie U1 z U2.
Dla reprezentacji bitowej, w której najstarszy bit jest równy 0 (0xxxxxx...x), nie ma znaczenia, czy jest to reprezentacja U1 czy U2 – wartość liczby jest taka sama (patrz: Kod znak-moduł). Reprezentacje z najstarszym bitem równym 1 oznaczają ujemne liczby lub −0 w U1 oraz ujemne liczby w U2 (patrz: Kod znak-moduł), stąd jeśli reprezentację bitową 1xxxxx...x potraktować jako zapis U1, liczba będzie o 1 większa, niż gdyby potraktować go jako U2.
Dodawanie i odejmowanie.
Dodawanie liczb w U1 jest podobne do dodawania liczb binarnych, z tą różnicą, że powstałe przeniesienie poza najstarszy bit należy dodać do wynikowej sumy. Na przykład obliczając wartość wyrażenia 7 + (−3) oczekujemy wyniku 4. Dodając binarnie te liczby zapisane w kodzie U1, dostaniemy liczbę 3 oraz przeniesienie, które dodajemy do otrzymanej liczby aby otrzymać ostateczny wynik 4:
 111111 (przeniesienia na poszczególnych bitach)
 00000111U1 710
 + 11111100U1 −310
 100000011
 00000011U1 310 (wynik obcięty do zakresu liczby)
 + 00000001U1 110 (dodajemy przeniesienie)
 00000100U1 410 (ostateczny wynik)
Aby wykonać odejmowanie wystarczy odwrócić bity drugiej liczby i tak powstałe liczby dodać.

</doc>
<doc id="180729" url="https://pl.wikipedia.org/wiki?curid=180729" title="B-47 Stratojet">
B-47 Stratojet



</doc>
<doc id="180733" url="https://pl.wikipedia.org/wiki?curid=180733" title="Olgierd Giedyminowicz">
Olgierd Giedyminowicz

Olgierd (starorus. "Олгиерд", ur. ok. 1296 lub ok. 1304", zm. 24 maja 1377) – książę witebski i krewski, następnie wielki książę litewski w latach 1345–1377, jeden z synów Giedymina, a także członek rodziny Giedyminowiczów. Był rodzonym bratem Anny Aldony Giedyminówny, żony Kazimierza III Wielkiego – króla Polski, a także ojcem Władysława II Jagiełły. 
Olgierd stał się wielkim księciem litewskim po zamachu na swojego brata, Jewnutę, którego dokonał wraz z innym bratem, Kiejstutem. Konflikt pomiędzy braćmi ostatecznie został zażegnany, a Jawnuta został księciem Zasławia. 
Po przejęciu rządów, Olgierd prowadził liczne wojny z Zakonem Krzyżackim. Po serii zwycięstw odniósł ogromną porażkę w bitwie nad Strawą w 1348 roku, której skutki mocno osłabiły Wielkie Księstwo Litewskie. Jeszcze w tym samym roku stracił wpływy w Pskowie i Nowogrodzie Wielkim, a w 1349 roku we Lwowie i Haliczu. 
Lata niepowodzenia dosięgnęły jednak lepszych czasów, a Olgierd rozpoczął przyłączanie terenów Rusi do Wielkiego Księstwa Litewskiego. W 1352 r. do kraju został na stałe przyłączony Wołyń, w 1356 r. opanowany Smoleńsk, w rok później — Briańsk, w 1362 r. Kijów wraz z otaczającymi ziemiami. W następnym roku Wielkie Księstwo pokonało Tatarów w bitwie nad Sinymi Wodami i utrwalili swój stan posiadania na Podolu. W siódmej dekadzie XIV stulecia opanowali ziemię czernihowsko-siewierską, odzyskali też wyraźne wpływy w Pskowie i Nowogrodzie Wielkim. Dla Moskwy – Olgierd okazał się trudnym rywalem. 
Olgierd jest protoplastą Olgierdowiczów i przodkiem Jagiellonów, Olelkowiczów, Trubeckich, Bielskich, Mścisławskich, Hurkowiczów, Kobryńskich i Sanguszków. 
Historia.
Witebsk i ślub.
Ekspansja Wielkiego Księstwa Litewskiego na Ruś zaczęła się już za panowania Mendoga, który opanował Nowogródek i Połock'. Jednakże proces ustalania charakteru państwowości wielkolitewskiej rozpoczął się w przede wszystkim za czasów wielkiego księcia Giedymina, kiedy to zajęty został Witebsk, Pińsk, Turów, Wołyń'. Należy przy tym zaznaczyć, że ekspansja ta miała charakter pokojowy – Giedymin żenił swych synów z księżniczkami ruskimi".
Pierwszym nabytkiem na Rusi było księstwo witebskie z siedzibą w Witebsku, kiedy to syn Giedymina – Olgierd – około 1318 roku, ożenił się z Anną, córką księcia witebskiego (Michała Konstantynowicza?)', a w 2 lata później po śmierci teścia objął tam rządy'.
Za sprawą małżeństw z księżniczkami ruskimi, inny syn Giedymina, Lubart, zasiadł na Wołyniu, a wnukowie Giedymina, Koriatowicze, zasiedli na Podolu".
Zdobycie Możajska.
Pod koniec 1340 roku Iwan Daniłowicz wraz z Złotą Ordą podjął wielką wyprawę na Smoleńsk, który pozostawał spornym terytorium pomiędzy Wielkim Księstwem Litewskim, a Wielkim Księstwem Moskiewskim, a zarazem kluczem do panowania nad ziemiami, pomiędzy tymi państwami. Wbrew ówczesnym nadziejom Iwana, jego połączone wojska z Tatarami, zostały odparte spod Smoleńska. Już rok później, bo w 1341 roku, rezydujący w Witebsku Olgierd urządził wyprawę odwetową na Możajsk, który został przez niego zdobyty".
Testament Giedymina.
W grudniu 1341 roku Jawnuta został wyznaczony przez umierającego ojca, Giedymina, na wielkiego księcia i zajął tron w Wilnie'. Kiejstut natomiast dostał Troki, Olgierd, będący już księciem witebskim, dostał Krewo. Narymunt zasiadł w Pińsku', a Koriat – jak świadczy ' – miał dostać Nowogródek, Wołkowysk i Mścibochów, rozciągające się do rzeki Słuczy', a więc całe późniejsze województwo nowogrodzkie, z wyjątkiem Słonimia na Rusi, który rzekomo miał dziedziczyć jego brat Monwid wraz z Kiernowem'. Wreszcie Lubart dziedziczył Wołyń po swoim teściu, nieznanym księciu włodzimierskim'.
Każdy z nich oprócz dzielnicy miał również prowadzić coś w rodzaju ściślejszej polityki. Do Jawnuty, jako nowego władcy, należało dźwiganie ciężaru spraw ogólnopaństwowych. Olgierd miał kierować polityką wielkolitewską wobec północno-wschodniej Rusi. Koriat działał wraz z Narymuntem i Lubartem na Rusi południowej, utrzymywał stosunki, głównie z Tatarami. Lubart przede wszystkim z Zjednoczonym Królestwem Polskim, Kiejstut z Mazowszem, a zwłaszcza z zakonem krzyżackim. Monwidowi przypadała prawdopodobnie rola rzecznika wielkolitewskiego wobec zakonu inflanckiego".
Wsparcie Pskowa.
W 1342 roku Olgierd pomógł księciu Pskowa z Rzeczypospolitej Nowogrodzkiej w walce z Zakonem Inflanckim, a następnie wraz razem z Kiejstutem grabił ziemie państwa zakonnego".
Zamach na Jawnutę.
Wydarzenia mające miejsce w pierwszych latach po śmierci Giedymina zdawały się zapowiadać, że Wielkie Księstwo Litewskie wejdzie w okres rozbicia dzielnicowego, tak jak to bywało pośród innych wczesnofeudalnych monarchii europejskich. Jednakże z powodu nieustannej obawy przed państwem krzyżackim, dla którego odparcia niezbędne było utrzymanie spójności i rozszerzenie posiadłości wielkolitewskich na Rusi, a także zagrożenia w postaci Zjednoczonego Królestwa Polskiego i Wielkiego Księstwa Moskiewskiego, wymagane było przywrócenie silnej władzy wielkoksiążęcej, a także przezwyciężenie tendencji do rozdrabniania państwa"".
Tymczasem zakon krzyżacki wraz z czeskim królem Janem, węgierskim królem Ludwikiem i innymi sprzymierzeńcami, zorganizował potężną wyprawę przeciwko Wielkiemu Księstwu Litewskiemu. Prawdopodobnie, z powodu zagrożenia wynikającego z tej wyprawy', Olgierd i Kiejstut postanowili mimo wszystko usunąć z tronu nieudolnego Jawnutę'. "Kronika Bychowca" jako pretekst do tych działań, podaje śmierć protektorki Jawnuty, wielkiej księżnej Jewny', zmarłej około 1344 roku'.
Choć spisek zawiązany przeciw Jawnucie nie przebiegał dokładnie w taki sposób, jak bracia wcześniej ustalili, to zakończył się on pełnym sukcesem', w związku z czym, zimą pomiędzy 1344 a 1345 rokiem, Jawnuta został usunięty z tronu'. Olgierd i Kiejstut opanowali Wilno bez rozlewu krwi', a kompletnie zaskoczony Jawnuta zbiegł do Moskwy, gdzie 25 września 1345 roku', zgodził się przyjąć chrzest prawosławny, otrzymując imię Iwan'. Jeszcze jesienią tego samego roku', za zgodą Kiejstuta, nowym wielkim księciem litewskim został Olgierd".
Do tej pory pięciu synów Giedymina pozostawało poganami (Jewnuta, Moniwid, Witold', Olgierd i Kiejstut), a trzech chrześcijanami (Hleb Narymunt, Michał Koriat oraz Dymitr Lubart)'. Przyjęcie prawosławia przez Jawnutę sprawiło, że stracił prawdo do rządów w Wielkim Księstwie Litewskim". 
Pierwsze wojny władcy.
Konflikty z Krzyżakami.
Gdy rozpoczęła się wyprawa Krzyżaków i ich sojuszników na W. K. L., dobiegła ich wiadomość, że Olgierd najechał Sambię, należącą do strefy wpływów zakonu krzyżackiego. Napastnicy wycofali się szybko z Wielkiego Księstwa i wtedy okazało się, że wieść była fałszywa. Albowiem Olgierd wraz z Kiejstutem rzucił wszystkie swoje siły na Inflanty, spalił kilka grodów i niszczył kraj nieprzyjacielski aż po Rygę'. Sukces ten przypieczętował panowanie wielkiego księcia Olgierda'.
Inicjatorem nieustannych walk w latach 1345–1347 była zdobywająca przewagę strona wielkolitewska, wyprawy organizowali i uczestniczyli w nich zarówno Olgierd, jak i Kiejstut'. W 1346 roku, wojska Wielkiego Księstwa Litewskiego najechały Semigalię i Sambię, a w 1347 łupili Prusy'.
Wojna z Nowogrodem.
Pierwsze lata rządów Olgierda zaznaczyły się też jego wystąpieniami wobec północnej Rusi. Oburzony na posadnika nowogrodzkiego Ostafieja za to, że ten łajał go „psom", Olgierd wyprawił się w 1346 r. na włości nowogrodzkie. Zmusił też Nowogród, by w 1347 r. wziął z nim „mir""".
Pojednanie z Jawnutą.
Po przewrocie w kraju, z Wielkiego Księstwa Litewskiego zbiegł również, wspierający Jawnutę Narymunt'. Znalazł on schronienie u Złotej Ordy, jednakże rychło w 1346 roku powrócił do kraju i pogodził się z braćmi'. W ślad za nim poszedł Jawnuta, który nie otrzymawszy pomocy w Moskwie od szwagra Semena, powrócił do kraju w 1347 roku'. Jawnuta zmuszony był ukorzyć się przed swoim bratem Olgierdem i otrzymał we władanie Zasław, zlokalizowany na ziemiach staroruskich. W ten sposób pomimo wcześniejszych zatargów, ponownie włączył się w życie państwa'.
Bitwa nad Strawą.
Po serii zwycięskich dla Wielkiego Księstwa Litewskiego bitew w latach 1345–1347, Krzyżacy wtargnęli na centralne ziemie państwa wielkolitewskiego'. W dniu 2 lutego 1348 r. nad rzeczką Strawą, a więc w sercu dawnej ziemi wielkolitewskiej, doszło do ogromnego starcia zbrojnego Krzyżaków z Wielkim Księstwem Litewskim. Na plac boju nadciągnęli liczni książęta ze zbrojnymi hufcami wielkolitewskimi, a także ruskimi z Włodzimierza, Brześcia, Witebska, Połocka i Smoleńska. I choć Olgierd zgromadził tu siły z całego państwa, bitwa zakończyła się porażką W. K. L., którego wojska doznawszy wielu strat musiały ujść z pola bitwy. Z relacji Krzyżaków wynikało, że byli niewiarygodnie zaskoczeni, iż w tak małej rzeczce, jak Strawa, potonęły tysiące „pogan". Zginął w tej walce książę Narymunt (najprawdopodobniej również i Monwid), a Wielkie Księstwo nękane napadami z Zakonu Krzyżackiego i Zakonu Kawalerów Mieczowych, przeżywało krytyczne chwile. Musiała walczyć i wytężać siły aż na pięciu frontach: wobec Zakonu w Prusach i Inflantach, Tatarów, wobec Moskwy i Polski. Toteż władcy wielkolitewscy, rozumiejąc grozę sytuacji, podjęli wysiłki dyplomatyczne, by zapewnić sobie pokój przynajmniej ze strony dwóch przeciwników'.
I poselstwo do Tatarów.
Olgierd wysłał swojego brata Koriata, na poselstwo do Tatarów wraz z kniaziem Szymonem Swisłockim w 1348 roku'. Celem tej podróży było wyjednanie pomocy przeciwko księciu moskiewskiemu, Szymonowi Pysznemu. Poselstwo skończyło się zresztą niepomyślnie, ponieważ wskutek intryg moskiewskich Koriat został uwięziony przez Tatarów, a następnie wydany księciu moskiewskiemu'. Książę Szymon zmusił następnie Olgierda do zapłacenia okupu w zamian za powrót Koriata, do Wielkiego Księstwa Litewskiego"". 
Utrata Pskowa i Nowogrodu.
Jeszcze w 1348 roku, Wielkie Księstwo Litewskie utraciło wpływy w Pskowie i Nowogrodzie'. Co prawda w Pskowie władał książę wielkolitewski Juri Witowtowicz, ale kiedy zmarł, Pskowianie oświadczyli, że więcej nie chcą za namiestników książąt z Wielkiego Księstwa. Olgierd zastosował z tego powodu represje: nakazał pojmać kupców pskowskich w W. K. L. i pozajmować im „towar”, po czym wypuścił ich za okupem, jego syn natomiast, książę potocki Andrzej, złupił liczne pskowskie wsie'.
II poselstwo do Tatarów.
W 1349 roku Semen i Aiksza Koriatowicze, bratankowie Olgierda, udali się z jego ramienia do Dżanibeka, chana Tatarów. Celem tego poselstwa była chęć pozyskania Złotej Ordy przeciw Moskwie. Dwaj dalsi Koriatowicze, Jerzy i Aleksander, siedzieli wówczas na Podolu i wspólnie z Olgierdem byli żywo zainteresowani tak postawą Ordy'. Misja Koriatowiczów skończyła się niepowodzeniem, kolejni posłowie zostali wydani przez chana wielkiemu księciu moskiewskiemu, Szymonowi Pysznemu'.
Utrata Rusi Czerwonej.
"Kronika katedralna krakowska" informuje, że w 1349 roku Kazimierz Wielki wkroczył na Ruś z licznym wojskiem'. Zdobył w całości Ruś Czerwoną i część Wołynia, wraz ze wszystkimi grodami i miastami'. Bratu Olgierda, Lubartowi, oddał jedynie z „własnej dobrej woli” miasto Łuck, wraz z okolicznym terytorium. "Rocznik miechowski" podaje, że pod koniec tego samego roku „król Kazimierz wszedł w posiadanie ziemi ruskiej". Wydaje się, że była to akcja, którą król Polski starannie przemyślał i przygotował, bez udziału Ludwika Andegaweńskiego, zaangażowanego wówczas w sprawy Dalmacji. Wykorzystał świeżą porażkę Wielkiego Księstwa Litewskiego w wojnie z Zakonem, a z osobna zabezpieczył się od strony tatarskiej. Mamy bowiem w tym samym źródle w pełni wiarygodne twierdzenie, pierwszą w rzędzie trzech informacji z roku 1349, a więc dotyczącą zapewne pierwszych jego miesięcy, że „do króla Polski przybyli posłowie Tatarów". Z całą pewnością pomyślny przebieg rozmów z nimi ośmielił Kazimierza Wielkiego do wyprawy przeciw Lubartowi. Już 5 grudnia król Polski wystawił przywilej dla kupców państwa zakonnego krzyżackiego, zachęcający ich do uczęszczania na Ruś i do miasta Włodzimierza, obiecując zarazem wynagradzać ze swego skarbu ewentualne poniesione w drodze szkody".
Całą tę sprawę chrystianizacji Wielkiego Księstwa Litewskiego Kazimierz Wielki musiał wstępnie przygotować już parę miesięcy przed wystawieniem przez papieża Klemensa VI bulli, zapewne w drodze specjalnego poselstwa do Kiejstuta, a w takim razie nie dość jasny jest konflikt zbrojny, już w jesieni 1349 i zajęcie przez Polskę w jego wyniku Rusi Włodzimierskiej. Bardziej byłoby prawdopodobne, że ową obietnicę chrystianizacji uczynił Kiejstut w wyniku przegranej wojny z Kazimierzem, ale wtedy działania wojenne należałoby datować przynajmniej na wczesne lato 1349".
Sojusz z Twerem.
Trudna sytuacja Wielkiego Księstwa Litewskiego po przegranej z Krzyżakami zaczęła się polepszać w XIV w., dzięki wysiłkom dyplomatycznym Olgierda. Sojusz z księstwem twerskim z 1350 roku zapewnił państwu wielkolitewskiemu mocną pozycję wobec Moskwy".
Olgierd zawarł ściślejszy sojusz z Twerem żeniąc się z księżniczką Julianą, córką księcia Aleksandra Michajłowicza twerskiego". Żeniąc się z córką i wnuczką wielkich książąt włodzimierskich, zyskiwał znaczenie polityczne i większy rozgłos na całej Rusi. Bracia Juliany coraz częściej gościli u niego, początkowo zmarły już Wsiewołod, a teraz również Michał. I jeden, i drugi przyjeżdżali uskarżając się na Moskwę i prosili o pomoc. Olgierdowi pochlebiało, że coraz częściej zwracają się do niego książęta ruscy, w dodatku nie z samego księstwa twerskiego. Z pskowianami i nowogrodzianami zbliżała go w swoim czasie walka ze wspólnym wrogiem z Zachodu – państwem zakonu krzyżackiego.
Walka ze wspólnym wrogiem z Zachodu – rycerstwem niemieckim w postaci Krzyżaków – zbliżyła go w swoim czasie z pskowianami i nowogrodzianami. Był czas, że na prośbę Pskowa Olgierd osadził na tamtejszym stolcu swojego najstarszego syna Andrzeja, dotychczas siedzącego w Połocku"".
Sojusz z Polską.
W 1349 roku i 1351 roku, sąsiedzi proponowali Wielkiemu Księstwu Litewskiemu przyjęcie chrztu, jednak rozmowy nie były dobrze przygotowane i szybko się skończyły. Zasadniczo różniły się one od wysiłków Giedymina, zmierzającego do przyjęcia chrześcijaństwa. Spór pomiędzy Zjednoczonym Królestwem Polskim, a państwem Olgierda zakończył się dopiero w jesienią 1352 roku, gdy zgodnie z postanowieniami rozejmu Lubart otrzymał Wołyń, a Polska – Ruś Czerwoną.
Starcie z Moskwą.
Jeszcze w 1352 r. Wielkie Księstwo Moskiewskie (pod dowództwem Szymona Iwanowicza zwanego "Dumnym") ruszyło na Smoleńsk. Szymon nie doszedł do grodu smoleńskiego, gdyż spotkali go w drodze posłowie Olgierda, którzy następnie wypuścił „z czcią" i nastał pokój. Władca Moskwy uchylał się od otwartej wojny z wojskiem Olgierda, gdyż stało przed nim pilne zadanie przezwyciężenia piętrzących się trudności wewnętrznych na Rusi, przełamywanie oporu książąt dzielnicowych"".
Nowe stosunki z Nowogrodem.
Po śmierci Szymona Dumnego, Iwan II Piękny pilnie strzegł swego dziedzictwa na Rusi, umocnił autorytet Wielkiego Księstwa Moskiewskiego w Wołchowie, Twerze i Niżnym Nowogrodzie, poniósł jednak pewne porażki w rywalizacji z Wielkim Księstwem Litewskim. Rzeczpospolita Nowogrodzka zerwała wtedy stosunki z Moskwą i w 1353 r. przystąpiła do obozu stronników Olgierda. Iwan II panował zresztą zbyt krótko i nie uregulował wielu spraw państwowych, toteż po jego śmierci i w księstwie moskiewskim dały się odczuć pewne oznaki kryzysu".
Cerkiew prawosławna na Rusi.
Olgierd zajął się prawie całkowicie problemem w postaci Moskwy, jednakże nadal istniała jedna rzecz przewagi, której Olgierd nie posiadał. Nowy wielki książę moskiewski, Dymitr Doński, syn Iwana II, posiadał siłę polityczną w postaci metropolity, czyli zwierzchnika metropolii (prowincji kościelnej). Wielki książę litewski zabiegał kilka lat, by przysłano mu do Wilna (lub choćby Kijowa, znajdującego się w strefie wpływów Olgierda) metropolitę z Konstantynopola z takimi uprawnieniami, jakie ma metropolita moskiewski".
Rywalizacja o wpływy w kościele między Wielkim Księstwem Litewskim a Wielkim Księstwem Moskiewskim zakończyła się w 1354 r., gdy patriarcha Konstantynopola – Aleksy – konsekrował metropolitę Rusi północno-wschodniej oraz metropolitę kościoła prawosławnego Wielkiego Księstwa Litewskiego, Romana, wybranego przez Olgierda. Był to istotny sukces, który pozwolił Olgierdowi na konsolidację ziem staroruskich oraz dalszą ekspansję na Rusi i realizację zamierzeń dotyczących przynależności całej Rusi do Wielkiego Księstwa Litewskiego'. Jednakże Roman zmarł przedwcześnie, a nowego metropolity Konstantynopol nie przysłał'. 
Podboje Rusi.
W latach 1356–1359 Olgierd zdobył Smoleńsk i przekształcił otaczającego go ziemie w swoje włości. Smoleńsk zmuszony był uznać władzę wielkiego księcia, zachowując jednocześnie swoich książąt smoleńskich na stanowiskach dygnitarskich. Olgierd działał aktywnie na ziemiach Nowogrodu Siewierskiego oraz Czernihowa, jego wpływy zaczęły sięgać Oki. Nie wiemy nic o przebiegu tych działań, znamy jedynie ich rezultaty – syn Olgierda, Demetriusz, został księciem Briańska i Trubczewska, kolejny syn, Korybut – księciem Czernihowa i Nowogrodu Siewierskiego, a Patryk, syn Narymunta – księciem Starodubu i Rylska". 
Próba chrystianizacji Olgierda.
Cesarz Karol IV Luksemburski, pisał 18 kwietnia 1358 roku do książąt z Wielkiego Księstwa Litewskiego z zachętą, aby ci pod jego cesarskim protektoratem przyjęli wiarę w Chrystusa i jednocześnie wyrzekli się pogaństwa. Ze źródeł niemieckih wiadomo, że Olgierd wysłał w lipcu 1358 roku jednego ze swoich braci do Karola IV, przebywającego właśnie w Norymberdze; na miejscu wysłannik oświadczył, że Wielkie Księstwo Litewskie pragnie chrystianizacji, zapowiedział, że wielki książę litewski przybędzie w celu ochrzczenia się do Wrocławia na Boże Narodzenie tegoż roku".
Karol IV skierował tymczasem do kraju Olgierda arcybiskupa praskiego (Arnoszt z Pardubic), mistrza Zakonu Krzyżackiego (Anno von Sangershausen) z terenu Niemiec i innych duchownych. Ta akcja konkurencyjna nie osiągnęła jednak efektów, bo wielki książę litewski nie przybył do Wrocławia, gdzie go oczekiwał w dworskiej okazałości Karol IV, zapowiedział też, że się nie ochrzci, dopóki Zakon Krzyżacki nie zwróci Wielkiemu Księstwu zabranych ziem". 
Olgierd prawdopodobnie był gotów przyjąć chrzest, ale akt ten uzależniał od spełnienia jego żądań". 
Polityka Wielkiego Księstwa Litewskiego.
Jeszcze w 1358 r. przybyli do Olgierda wysłannicy cesarza. Olgierd zażądał, aby zwrócono mu rodowe ziemie jego przodków, które zagarnął Zakon, a także aby granica Wielkiego Księstwa Litewskiego przebiegała wzdłuż Pregoły, Łyny, wybrzeża Morza Bałtyckiego do ujścia Dźwiny, Dźwiną do źródeł Ewikszty i wzdłuż Ewikszty przez jezioro Łubań w stronę Rosji. Zakon Krzyżacki, zdaniem Olgierda, powinien być wysiedlony na stepy Rusi i bronić chrześcijan przed Tatarami, cała Ruś natomiast powinna należeć do Wielkiego Księstwa Litewskiego. Warunki te traktować można jako polityczny program władców pogańskiej Litwy z rodu Giedyminowiczów, który motywował ich działania aż do momentu przyjęcia chrześcijaństwa".
Negocjacje przerwano, gdyż postawione warunki były nie do przyjęcia dla sił politycznych katolickiej Europy. Rozmowy te skłoniły również Zakon Krzyżacki do kolejnego ataku na Wielkie Księstwo Litewskie".
Przedłużenie sojuszu z Polską.
Kazimierz III Wielki, prawdopodobnie latem 1358 r. prowadził z Wielkim Księstwem Litewskim pertraktacje. Pokój między Zjednoczonym Królestwem Polskim i Wielkim Księstwem Litewskim się umocnił. Jest prawdopodobne, że postanowiono wówczas doprowadzić do związku małżeńskiego córki Olgierda, Joanny Kenny, z wnukiem Kazimierza III Wielkiego – Kazimierzem IV słupskim. O tym, jak ważny był ten związek, przynajmniej dla strony polskiej, świadczy okoliczność, że nie baczono na pokrewieństwo drugiego i trzeciego stopnia, jakie zachodziło między narzeczonymi (Joanna była wnuczką Giedymina po ojcu, a Kazimierz Słupski prawnukiem po babce Annie Aldonie). Dopiero w 1360 r. Kazimierz Wielki prosił papieża Innocentego VI o dyspensę w tej sprawie. Wiadomo z supliki, rozpatrzonej w Awinionie w lipcu 1360 r., że małżeństwo trwało już od około roku. Stąd jest więc prawdopodobne, że rozmawiano o nim w lecie 1358 roku".
W sierpniu 1358 r. Siemowit III mazowiecki zawarł układ graniczny z Kiejstutem, bratem Olgierda".
Śmierć.
Olgierd zmarł w maju 1377 roku, jeden z kronikarzy krzyżackich, Hermann de Wartberge, w dziele "Chronicum Livoniae" podaje, że Olgierd zmarł dokładnie 24 maja 1377 roku"".
Po śmierci Olgierda zjechali się do Wilna liczni możnowładcy na uroczysty pogrzeb zmarłego władcy. Zmarły wielki książę został ubrany w purpurowe szaty przetykane złotem, przewiązany wyzłacanym srebrnym pasem, na nogach miał ubrane rycerskie obuwie wysadzane perłami i drogimi kamieniami. Umieścili obok Olgierda jego ulubioną broń i jego 18 koni, a nad zwłokami wznieśli pogrzebowy stos. Jan Długosz za nieznanym źródłem utrzymuje, że ciało Olgierda spalono w świętym gaju Kukowojtowym pod grodem Mojszagoła. Lecz latopisy litewskie zgodnie donoszą, że wielkich książąt „zżegiwali" na łące Swintoroha w Wilnie u stóp Góry Zamkowej".
Sukcesja.
Gdy do moskiewskiej rady wielkoksiążęcej doszła wiadomość o śmierci Olgierda, zaczęto obliczać ile dzieci płci męskiej pozostawił po sobie starzec. Okazało się, że z pierwszą żoną miał pięciu, a z drugą siedmiu synów".
Najstarszy z nich, Andrzej panował w księstwie połockim z siedzibą w Połocku – moskwianie dobrze go znali, ponieważ brał udział we wszystkich wyprawach Wielkiego Księstwa Litewskiego przeciwko Wielkiemu Księstwu Moskiewskiemu. Kolejny syn – Dymitr – panował bardzo blisko, w Briańsku. Następnym synem jest Konstanty, po nim natomiast był Włodzimierz, którego ojciec osadził w księstwie kijowskim z siedzibą w Kijowie. Ostatnim z pierwszego małżeństwa był Fiodor".
Wszyscy synowie Julianny twerskiej nosili przy urodzeniu pogańskie imiona wielkolitewskie: Korybut, Skirgiełło, Jagiełło, potem Świdrygiełło, Korygiełło, Wigunt i Lingwen. Z tak licznego potomstwa powstał spór o sukcesję do tronu oraz podział Wielkiego Księstwa Litewskiego, zwłaszcza że żył wówczas jeszcze Kiejstut, który także miał sporo dorosłych dzieci".
Według ruskiego zwyczaju wielkie księstwo przechodzi z ojca (jeśli nie ma on rodzonych braci) na pierworodnego syna, pozostali otrzymują różne udziały. Zasada następstwa tronu w Wielkim Księstwie Litewskim była jednak odmienna od tej panującej na Rusi, albowiem tu rolę odgrywała jedynie wola ojca. Olgierd wybrał na następcę swojego syna z drugiego małżeństwa – Jagiełłę. Historycy przypuszczają, że decyzja ta była uwarunkowana miłością Olgierda do Jagiełły, większą niż do innych synów".
Starsi synowie nie byli zadowoleni z tej decyzji, zarówno jak i Kiejstut z synami". 
Rodzina.
Olgierd był synem Giedymina, protoplasty wszystkich Giedyminowiczów i prawdopodobnie Jewny'. Miał 7 braci: Jawnutę, Witolda, Narymunta, Kiejstuta, Lubarta, Koriata i Monwida, a także 6 sióstr: Elżbietę, Marię, Aldonę, Augustę i dwie nieznane z imienia: N. (Eufemia?) i N. (Helena?)'. 
Dawniej błędnie przyjmowało się, że pierwszą żoną Olgierda była Maria z Rurykowiczów', jednakże współcześni historycy twierdzą, że była nią Anna', z którą miał z nią ośmioro dzieci: Andrzeja, Włodzimierza, Fiedorę, Dymitra, Teodora, Konstantego, Agrypinę i nieznaną z imienia siostrę. Z drugiego małżeństwa z Julianną z Rurykowiczów miał dziesięcioro dzieci: Kennę, Jagiełłę, Skirgiełłę, Lingwena Świdrygiełłę Korybuta, Helenę, Jadwigę Aleksandrę i Marię".
Drzewo genealogiczne zostało sporządzone na podstawie prac Józefa Wolffa oraz Jana Tęgowskiego".
Panowanie.
Okres panowania Olgierda na przestrzeni panowania innych Wielkich Książąt Litewskich"".

</doc>
<doc id="180734" url="https://pl.wikipedia.org/wiki?curid=180734" title="Cyrkiel (korporacyjny)">
Cyrkiel (korporacyjny)

Cyrkiel – jeden z symboli używanych przez korporacje akademickie. Jest to monogram zwykle składający się z pierwszych liter łacińskiego hasła "Vivat Crescat Floreat (tutaj nazwa korporacji)" (Korporacja "(tutaj nazwa korporacji)" Niech Żyje, Wzrasta i Rozkwita).
Poniżej prezentowane są przykładowe cyrkle kilku polskich korporacji akademickich działających współcześnie:

</doc>
<doc id="180740" url="https://pl.wikipedia.org/wiki?curid=180740" title="Geografia Azji">
Geografia Azji

Geografia Azji - dziedzina nauki zajmująca się badaniem największego kontynentu na Ziemi, Azji, pod względem geograficznym. Powierzchnia Azji (44,5 mln km²) stanowi 1/3 powierzchni lądowej Ziemi. Razem z Europą tworzy jeden obszar lądowy – Eurazję.
Granice.
Kontynent azjatycki ograniczają Afryka i Europa na zachodzie i Ocean Spokojny na wschodzie. Wschodnią granicę kontynentu wyznaczają łańcuchy wysp wulkanicznych, które często nawiedzają groźne trzęsienia ziemi. Zachodnią granicę Azji stanowią góry Ural, a południowo-zachodnią Kaukaz.
Przylądki.
Najdalej wysuniętymi miejscami w Azji są:
Klimat.
Morze Śródziemne i Morze Czerwone oblewają południowo-zachodnie krańce Azji, o suchym i gorącym klimacie. Wybrzeża Azji Południowej i pobliskie wyspy mają klimat podzwrotnikowy, charakteryzujący się wysokimi temperaturami, niskimi opadami przez większość roku i bardzo dużymi opadami w porze letniej. Związane są one z silnymi wiatrami, zwanymi monsunami, które latem przynoszą nad ląd wilgotne powietrze znad oceanu.
Geologia.
Daleko w ciepłe wody Oceanu Indyjskiego jest wysunięty trójkątny Półwysep Indyjski. Na północy oddzielają go od reszty kontynentu najwyższe góry świata – Himalaje oraz Karakorum, pokryte lodowcami i śniegiem. Topniejące w Himalajach śniegi dają początek rzekom, spływającym na południe, w kierunku rozległych nizin. Mają one zmienne stany wód i często wylewają, osadzając na brzegach żyzne namuły, mające wpływ na urodzajność gleb występujących w tej części Azji.
Krajobrazy.
Obszary na północy zajmują zmrożone, bezleśne przestrzenie pokryte w większości tundrą, przez większą część roku pozostające pod śniegiem i lodem, wykraczające poza koło podbiegunowe północne. Na południe od tundry rozpościera się szeroki pas leśny, zwany tajgą, który z kolei przechodzi w urodzajne obszary trawiaste zwane stepami. W centrum kontynentu, w Azji Środkowej, w związku z niskimi opadami, występują pustynie. Na nieurodzajnych piaskach rosną tylko nieliczne gatunki roślin. Wyżej położone, skaliste wyżyny zimą są nawiedzane przez silne wiatry, a latem- silnie nagrzewane przez słońce.

</doc>
<doc id="180741" url="https://pl.wikipedia.org/wiki?curid=180741" title="Targ">
Targ

Targ – forma sprzedaży i kupna towarów, która odbywa się na wydzielonej przestrzeni, w określonym czasie. Często związana z pewną tradycją lub formalnymi zasadami handlowymi. Miejsce, gdzie odbywa się targ, nazywane jest targowiskiem, placem targowym lub targiem (Târg) albo bazarem.
Historia.
Pierwszy zapis zawierający dzisiejszą polską pisownię wyrazu „targowe” nadmieniający o targach w Polsce znajduje się w dokumencie z roku 1065. W 1278 r. kolejny średniowieczny dokument podaje: „"forense, quod targove dicitur"”. Prawo urządzania targów, z reguły w określonym dniu tygodnia (czasem w dwóch dniach tygodnia), należało do najważniejszych przywilejów miejskich. Targowisko znajdowało się w każdym mieście, a prawo średniowieczne zezwalało, aby było ono dostępne dla każdego.

</doc>
<doc id="180742" url="https://pl.wikipedia.org/wiki?curid=180742" title="Kassander">
Kassander

Kassander lub Kasander (gr. "Κασσανδρος", "Kassandros"; ur. ok. 358 r. p.n.e., zm. 297 r. p.n.e) – syn Antypatra, jeden z diadochów (dowódców wojsk Aleksandra III Wielkiego). Po śmierci Aleksandra Macedońskiego wraz z Eumenesem, Antypatrem, Antygonem, Ptolemeuszem, Lizymachem, Seleukosem i Perdikkasem podjął próbę zachowania utworzonego przez Aleksandra imperium.
Ostatecznie ogłosił się królem Macedonii z nowej dynastii Antypatrydów i rozkazał zamordować Roksanę, wdowę po Aleksandrze Wielkim oraz Aleksandra IV, syna Aleksandra Wielkiego.
Pojął za żonę Tessalonikę, córkę Filipa II Macedońskiego i założył na jej cześć miasto Saloniki.
Był ojcem trzech królów Macedonii: Aleksandra V, Filipa IV i Antypatra II.

</doc>
<doc id="180744" url="https://pl.wikipedia.org/wiki?curid=180744" title="Targi">
Targi

Targi – tradycyjnie rodzaj wystawy, ekspozycji towarów na arenie międzynarodowej lub krajowej, połączonej ze sprzedażą. Obecnie pojmowane jako wydarzenia targowe – narzędzie marketingu bezpośredniego ("twarzą w twarz"), służące budowaniu relacji z dotychczasowymi i potencjalnymi kontrahentami. Ekspozycja targowa jest tylko jednym z elementów tworzących targi. Inne elementy wydarzenia targowego to m.in. eventy, matchmaking, konferencje i seminaria. Obserwuje się wysoką specjalizację wydarzeń targowych, koncentrację na określonych sektorach rynku. Coraz wyraźniej następuje także podział na targi typu business-to-business oraz business-to-customer.
"Targi" to także określenie na zespół infrastruktury, tj. hal, biur i zaplecza organizacyjnego. Największym kompleksem tego typu w Polsce jest Ptak Warsaw Expo.
Największymi terenami targowymi w Europie dysponują Targi Frankfurt – jest to 578.000 m² powierzchni targowej w halach i na otwartym powietrzu. Na targach frankfurckich wystawia się corocznie ok. 64000 wystawców, a ekspozycje oglądane są przez ponad 4 mln odwiedzających.

</doc>
<doc id="180745" url="https://pl.wikipedia.org/wiki?curid=180745" title="Weksel trasowany">
Weksel trasowany



</doc>
<doc id="180750" url="https://pl.wikipedia.org/wiki?curid=180750" title="Chester">
Chester

Chester (wal. "Caer") – miasto w północno-zachodniej Anglii, w hrabstwie ceremonialnym Cheshire, ośrodek administracyjny dystryktu Cheshire West and Chester, położone przy granicy walijskiej, nad rzeką Dee. Ma 118 200 mieszkańców (2011).
Historia.
Miasto Chester zostało założone przez Rzymian około 2000 lat temu. Było znane jako Deva lub Castra Devana i stanowiło bazę zaopatrzeniową dla wojsk Rzymu stacjonujących w okolicy. Po upadku cesarstwa zostało przejściowo opanowane przez Celtów, a następnie znalazło się pod kontrolą Anglów i Sasów. Jako ostatnia twierdza Sasów, padł po kilkumiesięcznym oblężeniu podczas duńskiej inwazji na Anglię. Po zajęciu kraju przez Normanów w 1066 roku, wybudowano w mieście zamek i katedrę. Oba budynki można oglądać do dziś. 
Przez resztę średniowiecza Chester nie odegrało większej roli w historii. Dopiero w latach 40. XVII wieku, podczas wojny domowej siły rojalistów zostały rozbite przez zwolenników monarchii parlamentarnych (bitwa pod Rowton Moor). Bitwę obserwował król Karol I z wieży Feniksa, od tamtej pory nazywanej wieżą króla Karola.
Szkolnictwo wyższe.
W mieście działa University of Chester a na przedmieściu Christleton mieści się jeden z kampusów The College of Law.
Transport.
Chester jest dostępne zarówno z morza (Morze Irlandzkie) jak i lądu. Połączenia kolejowe wiążą miasto z Leeds, Liverpoolem, Manchesterem, Swansea a także mniejszymi miastami północnej Walii. Bliskość dużych aglomeracji sprawia, że Chester jest dogodnie usytuowane pod względem komunikacyjnym.
Główne zabytki.
Katedra i zamek ze średniowiecza, zabytkowe centrum miasta i układ urbanistyczny, kamienny most, progi wodne na rzece Dee i doskonale zachowane mury obronne, ruiny rzymskiego amfiteatru.

</doc>
<doc id="180751" url="https://pl.wikipedia.org/wiki?curid=180751" title="Św. Dominik Guzman">
Św. Dominik Guzman



</doc>
<doc id="180752" url="https://pl.wikipedia.org/wiki?curid=180752" title="Lexa Doig">
Lexa Doig

Lexa Doig, właściwie Alexandra L. Doig (ur. 8 czerwca 1973 w Toronto) – kanadyjska aktorka, znana z tytułowej roli w telewizyjnym serialu science-fiction "Andromeda".
Aktorka ma pochodzenie irlandzkie, szkockie (ze strony ojca – Davida) i filipińskie (ze strony matki – Glorii). Od 2 sierpnia 2003 roku zamężna z aktorem Michaelem Shanksem, z którym ma dwoje dzieci – Mię Tabithę (ur. 13.09.2004) i Samuela Davida (ur. 19.03.2006). Mieszkają w Vancouver.

</doc>
<doc id="180755" url="https://pl.wikipedia.org/wiki?curid=180755" title="IPPC">
IPPC



</doc>
<doc id="180756" url="https://pl.wikipedia.org/wiki?curid=180756" title="Propaganda nazistowska">
Propaganda nazistowska

Propaganda nazistowska (III Rzeszy, goebbelsowska) – ogólnopaństwowa propaganda III Rzeszy, kierowana przez ministra propagandy i oświecenia publicznego Josepha Goebbelsa.
Była narzędziem nazistowskiej dezinformacji, oddziaływała na ludność przez środki masowego przekazu jak radio, prasa i kino. Pod koniec II wojny światowej zadaniem Goebbelsa stało się przygotowanie Niemców na krwawe starcia ze zbliżającą się do granic Rzeszy Armią Czerwoną. Skutkiem była fanatyczna obrona Berlina i mit hitlerowskiej „Wunderwaffe – cudownej broni, która lada dzień miała odwrócić losy wojny”.

</doc>
<doc id="180758" url="https://pl.wikipedia.org/wiki?curid=180758" title="Funkcjonalizm (antropologia)">
Funkcjonalizm (antropologia)

Funkcjonalizm – jeden z głównych kierunków teoretycznych antropologii, powstały w latach 1920., polegający na założeniu, że każde, nawet najmniejsze zjawisko kulturowe ma jakąś funkcję ważną dla całości systemu społecznego. Twórcami i głównymi przedstawicielami tej orientacji badawczej był polski antropolog Bronisław Malinowski i brytyjski Alfred Reginald Radcliffe-Brown.
Podstawowe założenia funkcjonalizmu.
Podstawowym założeniem funkcjonalizmu stało się przekonanie, że ludzka kultura jest złożoną wielowymiarową całością, której istnienie i funkcjonowanie analizować można w perspektywie synchronicznej, w kategoriach wzajemnych związków i współzależności zachodzących pomiędzy poszczególnymi dziedzinami działalności kulturowej. Inaczej mówiąc, podstawowym problemem badawczym dla funkcjonalistów jest opisanie mechanizmu funkcjonowania danej kultury.
Funkcjonalizm jest orientacją, która zakłada całościowe i systemowe traktowanie kultury, a zjawiska kulturowe wyjaśnia w oparciu o ich funkcje. Wszelkie zjawiska kulturowe i społeczne spełniają określone funkcje w ramach systemu, w którym istnieją. Ich sens można zrozumieć przez te funkcje. Każde, nawet najmniejsze zjawisko kulturowe ma jakiś cel. W kulturze nie ma przypadków.
Według funkcjonalizmu człowiek poddany jest determinizmowi biologicznemu i kulturowemu. Zaspokajanie potrzeb ludzkich odbywa się zawsze przy pomocy kultury, a nie w sposób naturalny. Zaspokajanie odbywa się od potrzeby podstawowej, przez biologiczną, na potrzebach wyższego rzędu kończąc. Każdej potrzebie odpowiada jakaś reakcja kulturowa. Na każdą potrzebę kultura reaguje w określony sposób.
Kultura jest całością, co wiązało się z koniecznością analizy zjawiska czy elementu kulturowego w ramach szerszej całości, gdyż pomiędzy nimi występują zawsze wzajemne powiązania, kultura jest zintegrowanym systemem, harmonijnym.
Źródła funkcjonalizmu.
Jednym ze źródeł funkcjonalizmu stała się tzw. antropologia stosowana – prace zmierzające do opisu i zrozumienia funkcjonowania różnych kultur plemiennych, w związku z praktyczną potrzebą sprawnego zarządzania koloniami europejskimi.
Stało się to początkiem obserwacji naukowych.
W ukształtowaniu się funkcjonalizmu wielką rolę odegrały poglądy socjologa francuskiego Emile Durkheima (francuska szkoła socjologiczna).
Punktem wyjścia dla socjologicznego systemu Durkheima były fakty społeczne, które zawsze trzeba widzieć w ich uwarunkowaniach społecznych. Fakty te są dane zawsze w relacji do innych faktów społecznych, w ramach synchronicznie działającego systemu społecznego. Fakty społeczne, takie jak język, prawo, moralność, moda itp. są zawsze zewnętrzne wobec jednostki, narzucające się wszystkim członkom grupy. Są to zatem fakty świadomości zbiorowej, przejawiające się w pewnym przymusie, nacisku, jaki wywiera świadomość zbiorowa. Fakty społeczne mają pewne funkcje w ramach systemu społecznego. Funkcje tych faktów polegają według Durkheima przede wszystkim na utrzymywaniu ciągłości istnienia systemu.
Warto zauważyć, że już wcześniej pojęcia funkcji w naukach społecznych używał także Karol Marks.
Klasycy funkcjonalizmu brytyjskiego.
Prawdziwymi twórcami funkcjonalizmu w antropologii stali się Alfred Reginald Radcliffe-Brown (1881-1955) i Bronisław Malinowski (1884-1942).
Pierwszy z nich prowadził przede wszystkim badania terenowe na Wyspach Andamańskich, drugi na Wyspach Trobriand.
Za początek funkcjonalizmu uważa się rok 1922, w którym obaj uczeni wydali swoje podstawowe dzieła: "Argonauci Zachodniego Pacyfiku" (Malinowski) i "Wyspiarze Andamańscy" (Radcliffe-Brown).
Książka Malinowskiego jest klasycznym przykładem analizy funkcjonalnej. Dokonał on analizy funkcji rytualnej wymiany "kula", której jedynym celem jest podtrzymanie istnienia systemu.
Bronisława Malinowskiego interesowało przede wszystkim to, w jaki sposób część przyczynia się do trwania całości. Za normalny stan społeczeństwa uważał "equilibrium", harmonii, w którym wszystkie instytucje społeczne spełniały swoje funkcje. Zmiana w systemie możliwa jest wówczas, gdy następuje dysfunkcja, gdy system wytrącony zostaje ze stanu równowagi. Analizując wytwory kulturowe, Malinowski dociekał zatem ich funkcji w systemie.
Malinowski twierdził, że wszystkie kultury ludzkie są sobie równe, ponieważ wszystkie spełniają swój zasadniczy cel – zaspokajanie potrzeb ludzkich. Sposób zaspokajania potrzeb jest różny, ale potrzeby są u wszystkich ludzi w swym zasadniczym zrębie takie same. Stąd każda kultura jest równie dobra.
Jednym z bardziej istotnych cech tego spojrzenia jest całościowe, czyli holistyczne ujmowanie zjawisk kulturowych, zmierzające do stworzenia modelu danej kultury.
Wreszcie, teoria funkcjonalna zwraca uwagę, że każdy system społeczno-kulturowy – oprócz wewnętrznych relacji między elementami – ma również relacje z otoczeniem. Kolejnym istotnym wkładem funkcjonalistów jest zatem zwrócenie uwagi na rolę środowiska, w którym funkcjonuje kultura. Kultura jest mechanizmem adaptacji człowieka do środowiska i mechanizmem regulującym eksploatację środowiska, a więc nie można zrozumieć kultury bez zrozumienia warunków środowiska naturalnego, w którym funkcjonuje. Otoczeniem systemu jest jednak nie tylko środowisko naturalne, ale także inne systemy społeczno-kulturowe, z którymi dany system wchodzi w kontakty. Kontakty te, przynosząc nowe elementy kulturowe, mogą stać się np. źródłem dysfunkcji systemu, co prowadzi w konsekwencji do jego zmiany.
W koncepcji Malinowskiego system, który osiągnie "equilibrium", czyli stan idealnej harmonii wewnętrznej i zewnętrznej, nie zmienia się, nie następuje jego ewolucja, a zatem motorem zmian mogą być przede wszystkim bodźce zewnętrzne.
W tym aspekcie błąd Malinowskiego polegał na tym, że rozpatrywał on systemy względnie proste, nierozwarstwione. W związku z tym nie zwracał uwagi na możliwość zmian systemu w wyniku jego dysfunkcji wewnętrznej.
Poglądy funkcjonalistów wywarły wpływ także na archeologię (funkcjonalizm w archeologii).
Z funkcjonalizmem wiążą się takiej pojęcia jak:

</doc>
<doc id="180760" url="https://pl.wikipedia.org/wiki?curid=180760" title="Tendencja antropotropiczna">
Tendencja antropotropiczna

Tendencja antropotropiczna - założenie sformułowane przez , zgodnie z którym media ewoluują w ten sposób, że nowsze media działają w sposób coraz bardziej zbliżony do ludzkich zmysłów. 
Media starego typu, jak prasa, czy książka bazowały na abstrakcyjnym typograficznym układzie znaków, natomiast media, które pojawiły się później pozwalały na odbiór informacji w sposób zbliżony do naturalnego odbioru bodźców, np. dzięki telefonowi mogliśmy zacząć porozumiewać się za pomocą głosu, a dzięki telewizji mogliśmy zacząć odbierać komunikaty w formie ruchomego obrazu, co jest bardziej naturalne, niż przekaz za pomocą fotografii.
Levinson zaproponował trzyczęściowy schemat ewolucji mediów:
Ze względu na to, że stare media wypierane są przez nowsze, te pierwsze przetrwać mogą, jeśli bliższe są modelowi naturalnego komunikowania się. W ten sposób telewizja nie wyparła radia, gdy natomiast telefon i internet wyparły bazujący na abstrakcyjnym kodzie telegraf.
Bibliografia.
Zobacz też: zasada antropiczna

</doc>
<doc id="180761" url="https://pl.wikipedia.org/wiki?curid=180761" title="International Plant Protection Convention">
International Plant Protection Convention

International Plant Protection Convention (z ang.: Międzynarodowa Konwencja dotycząca Ochrony Roślin) w skrócie IPPC – stworzona przez międzynarodowy traktat organizacja, której zadaniem jest zapobieganie rozprzestrzenianiu się chorób roślin. Jedną z jej funkcji jest prowadzenie listy chorób i szkodników roślin. Inne zadania to monitorowanie rozprzestrzeniania się organizmów niszczących uprawy oraz zapewniania koordynacji międzynarodowym na tym polu wśród jej członków.
IPPC została założona w roku 1952 przez agendę ONZ zajmującą się sprawami rolnictwa i wyżywienia na świecie (FAO). W roku 2004 do IPPC należały 132 kraje. Polskę w IPPC reprezentuje Państwowa Inspekcja Ochrony Roślin i Nasiennictwa (PIORIN).

</doc>
<doc id="180762" url="https://pl.wikipedia.org/wiki?curid=180762" title="Hans Eworth">
Hans Eworth

Hans Eworth, właśc. Hans Eeuwouts (ur. ok. 1520 w Antwerpii, zm. 1574 w Londynie) – holenderski malarz z Antwerpii.
Tytuł mistrza malarskiego uzyskał w 1540. W 1550 wyjechał do Anglii, gdzie propagował manieryzm – obrazy "Królowa Elżbieta i boginie" z 1569 (Hampton Court) czy "Pabby mądre i głupie" z 1570 (Kopenhaga) oraz niderlandzkie malarstwo portretowe – "Maria Tudor" (Antwerpia), "Thomas Wyndham" (Longford Castle), "Sir John Lutrell" (zamek Dunster).

</doc>
<doc id="180764" url="https://pl.wikipedia.org/wiki?curid=180764" title="Postulat Abbego">
Postulat Abbego

Postulat Abbego – warunek poprawnej konstrukcji przyrządów do pomiaru długości. Mówi, że mierzona długość i mierzący ją wzorzec muszą leżeć na jednej prostej. Przyrządy o konstrukcji nie spełniającej tego postulatu mogą dawać błędne pomiary.

</doc>
<doc id="180766" url="https://pl.wikipedia.org/wiki?curid=180766" title="Władysław Folkierski">
Władysław Folkierski

Władysław Folkierski (ur. 6 lutego 1890 w Paryżu, zm. 3 czerwca 1961 w Londynie) – polski historyk literatury francuskiej, profesor Uniwersytetu Jagiellońskiego, członek władz Stronnictwa Narodowego, działacz polityczny na emigracji, minister prac kongresowych oraz wyznań religijnych i oświecenia publicznego w rządzie RP na uchodźstwie, organizator i prezes Polskiego Towarzystwa Naukowego na Obczyźnie.
Życiorys.
Był synem Władysława (matematyka i inżyniera, współpracownika Ernesta Malinowskiego, kierownika budowy kolei transandyjskiej, linii telegraficznych oraz fortyfikacji portów m.in. w Peru) i Julii z domu Krysińskiej herbu Leliwa. Uczęszczał do gimnazjum Św. Anny w Krakowie, w latach 1908–1912 studiował historię literatury i romanistykę na UJ. W 1913 obronił doktorat (praca "L'Element historique dans le chansons de geste", przygotowana pod kierunkiem Stanisława Strońskiego) i podjął pracę nauczyciela języka francuskiego w gimnazjum w Wieliczce; francuskiego uczył również w latach 1919–1920 w II gimnazjum w Krakowie. W 1920 został profesorem nadzwyczajnym Uniwersytetu Jagiellońskiego, dyrektorem Seminarium Filologii Romańskiej oraz kierownikiem I Katedry Filologii Romańskiej; od 1929 profesor zwyczajny, prowadził wykłady z historii literatury francuskiej XVI–XX wieku. Był członkiem Ligi Narodowej od 1926 roku. Był silnie zaangażowany w działalność szeroko rozumianego obozu narodowego, pełnił, między innymi, funkcję oboźnego województwa krakowskiego Obozu Wielkiej Polski oraz był członkiem Zarządu Straży Narodowej. W latach 1927–1929 kierował Sekcją Nauk Historycznych i Społecznych w Institut International de Cooperation Intelectuelle w Paryżu.
We wrześniu 1939, po agresji Niemiec i ZSRR na Polskę, wyjechał do Anglii. Przed wojną związany z Obozem Wielkiej Polski i endecją, na emigracji wchodził w skład Rady Narodowej (1940–1941) oraz rządu RP na uchodźstwie; kierował resortem prac kongresowych (1944–1947) oraz wyznań religijnych i oświecenia publicznego (1947–1949). W latach 1949–1954 był członkiem Rady Politycznej, a od 1954 członkiem Rady Jedności Politycznej. Wygłosił szereg wykładów o polskiej literaturze romantycznej w Londynie, Rzymie i Paryżu; od 1951 pracował na uniwersytecie w Bristolu, prowadził (jako specjalny wykładowca) wykłady z historii literatury francuskiej w I Katedrze Filologii Romańskiej.
W 1928 został członkiem korespondentem PAU; na emigracji pełnił funkcję prezesa Polskiego Towarzystwa Naukowego na Obczyźnie, brał udział w pracach Związku Pisarzy Polskich na Obczyźnie oraz Komitetu Opieki nad Biblioteką Polską w Paryżu. Uczestniczył w Kongresach Historii Literatury m.in. w Amsterdamie w 1935, a III Międzynarodowemu Kongresowi Historyków Literatury w Lyonie w 1939 przewodniczył. Miał opinię znakomitego mówcy.
W pracy naukowej interesował się wpływami twórców francuskich (m.in. Nicolasa Boileau, Moliera, Pierre Ronsarda, Chateaubrianda) na literaturę polską. Badał twórczość Słowackiego i Fredry, związki między literaturą i malarstwem XVIII-wiecznym, wpływem myśli Diderota i Lessinga na literaturę i estetykę europejską XIX wieku. Analizował również pierwiastki filozoficzne i ideologiczne w dziełach Anatole’a France’a. Przygotował antologię "Sonet polski" (1925), a także ogłosił szereg prac naukowych, m.in.:
""Entre le Classicisme et le Romantisme" (1925) 600 stron; wydawca Polska Akademia Umiejętności oraz francuski wydawca Champion. Praca nagrodzona przez Akademię Francuską nagrodą Marcellin Guèrin
Pochowany na cmentarzu Kensal Green w Londynie. 

</doc>
<doc id="180767" url="https://pl.wikipedia.org/wiki?curid=180767" title="Olgierd">
Olgierd



</doc>
<doc id="180773" url="https://pl.wikipedia.org/wiki?curid=180773" title="Martti Oiva Kalevi Ahtisaari">
Martti Oiva Kalevi Ahtisaari



</doc>
<doc id="180775" url="https://pl.wikipedia.org/wiki?curid=180775" title="Długościomierz Abbego">
Długościomierz Abbego

Długościomierz Abbego – przyrząd laboratoryjny, służący do dokładnych pomiarów długości w jednej osi, spełniający postulat Abbego. Pozwala mierzyć wymiary zewnętrzne elementów i wymiary wewnętrzne (tylko długościomierz poziomy).
Klasyczne długościomierze wyposażone były we wzorzec kreskowy o długości 100 mm i działce elementarnej 1 mm oraz interpolator ze spiralą Archimedesa zwiększający tysiąckrotnie dokładność odczytania. Typowe parametry obecnie produkowanych długościomierzy:
System pomiarowy
wzorzec inkrementalny długości 100 mm i rozdzielczości 0,1 μm
Zakres pomiarowy: 0 ÷ 600 mm (poziomy), 0 ÷ 200 mm (pionowy)
Błąd graniczny: ± 0,4 μm dla całego zakresu pomiarowego, ± 0,3 μm dla zakresu ± 0,1 mm
Nacisk pomiarowy : 0,5 ÷ 2,5 N

</doc>
<doc id="180777" url="https://pl.wikipedia.org/wiki?curid=180777" title="Lukas Cranach">
Lukas Cranach



</doc>
<doc id="180778" url="https://pl.wikipedia.org/wiki?curid=180778" title="Treblinka (województwo mazowieckie)">
Treblinka (województwo mazowieckie)

Treblinka – wieś w Polsce położona w województwie mazowieckim, w powiecie ostrowskim, w gminie Małkinia Górna.
Opis.
W latach 1975–1998 miejscowość administracyjnie należała do województwa ostrołęckiego.
W pobliżu wsi znajdowały się karny obóz pracy w Treblince i obóz zagłady w Treblince.
Wierni kościoła rzymskokatolickiego należą do parafii Trójcy Przenajświętszej i św. Anny w Prostyni.

</doc>
<doc id="180779" url="https://pl.wikipedia.org/wiki?curid=180779" title="Joachim II Hektor">
Joachim II Hektor

Joachim II Hektor (ur. 13 stycznia 1505 w Cölln, zm. 3 stycznia 1571 w Köpenick) – elektor brandenburski w latach 1535-1571 z dynastii Hohenzollernów.
Był synem elektora brandenburskiego Joachima I Nestora i Elżbiety Oldenburg, córki króla Danii, Norwegii i Szwecji Jana II Oldenburga.
Był dwukrotnie żonaty. 6 listopada 1524 roku poślubił Magdalenę, córkę księcia saskiego Jerzego Brodatego. Owdowiał 25 stycznia 1534 roku. W 1535 poślubił Jadwigę Jagiellonkę, córkę króla Polski i wielkiego księcia Litwy Zygmunta I Starego i Barbary Zapolya.
Ojciec elektora brandenburskiego Jana Jerzego Hohenzollerna.
Rządził w Starej Marchii, popierał reformację.

</doc>
<doc id="180784" url="https://pl.wikipedia.org/wiki?curid=180784" title="Czesław Małkowski">
Czesław Małkowski

Czesław Jerzy Małkowski (ur. 22 września 1950 w Łupowie) – polski działacz samorządowy, prezydent Olsztyna w latach 2001–2008.
Życiorys.
Ukończył studia historyczne w Wyższej Szkole Pedagogicznej w Olsztynie. Z zawodu nauczyciel historii, pod koniec lat 70. XX wieku był kierownikiem Gminnego Ośrodka Propagandy i Wychowania w Wielbarku. W 1981 został sekretarzem Komitetu Gminnego PZPR (do której należał od lat 70 XX w.). Na początku 1986 roku został dyrektorem Okręgowego Urzędu Kontroli Prasy, Publikacji i Widowisk w Olsztynie – organu cenzury PRL. Po zlikwidowaniu cenzury powrócił do wyuczonego zawodu, zostając w jednej z olsztyńskich szkół nauczycielem historii oraz wiedzy o Polsce i świecie współczesnym. Na początku lat 90 XX w. wstąpił do SdRP, a później do Sojuszu Lewicy Demokratycznej, w których aktywnie działał i budował lokalne struktury partyjne. W 1998 został wybrany do Rady Miasta Olsztyn, a we wrześniu 1999 został Przewodniczącym Rady Miasta Olsztyn. W tym samym roku został Sekretarzem Rady Wojewódzkiej SLD.
Od 10 października 2001 do 20 listopada 2008 pełnił funkcję prezydenta Miasta Olsztyn z ramienia Sojuszu Lewicy Demokratycznej, wchodził w skład władz miejskich partii. W 2005 roku wystąpił z SLD i nie związał się z kolejną partią. W tym samym roku został uhonorowany przez Ministra Kultury i Dziedzictwa Narodowego Odznaką Honorową „Zasłużony dla Kultury Polskiej”.
12 listopada 2006 r. wygrał ponownie wybory na prezydenta Miasta Olsztyn, startując z komitetu „Po prostu Olsztyn” i uzyskując poparcie 30 181 mieszkańców miasta, co stanowiło 51,72% głosujących.
W trakcie urzędowania wybuchł skandal że, ponoć miał molestować seksualnie kilka pracownic, a jedną – będącą w ósmym miesiącu ciąży – zgwałcić. Czesław J. Małkowski na pół roku trafił do aresztu śledczego. W wyniku orzeczenia przez sąd środka zapobiegawczego, tj. tymczasowego aresztowania Czesława Małkowskiego, od 14 marca 2008 r. obowiązki prezydenta Olsztyna objął Tomasz Głażewski – dotychczasowy zastępca, członek Platformy Obywatelskiej. Proces toczył się od 2011 do 2019 roku. Czesław Małkowski został uniewinniony od stawianych mu zarzutów prawomocnym wyrokiem z dnia 13 grudnia 2019 roku.
W związku z podejrzeniem przestępstw, 16 listopada 2008 r. odbyło się w Mieście Olsztyn referendum lokalne, w którym ponad połowa głosujących opowiedziała się za odwołaniem Czesława Małkowskiego z funkcji. Czesław Małkowski jako formalnie prezydent miasta i T. Głażewski jako pełniący obowiązki prezydenta miasta funkcje sprawowali do czasu publikacji wyników referendum w postaci Obwieszczenia Wojewody Warmińsko-Mazurskiego w Warmińsko-Mazurskim Dzienniku Urzędowym w dniu 20 listopada 2008 roku.
Tego samego dnia mandat Czesława Małkowskiego do pełnienia funkcji prezydenta miasta wygasł, a 21 listopada Prezes Rady Ministrów Donald Tusk mianował na komisarza Miasta Olsztyn Tomasza Głażewskiego, który zarządzał miastem do 9 marca 2009, czyli do dnia zaprzysiężenia nowego prezydenta.
W wyborach samorządowych w 2010 Czesław Małkowski bez powodzenia ubiegał się o urząd prezydenta miasta z własnego komitetu. Uzyskując 38,66% głosów, przeszedł do II tury, w której przegrał z Piotrem Grzymowiczem (otrzymał w niej 46,76% głosów). W wyborach tych został wybrany do rady miasta. W wyborach w 2014 ponownie przegrał w II turze z Piotrem Grzymowiczem wybory na prezydenta miasta. W I turze uzyskał 39,53% głosów, a w II turze 49,53%. Został ponownie wybrany do Rady Miasta Olsztyn. W wyborach w 2018 ponownie kandydował na urząd Prezydenta Olsztyna. Uzyskał 22 465 głosów i przeszedł do II tury, w której uzyskał 45,53% przegrywając ponownie z Piotrem Grzymowiczem, po raz kolejny uzyskując mandat Radnego Miasta Olsztyn.
Proces karny.
Po wybuchu seksafery w Urzędzie Miasta Olsztyn w 2008 r. prokurator wszczął śledztwo mające ustalić czy doszło do przestępstwa w związku z doniesieniami pracownic Urzędu Miasta Olsztyn o molestowaniu seksualnym i zgwałceniu przez Prezydenta Miasta Olsztyn.
28 lutego 2008 r. został w tej sprawie zatrzymany przez policję. Zwolniony po nieuwzględnieniu przez Sąd Rejonowy w Białymstoku wniosku o tymczasowe aresztowanie. Na skutek zażalenia prokuratora 14 marca 2008 r. Sąd Okręgowy w Białymstoku zastosował wobec niego tymczasowe aresztowanie z uwagi na grożącą mu wysoką karę oraz zastosował środek zapobiegawczy w postaci zawieszenia w pełnieniu obowiązków prezydenta Olsztyna.
Postanowieniem z 26 września 2008 r. Sąd Okręgowy w Olsztynie uchylił wobec podejrzanego tymczasowe aresztowanie utrzymując środek zapobiegawczy w postaci zakazu sprawowania obowiązków samorządowych.
1 lutego 2011 r. Prokuratura Okręgowa w Białymstoku przedstawiła Czesławowi Małkowskiemu cztery zarzuty dotyczące czterech osób pokrzywdzonych – zgwałcenia i usiłowanie zgwałcenia oraz uporczywe naruszanie praw pracowniczych.
21 września 2015 r. Sąd Rejonowy w Ostródzie ogłosił wyrok 5 lat pozbawienia wolności za gwałt i usiłowanie gwałtu. Prócz tego sąd zabronił pełnienia funkcji kierowniczych w samorządzie przez okres 6 lat. Wyrok był nieprawomocny.
20 grudnia 2016 r. Sąd Okręgowy w Elblągu uchylił wyrok sądu pierwszej instancji i skierował sprawę do ponownego procedowania.
Uniewinnienie.
28 grudnia 2018 r. Sąd Rejonowy w Olsztynie uniewinnił Czesława Małkowskiego od zarzucanych mu czynów, wyrok nieprawomocny.
13 grudnia 2019 roku Sąd Okręgowy w Olsztynie podtrzymał wyrok uniewinniający samorządowca, oskarżanego o rozmaite zarzuty. Perturbacje prawne od oskarżenia do uniewinnienia trwały prawie 12 lat.
28 stycznia 2022 roku Sąd Najwyższy oddalił kasacje prokuratury i pokrzywdzonej od wyroku olsztyńskiego sądu okręgowego uniewinniającego byłego prezydenta. Został on ostatecznie uniewinniony.
Oczekiwanie naprawienia szkód osobistych.
Będąc radnym Olsztyna Cz.J. Małkowski złożył wnioski o odszkodowanie od Skarbu Państwa za działania prokuratury i prywatnie przeciwko byłej pracownicy UM Olsztyn oskarżającej go o zgwałcenie.

</doc>
<doc id="180785" url="https://pl.wikipedia.org/wiki?curid=180785" title="Zespół Pieśni i Tańca „Rzeszowiacy”">
Zespół Pieśni i Tańca „Rzeszowiacy”

Zespół Pieśni i Tańca „Rzeszowiacy” im. Janusza Mejzy – reprezentacyjny zespół Samorządowego Centrum Kultury w Mielcu, który został założony w 1952 roku. Występuje na scenach krajowych, a od 1962 także za granicą, prezentując polski folklor, w tym pieśni, tańce i melodie ziemi rzeszowskiej. W 2002 zespół obchodził jubileusz 50-lecia działalności artystycznej, z tej okazji we wrześniu odbył się koncert jubileuszowy z udziałem Państwowego Zespołu Ludowego Pieśni i Tańca „Mazowsze” oraz Zespołu Pieśni i Tańca Uniwersytetu Jagiellońskiego „Słowianki”. W 2012 roku odbył się jubileusz 60-lecia istnienia zespołu. 30 września 2017 roku na scenie Samorządowego Centrum Kultury w Mielcu odbyło się 65-lecie zespołu, na którym uroczyście nadano zespołowi imię Janusza Mejzy – twórcy i wieloletniego kierownika muzycznego i artystycznego „Rzeszowiaków”.
W repertuarze zespołu znajdują się polskie tańce narodowe takie jak krakowiak, kujawiak, mazur, oberek, polonez oraz wiązanki tańców ludowych i pieśni z różnych regionów kraju (Śląska, Kaszub, Kurpi, Wielkopolski, Lubelszczyzny, Opolszczyzny, Sądecczyzny,Zagłębia Dąbrowskiego, Rzeszowszczyzny).
„Rzeszowiacy” występują w oryginalnych strojach ludowych z 23 regionów Polski i historyczno-narodowych.
Występy zagraniczne.
Odbyli trzykrotnie miesięczne tournée w USA i Kanadzie, występowali także wielokrotnie w Austrii, Belgii, byłej Czechosłowacji, Francji, Holandii, byłej Jugosławii (Bośnia i Hercegowina, Chorwacja, Słowenia), Luksemburgu, Niemczech, Rumunii, Szwajcarii, Portugalii, Bułgarii, Macedonii, na Węgrzech, we Włoszech, w krajach byłego Związku Radzieckiego (na Białorusi, w Rosji, na Ukrainie).
Festiwale.
Zespół wielokrotnie z sukcesami w postaci nagród jury i uznania publiczności reprezentował Polskę na festiwalach folklorystycznych w całej Europie, m.in. w Koszycach (Słowacja), Bukareszcie (Rumunia), Nicei (Francja), Dreźnie (Niemcy), Castel Del Piano (Włochy), Dunajvaros (Węgry), Montgujon (Francja).
Nagrody.
Za wieloletnią działalność i osiągnięcia w popularyzacji kultury w kraju i za granicą zespół otrzymał wysokie odznaczenia i wyróżnienia, m.in. Krzyż Oficerski Orderu Odrodzenia Polski, Odznakę „1000-lecia Państwa Polskiego”, Złotą Odznakę Honorową „Polonia”, Dyplom Uznania Ministra Spraw Zagranicznych.

</doc>
<doc id="180787" url="https://pl.wikipedia.org/wiki?curid=180787" title="Laurent Gbagbo">
Laurent Gbagbo

Laurent Gbagbo (ur. 31 maja 1945 w Gagnoa, Wybrzeże Kości Słoniowej) – prezydent Wybrzeża Kości Słoniowej w latach 2000–2011.
Z zawodu nauczyciel, w latach 70. i 80. działacz opozycyjny, na wygnaniu we Francji, w roku 1990 przegrał wybory prezydenckie z Félixem Houphouët-Boigny.
Wybrany na prezydenta w październiku 2000 roku. W 2002 roku doszło do I wojny domowej między prezydentem Gbagbo a rebeliantami z Nowych Sił. Na czele trwającej do 2007 roku rebelii stanął Guillaume Soro. Wojna zakończyła się zwycięstwem rządu, a na skutek ugody Guillaume Soro został premierem. Powodem wybuchu wojny domowej była polityka Gbagbo, która opierała się na nacjonalizmie. Prezydent dyskryminował mieszkających na północy muzułmanów o zagranicznym pochodzeniu (napłynęli głównie z Burkina Faso), którzy stanowili 1/4 społeczeństwa. W kolejnych wyborach prezydenckich w listopadzie 2010, według oficjalnych wyników ogłoszonych przez komisję wyborczą przegrał z Alassane Ouattarą, jednak nie zaakceptował przegranej i nie zrezygnował z urzędu, co zapoczątkowało kryzys polityczny i okres dwuwładzy w kraju, który w lutym 2011 przerodził się w wojnę domową. 11 kwietnia 2011 Gbagbo został pojmany w Abidżanie przez siły wierne Ouattarze i zabrany do hotelu Golf, gdzie mieści się siedziba władz.
30 listopada 2011 został przewieziony do Holandii. Tam Międzynarodowy Trybunał Karny w Hadze postawił mu cztery zarzuty zbrodni przeciw ludzkości.

</doc>
<doc id="180789" url="https://pl.wikipedia.org/wiki?curid=180789" title="Opel Astra">
Opel Astra

Opel Astra – samochód osobowy klasy kompaktowej produkowany pod niemiecką marką Opel od 1991 roku. Od 2022 roku produkowana jest szósta generacja pojazdu.
Pierwsza generacja.
Opel Astra I został zaprezentowany po raz pierwszy w 1991 roku.
Samochód został po raz pierwszy oficjalnie zaprezentowany podczas targów motoryzacyjnych we Frankfurcie w 1991 roku. Był to jeden z największych projektów marki. W pracach nad konstrukcją pojazdu w Technicznym Centrum Rozwoju Opla w Rüsselsheim uczestniczyło ponad 8 tysięcy inżynierów, techników i projektantów. Początkowo pojazd oferowany był w wersji hatchback i kombi. Rok później do oferty wprowadzona została wersja sedan pojazdu, a w 1993 roku wprowadzono nadwozie typu cabrio wyposażone w brezentowy dach, które zaprojektowane zostało przez włoską firmę stylistyczną Bertone.
Nazwa Astra nie jest „autorskim” pomysłem Opla. Została ona zapożyczona tak naprawdę od bratniej firmy Vauxhall, która stosuje ją już od 1979 roku dla dwóch ostatnich wcieleń Opla Kadetta. Ujednolicenie nazw zostało wdrożone w ramach nowej polityki koncernu General Motors, ówczesnego właściciela Opla i Vauxhalla. Na mocy tego poza Kadettem i Astrą z początkiem lat 90. przemianowano jeszcze Vauxhalla Nova na Corsę, Vauxhalla Carlton na Omegę i Vauxhalla Cavaliera na Vectrę.
W sierpniu 1994 roku auto przeszło delikatną modernizację. Zmieniona została atrapa chłodnicy, kolor kloszy kierunkowskazów przednich z pomarańczowych na przezroczyste, koło kierownicy, wzór tapicerki oraz lusterek zewnętrznych. W międzyczasie w ofercie jednostek napędowych pojazdu pojawiły się silniki z rodziny Ecotec.
W latach 1991–1998 pojazd produkowany był pod nazwą Astra. Od 1998 roku, po przeniesieniu produkcji modelu do Gliwic oraz rozpoczęciu produkcji modelu Astra G, kontynuowano produkcję pojazdu pod nazwą Astra Classic do 2002 roku.
Wersje wyposażeniowe.
Standardowe wyposażenie podstawowej wersji Astry Classic obejmuje m.in. immobilizer, katalizator. W zależności od wersji wyposażeniowej pojazdu, auto doposażone mogło być opcjonalnie m.in. we wspomaganie kierownicy, system ABS, zamek centralny, metalizowany lakier, obrotomierz oraz regulowany na wysokość fotel kierowcy.
Opel Astra GSi.
Astra GSi to sportowa wersja kompaktowego Opla. Model ten pojawił się krótko po premierze Opla Astry w 1991 roku jako następca Kadetta GSi. Model ten był sprzedawany w okresie 1992-1995.
Początkowo GSi oferowane były wyłącznie z silnikami 2.0 – 8v (C20NE – 115KM) oraz 16v (C20XE – 150KM). W okresie od połowy 1993 do połowy 1994 w ofercie pojawił się silnik 1.8 16v o mocy 125KM (Oznaczenie C18XE).
Silnik w wersji C20XE zwany „REDTOP” (w związku z czerwoną nakładką na głowicy) był często używany w innych samochodach wyczynowych. Po przebudowie osiągał moc nawet do 300 KM. Był używany między innymi w bolidach F3, w samochodach Chevrolet startujących w Wyścigowych Mistrzostwach Świata WTCC.
Z silnika tego korzystał także zespół wyścigowy Łada WTCC.
W 1995 roku cała gama Astry przeszła facelifting i od tej pory wersje GSi sprzedawane były z silnikiem 2.0 16v Ecotec (X20XEV – 136KM) Wersje GSi 95' nie różniły się wyglądem od seryjnych Astr, wyróżniał je jedynie małe emblematy GSi na listwach bocznych i blendzie oraz specjalny wzór tapicerki, jednakże na życzenie klienta dostępny był pakiet z wersji przed '95.
Astra GSi była standardowo wyposażona we wspomaganie układu kierowniczego, ABS, ETC (układ kontroli trakcji) – tylko w wersji 150 KM, sportowe siedzenia RECARO, tylne hamulce tarczowo-bębnowe oraz pakiet stylistyczny przeznaczony tylko i wyłącznie do wersji GSi – felgi, zderzaki przednie i tylne, progi, grill, wyloty na masce oraz lotka na tylnej klapie.
Druga generacja.
Opel Astra II został zaprezentowany po raz pierwszy w 1998 roku.
Astrę drugiej generacji (oznaczenie fabryczne G) Opel zaprezentował podczas wrześniowego salonu samochodowego we Frankfurcie w 1997 roku. Przez cały okres produkcji samochód nie przeszedł żadnych face liftingów. Równocześnie z Astrą G swoją premierę miał Opel Zafira, oparty na tej samej płycie i podzespołach, a różniący się praktycznie jedynie nadwoziem.
W Gliwicach od 3 października 2003 roku do 27 sierpnia 2009 roku produkowany był model Astra Classic II w czterech wersjach nadwoziowych: sedan, 5-drzwiowy hatchback, kombi oraz van. Ponad 83% produkcji tego modelu trafiło na eksport, przede wszystkim na rynki Europy Środkowej i Wschodniej, ale również do Australii, Nowej Zelandii oraz niektórych krajów Afryki, Ameryki Południowej i Azji. W czasie całego okresu produkcyjnego gliwicki zakład opuściło 243 993 sztuki tego samochodu.
W plebiscycie na Europejski Samochód Roku 1999 model zajął 2. pozycję (za Fordem Focusem).
Wyposażenie.
Standardowe wyposażenie pojazdu obejmuje m.in.: wspomaganie układu kierowniczego, 2 poduszki powietrzne, EBD, immobilizer.
W opcjach wyposażenia można znaleźć m.in.: manualną lub elektroniczną klimatyzację, elektryczne sterowanie lusterek, elektryczne sterowanie szyb, radio CD, komputer pokładowy, szyberdach, reflektory ksenonowe, tempomat, nawigację satelitarną, ABS, ESP, boczne poduszki powietrzne, spryskiwacze reflektorów, skórzaną tapicerkę.
Wersje wyposażeniowe.
2000
Trzecia generacja.
Opel Astra III (oznaczenie fabryczne H) został po raz pierwszy zaprezentowany podczas salonu samochodowego we Frankfurcie nad Menem w 2003 roku.
Facelifting.
Jesienią 2006 roku samochód przeszedł face lifting. Z przodu pojazdu zmieniono m.in. chromowaną listwę na atrapie chłodnicy, kratkę, oraz brewkę w okolicy świateł przeciwmgielnych. Technicznie zmiany objęły m.in. pompę hamulcową, skrzynię biegów, zbiornik paliwa, oraz czujnik poziomu paliwa.
Astra H sedan.
W listopadzie 2006 na targach motoryzacyjnych w Stambule zaprezentowano Astrę H w wersji sedan. 22 sierpnia 2007 roku w Gliwicach z taśmy produkcyjnej zjechała Astra sedan oznaczona numerem 1, symboliczne inicjując rozpoczęcie produkcji.
Koniec produkcji.
Po wprowadzeniu w 2009 roku czwartej generacji pojazdu, samochód sprzedawany był pod nazwą handlową Opel Astra Classic III. Produkcja odmiany 3-drzwiowej i cabrio została zakończona w 2010 roku. Ostatnie egzemplarze w wersjach 5-drzwiowy hatchback i kombi, oferowane jako "Opel Astra Classic" lub "Opel Astra Family" zjechały z taśm produkcyjnych 27 marca 2014 roku. Astra III Sedan (nazwa handlowa „Astra Classic III” nie obejmowała tej wersji nadwoziowej) produkowane były do 11 czerwca 2014 roku. Z polskiego rynku samochód został wycofany w 2012 roku.
Wyposażenie.
Do 2010 roku:
Od 2010 roku:
Od 2010 roku wersja sedan występuje jako Essentia i Enjoy, GTC także jako Sport, a hatchback i kombi tylko jako Classic III. Silniki benzynowe 1.4/90 KM i 1.6/115 KM i diesel 1.7 CDTI/110 KM mogą też mieć pakiet "ecoFLEX".
Wyposażenie standardowe pojazdu (wersja Essentia) obejmuje m.in.: ABS, wspomaganie układu kierowniczego, 4 poduszki powietrzne, klimatyzację manualną oraz elektryczne sterowanie lusterek i elektryczne sterowanie szyb.
Jako wyposażenie dodatkowe można zamówić: klimatyzację automatyczną, ESP, kurtyny powietrzne. Oferowana jest również nawigacja satelitarna w zintegrowanym wyświetlaczu (kolorowym lub monochromatycznym), komputer, układ samo poziomowania, system Flexorganizer, dodatkowe radio dla pasażerów z tyłu oraz ogrzewanie postojowe.
Czwarta generacja.
Opel Astra IV został zaprezentowany po raz pierwszy w 2009 roku.
Nowa generacja kompaktowego samochodu Opla zadebiutowała podczas targów motoryzacyjnych we Frankfurcie nad Menem we wrześniu 2009 roku. Auto pojawiło się w salonach w Niemczech w grudniu 2009 roku. W Polsce samochód pojawił się w sprzedaży w styczniu 2010 roku.
Opel Astra J zbudowany został na nowej płycie General Motors – zwanej Delta, z której korzysta również m.in. Chevrolet Cruze. W plebiscycie na Europejski Samochód Roku 2010 model zajął 3. pozycję (za VW Polo V i Toyotą iQ).
W czerwcu 2010 roku zaprezentowano oficjalnie zdjęcia wersji kombi (Sports Tourer). W 2012 roku gamę uzupełniły odmiany 3-drzwiowy hatchback o linii nadwozia w stylu coupé (także w usportowionej odmianie OPC), który otrzymał przydomek GTC oraz 4-drzwiowy sedan. Coupé-Cabrio (CC), które dotychczas było częścią gamy Astry od obecnego wcielenia Astry było oddzielnie klasyfikowanym modelem o odrębnej stylizacji i nazwie (Cascada).
Facelifting.
W połowie 2012 roku, przeprowadzono modernizację. Wizualne zmiany zaszły z przodu i tyłu pojazdu: pojawiły się nowe zderzaki oraz zaktualizowany wzór grilla. Dodano nowy silnik wysokoprężny, 2.0 BiTurbo CDTI z Insigni o mocy 195 KM/400 Nm. Z początkiem 2013 roku dodano nowy silnik benzynowy 1.6 l o mocy 200 KM/300 Nm z turbodoładowaniem, bezpośrednim wtryskiem paliwa, jako urządzenie z nowej rodziny silników SIDI (spark ignition direct injection – zapłon iskrowy z wtryskiem bezpośrednim). Silniki SIDI produkowane były w Szentgotthárd na Węgrzech.
Wraz z rocznikiem modelowym 2014 pojazd przeszedł drobne modyfikacje. Pojawił się w nim nowy silnik wysokoprężny 1.6 CDTI o mocy 136 KM. Do standardowego wyposażenia pojazdu dodano siedmiocalowy ekran dotykowy z nowym systemem teleinformacyjnym, zaktualizowaną nawigację i zmodyfikowany system audio, światła do jazdy dziennej w technologii LED oraz półskórzane fotele. Produkcję hatchbacka i kombi zakończono w 2015 roku. Astra J w wersji sedan oferowana była równocześnie z piątą generacją.
Na początku 2014 roku Opel zaprezentował Astrę OPC Extreme. Jest to samochód oparty na wyczynowej wersji wyścigowej, ale posiadający homologację drogową. Według Opla jest to najszybsza Astra kiedykolwiek produkowana seryjnie. Samochód napędzany jest benzynowym silnikiem o mocy ponad 300 KM, posiada manualną skrzynię sześciostopniową oraz dyferencjał o ograniczonym poślizgu. We wnętrzu znajdują się tylko dwa kubełkowe fotele Recaro, sześciopunktowe pasy oraz klatka bezpieczeństwa. Są to elementy wyposażenia seryjnego. Nadwozie w dużej mierze wykonano z włókna węglowego i aluminium.
Koniec produkcji.
Produkcję hatchbacka i kombi zakończono w 2015 roku. Astra J w wersji sedan była produkowana aż do 2020 roku, kiedy to dwa lata po zaprzestaniu wytwarzania 3-drzwiowej odmiany GTC w 2018 roku, 28 października 2020 roku zakończono produkcje odmiany sedan po wyprodukowaniu 213 637 pojazdów w tej wersji nadwoziowej.
Silniki.
Źródłem napędu Astry są silniki benzynowe i wysokoprężne o pojemnościach od 1,3 l do 2,0 l i mocach od 95 do 280 KM.
Cztery dostępne silniki benzynowe to czterocylindrowe jednostki z aluminiową głowicą, o podwójnych górnych wałkach rozrządu obsługujących cztery zawory na cylinder, zamontowane poprzecznie. Bloki cylindrów zostały wykonane z żeliwa a miska olejowa z aluminium. Zastosowano zmienną synchronizację zaworów na wlocie i wylocie oraz wałki rozrządu z hydraulicznymi regulatorami fazy rozrządu typu łopatkowego, co daje możliwość niezależnej synchronizacji kąta każdego zaworu o maks. 60 stopni na wlocie i 45 stopni na wylocie (nie dotyczy silnika 1.6 Turbo). Synchronizacja rozrządu pozwala modułowi sterowania silnika na dostosowanie synchronizacji otwarcia i zamknięcia zaworów zależnie od zmiennych warunków, jak np. prędkość silnika i jego obciążenie. Zastosowano również mapowany układ sterowania termostatem, który podnosi temperaturę płynu chłodzącego przy niskich prędkościach silnika i niewielkich obciążeniach. Szybciej osiągana optymalna temperatura silnika to mniejsze wewnętrzne tarcie silnika i obniżenie spalania.
Technologia Twinport w silnikach benzynowych to dwustopniowy układ ssący. Przy prędkości obrotowej silnika do 4000 obr./min mieszanka paliwowo-powietrzna dociera do silnika przewodem dolotowym o długości 620 mm, a powyżej 4000 obr./min powietrze zasysane jest z krótszego przewodu o długości 288 mm.
Silnik A14XER Twinport.
Silnik został wyposażony w drążone wałki rozrządu, które są napędzane łańcuchem. Luzy zaworów są automatycznie kasowane przez popychacze hydrauliczne. Zastosowano tłumik drgań skrętnych poprawiający równomierność pracy silnika. Układ wtrysku ma funkcję dezaktywacji portu przy częściowym obciążeniu.
Silnik A16XER Twinport.
Tuleje cylindrów zostały laserowo wytrawione, co ma zapewnić gładkość powierzchni i minimalizację tarcia. Luzy zaworowe kasowane są za pomocą popychaczy szklankowych o odpowiednio dobranych grubościach denek.
Silnik A14NET.
Silnik wyposażony w turbosprężarkę zintegrowaną z układem wylotowym, osiągającą prędkość 240 tys. obr./min. Między-stopniowe chłodzenie powietrza (intercooler) zwiększa gęstość zasysanego powietrza. Za turbosprężarką umieszczono katalizator wyposażony w dwie sondy lambda. Wał korbowy, tłoki i korbowody zostały wzmocnione a zawory wylotowe wypełniono sodem. Luzy zaworowe są kasowane automatycznie za pomocą popychaczy hydraulicznych. Osłona łańcucha rozrządu została wykonana z aluminium i zawiera w sobie pompę oleju o zmiennym wydatku i pompę cieczy chłodzącej napędzaną paskiem wielorowkowym. Przepustnica sterowana jest elektrycznie, a przewody zapłonowe zostały zastąpione modułami zapłonowymi umieszczonymi bezpośrednio na świecach. Za minimalizację drgań przenoszonych na układ napędowy odpowiada dwu masowe koło zamachowe. Zastosowano tu pośredni wtrysk paliwa, dzięki czemu możne współpracować z instalacją LPG. Ople wyposażone w ten silnik można było kupić z fabryczną instalacją LPG.
Silnik A16LET.
W silniku tym zamontowano turbosprężarkę, intercooler, elektryczną przepustnicę i osobne dla każdej świecy moduły zapłonowe. Oczyszczaniem spalin zajmuje się katalizator z dwiema ogrzewanymi sondami lambda. Tuleje cylindrów zostały laserowo wytrawione w celu minimalizacji tarcia tłoków. Zawory wylotowe zostały wypełnione sodem a tłoki są chłodzone dyszami olejowymi natryskującymi olej pod tłok. Luzy zaworowe kasowane są przez popychacze szklankowe o odpowiednio dobranych grubościach denek. Silnik posiada dwumasowe koło zamachowe a sprzęgło sterowane jest hydraulicznie.
Silnik A16XHT SIDI.
1.6 SIDI (Spark Ignition Direct Injection – zapłon iskrowy, wtrysk bezpośredni) ECOTEC Turbo to nowej generacji silnik Opla produkowany w Szentgotthárd na Węgrzech. Nie jest to pierwszy silnik tego producenta z bezpośrednim wtryskiem paliwa i turbosprężarką. Pierwszy o pojemności 2.0 litra był montowany w Oplu GT. Silnik o pojemności 2.2 litra bez turbosprężarki, ale z wtryskiem bezpośrednim był montowany w Oplu Vectra.
1.6 SIDI ma występować w dwóch wersjach mocy Ecotec Turbo 170 KM i momencie obrotowym 280 N*m oraz Performance Turbo 200 KM i momencie obrotowym 300 N*m.
Silnik posiada 4 zawory na cylinder, aluminiową głowicę a bloki cylindrów zostały wykonane z żeliwa mającego zdolność wytrzymać ciśnienie sprężania na poziomie 130 barów. Luzy zaworów są automatycznie kasowane przez popychacze hydrauliczne. Wałki rozrządu napędza łańcuch rozrządu. Pokrywa zaworów silnika jest przytwierdzona do głowicy silnika za pomocą specjalnych mocowań, a ich połączenia wypełnione są specjalnym materiałem uszczelniającym zachowującym właściwości elastyczne w wysokich temperaturach z powodu małej odległości od turbiny. Silnik posiada wałki wyrównoważające, umieszczone w tunelach przebiegających przez blok silnika i napędzane łańcuchem zębatym. Silniki ECOTEC Turbo i Performance Turbo różnią się rodzajem tłoków (kształtem denka i podcięciem). W obu przypadkach zastosowano żeliwne gniazda pierścieni a pierwszy pierścień pokryty jest powłoką z tak zwanej „fazy gazowej” (PVD).
W nowym silniku turbosprężarka została zintegrowana z kolektorem wylotowym, w odróżnieniu od silnika A20NFT 2.0 Turbo z podwójnym spiralnym kanałem wlotu spalin do wirnika (twin-scroll). Konstrukcja turbosprężarki jest identyczna dla różnych wariantów mocy. W celu eliminacji odgłosów pracy turbosprężarki zastosowano układ nisko i wysokociśnieniowych rezonatorów.
Dawkowanie paliwa odbywa się przez wtryskiwacze umieszczone centralnie nad komorą spalania obok świec zapłonowych, równolegle do wału korbowego. Bezpośredni wtrysk pozwala na bardziej precyzyjne i oszczędne dawkowanie paliwa.
Silnik A20NFT.
Silnik o mocy 280 KM i momencie obrotowym 400 N*m został zaprojektowany dla wersji OPC. W porównaniu do poprzedniego modelu Astry OPC moc silnika została zwiększona o 40 KM. Silnik został zbudowany na bazie motoru opracowanego dla modelu Insignia, którego moc została zwiększona o 30 KM.
Praktycznie cały silnik został wykonany z aluminium, posiada rozrząd o zmiennych fazach napędzany łańcuchem. Aby silnik pracował równomiernie zastosowano przeciwbieżne wałki wyrównoważające. Za chłodzenie silnika odpowiada płaszcz wodny sięgający dna cylindrów a tłoki od spodu natryskiwane są olejem.
Silnik posiada bezpośredni wtrysk paliwa. Pompa wysokiego ciśnienia napędzana jest z wałka rozrządu i zwiększa ciśnienie paliwa do poziomu 155 barów. Ciśnienie wtrysku na biegu jałowym wynosi 50 barów. Paliwo wtryskiwane jest przez wtryskiwacze umieszczone poniżej zaworów dolotowych, a specjalny kształt denka tłoka ma powodować zawirowania mieszanki wokół świecy zapłonowej.
Układ dolotowy powietrza został zmodyfikowany przez zwiększenie jego przekroju poprzecznego. Powietrze docierające do turbosprężarki przepływa przez czujnik wilgotności powietrza, który je mierzy a dane przesyła do ECU (sterownika wtrysku). Informacje o wilgotności powietrza wpływają na skład mieszanki paliwowo-powietrznej. Przed turbosprężarką producent dodał rezonator tłumiący syczenie turbosprężarki. Turbosprężarka została zmodyfikowana o podwójny spiralny kanał wlotu spalin do wirnika (twin-scroll). Zmiana polega na tym, że spaliny z pierwszego i czwartego cylindra oraz drugiego i trzeciego cylindra spotykają się bezpośrednio dopiero przed turbiną. Turbosprężarka generuje ciśnienie doładowania na poziomie 1,5 bara. Powietrze zanim dotrze do cylindrów jest chłodzone w intercoolerze.
Gama silników wysokoprężnych CDTI turbo obejmuje jednostki o pojemności 1.3, 1.7 i 2.0 litra i mocy od 95 do 165 KM, common-rail, z wielopunktowym wtryskiem paliwa. Common rail (o ciśnieniach 1600 bar w 1.3 CDTI oraz 2.0 CDTI; 1800 bar w silniku 1.7 CDTI) wtryskuje olej napędowy do 5 razy w ciągu jednego cyklu. Lekka głowica ze stopu aluminium posiada 16 zaworów i dwa górne wałki rozrządu. Aby spełnić normy czystości spalin wszystkie silniki posiadają filtr cząstek stałych oczyszczający spaliny do normy Euro 5. Mocno obciążone tłoki są chłodzone olejem. Równą pracę silnika zapewnia dwu masowe koło zamachowe. Turbosprężarki we wszystkich silnikach wykorzystują technologię zmiennej geometrii łopat turbiny, których kąt jest zmieniany na bieżąco, dostosowując się do obciążenia i prędkości obrotowej silnika. Niektóre modele są wyposażone w technologię Start/Stop oszczędzającą paliwo poprzez wyłączenie silnika po wrzuceniu biegu neutralnego, ale tylko w przypadku gdy silnik jest rozgrzany a akumulator ma odpowiednie napięcie pozwalające na sprawne ponowne uruchomienie silnika. W 2013 roku do oferty trafił silnik 1.6 CDTI o mocy 136KM, który spełnia normę Euro 6 i z systemem start/stop zużywa tylko 3.9l/100km.
Wersje wyposażenia.
Hatchback:
Sports Tourer:
Sedan:
2012-2015
od 2015 r.
GTC:
2012-2016
od 2016 r.
Top Gear.
W 20. sezonie tego programu zastąpiła Kię Cee’d jako samochód za rozsądną cenę. W programie wykorzystuje się czerwoną Astrę z silnikiem 1,6 (115KM) w wersji wyposażenia dostępnej w Wielkiej Brytanii TechLine (odpowiadającej polskiej wersji Enjoy) z manualną lub automatyczną skrzynią biegów.
Piąta generacja.
Opel Astra V został zaprezentowany po raz pierwszy w 2015 roku.
Po światowym debiucie podczas targów motoryzacyjnych we Frankfurcie we wrześniu 2015 roku, produkcja ruszyła kilka tygodni później w polskich zakładach Opla w Gliwicach. W lutym 2016 roku w angielskiej fabryce Opla w Ellesmere Port rozpoczęto produkcję wersji kombi pojazdu o nazwie "Astra Sports Tourer".
Pojazd zdobył tytuł Europejskiego Samochodu Roku 2016.
Pod koniec 2018 roku wprowadzono drobne zmiany na rocznik modelowy 2019, które związane były z podniesieniem ceny podstawowej o ponad 10 000 zł, co spowodowało m.in. wycofano podstawowej wersji wyposażenia Essentia i silnika 1.4 100 KM, który nie spełniał nowych norm emisji spalin. Oprócz tego wycofano także m.in. silniki benzynowe 1.6 Turbo i diesla 1.6 CDTi w odmianach 95 KM i 160 KM Biturbo. Względem poprzedniego rocznika modelowego ceny porównywalnych wersji wzrosły o ok. 2000 zł
Lifting.
W 2019 roku samochód przeszedł facelifting. Zmieniono zderzak przedni, atrapę chłodnicy i dodano nowe wzory alufelg. Oprócz tego gruntownie przemodelowano gamę silnikową - zastosowano wyłącznie silniki 3-cylindrowe o pojemności 1.2 oraz 1.4 (też 3 cylindry) z zasilaniem o zapłonie iskrowym oraz 1.5 (również 3 cylindry) z zapłonem samoczynnym. Co ważne - silniki 1.2 pomimo tej samej pojemności to nie konstrukcja PSA ale jeszcze GM. Silniki te są produkowane w Meksyku do różnych innych modeli GM. Ponadto w wyposażeniu opcjonalnym pojawiła się 7-biegowa automatyczna skrzynia biegów CVT (łączona tylko z 3-cylindrowym benzynowym 1.4) lub 9-biegowa klasyczna automatyczna przekładnia (łączona tylko z dieslem). 
We wnętrzu zmieniono zegary (dostępne opcjonalnie lub jako standard dla najwyższej wersji Ultimate) oraz dodano opcjonalny lepszej jakości zestaw audio firmy Bose. Dzięki zmianom udało się zmniejszyć emisję CO2 nawet o 19% (W stosunku do modelu przed liftingiem.) Skutkiem ubocznym jest jednak ograniczona względem poprzedniego modelu moc silników.
Wersje wyposażeniowe.
2015-2018.
Standardowe wyposażenie pojazdu obejmuje m.in. klimatyzację manualną, światła do jazdy dziennej wykonane w technologii LED, podgrzewanie oraz elektryczne sterowanie lusterek, elektryczne sterowanie szyb przednich, aktywne wspomaganie kierownicy, ABS, ESP, HSA. W zależności od wersji wyposażeniowej i wybranych dodatków, pojazd wyposażony może być także m.in. w chromowaną atrapę chłodnicy; system multimedialny z 4 lub 6-głośnikami oraz 7-calowym lub 9-calowym ekranem dotykowym; nawigację; kamerę cofania; skórzaną, wielofunkcyjną kierownicę; tempomat; dwustrefową klimatyzację automatyczną; przednie światła przeciwmgłowe; przycisk zmiany trybu jazdy Sport; kamerę Opel-Eye – wskaźnik odległości do pojazdu poprzedzającego z systemem ostrzegania przed kolizją i automatycznego hamowania przy niskich prędkościach, system ostrzegania o niezamierzonej zmianie pasa ruchu z układem utrzymania pasa ruchu, system rozpoznawania znaków drogowych; automatyczne sterowanie światłami; czujnik deszczu; czujniki parkowania; system bezkluczykowy; elektroniczny hamulec postojowy; elektryczną klapę bagażnika (tylko w wersji kombi), okno dachowe, a także matrycowe reflektory przednie IntelliLux wykorzystujące diody LED.
Szósta generacja.
Opel Astra VI został zaprezentowany po raz pierwszy w 2021 roku.
Pierwsze oficjalne informacje na temat szóstej generacji Opla Astry pojawiły się w lipcu 2019 roku. Potwierdzono wówczas, że samochód zostanie zbudowany na platformie "EMP2" ówczesnej Grupy PSA razem z bliźniaczą, wówczas przyszłą, trzecią generacją Peugeota 308.
Oficjalna premiera pojazdu odbyła się dokładnie dwa lata później, w lipcu 2021 roku. Szósta generacja Opla Astry przeszła gruntowną metamorfozę w stosunku do poprzednika, powstając w zupełnie nowej estetyce wizualnej producenta wdrożonej w 2020 roku przy okazji premiery Mokki.
Charakterystyczną cechą pasa przedniego stał się tzw. "Opel Vizor", charakteryzujący się wąskim pasem atrapy chłodnicy i lamp w ciemnym kolorze, a także motywem trójramiennych pasów tworzących diody LED w reflektorach i lampy tylne. Nadwozie zyskało opcjonalne dwukolorowe malowanie, a słupek C został położony pod kątem, a nazwę modelu rozszczepiono w szerokim napisie na tylnej klapie. 
W kabinie pasażerskiej zastosowany został zupełnie nowy projekt kokpitu z niestosowanym wcześniej, trójramiennym kołem kierownicy, a także układem dwóch wyświetlaczy o przydomku "Pure Panel". Pierwszy z nich zastąpił zegary, drugi (dotykowy) posłużył za sterowanie m.in. systemem multimedialnym, radiem i nawigacją. Oba mają przekątną 10 cali w topowych wariantach wyposażenia. Charakterystycznym elementem stał się także wysoko poprowadzony tunel środkowy, a także przełącznik automatycznej skrzyni biegów w stylu "shift-by-wire".
Astra PHEV.
Równolegle z debiutem szóstej generacji Astry, po raz pierwszy oferowana ona jest jako samochód hybrydowy typu PHEV. Spalinowo-elektryczny układ napędowy tworzy 180- lub 225-konny silnik benzynowy, a także silnik elektryczny oraz akumulator o pojemności 12,4 kWh. Dzięki funkcji ładowania z gniazdka, samochód może przejechać w trybie elektrycznym ok. 50 kilometrów.
Astra GSe.
We wrześniu 2022 roku zaprezentowano bardziej sportową i hybrydową wersję "GSe", dostępną zarówno w wersji hatchback, jak i w kombi. Wersja ta ma bogatsze wyposażenie i posiada również napęd hybrydowy plug-in. 
Astra Electric.
30 listopada 2022 roku po raz pierwszy w historii modelu zaprezentowano wersję elektryczną. Jest ona dostępna w dwóch wersjach nadwozia. Posiada silnik o mocy 115 kW i zasięg 415 km.
Sprzedaż.
Po raz pierwszy w historii linii modelowej Astra, szósta generacja tego modelu nie jest już produkowana ani w polskich zakładach w Gliwicach, ani w brytyjskich w Ellesmere Port, lecz wyłącznie w niemieckim Rüsselsheim am Main. W zamian, zarówno w Gliwicach, jak i w Ellesmere Port, ulokowana została produkcja samochodów dostawczych koncernu Stellantis.
Po rozpoczęciu produkcji Astry VI w listopadzie 2021 roku, pierwsze egzemplarze zostały dostarczone do klientów latem 2022 roku. Podobnie jak dotychczas, samochód w Wielkiej Brytanii otrzymał Vauxhall Astra, gdzie jest ósmą już generacją tej linii modelowej.

</doc>
<doc id="180790" url="https://pl.wikipedia.org/wiki?curid=180790" title="Robert Fulton">
Robert Fulton

Robert Fulton (ur. 14 listopada 1765 w Little-Britain w Pensylwanii, zm. 24 lutego 1815 w Nowym Jorku) – amerykański inżynier i wynalazca, konstruktor pierwszego statku parowego. Studiował malarstwo w Londynie (jest autorem miniatur), później zajął się konstruowaniem statków. W latach 1798–1801 zbudował jedne z pierwszych okrętów podwodnych – trzy napędzane ręcznie za pomocą śruby "Nautilusy". Według niektórych źródeł Fulton zbudował Nautilusa w oparciu o projekt polskiego lekarza Jakuba Hoffmanna, który chciał użyć łodzi podwodnej w celu uwolnienia Tadeusza Kościuszki z rosyjskiego więzienia. W 1802 pierwszy statek parowy konstrukcji Fultona został przetestowany w Anglii – "Clermont". W 1807 zbudował pierwszy parowy statek pasażerski "North River Steamboat", a w latach 1812–1814 pierwszy okręt o napędzie parowym. Pochowany na cmentarzu przy Trinity Church w Nowym Jorku.

</doc>
<doc id="180792" url="https://pl.wikipedia.org/wiki?curid=180792" title="Marian Friedberg">
Marian Friedberg

Marian Friedberg (ur. 11 czerwca 1902 we Lwowie, zm. 30 marca 1969 w Krakowie) – polski historyk, wykładowca Uniwersytetu Jagiellońskiego, członek korespondent PAU.
Życiorys.
Był synem Jana (historyka, dyrektora Królewskiego Gimnazjum w Ostrowie Wielkopolskim), bratankiem Wilhelma (profesora paleozoologii Uniwersytetów Poznańskiego i Jagiellońskiego) oraz Wandy z domu Kotiers. Kształcił się w kierowanym przez ojca gimnazjum w Ostrowie (do 1921), następnie studiował historię na Uniwersytecie Jagiellońskim (1921–1925), m.in. pod kierunkiem Romana Grodeckiego i Władysława Semkowicza. W 1926 obronił doktorat na UJ na podstawie pracy "Ród Łabędziów w wiekach średnich". Pracował w Archiwum Akt Dawnych w Krakowie, początkowo jako pomocnik kancelaryjny, od 1926 archiwariusz; w okresie II wojny światowej na stanowisku kierownika przyczynił się do uratowania znacznej części zbiorów archiwum, gromadził także polską prasę konspiracyjną. 
Po wojnie pełnił funkcję dyrektora krakowskiego Archiwum Akt Dawnych, od 1954 z tytułem profesora nadzwyczajnego; w 1959 przeszedł na stanowisko kustosza Oddziału Akt Miejskich Archiwum Państwowego Miasta Krakowa i Województwa Krakowskiego. W latach 1946–1952 prowadził wykłady z archiwistyki, genezy rycerstwa polskiego, heraldyki miejskiej, historii miast oraz sfragistyki na Uniwersytecie Jagiellońskim. Przeszedł na emeryturę w 1968. Krótko po wojnie opracowywał na potrzeby Rady Miejskiej Krakowa nowe nazwy ulic; chcąc skoncentrować się na pracy w archiwum, nie przyjął na początku lat 50. katedry archiwistyki i nauk pomocniczych historii na UJ.
Brał czynny udział w Zjeździe Historyków Polskich we Wrocławiu w 1948 oraz Konferencjach Metodycznych Archiwistów w 1961; współpracował z pismem "Archeion". W 1947 został członkiem korespondentem PAU, już od 1936 był członkiem Komisji Historii Sztuki PAU, a od 1937 członkiem Komisji Historycznej PAU; kierował pracami wydawniczymi tej komisji. Należał także do Towarzystwa Miłośników Historii i Zabytków Krakowa oraz paryskiego Societe d'Histoire du Droit. Był odznaczony m.in. Krzyżem Oficerskim Orderu Odrodzenia Polski (1960), Medalem 10-lecia Polski Ludowej (1954), Srebrnym (1937) i Złotym (1955) Krzyżem Zasługi. Został pochowany na Cmentarzu Rakowickim w Krakowie.
W pracy naukowej zajmował się archiwistyką, historią średniowieczną Polski, genealogią i heraldyką. W 1961 przedstawił szeroki plan prac badawczych w polskiej archiwistyce. Badał wpływy niemieckie na ziemiach polskich do XIV wieku oraz najnowsze dzieje Wielkopolski. Wraz z Marią Friedbergową opracował "Bibliografię historii polskiej za lata 1930–1932", przygotował również indeksy osobowe i miejscowe do "Akt unii Polski z Litwą 1385–1791", wydanych w 1932 przez Władysława Semkowicza i Stanisława Kutrzebę. Sam Friedberg wydał akta kancelaryjne miast Krakowa i Kazimierza nad Wisłą.

</doc>
<doc id="180794" url="https://pl.wikipedia.org/wiki?curid=180794" title="Treblinka">
Treblinka



</doc>
<doc id="180796" url="https://pl.wikipedia.org/wiki?curid=180796" title="Mięta pieprzowa">
Mięta pieprzowa

Mięta pieprzowa, mięta lekarska ("Mentha ×piperita" L.) – gatunek rośliny należący do rodziny jasnotowatych. Spontaniczny mieszaniec międzygatunkowy mięty nadwodnej ("M. aquatica") i mięty zielonej ("M. spicata") powstały prawdopodobnie w Anglii i tam wprowadzony do uprawy w XVIII w., początkowo w hrabstwie Surrey, a potem w okręgu Mitcham. Tam też zaczęto go uprawiać i z tego terenu pochodzi pierwszy opis zawarty w "Ray, 1724 Synopsis Methodica Stirpium Britannicarum table 10. figure 2. p. 234". Jest rośliną uprawną, czasami dziczejącą (efemerofit). Inne nazwy: miętkiew, miętkiewa.
Biologia i ekologia.
Bylina, hemikryptofit. Kwitnie od lipca do sierpnia. Roślina obcopylna. W rzeczywistości mieszaniec jest praktycznie bezpłodny, najczęściej jedna łodyga zawiązuje jeden owoc, a ze stu owoców tylko 10 jest zdolnych do kiełkowania. W uprawie stosuje się wyłącznie rozmnażanie wegetatywne z podziału roślin lub podziału kłączy.
Roślina lubiąca gleby świeże, dość ciężkie, w miarę wilgotne.
Zastosowanie.
Roślina kosmetyczna.
Zawarty w jej zielu mentol jest podstawowym surowcem do produkcji pasty do zębów, płynów do ust, kremów do masażu, dodatków do kąpieli i innych kosmetyków. Menton natomiast jest wykorzystywany jako składnik perfum.
Zmienność.
Znanych jest wiele odmian i kultywarów:
Uprawa.
Jest bardzo łatwa w uprawie. Rozmnaża się wyłącznie wegetatywnie, przez podział kłączy. Ze względu na jej dużą ekspansywność należy oddzielać ja od innych roślin uprawnych, gdyż łatwo je zagłusza i staje się chwastem. Najlepiej rośnie na żyznej, próchnicznej glebie i na słonecznym stanowisku. Jest w pełni mrozoodporna (strefy mrozoodporności 3-9).

</doc>
<doc id="180797" url="https://pl.wikipedia.org/wiki?curid=180797" title="Leonel Fernandez">
Leonel Fernandez



</doc>
<doc id="180798" url="https://pl.wikipedia.org/wiki?curid=180798" title="Filip (antypapież)">
Filip (antypapież)

Filip – antypapież w dniu 31 lipca 768. Ten mnich był 11. antypapieżem w dziejach Kościoła.
Życiorys.
Był kapelanem w Rzymskim klasztorze. Papieski kanclerz, Krzysztof, przy pomocy Longobardów chciał usunąć antypapieża Konstantyna II, który był kandydatem wojskowej frakcji w Rzymie. Antypapieża Konstantyna II wzięto do niewoli, a Waldipert, będący wysłannikiem króla Longobardów Dezyderiusza, towarzyszył Krzysztofowi w ataku na Rzym, który zakończył papiestwo Konstantyna. Waldipert osadził Filipa na papieskim tronie i nakazał udzielić mu święceń. Gdy Krzysztof wkroczył do Rzymu, Filip musiał wrócić do swojego klasztoru, lecz nie wyrządzono mu żadnej krzywdy.

</doc>
<doc id="180801" url="https://pl.wikipedia.org/wiki?curid=180801" title="Zbąszyń">
Zbąszyń

Zbąszyń (przed wojną Zbąszyn, od 1772 niem. "Bentschen") to miasto w woj. wielkopolskim, w powiecie nowotomyskim, siedziba gminy miejsko-wiejskiej Zbąszyń. Miasto położone jest w zachodniej Polsce, nad Jeziorem Błędno i nad rzeką Obrą. Ośrodek wypoczynkowy i sportów wodnych, Muzeum Ziemi Zbąszyńskiej i Regionu Kozła mieszczące się na Rynku gromadzi zabytki związane z historią Zbąszynia i okolic, a także z etnografią i kulturą ludową. W mieście znajdują się zakłady przemysłu odzieżowego i meblowego.
Według danych z 31 grudnia 2009 miasto liczyło 7185 mieszkańców.
Nazwa.
Miejscowość ma metrykę średniowieczną i jest notowana od XIII wieku. Po raz pierwszy w 1231 "Zbansim", 1232 "Sbansin", 1386 "Dzbansszin", 1424 "Dzbansin", 1491 "Sbaschyn".
Miejscowość pod zlatynizowaną nazwą "Sbansin" wymieniona jest w łacińskim dokumencie z 1277 roku sygnowanym przez księcia Przemysła I wydanym w Poznaniu.
Nazwa miasta wywodzi się od nazwy osobowej "Zbąsza", która pochodzi od imion typu "Zbąd". W średniowieczu nastąpiło przejście od nazwy "Zbąszyn" do "Dzbąszyn" podobnie jak przejście od staropolskiego słowa "zban" do "dzban" lub "zwon" do "dzwon". Z kolei zamiana formy nazwy "Zbąszyn" do "Zbąszyń" związana była z gwarowym nazewnictwem wielkopolskim, w wyniku którego "-in" wymawiano jako "-iń".
XIX wieczny Słownik geograficzny Królestwa Polskiego wymienia oprócz nazwy "Zbąszyń" także "Bąszyń", "Dzbanszyn" oraz niem. "Bentschen".
Historia.
Średniowiecze.
Okolice miasta zamieszkane były na długo przed pierwszymi zapisami. 250 metrów na południe od obecnego miasta zachowały się relikty grodu obronnego leżącego pomiędzy Jeziorem Zbąszyńskim, a rzeką Obrą. Do tego systemu umocnień naukowcy zaliczają również leżący 1,5 km na południe od zamku zbąszyńskiego gród w Przyprostyni.
Miasto pierwotnie było pograniczną, wielkopolską kasztelanią znajdującą się niedaleko granicy brandenbursko-polskiej. Najstarszy przekaz o Zbąszyniu pochodzi z 1231 roku kiedy urząd kasztelana w latach 1231–1232 piastował Cecirad. Źródła wymieniają kolejnych kasztelanów: 1232-33 Wincenty. 1233 Jarośl, 1245 Wizimir, 1245 Przedpełk, 1246-50 Przybysław, 1261 Bożęta, 1268-71 Marcin, 1271 Zamęta, 1276 Wojciech z Lubrza, 1277 Marcin, 1277-86 Gniewomir, 1286-94 Wojciech Kresnowicz z Lubatowa, 1291 Kelcz, 1305 Sulko Lassowitz, 1340 Falon, 1383 Andrzej, 1376-82 Krystyn z Żernik herbu Dryja, 1403 Szymon z Boguniewa, 1410-17 Sambor z Małachowa herbu Nałęcz, 1418 Tomasz Małachowski.
W 1243 dla ułatwienia handlu między Polską a krajami Zakonu krzyżackiego komorę celną w Zbąszyniu ustanowił książę wielkopolski Przemysł I, który zawarł z krzyżakami traktat handlowy. Cztery lata później odnotowany został pierwszy kasztelan pełniący jednocześnie obowiązki naczelnika komory. Pierwszy kościół w mieście zanotowany został w 1238. W 1253 Przemysł I zbudował tu zamek obronny w celu ochrony granicy oraz komory przed atakami Brandenburczyków oraz książąt śląskich. W XIII i XIV wieku Zbąszyń kilkukrotnie był przez nich zajmowany i ponownie odbijany przez Wielkopolan.
10 marca roku 1296 książęta, kujawski Władysław Łokietek i głogowski Henryk III zawarli ugodę pod Krzywinem o podziale Wielkopolski i uzgodnieniu granicy, a Zbąszyń oficjalnie stała się częścią Księstwa głogowskiego, według postanowień traktatowych Henryk III obejmował wszystkie ziemie na południe od rzeki Obry plus Kasztelanie: zbąszyńską i wschowską. Dla wzmocnienia umowy zdecydowano, że Władysław I Łokietek adoptował syna Henryka III – Henryka IV Wiernego i czynił go następcą w poznańskiem.
W końcu XIII i na początku XIV wieku na krótko pozostawał w rękach pomorskiego rodu Święców i pozostał przy nich do 1307, kiedy Piotr Święca został skazany za zdradę na śmierć. Od 1338 aż do rozbiorów Polski bez przerwy pozostawał już w granicach Polski.
Miasto utworzone zostało w miejscu dawnej osady handlowej mieszczącej się w podgrodziu. Prawa miejskie na prawie magdeburskim Zbąszyń otrzymał prawdopodobnie w końcu XIII wieku. W 1303 zanotowany został po raz pierwszy zbąski mieszczanin, który był kowalem, a w 1313 wójt miasta. W 1360 król polski Kazimierz Wielki nadał wójtowi zbąskiemu osobny przywilej. Do schyłku XIV w. Zbąszyń był własnością książęcą i królewską. W 1387 król polski Władysław Jagiełło oddał zamek zbąszyński z przyległościami Marcinowi podczaszemu oraz Mikołajowi podkomorzemu ziemi dobrzyńskiej.
W 1393 Jagiełło zamienił majętność Inowłódz na Kłębów i Zbąszyń, a później podarował miasto wojewodzie mazowieckiemu Janowi Głowaczowi Leżeńskiemu, który według legend miał być nieślubnym synem Kazimierza Wielkiego oraz jego kochanki Esterki co ma potwierdzać zwyczaj nadawania jego potomkom imienia Abraham. Rodzina Leżeńskich od nazwy miasta Zbąszyń przyjęła nazwisko Zbąskich dodając staropolskim zwyczajem do nazwy miasta Zbąszyń formantu -ski. W pierwszej połowie XV w. Zbąszyń pozostawał we władaniu syna „Głowacza” Abrahama ze Zbąszynia. Miasto stało się wówczas ważnym ośrodkiem husytyzmu w Wielkopolsce. W 1439 Zbąszyń obległy wojska biskupa poznańskiego Andrzeja z Bnina, który zmusił Abrahama do wydania czeskich kaznodziejów husyckich. Zostali oni później z jego wyroku spaleni na stosie za herezję.
Rzeczpospolita szlachecka.
W 1458 miasto wystawiło 4 żołnierzy na wyprawę na Malbork w czasie wojny trzynastoletniej z zakonem krzyżackim. W połowie XV wieku w mieście miał miejsce pożar. Z 1468 zachowały się uprawnienia lokacyjne mówiące o zwolnieniu mieszkańców z cła, które po spaleniu się dokumentów miejskich w pożarze odnowione zostały przez króla polskiego Kazimierza Jagiellończyka.
Zbąszyń rozwijał się pomyślnie pod względem gospodarczym w XVI wieku. Odnotowują to historyczne dokumenty podatkowe. W 1563 w mieście pracowało w sumie 72 rzemieślników w tym najliczniej bo w liczbie 8 reprezentowani byli sukiennicy. W tym roku pobierano podatki od 3 karczmarzy, 2 komorników i 2 gorzelników. Pod miastem pracował także młyn o trzech kołach wodnych. W 1663 sukiennicy otrzymali statut cechowy. Później powstały tu również inne cechy: krawców (1731), piekarzy (1753), garncarzy (1765), ślusarzy (1782). Od 1613 roku Zbąszyń jest własnością rodu Ciświckich, którzy rozbudowali zamek w Zbąszyniu do formy potężnej twierdzy. W 1627 budowlę rozbudował, ale jej nie ukończył kasztelan śremski oraz autor dzieła o artylerii Abraham Ciświcki. Niedokończona twierdza zdołała jednak ochronić miasto na początku XVII wieku w czasie wojny trzydziestoletniej. Skutecznie odstraszyła wojska duńskie pod wodzą Duglasa, które wracając ze Śląska łupiły pogranicze z Wielkopolską, ale ominęły Zbąszyń.
W 1705 w czasie III wojny północnej pod miastem obozowało wojsko szwedzkie Karola XII, które splądrowało miasto i zrujnowało miejscowy zamek. Lustracja z 1706 tak opisała zniszczenia dokonane przez Szwedów: „Zamek penitus (łac. "wewnątrz") zrujnowany, pokoje puste, bez pieców, okien, drzwi. Żelaza ani znaku, mury porozbijane, schody porujnowane, ganek we włoskim ogrodzie zrujnowany, podniebienia upadły, bo ankry wykowali (staropol. "wykuli") Szwedzi. Kaplica zdezelowana, ogród włoski pusty, z fontann tylko sterczą słupy, kuchnia pusta, tak samo stajnia, gorzelnia, mielcuch. Izba do pomieszkania niezgorsza, bez okien i pieca. Brama zamku murowana, w niej izba bez drzwi, okien, pieca, posadzka wybrana. Miasteczko funditus (łac. "radykalnie, doszczętnie") zrujnowane, domów piwowarskich pogorzałych 20, domów rzemieślniczych pospolitych 25 (...). Lustracja wykazała również, że w mieście mieszkało 22 piwowarów, 17 szewców, 9 kuśnierzów, 3 rybaków, 1 ślusarz oraz 1 kowal.
W XVII-XVIII wieku właścicielami miasta byli Ciświccy, Tuczyńscy oraz Gnińscy od 1751 roku miasto stało się własnością rodu Garczyńskich.
Rozbiory Polski.
W 1772 w wyniku I rozbioru Polski została zajęta przez Prusy i jak cała Wielkopolska znalazła się w zaborze pruskim. Pod koniec XVIII wieku w Zbąszyniu znajdował się katolicki i ewangelicki kościół, 4 budynki publiczne oraz 154 domy zamieszkane przez 948 mieszkańców w tym 115 wyznawców judaizmu. W mieście pracowało 18 gorzelników, winiarzy i szynkarzy, 18 szewców, 12 sukienników, 12 krawców, 6 kowali i mieczowników, 6 piekarzy, 5 garncarzy, 4 rzeźników, 1 mielcarz, 1 zegarmistrz, 3 muzyków, 5 kupców i 3 stróżów nocnych. W 1800 miasto liczyło 1039 mieszkańców i powstała w nim wówczas przędzalnia bawełny.
Po zwycięskim dla Polaków drugim powstaniu wielkopolskim jakie odbyło się w 1806 miasto w latach 1807–1815 znalazło się w powiecie babimojskim departamentu poznańskiego w granicach Księstwa Warszawskiego. W 1808 liczba mieszkańców wyniosła 1039, którzy mieszkali w 170 domach. Od 1815 decyzją kongresu wiedeńskiego dokonano podziału Księstwa Warszawskiego i Wielkopolska ponownie weszła w skład Królestwa Prus jako Wielkie Księstwo Poznańskie, a później Prowincja Poznańska. W 1816 w mieście mieszkało 1110 mieszkańców.
W połowie XIX wieku miasto nawiedzały pożary i zalewały powodzie. W 1861 liczba mieszkańców wzrosła do 1853. W 1870 powstał tu ważny węzeł kolejowy biegnący z Poznania do Halle i Berlina, który przyczynił się do rozwoju miasta. Na przełomie XIX i XX wieku w mieście powstały większe zakłady przemysłowe: fabryka krochmalu, tartaki napędzane silnikiem parowym oraz cegielnie.
Miasto wymienione zostało w powiecie międzyrzeckim w XIX-wiecznym Słowniku geograficznym Królestwa Polskiego. W 1895 w mieście znajdowało się 299 dymów (domów) zamieszkiwanych przez 2847 mieszkańców w tym 1307 katolików i 160 żydów. W mieście znajdował się parafialny kościół katolicki i protestancki, 2 szkoły elementarne katolicka i protestancka, sąd, urząd stanu cywilnego, urząd okręgowy. Miasto liczyło w sumie 1027 hektarów.
W 1907 Niemcy zburzyli i rozebrali zamek w Zbąszyniu, po którym zostały tylko brama wjazdowa, renesansowa wieża, ślady wałów oraz park. W 1912 liczba mieszkańców wzrosła do 4473, a liczba domów do 435.
Okres międzywojenny.
W czasie powstania wielkopolskiego w latach 1918–1919 o miasto toczyły się zaciekłe walki między powstańcami a wojskiem niemieckim. 4–5 stycznia 1919 pod Zbąszyń dotarły powstańcze pododdziały przyszłego 61 Pułk Piechoty Armii Wielkopolskiej pod dowództwem Edmunda Klemczaka, które od zachodu zaatakowały miasto. Powstańcom udało się zająć dworzec, jednak zostali wyparci przez regularne wojsko niemieckie – dwa pułki grenadierów brandenburskich. Niemcy wzmocnili obsadę wojskową w mieście do 500 żołnierzy (m.in. z 8 i 12 pułku grenadierów), wspierane przez batalion ochotniczy niemieckiej Straży Obywatelskiej w sile około 400-500 ludzi. Uzbrojeni byli w ok. 30 karabinów maszynowych, dwa pociągi pancerne oraz 10 dział. Drugi atak powstańców przeprowadzony został w nocy z 10 na 11 stycznia 1919, pod dowództwem ppor. Kazimierza Zenktellera i również został on odparty przez siły niemieckie dysponujące przewagą militarną.
Zbąszyń wrócił w granice Polski 17 stycznia 1920 roku po ustaleniach Traktatu wersalskiego. W 1921 w mieście mieszkało 4660 mieszkańców, a w 1939 ok. 5000 w tym ok. 10% pochodzenia niemieckiego. Mieszkańcy trudnili się głównie rzemiosłem oraz handlem. W mieście funkcjonował lokalny browar, cegielnia oraz zakłady wikliniarskie. Ze względu na węzeł kolejowy w mieście mieszkało również wielu pracowników kolei.
W okresie międzywojennym w miejscowości stacjonował komisariat Straży Granicznej i placówka I linii SG „Zbąszyń”.
W październiku 1938 roku Niemcy w ramach tzw. "Polenaktion" wypędzili do Polski ok. 17 tysięcy polskich Żydów nieposiadających obywatelstwa niemieckiego, z czego ok. 6 tysięcy zostało internowanych w obozie w Zbąszyniu.
II wojna światowa.
O świcie 1 września 1939 roku Wehrmacht zajął po krwawych walkach zbąszyńską stację PKP, a później miasto, które jedynie na kilka godzin odbili Polacy. Niemcy wcielili całą Wielkopolskę jako Kraj Warty do III Rzeszy, wysiedlając z miasta większość Polaków do Generalnego Gubernatorstwa. Wielu mieszkańców wywieziono do niemieckich obozów koncentracyjnych oraz obozów przymusowej pracy niewolniczej, gdzie zmarli lub zostali zamordowani. W czasie okupacji hitlerowskiej miejscowi Żydzi oraz deportowani z terenu III Rzeszy w ramach "Polenaktion" wywiezieni zostali do miejsc straceń i tam wymordowani.
Okres powojenny.
27 stycznia 1945 roku w Zbąszyniu ostatecznie zakończyła się okupacja niemiecka. W 1946 liczba mieszkańców wynosiła 4042, a w 1961 wzrosła do 5720. W połowie lat 60. powierzchnia wynosiła 16,82 km². W mieście działały 2 szkoły podstawowe, szkoła zawodowa. Powstały zakłady przemysłowe: zakłady odzieżowe, zakłady koszykarsko-wikliniarskie, rzemieślnicza spółdzielnia pracy stolarzy, przedsiębiorstwo prod. niedrzewnej „Las” oraz garbarnia. W mieście funkcjonowały liczne zakłady rzemieślnicze obejmujące w sumie 63 punkty usługowe. W okresie tym ok. 1000 grupa mieszkańców dojeżdżała również koleją PKP oraz PKS do pracy w okolicznych miejscowościach.
Od 1975 roku stał się częścią województwa zielonogórskiego, a w wyniku nowego podziału administracyjnego kraju Zbąszyń wrócił w 1999 roku do województwa wielkopolskiego.
Legendy związane z miastem.
Słownik geograficzny Królestwa Polskiego zanotował lokalną legendę ludową związaną z miastem, której bohaterem jest jeden z panów zamku zbąszyńskiego słynący z miłosierdzia wobec poddanych. Przy pomocy swojego sługi rozdawał on wszystkie swoje dochody potrzebującym. Po jego śmierci chciwy syn zażądał rachunków od starego sługi, a nie otrzymawszy ich wtrącił go do lochu i skazał na głodową śmierć. Zmarły ojciec przybył z zaświatów, nakarmił sługę, wyprowadził go z więzienia i stawił się przed oczami syna, który zemdlał, a przyszedłszy do siebie zmienił swój sposób życia.
Zabytki.
Zabytkiem godnym uwagi są pozostałości zamku (bastiony ziemne typu „palazzo in fortezza” i wieża z bramą wjazdową z XVI-XVII w.) oraz dwuwieżowy kościół (dawna kolegiata) barokowy z lat 1757-1796. Do rejestru zabytków wpisano znajdujący się na cmentarzu Kościół św. Mikołaja z XVIII w.. Na rewitalizowanym rynku wytyczony został zarys dawnego ratusza miejskiego. Z okresu międzywojennego pochodzi reprezentacyjny gmach Dworca PKP - ówczesnej stacji granicznej o charakterystycznej monumentalnej architekturze. Zabytkami są również:
Kozioł.
Okolice Zbąszynia, w tym: Zbąszynek, Dąbrówka Wlkp., Nowe Kramsko, Podmokle, Babimost, Grójec, Chobienice, Chrośnica i Trzciel zaliczają się do tzw. Regionu Kozła. Nazwa regionu pochodzi od charakterystycznego dla tego obszaru instrumentu ludowego – kozła. Do dziś zachował się charakterystyczny folklor muzyczny, jak również nieliczni rzemieślnicy ("patrz" Nądnia) wykonujący te specyficzne instrumenty. Koźlarzowi w trakcie występu akompaniują zwykle skrzypce i klarnet es.
Transport.
Stacja kolejowa Zbąszyń i przystanek Zbąszyń Przedmieście, znaczący niegdyś węzeł kolejowy, w latach 1920–1939 także stacja graniczna. Wtedy też jednak stacja straciła węzłowe znaczenie na rzecz sąsiedniego Zbąszynka. Linie kolejowe łączą Zbąszyń z innymi miastami:
Przez miasto przebiega też droga wojewódzka nr 302 Nowy Tomyśl – Zbąszynek.
Sport.
Od 1924 roku w Zbąszyniu funkcjonuje piłkarski Klub Sportowy „Obra” Zbąszyń. Klub swoje domowe mecze rozgrywa na Stadionie Miejskim w Zbąszyniu.

</doc>
<doc id="180803" url="https://pl.wikipedia.org/wiki?curid=180803" title="Konstantyn II (antypapież)">
Konstantyn II (antypapież)

Konstantyn II – antypapież w okresie od 5 lipca 767 do 6 sierpnia 768.
Życiorys.
Był bratem księcia Toto z Nepi, człowiekiem świeckim. Po śmierci Pawła I został obwołany papieżem, przez arystokrację rzymską. Natychmiast nakazał udzielić sobie święceń przez biskupa Georgiosa z Praeneste. Usilnie zabiegał o poparcie króla Franków, Pepina Krótkiego, lecz bezskutecznie. Tymczasem kler rzymski na czele z Krzysztofem doszedł do porozumienia z królem Longobardów, Dezyderiuszem. 30 lipca 768 roku, syn Krzysztofa dokonał zamachu stanu, aresztowano Konstantyna i wybrano papieża Stefana III. W więzieniu, antypapież został okaleczony i pozbawiony wzroku. W sierpniu 769 roku odbył się synod, na którym Konstantyn został oficjalnie złożony z urzędu, sponiewierany i wygnany.

</doc>
<doc id="180805" url="https://pl.wikipedia.org/wiki?curid=180805" title="Szare Wilki">
Szare Wilki

Szare Wilki () – organizacja terrorystyczna z Turcji.
Historia.
Organizacja założona w 1969 roku jako nieformalne skrzydło bojowe Partii Ruchu Narodowego. W latach 1976-1980 Szare Wilki pełniły funkcję szwadronu śmierci. W apogeum wpływów liczebność Szarych Wilków sięgała 100 tysięcy ludzi. W samych tylko latach 70. członkowie ugrupowania zabili 6 tysięcy osób. Szare Wilki zabijały działaczy związkowych, lewicowców, dziennikarzy i aktywistów oraz cywili kurdyjskich. Pomimo przestępczej działalności ruch cieszył się ochroną ze strony tureckich służb. W latach 90. organizacja zajęła się handlem heroiną.
W 1992 roku bojówkarze formacji uczestniczyli po stronie Azerbejdżanu w wojnie o Górski Karabach. W kolejnych latach ochotnicy z Szarych Wilków walczyli po stronie czeczeńskich islamistów w pierwszej i drugiej wojnie w Czeczenii. Ostatnim z konfliktów w którym, udział wzięli członkowie organizacji była wojna domowa w Syrii. W Syrii Szare Wilki wspierały mniejszość turkmeńską. Zdaniem analityków Szare Wilki angażują się w terroryzm Ujgurów z Sinciang.
W czasach zimnej wojny grupa współpracowała ze wspieranym przez CIA Antybolszewickim Blokiem Narodów. Wieloletnim przywódcą Szarych Wilków był Abdullah Çatli.
Najważniejsze ataki przeprowadzone przez grupę.
Szare Wilki były zaangażowane w zamach na Jana Pawła II z 1981 roku. Sprawca ataku Mehmet Ali Ağca był członkiem Szarych Wilków.
W sierpniu 2015 roku Szare Wilki przeprowadziły atak bombowy w Bangkoku. W zamachu zginęło 20 osób a kolejne 130 zostało rannych. Zamach był zemstą za wydalenie przez Tajlandię ujgurskich uchodźców.
Ideologia.
Głoszą poglądy skrajnie prawicowe, ich działalność jest inspirowana neonazizmem i neofaszyzmem. Celem organizacji jest utworzenie państwa obejmującego zasięgiem wszystkie ludy tureckie.

</doc>
<doc id="180806" url="https://pl.wikipedia.org/wiki?curid=180806" title="Heurelho Gomes">
Heurelho Gomes

Heurelho da Silva Gomes (ur. 15 lutego 1981 w João Pinheiro) − brazylijski piłkarz grający na pozycji bramkarza.
Kariera.
Gomes zaczynał karierę w brazylijskim Cruzeiro Esporte Clube. Zadebiutował 4 września 2002 roku w wygranym meczu z São Paulo. Przez następne trzy sezony wystąpił w 57 meczach ligowych. Nie strzelił żadnego gola.
W lipcu 2004 roku został kupiony przez PSV Eindhoven za milion euro, gdzie zadebiutował 11 sierpnia w meczu przeciwko Crvenie Zvezdzie Belgrad. Po kilku dobrych meczach Gomes stał się podstawowym bramkarzem. Przez cztery lata gry w holenderskiej drużynie wywalczył cztery tytuły mistrza Holandii.
Przed sezonem 2008/2009 przeniósł się do Tottenhamu. Działacze angielskiego klubu wydali na brazylijskiego bramkarza 9 milionów euro. W Premier League zadebiutował 16 sierpnia 2008 roku w meczu z Middlesbrough i od razu wpuścił dwa gole. 13 listopada 2008 roku podczas meczu Pucharu Ligi z Liverpoolem Gomes doznał groźnie wyglądającej kontuzji. W 69 minucie spotkania rzucił się pod nogi szarżującego Philippa Degena. Szwajcar uderzył go nogą w twarz, przez co Heurelho stracił kilka zębów. Po wstępnych badaniach okazało się, że kontuzja nie jest groźna, dlatego Gomes zagrał już dwa dni później w ligowym meczu z Fulham.
24 maja 2014 roku podpisał roczny kontrakt z Watfordem, który wszedł w życie 1 lipca 2014 roku. W pierwszym sezonie wraz z drużyną awansował do Premier League.
Kariera reprezentacyjna.
Gomes w reprezentacji Brazylii zadebiutował w Złotym Pucharze CONCACAF 2003. Mimo że turniej przeznaczony był dla dorosłych reprezentacji, to związek piłkarski Brazylii postanowił wystawić reprezentację U-23.
Gomes wystąpił również w Pucharze konfederacji w 2005 roku. Mimo dobrej postawy w PSV Eindhoven, nie został powołany na mundial w Niemczech.

</doc>
<doc id="180808" url="https://pl.wikipedia.org/wiki?curid=180808" title="Bałwan śniegowy">
Bałwan śniegowy

Bałwan – przypominająca w ogólnym zarysie człowieka figura wykonana ze śniegu, symbolizująca zimę. Lepienie bałwana jest popularną zabawą.
Tradycyjny bałwan składa się z trzech kul śniegowych ustawionych na sobie, tworzących głowę, tułów i nogi. Oczy, usta i guziki wykonuje się z węgielków, nos z marchewki, ręce z patyków, natomiast nakrycie głowy stanowi garnek bądź wiadro. Czasami bałwan trzyma też miotłę.
Unikod.
Symbol bałwana został zakodowany także w standardzie Unikodu na pozycjach U+2603 ☃ SNOWMAN, U+26C4 ⛄ SNOWMAN WITHOUT SNOW, U+26C7 ⛇ BLACK SNOWMAN.

</doc>
<doc id="180809" url="https://pl.wikipedia.org/wiki?curid=180809" title="Dekonstruktywizm (architektura)">
Dekonstruktywizm (architektura)

Dekonstruktywizm w architekturze, zwany także dekonstrukcją, to rozpoczęta w późnych latach 80. XX wieku kontynuacja architektury postmodernistycznej. Charakteryzuje się ideą fragmentacji, zainteresowaniem manipulacją pomysłami dotyczącymi powierzchni lub pokrycia konstrukcji, krzywoliniowymi kształtami, które służą zaburzeniu i przemieszczeniu takich elementów architektury jak konstrukcja szkieletowa oraz bryła. Końcowy efekt wizualny obrazowany przez budynki w wielu dekonstruktywistycznych „stylach” charakteryzuje się stymulującą nieprzewidywalnością i kontrolowanym chaosem.
Ważne wydarzenia w historii dekonstruktywizmu to: konkurs architektoniczny na Parc de la Villette (szczególnie wkład Jacques’a Derridy i Petera Eisenmana oraz zwycięski projekt Bernarda Tschumiego), wystawa "Architektura Dekonstruktywistyczna" w 1988 roku w nowojorskim Museum of Modern Art zorganizowana przez Philipa Johnsona i Marka Wigleya, oraz otwarcie w 1989 roku Wexner Center for the Arts w Columbus, zaprojektowanego przez Petera Eisenmana. Nowojorska wystawa prezentowała dzieła takich architektów czy pracowni jak Frank Gehry, Daniel Libeskind, Rem Koolhaas, Peter Eisenman, Zaha Hadid, Coop Himmelb(l)au, oraz Bernard Tschumi. Od czasu wystawy wielu z architektów utożsamianych z ruchem dekonstruktywistycznym zdystansowało się od tego określenia. Niemniej jednak termin przyjął się i obecnie obejmuje ogólny trend we współczesnej architekturze.
Oryginalnie niektórzy z architektów znanych jako dekonstruktywiści byli inspirowani pomysłami francuskiego filozofa Jacques’a Derridy. Eisenmana wiązała przyjaźń z Derridą, ale jego podejście do architektury ukształtowało się na długo przed zostaniem dekonstruktywistą. Dla niego dekonstruktywizm powinien być uważany jako przedłużenie radykalnego formalizmu. Niektórzy z uprawiających dekonstruktywizm byli inspirowani formalnymi eksperymentami oraz geometryczną nierównowagą rosyjskiego konstruktywizmu. Dodatkowe odniesienia dekonstruktywizmu do ruchów XX wieku to: wzajemne oddziaływanie modernizmu i postmodernizmu, ekspresjonizm, kubizm, minimalizm oraz sztuka współczesna. Ideą przewodnią dekonstruktywizmu jest próba wyrwania architektury z ograniczających „reguł” modernizmu takich jak „forma służy funkcji” (form follows function), „czystość formy” (purity of form), oraz „wierność materiałom” (truth to materials).
Historia, kontekst oraz wpływy.
Modernizm i postmodernizm.
Dekonstruktywizm we współczesnej architekturze przeciwstawia się racjonalności modernizmu. Jego związek z postmodernizmem też jest oparty na przeciwieństwie. Mimo iż postmoderniści oraz artyści tworzący rodzący się dekonstruktywizm publikowali paralelnie prace w magazynie "Oppositions" (wydawanym w latach 1973-1984), teorie zawarte w tym magazynie wyznaczają początek decydującego rozłamu na dwa odmienne ruchy. Dekonstrukcja przyjęła pozycję konfrontacyjną do dużej części architektury oraz historii architektury chcąc podzielić i rozmontować architekturę. Podczas gdy postmodernizm powrócił, często chytrze lub ironicznie, do historycznych odniesień, których unikał modernizm, dekonstruktywizm odrzuca postmodernistyczną akceptacją dla takowych. Odrzuca także ideę ornamentu jako skutku ubocznego lub dekoracji. Te zasady oznaczały, że dekonstruktywizm stawia się w jednym szeregu z rozsądkiem modernistycznego antyhistorycyzmu.
Oprócz "Oppositions" innym tekstem, który oddzielił dekonstruktywizm od modernizmu i postmodernizmu była publikacja Roberta Venturiego pod tytułem (Złożoność i sprzeczność w architekturze) z 1966 roku. Punkt zwrotny dla zarówno postmodernizmu, jak i dekonstruktywizmu, "Complexity and Contradiction in architecture" argumentuje przeciw czystości, przejrzystości i prostocie modernizmu. Z tą publikacją funkcjonalizm oraz racjonalizm, dwa główne nurty modernizmu, zostały obalone jako paradygmaty i zastąpione innymi, postmodernistycznymi i dekonstruktywistycznymi. Postmoderniści wyczytali u Venturiego, że ornament i aluzje historyczne dodawały architekturze bogactwa, z którego modernizm zrezygnował. Niektórzy postmoderniści usiłowali ponownie użyć ornamentu nawet w ekonomicznych i minimalnych budynkach, próba najlepiej zilustrowana przez koncepcję „udekorowanej szopy” Venturiego. Racjonalizm projektu został odrzucony, ale funkcjonalizm budynku nadal pozostał prawie nienaruszony. To rezultat bliski tezie z następnego głównego działa Venturiego, według której znaki i ornamenty mogą być zastosowane w pragmatycznej architekturze aby zaszczepić filozoficzną złożoność semiotyki.
Dekonstruktywiści odebrali "Complexity and Contradiction" zgoła inaczej. Podstawowy budynek stanowił problematykę i zawiłość dla dekonstruktywizmu, bez specjalnego oddzielania ornamentu. Zamiast rozdzielać ornament i funkcję jak czynili to postmoderniści, tacy jak Venturi, podano w wątpliwość funkcjonalne aspekty budynku. Geometria była dla dekonstruktywistów tym czym ornament dla postmodernistów, tematem złożoności. Ta złożoność geometrii była z kolei zastosowana do funkcjonalnych, strukturalnych i przestrzennych aspektów budynków dekonstruktywistycznych. Jednym z przykładów dekonstruktywistycznej złożoności jest budynek Vitra Design Museum Franka Gehry’ego w Weil-am-Rhein, który bierze typowy, goły, biały sześcian modernistycznych galerii sztuki i dekonstruuje go przy użyciu geometrii przywołujących kubizm i ekspresjonizm abstrakcyjny. To wywraca funkcjonalny aspekt modernistycznej prostoty biorąc zarazem modernistyczny, a szczególnie międzynarodowy styl, którego biały stiuk przychodzi na myśl, jako początek. Innym przykładem dekonstruktywistycznego czytania "Complexity and Contradiction" jest dzieło Petera Eisenmana Wexner Center for the Arts. Budynek ten przybiera archetypową formę zamku, którą następnie nasyca złożonością w serii cięć i fragmentacji. Trójwymiarowa siatka biegnie dosyć dowolnie na budynku. Siatka (odzienie budynku), jako odwołanie do modernizmu, koliduje ze średniowieczną zabytkowością zamku. Niektóre z kolumn siatki umyślnie nie sięgają ziemi, unosząc się ponad schodami tworząc poczucie neurotycznego niepokoju i zaprzeczając strukturalnemu celowi kolumny. Wexner Center dekonstruuje archetyp zamku i zasiewa w jego przestrzeniach i strukturze konflikt i różnice.
Filozofia dekonstruktywistyczna.
Głównym kanałem od dekonstruktywistycznej filozofii do teorii architektury był wpływ Jacques’a Derridy na Petera Eisenmana. Eisenman zaczerpnął filozoficzne podstawy z literackiego ruchu dekonstruktywistycznego i współpracował bezpośrednio z Derridą przy projektach, w tym przy pracy na konkurs na Parc de la Villette udokumentowanej w "Chora l Works". Derrida i Eisenman, a także Daniel Libeskindzainteresowani byli „metafizyką obecności”, który jest motywem przewodnim dekonstruktywistycznej filozofii w teorii architektury. Głównym założeniem jest, że architektura jest językiem zdolnym do przekazywania znaczenia i bycia analizowaną za pomocą filozofii lingwistycznej.
Dialektyka obecności i nieobecności lub bryły i pustki pojawia się w wielu projektach Eisenmana, zarówno tych wybudowanych, jak i nie wybudowanych. Obaj Derrida i Eisenman wierzą, że locus, lub miejsce obecności, to architektura, i ta sama dialektyka obecności i nieobecności znajduje się w konstrukcji i dekonstrukcji.
Według Derridy najlepiej jest czytać teksty pracując z klasycznymi narracyjnymi strukturami. Każda architektoniczna "de"konstrukcja wymaga pewnej archetypowej "kon"strukcji, silnie zakorzenionego konwencjonalnego oczekiwania, którym można się bawić. Projekt własnego domu Franka Gehry’ego w Santa Monica (z 1978 roku), był podawany jako prototypowa wariacja na standardowy temat: zaczynając od zwykłego domu w zwykłej okolicy Gehry zmienił jego bryłę, przestrzenie, powierzchnie i inne schematyczne oczekiwania w akcie radosnej dywersji. Wynikiem jest przykład dekonstrukcji.
U Derridy, oprócz koncepcji metafizyki obecności i dekonstrukcji, także pojęcia śladu i erasure (wymazanie), wyrażone w jego filozofii pisma i archepisma znalazły drogę do dekonstruktywistycznych „pomników”. Daniel Libeskind wiele wczesnych projektów wyobrażał sobie jako formę pisma albo dyskursu na temat pisma, często jako formy kaligramu. Tworzył rzeźby architektoniczne z książek i często otulał modele tekstem, otwarcie odnosząc się do pisma. Libeskind podjął pojęcia śladu i erasure w esejach oraz w projekcie Muzeum Żydowskiego w Berlinie. Muzeum pomyślane jest jako ślad erasure (wymazania) Holocaustu, zamierzony aby temat uczynić czytelnym i przejmującym. Pomniki takie jak Vietnam Veterans Memorial autorstwa Mayi Ling Lin i Pomnik pomordowanych Żydów Europy Petera Eisenmana również odzwierciedlają koncepcje śladu i erasure.
Konstruktywizm i rosyjski futuryzm.
Innymi głównymi nurtami, z których czerpie dekonstruktywizm, to rosyjski konstruktywizm i futuryzm z początków XX wieku. Dekonstruktywizm nawiązuje zarówno do grafiki tych ruchów, jak i wizjonerskich projektów architektonicznych, z których jednak mało który został wybudowany.
Artyści tacy jak Naum Gabo, El Lissitzky, Kazimierz Malewicz, oraz Aleksander Rodczenko, wpłynęli na graficzne poczucie form geometrycznych takich dekonstruktywistycznych architektów jak Zaha Hadid i projektanci z Coop Himmelb(l)au. Zarówno dla dekonstruktywistów, jak i konstruktywistów przedmiotem zainteresowania była tektonika tworzenia abstrakcyjnych dzieł. I jedni i drudzy zainteresowani byli radykalną prostotą geometrycznych form jako podstawy dzieł artystycznych, wyrażoną w grafice, rzeźbie i architekturze. Konstruktywistyczna skłonność do puryzmu jest jednak nieobecna w dekonstrukcji; forma jest często deformowana, gdy konstrukcja jest dekonstruowana. Podobnie nieobecna, lub przynajmniej mniej istotna, jest rola dekonstrukcji w propagowaniu socjalistycznych i kolektywistycznych wartości, które głosił konstruktywizm.
Głównym motywem graficznym konstruktywizmu były prostokątne płyty i trójkątne bloki, oraz bardziej podstawowe geometrie kwadratu i koła. W serii „Prouns” Lissitsky zestawił zbiory form geometrycznych pod różnymi kątami unoszące się w wolnej przestrzeni. Przywołują one podstawowe jednostki strukturalne jak żelazne belki czy pnie drzew luźno ze sobą połączone, ułożone w stosy lub po prostu rozproszone. Często były szkicowane i dzielą cechy wspólne z rysunkiem technicznym oraz planem. Podobna pod względem kompozycji jest nowsza dekonstruktywistyczna seria „Micromegas” Daniela Libeskinda.
Surowy strukturalizm konstruktywistycznych architektów takich jak Iwan Leonidow, Konstanty Melnikow, Aleksander Vesnin oraz Władimir Tatlin miał także wpływ na dekonstruktywistów, a zwłaszcza na Rema Koolhaasa. Ich dzieła, w ostatecznej formie, sprawiają wrażenie uosabiających “proces” konstrukcji. Finalizują one przejściowe aspekty plac budów, rusztowań i dźwigów niezbędnych przy wielkoskalowych projektach. „Wygładzacz chmur” Ela Lissitzky’ego (na zdjęciu), przypominający złączone dźwigi przystosowane do zamieszkania antycypuje wieże telewizyjną China Central Television Koolhaasa. Rem Koolhaas czerpie z Ivana Leonidova projektując budynki wyglądające jak permanentne place budowy.
Sztuka współczesna.
Dwa nurty w sztuce nowoczesnej, minimalizm i kubizm, miały znaczny wpływ na dekonstruktywizm. Widoczny jest wpływ kubizmu analitycznego, zarówno forma, jak i treść są rozłożone na czynniki pierwsze i widziane są jednocześnie z różnych perspektyw. Synchroniczność podzielonej przestrzeni jest ewidentna w dziełach Franka Gehry’ego oraz Bernarda Tschumiego. Kubizm syntetyczny, z charakterystycznym wykorzystaniem obiektów ready-made, nie miał tak znaczącego wpływu jak kubizm analityczny. Niemniej jednak widać go we wcześniejszych projektach Gehry’ego. Dekonstruktywizm, tak jak minimalizm, wolny jest od kulturowych odnośników. Podobnie jak minimalizm dekonstruktywizm posiada cechy sztuki konceptualnej.
Tendencja do deformacji i przemieszczania wyraża związek dekonstruktywizmu z ekspresjonizmem i architekturą ekspresjonistyczną. Czasami dekonstruktywizm odbija różne formy ekspresjonizmu, neoekspresjonizmu i ekspresjonizmu abstrakcyjnego. Kanciasta forma kina UFA autorstwa Coop Himmelb(l)au przywołuje abstrakcyjne geometrie numerowanych obrazów Franza Klina. Kino UFA nadawałoby się także jako otoczenie dla kanciastych postaci ze scen ulicznych Ernsta Ludwiga Kirchnera. Architektura dekonstruktywistyczna posiada wiele cech wspólnych z dziełami Kandinsky’ego. Jego odejście od malarstwa figuratywnego w kierunku ekspresjonizmu abstrakcyjnego, jest w tym samym duchu co odrzucenie przez dekonstrukcję ornamentu na rzecz geometrii.
Szereg artystów w latach 80- i 90. przyczyniło się do powstania lub miało udział w tworzeniu dekonstruktywizmu. Dwa przykłady to dzieła Mayi Lin i Rachel Whiteread. Jeden z nich to składający się z granitowych sztab osadzonych w gruncie projekt Vietnam Veterans Museum Lin (z 1982 roku). Połamana forma i redukcja treści do minimalistycznego tekstu, z poczuciem fragmentacji i naciskiem na czytanie pomnika, wpłynęła na dekonstrukcję. Lin pomagała przy projekcie Wexner Center autorstwa Eisenmana. Odlane architektoniczne przestrzenie Rachel Whiteread to kolejny przykład związku między sztuką konceptualną a architekturą. „Ghost” („Duch”) z 1990, cała przestrzeń mieszkalna odlana w gipsie scalającym pustkę, to aluzja do pojęcia architektonicznej obecności Derridy. Gordon Matta-Clark prezentował w galeriach sztuki zdekonstruowane części budynków pod tytułem „Building cuts”.
Wystawa w MOMA w 1988 roku.
Mark Wigley i Philip Johnson zorganizowali w 1988 roku w Museum of Modern Art wystawę „Architektura dekonstruktywistyczna”, która wykrystalizowała ten ruch i przyniosła sławę kluczowym architektom. Architekci, którzy brali udział w wystawie to Peter Eisenman, Frank Gehry, Zaha Hadid, Coop Himmelb(l)au, Rem Koolhaas, Daniel Libeskind oraz Bernard Tschumi. Mark Wigley napisał towarzyszący wystawie esej i starał się pokazać wspólny pierwiastek w projektach, które zwykle bardziej znane były z dzielących je różnic niż z podobieństw.
Komputerowe wspomaganie projektowania.
Komputerowe wspomaganie projektowania to obecnie kluczowe narzędzie w większości projektów współczesnej architektury. Szczególna natura dekonstruktywizmu sprawia, że komputery nabierają jeszcze większego znaczenia. Trójwymiarowy modeling i animacja (wirtualna i fizyczna) pomagają w tworzeniu bardzo złożonych przestrzeni, podczas gdy możliwość łączenia modeli komputerowych z komputerowym wspomaganiem wytwarzania pozwala na stosunkowo niekosztowną produkcję masową subtelnie różniących się od siebie elementów. Wiele wczesnych projektów dekonstruktywistycznych wydaje się być wykoncypowanych przy pomocy komputerów, mimo iż tak nie było; na przykład oparte na szkicach projekty Zahy Hadid. Także Gehry znany jest z tworzenia modeli fizycznych i komputerowych jako część procesu projektowania. Mimo iż komputery uczyniły projektowanie skomplikowanych kształtów łatwiejszym, nie wszystko co wygląda „dziwnie” jest dekonstruktywistyczne.
Krytyka.
Od publikacji Kennetha Framptona „Modern Architecture: A Critical History” (pierwsze wydanie z 1980) zapanowała jasna świadomość roli krytyki w teorii architektury. Korzenie dekonstruktywizmu tkwią w teorii krytycznej, tak jak i korzenie drugiego głównego nurtu postmodernizmu, regionalizmu krytycznego. Dwa główne aspekty teorii krytycznej, potrzeba (urgency) i analiza, są obecne w dekonstruktywizmie. Dwie tendencje charakteryzujące dekonstrutywizm; tendencja do analizy i krytyki innych dzieł poprzedzających dekonstrukcję, oraz tendencja stawiania na pierwszym planie wartości estetycznych. Przykładem jest Wexner Center. Rdzeń teorii krytycznej to krytyka kapitalizmu i związanego z nim nadmiaru i przesady. Pod tym względem wiele dzieł dekonstruktywistycznych nie spełnia założeń teorii; są stworzone dla elit i, jako obiekty, są bardzo kosztowne.
Wexner Center stawia na piedestale kluczowe architektoniczne tematy takie jak funkcja i precedens i pokazuje potrzebę ich obecności w architektonicznym dyskursie zarówno w sensie analitycznym, jak i krytycznym. Różnica między krytyką w dekonstruktywizmie a krytyką w regionalizmie krytycznym polega na tym, że regionalizm redukuje poziom złożoności i utrzymuje jaśniejszą analizę próbując godzić architekturę modernistyczną z regionalnymi różnicami. Regionalizm krytyczny przejawia brak samokrytyki i utopizm miejsca. Dekonstruktywizm natomiast utrzymuje pewien poziom zarówno samokrytyki, jak i krytyki zewnętrznej i usiłuje zachować złożoność. Niektórzy architekci łączeni z tym ruchem, szczególnie Frank Gehry, który często prezentuje antyfilozoficzną postawę odrzuca klasyfikowanie swoich dzieł jako dekonstruktywistycznych. Inni architekci pozostają krytyczni zarówno wobec własnych dzieł, jak i dzieł poprzedzających ich oraz współczesnych im twórców.
Krytycy dekonstruktywizmu widzą go tylko jako ćwiczenie formalne bez znaczenia społecznego. Kenneth Frampton uważa dekonstruktywizm za „elitarystyczny i niezaangażowany”.
Inne głosy krytyki podobne są do tych zawartych w filozofii dekonstruktywicznej– że skoro sam akt dekonstrukcji nie jest procesem empirycznym, może z niego wynikać cokolwiek architekt sobie wymyśli i tym samym ruch cierpi na brak konsekwencji. Obecnie przyjęte jest, że filozoficzne aspekty utożsamiane z początkami dekonstruktywizmu zaginęły. Pozostała po nich tylko estetyka dekonstrukcji. Jeszcze inne głosy krytyki odrzucają założenie, że architektura jest językiem zdolnym do bycia tematem filozofii lingwistycznej, lub, że jeśli nawet tym językiem była to już obecnie nie jest. Jeszcze inni kwestionują wpływ na przyszłe pokolenia architektury, która odrzuca przeszłość i nie prezentuje żadnych wartości zastępczych i często uskutecznia strategie celowo agresywne dla ludzkich zmysłów.

</doc>
<doc id="180811" url="https://pl.wikipedia.org/wiki?curid=180811" title="Chris Lemmon">
Chris Lemmon

Chris Lemmon, właśc. Christopher Boyd Lemmon (ur. 22 stycznia 1954 w Los Angeles) – amerykański aktor. Syn aktora Jacka Lemmona. 
Życiorys.
Urodził się w Los Angeles w Kalifornii jako syn pary aktorskiej – Cynthii Boyd Stone i Jacka Lemmona. Rodzina ojca była pochodzenia irlandzkiego, szkockiego, niemieckiego, francuskiego, holenderskiego i walijskiego. Kiedy miał dwa lata jego rodzice rozwiedli się. Ma przyrodnią siostrę ze strony ojca – Courtney (ur. 1966). Uczęszczał do Verde Valley School w Sedonie w stanie Arizonie. Z talentem muzycznym został zachęcony przez ojca do nauki gry na fortepianie. Ukończył California Institute of the Arts.
Debiutował u boku ojca w dreszczowcu katastroficznym "Port lotniczy ’77" (1977). Wystąpił jako aktor w wielu produkcjach scenicznych, w tym w komedii Neila Simona "Boso w parku" i sztuce A.R. Gurneya "Listy miłosne" z Stephanie Zimbalist. Zagrał Richarda Phillipsa w dwóch sitcomach Fox – "Duet" (1987) i "Open House" (1989). Od 25 marca do 27 listopada 1994 grał postać Martina „Bru” Brubakera w serialu przygodowym "Grom w raju" z Hulkiem Hoganem.
23 kwietnia 1988 ożenił się z modelką Giną Raymond. Mają córkę Sydney Noel oraz dwóch synów – Johnathana i Christophera Juniora. Mieszkają w Glastonbury w Connecticut.

</doc>
<doc id="180813" url="https://pl.wikipedia.org/wiki?curid=180813" title="Gothic (gra komputerowa)">
Gothic (gra komputerowa)

Gothic – pierwsza część fabularnej gry akcji z serii Gothic wyprodukowana przez firmę Piranha Bytes i wydana przez Egmont Interactive w 2001 roku. Polskie wydanie oraz lokalizację (wraz z dubbingiem) zrealizowała firma CD Projekt.
Pozytywny odbiór gry przyczynił się do rozwoju serii obejmującej także gry: "Gothic II" z dodatkiem ', "Gothic 3" z dodatkiem ' oraz "Arcania" z samodzielnym dodatkiem "Arcania: Upadek Setarrif".
Fabuła.
Tło.
Akcja gry rozgrywa się w fikcyjnej krainie fantasy, w której toczy się wojna pomiędzy ludzkim królestwem Myrtany, a orkami. Uzbrojenie królewskich żołnierzy wytwarzane jest z surowca zwanego magiczną rudą. Celem zapewnienia dostaw rudy król Rhobar II decyduje o utworzeniu kolonii karnej w Górniczej Dolinie na wyspie Khorinis, gdzie pilnowani przez strażników skazańcy wydobywają rudę. Zsyła się do niej wszystkich więźniów królestwa niezależnie od popełnionego czynu. Aby uniemożliwić ucieczkę z doliny król wzywa dwunastu magów, by otoczyli oni kolonię magiczną barierą uniemożliwiającą więźniom ucieczkę, lecz pozwalającą na wtrącanie do niej nowych skazańców. W trakcie tworzenia bariera wymyka się spod kontroli więżąc i skazańców, i strażników, i magów. Skutkiem tego wydarzenia jest bunt osadzonych po którym przejmują oni kontrolę nad kopalniami rudy oraz zmuszają króla do prowadzenia wymiany handlowej – w zamian za rudę więźniowie otrzymują zamawiane przez siebie dobra. W czasie, w którym rozgrywa się gra uwięzieni w kolonii karnej są podzieleni na trzy frakcje – każda z siedzibą w jednym z obozów znajdujących się na terytorium kolonii. Magowie podzieleni są na krąg ognia – z siedzibą w Starym Obozie – i krąg wody – przebywający w Nowym Obozie.
Streszczenie.
Bohater gry to więzień o nieznanym imieniu, wtrącony do kolonii karnej za nieznane graczowi przestępstwo. Jednym z jego początkowych zadań jest staranie się o przynależność do jednego z obozów. W tym celu Bezimienny musi wykonywać zadania zlecane mu przez ważne osobistości w wybranym obozie.
Po przystąpieniu do którejkolwiek frakcji bohater otrzymuje od jej władz polecenie pomocy jednemu z obozów – Bractwu Śniącego – w przygotowaniach rytuału nawiązania kontaktu z czczonym przez członków obozu bóstwem – Śniącym. Wyznawcy Śniącego wierzą, że gdy dojdzie do przebudzenia ich śpiącego boga, pomoże im on wydostać się z kolonii karnej. Skazaniec otrzymuje prawo do audiencji u przywódcy Bractwa – Y'Beriona. Każe on odnaleźć bohaterowi kamień ogniskujący – artefakt, który był wykorzystywany w procesie tworzenia magicznej bariery. Po odnalezieniu kamienia alchemik Bractwa imieniem Cor Kalom informuje Bezimiennego, że do przygotowania rytuału potrzebna jest mu wydzielina żyjących w Starej Kopalni groźnych stworzeń zwanych pełzaczami. W tym celu Bractwo regularnie wysyła do kopalni strażników świątynnych, którzy przynoszą Cor Kalomowi wnętrzności zabitych stworzeń. Cor Kalom uważa jednak, że musi istnieć efektywniejsze źródło wydzieliny niż wnętrzności pełzaczy i wysyła bohatera na wyprawę celem znalezienia go. Bohater udaje się do kopalni, gdzie odkrywa lokalizację gniazda stworzeń. Dostaje się do niego, pokonuje ich królową i zabiera jaja pełzaczy do Cor Kaloma. Ostatnią rzeczą potrzebną do przeprowadzenia rytuału jest księga zwana Almanachem – zawiera ona instrukcje wykorzystywania kamienia ogniskującego. Bezimienny znajduje ją w jaskini będącą kryjówką wrogo nastawionych czarnych goblinów.
Uczestnikom rytuału – łącznie z bohaterem – objawia się wizja ruin, w których rezydują orkowie. Tuż po zakończeniu wizji przewodzący ceremonii Y'Berion traci przytomność. Bezimienny zostaje wysłany na pomoc ekspedycji wysłanej w celu zbadania leżącego w pobliżu obozu Bractwa cmentarzyska orków. Na miejscu okazuje się, że ekspedycja zawiodła, a cmentarzysko nie zawiera żadnej wskazówki co do dalszych działań. Bohater wraca do obozu. Wkrótce potem Y'Berion umiera. Tuż przed śmiercią ostrzega przed dalszymi próbami budzenia Śniącego i upatruje nadziei na wolność w planie magów wody z Nowego Obozu. Plan ów polega na detonacji wielkiego kopca magicznej rudy. Na polecenie arcymaga wody imieniem Saturas Bezimienny odnajduje pozostałe kamienie ogniskujące i zostaje wysłany z misją przekonania magów ognia ze Starego Obozu do podjęcia próby zniszczenia bariery.
W międzyczasie dochodzi do podmycia Starej Kopalni przez podziemny zbiornik wodny. Kopalnia ta była źródłem przychodów dla Starego Obozu. Przywódca rządzących obozem magnatów imieniem Gomez rozkazuje przejąć zbrojnie należącą do Nowego Obozu Wolną Kopalnię. Mieszkający w Starym Obozie magowie ognia sprzeciwili się planom władz obozu i zostali wymordowani z rozkazu magnatów. Aby uniknąć odwetu ze strony Nowego Obozu, Gomez nakazuje strażnikom zamknięcie bram oraz atakowanie każdego, kto się do nich zbliża. Jeśli Bezimienny podjął decyzję o zostaniu członkiem Starego Obozu to zostanie z niego usunięty. W wyniku braku możliwości skorzystania z pomocy magów ognia Saturas informuje bohatera o trzynastym magu uczestniczącym w procesie tworzenia bariery – Xardasie – i każe go odnaleźć. Xardas to nekromanta, który mieszka samotnie w wieży na środku terytorium zajętego przez orków. Po odnalezieniu go bohater dowiaduje się, że ma on własny pomysł na zniszczenie bariery i że plan magów wody jest nieskuteczny. Zleca on Bezimiennemu odnalezienie zbuntowanego orkowego szamana imieniem Ur-Shak, ochronienie go przed tropiącymi go pobratymcami oraz przesłuchanie go. Ur-Shak informuje nas, że Śniący jest demonem przywołanym przed wiekami przez orkowych szamanów z innego wymiaru. Sam zaś Śniący przebywa na dnie skomplikowanego podziemnego kompleksu jaskiń i korytarzy zwanym Świątynią Śniącego. Wejście do świątyni znajduje się w Mieście Orków znajdującym się na terytorium tej rasy. Aby bezpiecznie poruszać się po terytorium orków i dotrzeć do ich miasta bohater potrzebuje amuletu o nazwie Ulu-Mulu. Pomóc w jego wykonaniu ma Bezimiennemu przyjaciel Ur-Shaka pochwycony przez ludzi jako niewolnik i zmuszony do pracy w Wolnej Kopalni. Zdaniem Xardasa magia Śniącego wpłynęła na proces powstawania bariery i jedynym sposobem na zniszczenie jej jest wygnanie demona. Następnie, bohater wraz z najemnikiem Gornem z Nowego Obozu ruszają na odsiecz Wolnej Kopalni i odzyskują ją z rąk strażników Gomeza. Orkowy niewolnik pomaga Bezimiennemu wykonać amulet.
Po dotarciu do Miasta Orków bohater odnajduje wejście do Świątyni Śniącego i dostaje się do środka. Po drodze pokonuje orkowych szamanów-ożywieńców i zbiera ich oręż, który służy jako klucze do bram broniących dostępu do Śniącego. Ponadto Bezimienny odkrywa dodatkowy starożytny miecz o nazwie Uriziel pilnowany przez jednego z szamanów. Ten jednak jest bezużyteczny. Ostatni napotkany szaman okazuje się niewrażliwy na jakąkolwiek broń lub zaklęcie. Bohater wydostaje się ze świątyni i wraca do wieży Xardasa. Nekromanta opowiada mu historię znalezionego miecza. Zgodnie z sugestią nekromanty bohater wraz z jedynym ocalałym z rzezi magiem ognia wykorzystują kopiec magicznej rudy zgromadzony w Nowym Obozie do naprawy oręża. Bezimienny ściąga na siebie w ten sposób gniew magów wody.
Po ucieczce z Nowego Obozu bohater wraca do Świątyni Śniącego, pokonuje ostatniego szamana i dociera do leża demona. Na miejscu staje naprzeciw obudzonego Śniącego. Używając mieczy orkowych szamanów Bezimienny otwiera portal prowadzący do wymiaru, z którego przybył Śniący. Gra kończy się po tym, jak za pomocą Uriziela Bezimienny wtrąca przeciwnika do innego świata.
Rozgrywka.
Akcja "Gothica" została przedstawiona z perspektywy trzeciej osoby, a świat gry jest otwarty. Obszar jest ograniczony uzasadnioną fabularnie magiczną barierą – gracz odnosi obrażenia podczas próby przejścia na drugą stronę.
Rozwój postaci.
Zdolności bohatera są opisane za pomocą czterech współczynników: siły, zręczności, many i punktów życia. Postać bohatera może być rozwijana poprzez zdobywanie punktów doświadczenia, co skutkuje zwiększaniem poziomu doświadczenia. Za każdy poziom Bezimienny uzyskuje 10 punktów umiejętności oraz zwiększa się ilość jego punktów życia. Punkty umiejętności można spożytkować na naukę wybranej przez siebie umiejętności, bądź na podniesienie poziomu współczynników. W tym celu należy odnaleźć bohatera niezależnego pełniącego rolę nauczyciela. Poza niezależnymi nauczycielami niektórzy bohaterowie niezależni zgodzą się szkolić postać gracza pod warunkiem przynależności do określonej frakcji. Współczynniki można też zwiększyć spożywając niektóre eliksiry i pokarmy. Gracz może zdobyć takie umiejętności jak: posługiwanie się bronią jednoręczną, dwuręczną, łukami, kuszami, otwieranie zamków wytrychem, skradanie się, akrobatykę, kradzież kieszonkową oraz oprawianie zwierząt. Kolejne kręgi magii, umożliwiające dostęp do silniejszych zaklęć, bohater może opanowywać na tej samej zasadzie, co umiejętności.
Frakcje.
W początkowym etapie gry bohater musi zostać członkiem jednej z dostępnych frakcji, aby przejść do dalszego ciągu rozgrywki. Postać gracza może zostać członkiem jednego z trzech obozów. W każdym z nich przynależy do jednego z dostępnych w danym obozie stanowisk, zwanych w grze "gildiami". Awans bohatera na poszczególne gildie jest hierarchiczny i w większości przypadków liniowy, a rezygnacja ze stanowiska nie jest możliwa. W zależności od obozu nazwy dostępnych gildii to: cień, a następnie strażnik lub mag ognia – w Starym Obozie; W Nowym Obozie kolejno: szkodnik, najemnik, mag wody; W Bractwie Śniącego: nowicjusz i strażnik świątynny. Wybór gildii ma wpływ na dostęp do nauczycieli, u których można podwyższać statystyki postaci, oraz decyduje o dostępnym graczowi opancerzeniu. Przynależność nie ma znaczącego wpływu na przebieg fabuły. Wybór gracza teoretycznie nie ma także wpływu na możliwą ścieżkę rozwoju postaci – jako członek każdego z obozów bohater ma dostęp do nauczycieli wszystkich rodzajów umiejętności – włączywszy w to nauczycieli niezależnych. Tym niemniej w przypadku Bractwa Śniącego możliwości rozwoju postaci maga są ograniczone.
Sterowanie.
Gra jest krytykowana za system sterowania niespotykany w innych grach tego gatunku.
Świat gry.
Gracz może przyłączyć się do jednego z trzech istniejących wewnątrz kolonii obozów: Starego Obozu, Nowego Obozu lub Bractwa Śniącego.

</doc>
<doc id="180819" url="https://pl.wikipedia.org/wiki?curid=180819" title="Pendżab">
Pendżab

Pendżab (Pandźab, Pięciorzecze) – kraina historyczna w południowej Azji, rozciągająca się wzdłuż granicy indyjsko-pakistańskiej.
Dawniej tworzył jedną całość, obecnie podzielony jest między dwa państwa. Położony w północnej części Indii stan Pendżab zajmuje powierzchnię 50,4 tys. km², i w 2000 roku był zamieszkany przez 24,3 mln mieszkańców. Stolicą indyjskiego Pendżabu jest Czandigarh. Pakistańską prowincję Pendżab o powierzchni 205,3 tys. km² w 1998 roku zamieszkiwało 72,6 mln. Stolicą pakistańskiego Pendżabu jest Lahaur.
Nazwa "Pendżab", oznaczająca „Krainę Pięciu Rzek”, wywodzi się z perskiego, gdzie "panj" oznacza „pięć”, a "āb" – „woda”. Pięć rzek Pendżabu to rzeki dorzecza Indusu: Bjas, Ćanab, Dźhelam, Rawi i Satledź.
Historia.
Teren Pięciorzecza bym miejscem rozwoju cywilizacji doliny Indusu określanej także jako kultura harappańska od stanowiska Harappa położonego właśnie na terenie Pendżabu. Następnie kraina wchodzi w Okres wedyjski. Ze swoją armią do Pendżabu dotarł Aleksander Wielki, w 326 p.n.e. pokonując miejscowego władcę Porosa w Bitwie nad rzeką Hydaspes (Dźhelam). Po śmierci Aleksandra początkowo w składzie władztwa jednego z jego dowódców Seleukosa, który następnie odstąpił je Ćandragupcie za cenę 500 słoni bojowych. Na początku naszej ery Pięciorzecze włączyli do swojego państwa Kuszanowie. Następnie pod wpływami Guptów oraz Harsza. 
Islam tak jak w inne rejony świata dotarł do Pendżabu wraz z dżihadem. Pendżabskie Multan było ostatnią zdobyczą Muhammada ibn al-Kasima, gdzie złupiono słynną świątynię słońca, męską populację wymordowano, a kobiety i dzieci pognano w niewolę. Panowanie islamskie zostało umocnione przez Ghaznawidów, po ich zaś upadku Pendżab przeszedł pod panowanie Sułtanatu Delhijskiego a następnie państwa Wielkich Mogołów. W XVIII wieku zarówno w składzie Imperium Durrani, jak i Imperium Marathów. Pod koniec wieku w Pendżabie powstaje Państwo Sikhów, które ostatecznie opanuje region, a protektorat brytyjski przyjmie dopiero w 1849 jako ostatni z regionów Indii.

</doc>
<doc id="180820" url="https://pl.wikipedia.org/wiki?curid=180820" title="Stefan Tytus Dąbrowski">
Stefan Tytus Dąbrowski

Stefan Tytus Zygmunt Dąbrowski herbu Radwan (ur. 31 stycznia 1877 w Warszawie, zm. 23 marca 1947 w Poznaniu) – polski lekarz, biochemik i polityk narodowy. Wiceminister spraw zagranicznych II RP (1920–1921). Poseł na Sejm II RP (1922–1935). Rektor Uniwersytetu Poznańskiego (1945–1946).
Życiorys.
Urodził się 31 stycznia 1877 r. w Warszawie w rodzinie artysty malarza Stefana Dąbrowskiego h. Radwan (1849–1909) i Hortensji Marii Lombard (1850–1929).
Od młodości brał udział w ruchu wszechpolskim, w czasie wojny jako lekarz wojskowy przeprowadzał studia nad stopniowym wyczerpywaniem się rekruta w państwach centralnych, o których wynikach zawiadamiał sekretnie koalicję, przeciwdziałał w Królestwie dostarczeniu armii Niemcom.
Kariera naukowa.
W latach 1910–1913 był profesorem fizjologii i nauki żywienia Akademii Rolniczej w Dublanach, później (1913–1919) profesor chemii i fizjologii żywienia Akademii Medycyny Weterynaryjnej we Lwowie i profesor chemii fizjologicznej Uniwersytetu Poznańskiego (1919–1946). W latach 1937–1939 był dziekanem Wydziału Lekarskiego UP.
W roku 1939 został wybrany rektorem Uniwersytetu Poznańskiego, jednak z powodu wybuchu wojny nie zdołał rozpocząć kadencji w terminie. Po powrocie do Poznania 18 marca 1945 włączył się w pracę Tymczasowej Komisji Administracyjnej, której zadaniem było wznowienie działalności uniwersytetu. 28 marca 1945 r. podjął obowiązki rektora. W maju rozpoczął starania o uzyskanie dla uniwersytetu gmachu Zamku Cesarskiego (przed wojną Collegium Maius UP). 1 maja udzielono mu urlopu z przyczyn politycznych (za udostępnienie auli młodzieży katolickiej). Oficjalnie jako rektor pożegnał się ze studentami 16 grudnia 1946 r., podczas inauguracji roku akademickiego 1946/47.
Autor prawa na temat wymiany jonowej pomiędzy erytrocytami a osoczem krwi jakie zachodzą w krwi tętniczej, jak również w krwi żylnej.
Należał do wielu towarzystw i instytucji naukowych.. Od roku 1928 członek Polskiej Akademii Umiejętności.
Od czerwca 1920 r. był członkiem rzeczywistym Akademii Nauk Lekarskich w Warszawie; od czerwca 1928 r. członkiem korespondentem Wydziału Matematyczno-Przyrodniczego, a od marca 1930 r. członkiem czynnym Wydziału Lekarskiego PAU w Krakowie. Od grudnia 1930 r. członek korespondent Wydziałułu IV (nauki biologiczne) TNW.
Jako chemik był uczniem i współpracownikiem Bądzyńskiego we Lwowie i pracował nad urochromem i kwasami oksyproteinowymi w moczu.
Kariera polityczna.
W latach 1895–1900 był członkiem zarządu Związku Młodzieży Polskiej „Zet”. Od 1905 roku był członkiem Ligi Narodowej. W czasie wojny i tuż po jej zakończeniu (1918–1919) brał udział w organizowaniu obrony w Małopolsce. Pełnił urząd wiceministra spraw zagranicznych (1920–1921). Od 1922 do 1935 był posłem na Sejm oraz członkiem komisji sejmowych: zdrowia, spraw zagranicznych i wojska (1922–1927).
Napisał: "Walka o rekruta polskiego pod okupacją" (1922), "Zagadnienie obrony narodowej w wojnie nowoczesnej" i in.
Śmierć.
Zachorował w lutym 1947. Z Puszczykowa przewieziony został do swojego służbowego rektorskiego mieszkania w kamienicy przy ul. Słowackiego nr 29. Zmarł na serce i niewydolność płuc o godz. 3. nad ranem 23 marca 1947.
26 marca 1947 odbył się pogrzeb prof. Stefana T. Dąbrowskiego, w którym uczestniczyły tłumy pracowników, studentów uniwersytetu i Szkoły Handlowej, przedstawicieli organizacji społecznych i mieszkańców Poznania. Pochowany został na „cmentarzu leśnym” w Puszczykowie, w swojej - jak mówił - „ukochanej Puszczy”.
Rodzina.
Był ojcem Jadwigi (1931–2015) - romanistki, poetki i działaczki polonijnej.

</doc>
<doc id="180822" url="https://pl.wikipedia.org/wiki?curid=180822" title="Pandżab">
Pandżab



</doc>
<doc id="180823" url="https://pl.wikipedia.org/wiki?curid=180823" title="Pięciorzecze">
Pięciorzecze



</doc>
<doc id="180824" url="https://pl.wikipedia.org/wiki?curid=180824" title="RZS">
RZS



</doc>
<doc id="180838" url="https://pl.wikipedia.org/wiki?curid=180838" title="Podział administracyjny Pakistanu">
Podział administracyjny Pakistanu

Pierwszy stopień podziału administracyjnego Pakistanu obejmuje 4 prowincje i terytorium stołeczne. Ponadto pod pakistańską administracją znajduje się część Kaszmiru, który podzielony jest na 2 regiony. Prowincje dzielą się dalej na 105 "zilli" (dystryktów), które są z kolei podzielone są na "tehsile". "Tehsile" stanowią zgrupowania miast i wsi.
Prowincje i terytoria.
Prowincje:
Terytoria:
Kaszmir pod administracją pakistańską:

</doc>
<doc id="180840" url="https://pl.wikipedia.org/wiki?curid=180840" title="Piotr Szkudelski">
Piotr Szkudelski

Piotr Szkudelski (ur. 29 grudnia 1955 w Warszawie, zm. 22 sierpnia 2022 tamże) – polski muzyk, perkusista.
Życiorys.
Jeden z najbardziej znanych członków zespołu Perfect (w latach 1980–2020). Brał udział w nagraniu wszystkich płyt grupy. Udzielał się również m.in. w zespołach: Dzikie Dziecko, Jajco i Giganci, Emigranci, Wilki i w grupie Martyny Jakubowicz. Wspólnie z innymi polskimi artystami brał udział w sesji nagraniowej "I Ching" (1982–1983). Grał również u boku Jarosława Ptaszyńskiego, polskiego perkusisty rockowego. Został pochowany 31 sierpnia 2022 na cmentarzu Wilanowskim.

</doc>
<doc id="180844" url="https://pl.wikipedia.org/wiki?curid=180844" title="Zwiastun">
Zwiastun

Zwiastun – zapowiedź wydarzenia, oznaka, prognostyk, omen. Także osoba przynosząca nowiny, wieści o czymś, co ma nastąpić.
W teologii – anioł, posłaniec.
W medycynie – objaw zapowiadający chorobę, czyli prodrom.
W kinie i telewizji – forma zapowiedzi filmu lub programu telewizyjnego:
Wyróżniamy również:

</doc>
<doc id="180845" url="https://pl.wikipedia.org/wiki?curid=180845" title="Morion">
Morion



</doc>
<doc id="180847" url="https://pl.wikipedia.org/wiki?curid=180847" title="Stefan IX">
Stefan IX

Stefan IX lub Stefan X (łac. "Stefanus IX", właśc. Fryderyk z Lotaryngii OSB; ur. prawdopodobnie na początku XI wieku w Lotaryngii, zm. 29 marca 1058 we Florencji) – 154 papież, sprawował urząd w okresie od 2 sierpnia 1057 do 29 marca 1058 roku.
Życiorys.
Stefan IX z pochodzenia był Niemcem. Był synem Gozela I i bratem książąt Godfryda Brodatego i Gozelo II. Przed wyborem na Stolicę Piotrową był archidiakonem sprzyjającym reformom i zaufanym przyjacielem Leona IX. Pełnił funkcje kanclerza Kościoła rzymskiego i legata papieskiego na synodzie w Konstantynopolu (1054), a następnie opata Monte Cassino i kardynała-prezbitera od św. Chryzogona.
Gdy zmarł Wiktor II, reformatorzy rzymscy porozumieli się z Fryderykiem, co do uzgodnienia następcy i zaproponowali pięciu kandydatów (wśród nich byli m.in. Hildebrand i Humbert z Silva Candida). Ostatecznie jednak wybrano właśnie Fryderyka, który przyjął imię Stefan. Przed wyborem nie została skierowana prośba do regentki Agnieszki o wyrażenie zgody na tę kandydaturę, lecz Stefan sam wystosował taką prośbę zaraz po wyborze (którą uzyskał).
Zdecydowanie sprzeciwiał się symonii i zawierania małżeństw przez księży – usiłował wprowadzić celibat. Starając się wdrożyć reformy, mianował kardynałów Hildebranda i Humberta swoimi doradcami, a reformatora Piotra Damianiego kardynałem-biskupem Ostii; ponadto żywo zainteresował się ruchem patarenów. Na wiosnę 1058 roku planował rozpocząć wyprawę przeciw Normanom i w tym celu chciał nawet zawiązać sojusz z Kościołem wschodnim. Zlecił opracowanie nowych zasad, które uniemożliwiłyby wpływ cesarza i arystokracji rzymskiej na wybór papieża. W marcu 1058, by spotkać się ze swym bratem, wyruszył do Florencji, gdzie zmarł i został pochowany (w Katedrze św. Reparaty).
W niektórych źródłach jest wymieniany jako święty, którego wspomnienie liturgiczne obchodzone jest 29 marca.

</doc>
<doc id="180851" url="https://pl.wikipedia.org/wiki?curid=180851" title="Morion (hełm)">
Morion (hełm)

Morion (hiszp. "morrión") – hełm typu otwartego rozpowszechniony w Europie zachodniej na przełomie XVI - XVII wieku. Wywodzi się ze średniowiecznego kapalinu. Używany głównie przez piechotę (w Polsce przez piechotę obcego autoramentu). Współcześnie używany przez Gwardię Szwajcarską. 
Wyróżnia się dwa typy morionów:

</doc>
<doc id="180852" url="https://pl.wikipedia.org/wiki?curid=180852" title="Sebastian Klonowicz">
Sebastian Klonowicz



</doc>
<doc id="180853" url="https://pl.wikipedia.org/wiki?curid=180853" title="HSV">
HSV



</doc>
<doc id="180857" url="https://pl.wikipedia.org/wiki?curid=180857" title="Pingwin białobrewy">
Pingwin białobrewy

Pingwin białobrewy ("Pygoscelis papua") – gatunek dużego nielotnego ptaka wodnego z rodziny pingwinów (Spheniscidae), zamieszkującego chłodne oceany półkuli południowej. Nie jest zagrożony.
Podgatunki.
Wyróżnia się dwa podgatunki "P. papua":
Morfologia.
Wierzch ciała, głowa, szyja i wierzch skrzydeł czarne, reszta ciała biała. Nad okiem charakterystyczna biała plama („biała brew”). Dziób i nogi czerwone. Ogon złożony ze sztywnych, wąskich piór, ułatwiających pływanie. Podgatunek południowy "P. papua ellsworthi" jest bardziej krępy, ma dłuższe pióra, krótszy dziób, nogi i skrzydła.
Występowanie.
Gnieździ się na Półwyspie Antarktycznym, Falklandach, Georgii Południowej, Wyspach Kerguelena, Wyspach Heard i McDonalda, Orkadach Południowych, Macquarie, Wyspach Crozeta, Wyspach Księcia Edwarda i na Sandwichu Południowym.
Wody wokół Antarktyki. Gniazduje bardziej w głąb lądu niż pozostali przedstawiciele rodzaju. Tereny lęgowe stanowią skaliste obszary.
Lęgi.
Gniazdo stanowi zagłębienie w ziemi wysłane znajdującym się w pobliżu materiałem, takim jak trawa czy wodorosty, lub gniazdo budowane przez samca ze znalezionych odłamków skalnych i kamieni.
Jaja w liczbie dwóch wysiadywane są przez okres 31–39 dni przez obydwoje rodziców. Pisklęta z bardziej północnych obszarów opierzają się po około 85–117 dniach, zaś te z południa po 62–82 dniach. Dojrzałość płciową uzyskują w wieku dwóch lat.
Pożywienie.
Wszystkożerny, ale przeważają ryby (np. z rodzajów "Electrona" i "Gymnoscopelus"), skorupiaki (np. kryl antarktyczny "Euphausia superba") i mięczaki morskie. Nurkuje na głębokość 54–136 m. Na lądzie żywi się algami śnieżnymi.
Status.
Międzynarodowa Unia Ochrony Przyrody (IUCN) uznaje pingwina białobrewego za gatunek najmniejszej troski (LC – "Least Concern"). Liczebność światowej populacji w 2013 roku szacowano na 387 tysięcy par lęgowych. Najliczniejsza populacja gniazduje na Falklandach, jej liczebność w roku 2013 wynosiła 132 tysiące par lęgowych; druga pod względem liczebności populacja zasiedla Georgię Południową (98 867 par lęgowych, 1996 r.), zaś trzecia Półwysep Antarktyczny (94 751 par lęgowych, niepublikowane dane).

</doc>
<doc id="180865" url="https://pl.wikipedia.org/wiki?curid=180865" title="Jojo">
Jojo

Jojo (inaczej zwane kołem Maxwella) – rodzaj zabawki w postaci ciężarka-szpulki zawieszonego na sznurku. Ciężarek, opuszczony na sznurku trzymanym za nieumocowany koniec, rozwija go wpadając w ruch obrotowy. Po pełnym rozwinięciu sznurka ciężarek zachowuje moment pędu ruchu obrotowego i nawijając sznurek wędruje w górę. Istnieje wiele teorii o pochodzeniu jojo, lecz prawdopodobnie wywodzi się ono z Chin.
Żeby efektywnie i efektownie bawić się jojo, trzeba przełożyć część sznurka przez pętlę na jego końcu tworząc inną pętlę, której wielkość można dostosować do wielkości palca. Następnie włożyć palec w pętelkę ze sznurka i dokładnie zawinąć sznurek na osi, po czym opuścić jojo i w odpowiednim momencie szarpnąć delikatnie do góry. 
Obecnie zabawka zmieniła formę. Posiada kulkowe łożysko, które powoduje, iż po opuszczeniu jojo na koniec sznurka, zaczyna się ono kręcić w miejscu. To umożliwia wykonywanie różnego rodzaju sztuczek (tricków).
Wyróżnia się pięć podstawowych stylów jojowania, różnią się one sposobem mocowania jojo do sznurka i palca, co w zależności od stylu zmienia możliwości wykonywania tricków. Style te to:
Polish YoYo Nationals.
Corocznie odbywają się polskie mistrzostwa jojo, zawody dzielą się na 6 kategorii: Freestyle, Junior Freestyle (do 18 roku życia), X-Division (w której mogą zaprezentować się zawodnicy w innych stylach niż 1A), Ladder (wykonywanie określonych tricków w jak najszybszym czasie), Buddha Sleeper Contest (jak najdłuższy wyrzut yoya) oraz Yoyo Battle (pokazy umiejętności w 3 osobowych zespołach). Kategorią z której wyłaniany jest mistrz polski jojo jest freestyle. Freestyle oraz Junior Freestyle polega na trzyminutowym (lub dwuminutowym w wypadku Junior Freestyle) pokazie umiejętności zawodnika; tutaj tricki najczęściej wymyślone są już przez samego zawodnika. Pokazy oceniają sędziowie za pomocą tzw. klikerów.
Winter Freestyle Competition.
Co roku odbywają się także Zimowe Mistrzostwa Polski organizowane na przełomie grudnia i stycznia. Impreza zawiera wszelkie elementy profesjonalnych zawodów w yoyoingu, a główna kategoria 1A Freestyle wyłania Mistrza Zimy. Zawody są organizowane przez team Backspin. Są to jedyne zawody yoyo jakie są organizowane w zimie. Same zawody są odwiedzane przez całą elitę zawodników z Polski i nie tylko.
Double or Nothing.
Double or Nothing jest inicjatywą zapoczątkowaną w Rabce-Zdroju przez grono okolicznych zawodników i pracującą nad promocją yoyoingu w Polsce, oraz promocją polskich zawodników na świecie. Na oficjalnej stronie projektu można znaleźć masę ciekawostek, poradników dla początkujących oraz aktualizowany codziennie blog z przetłumaczonymi newsami z całego świata yoyoingu. Ponadto cała drużyna 2or0 bierze czynny udział w organizacji eventów związanych z yoyoingiem. Szczególnym sukcesem była pierwsza edycja WFC – Winter Freestyle Competition, w całości zorganizowana poprzez Double or Nothing, i która okazała się niemałym sukcesem, zarówno dla doświadczonych zawodników a także dla nowych osób które poprzez zawody zainteresowały się yoyoingiem.

</doc>
<doc id="180871" url="https://pl.wikipedia.org/wiki?curid=180871" title="Zbąszynek">
Zbąszynek

Zbąszynek (do 1945 niem. "Neu Bentschen") – miasto w województwie lubuskim, tuż przy granicy z województwem wielkopolskim, w powiecie świebodzińskim, siedziba gminy miejsko-wiejskiej Zbąszynek. W latach 1975–1998 miasto administracyjnie należało do województwa zielonogórskiego. Według danych GUS z 31 grudnia 2019 r. miasto liczyło 5032 mieszkańców. Zbąszynek leży na obszarze stanowiącym część historycznej Wielkopolski.
Historia.
Zbąszynek powstał w latach 1923–1939 jako Neu Bentschen (Nowy Zbąszyń), niemiecka osada i placówka celna, przy stacji granicznej. Wiernie oddaje to serial "Szpiedzy w Warszawie" – czteroodcinkowy polsko-brytyjski miniserial historyczny produkcji BBC Films i Telewizji Polskiej. W pierwszym odcinku część akcji odbywa się w miejscowości granicznej Neu Bentschen.
Lokalizacja nie obyła się bez trudności, gdyż pierwotna koncepcja budowy stacji w okolicy Dąbrówki Wielkopolskiej została zmieniona na skutek problemów z wykupem gruntów pod zabudowę. Ostatecznie osadę wybudowano na polach wsi Kosieczyn. W okresie międzywojennym stworzono dużą i nowoczesną infrastrukturę kolejową oraz kolonię według koncepcji miasta-ogrodu (projektantem był Friedrich Veil). Neu Bentschen w tym okresie zamieszkiwali w przeważającej większości Niemcy pracujący na kolei. W osadzie istniały dwa kościoły (wzniesione w 1929 roku w stylu charakterystycznym dla okresu międzywojennego), drukarnia należąca do Carla Albrechta, dom kultury (Deutsches Haus), szkoła, poczta oraz bank. Administracyjnie kolonia należała do powiatu międzyrzeckiego.
W okresie II wojny światowej istniały w mieście obozy pracy przymusowej, w których pracowały (w różnych okresach) oddziały robocze złożone jeńców sowieckich, francuskich, włoskich a także Żydzi z łódzkiego Getta. W wyniku fatalnych warunków wielu z przymusowych robotników zmarło z wycieńczenia oraz chorób. Robotnicy przymusowi pracowali głównie przy rozbudowie infrastruktury kolejowej i jej dostosowaniu do obsługi transportów wojennych. Często dochodziło w trakcie tych prac do aktów sabotażu bezlitośnie karanego przez Niemców.
W styczniu 1945 roku mieszkańcy Neu Bentschen i okolicznych wsi ewakuowali się koleją za Odrę. O miasto nie toczyły się walki, więc pozostało niezniszczone (w znikomym stopniu dosięgły go dewastacje oraz szabrownicy, natomiast zostało splądrowane i podpalone przez Armię Czerwoną) i mogło stanowić jeden z etapów w akcji repatriacyjnej. Od 1945 roku pod przejściową nazwą Nowy Zbąszyń (od 1946 pod obecną nazwą) już w Polsce, uzyskał prawa miejskie. W latach 1945–1989 dominującą rolę w mieście odgrywała kolej, będąc głównym zakładem pracy i przyczyniając się do wszechstronnego rozwoju infrastruktury miejskiej. W tamtym okresie Zbąszynek był jednym z ważniejszych węzłów kolejowych na trasie Berlin – Warszawa.
Obecnie największym zakładem w okolicy jest koncern IKEA i szereg zakładów kooperujących. W byłej lokomotywowni serwisowane są zespoły trakcyjne Kolei Wielkopolskich, m.in. typu Pesa Elf. W pobliżu znajduje się rezerwat leśny Kręcki Łęg (pow. 65 ha) oraz wioski Chlastawa z zabytkowym drewnianym kościołem z 1637 roku, Kosieczyn z drewnianym kościołem (według najnowszych badań dendrochronologicznych jednym z najstarszych w kraju) datowanym na ok. 1406 rok i dworem z XVII–XVIII wieku oraz Dąbrówka Wielkopolska znana z walki o polskość w okresie międzywojennym i działalności Związku Polaków w Niemczech.
Zabytki.
Do wojewódzkiego rejestru zabytków wpisane są:
inne zabytki:
Transport.
Ważny węzeł kolejowy. Linie kolejowe łączą Zbąszynek bezpośrednio z wieloma miastami:
W pobliżu miasta przebiega droga wojewódzka nr 302 do Nowego Tomyśla.

</doc>
<doc id="180875" url="https://pl.wikipedia.org/wiki?curid=180875" title="VRML">
VRML

VRML (, początkowo znany przed 1995 jako ) – wolny od tantiem standard formatu pliku, opisujący grafikę trójwymiarową (3D), interaktywną grafikę wektorową, projektowaną głównie z myślą o stronach WWW. VRML został zastąpiony przez X3D (Extensible 3D).
Format pliku WRL.
Plik VRML jest to plik tekstowy, gdzie np. wierzchołki i krawędzie wielokątów mogą być opisane dodatkowymi cechami takimi jak: kolor powierzchni, mapowanie tekstur UV, odblaskowość powierzchni materiału, przeźroczystość i innymi parametrami.
Formaty URL mogą być przypisane do komponentów graficznych, które przeglądarka internetowa może pobrać ze strony internetowej lub do innych plików VRML z internetu, kiedy użytkownik kliknie określony komponent graficzny. Animacje, dźwięki, światła i inne aspekty oraz elementy wirtualnego świata mogą wchodzić w interakcję z użytkownikiem lub być inicjowane zewnętrznie przez programowanie zdarzeniowe takie jak liczniki (stopery). Specjalny węzeł "Script" pozwala dodawać do pliku VRML kod programu (np. napisany w językach Java lub ECMAScript (podzbiór JavaScript)).
Pliki VRML są powszechnie nazywane światami i mają rozszerzenie *.wrl (np. mapa_miasta.wrl). Pliki VRML są zapisane w zwykłym formacie tekstowym i generalnie dobrze się kompresują za pomocą GNU zip, który jest użyteczny do przyspieszenia transferu danych przez internet. (niektóre pliki spakowane gzipem używają rozszerzenia *.wrz)
Wiele programów służących do modelowania 3D może zapisywać zarówno obiekty, jak i sceny w formacie VRML.
Standaryzacja.
Konsorcjum Web3D zostało powołane do dalszego zbiorowego opracowywania tego formatu. VRML (i jego następca, X3D), zostały zaakceptowane jako międzynarodowe standardy przez International Organization for Standardization (ISO) oraz przez International Electrotechnical Commission (IEC). Pierwsza wersja VRML została wydana w listopadzie 1994 roku. Ta wersja wywodziła się i dokładnie przypominała API i format pliku modułu programowego Open Inventor, pierwotnie zaprojektowanego przez Silicon Graphics. Rozwój wersji 2.0 był kierowany przez doraźną organizację „VRML Architecture Group (VAG)”. Wersja robocza została opublikowana w sierpniu 1996. Formalna współpraca pomiędzy VAG a SC24 podlegające ISO rozpoczęła się w 1996, po czym VRML 2.0 został zgłoszony do ISO celem wdrożenia jako standard międzynarodowy. Bieżącą i w pełni funkcjonalną kompletną wersją jest VRML97 (ISO/IEC 14772-1:1997). VRML obecnie został wyparty przez format X3D (ISO/IEC 19775-1).
Pojawienie się, popularność i konkurencyjne uaktualnienia techniczne.
Wyrażenie VRML zostało wymyślone przez Dave’a Raggetta w sprawozdaniu zatytułowanym „Extending WWW to support Platform Independent Virtual Reality” przedstawionym na Pierwszej Konferencji WWW w 1994 roku i po raz pierwszy dyskutowane na WWW94 VRML BOF ustanowionym przez Tima Bernersa-Leego, gdzie Mark Pesce zaprezentował demo Labyrynth zaprojektowane wraz z Tonym Parisim i Peterem Kennardem. VRML został ujawniony dla szerszej publiczności na targach "SIGGRAPH Course, VRML: Using 3D to Surf the Web" w sierpniu 1995. W październiku 1995, w Internet World, Template Graphics Software (TGS) zademonstrował wtyczkę 3D/VRML dla wydania beta Netscape 2.0 od Netscape Communications. Mark Pesce i Tony Parisi szybko zaadaptowali się do nowej implementacji, pomagając wprowadzać nowy standard do otwartej wspólnoty, podczas gdy w tym samym czasie grupowali kadrę innych rozwijających przeglądarki i publikowali książki dotyczące ekscytującego nowego standardu. Na końcu ponad 30 przeglądarek VRML zostało wytworzonych, wiele wykorzystujących pakiet autorski Open Inventor. SGI i TGS.com pozostają, i, podczas gdy zapał dla VRML przeminął, 3D weszło do głównego nurtu poprzez filmy z rodzaju Pixar i mnóstwo gier komputerowych. W październiku 1995 Silicon Graphics i TGS.com, przewodzeni odpowiednio przez Rikka Careya i Roberta Weidemana, zaskoczyli raczkującą grupę dyskusyjną VRML przez wprowadzenie kompletnego 3D dla implementacji sieciowej opartej na SGI Open Inventor, zaawansowanym pakiecie autorskim 3D, zasadniczo kooptując wkład VRML. Wspierani przez 15 sprzętowych i programowych liderów, w tym Apple, IBM, HP, Netscape, SGI i TGS.com wprowadzili pierwszą przeglądarkę VRML 3D, WebSpace Navigator na targach Internet World w tym samym miesiącu, wraz z SGI dostarczającym przeglądarkę dla ich platformy UNIX i TGS dostarczającym wersje dla platform Windows, Sun, HP i IBM. Jako wynik VRML 1.0, i w dużym stopniu VRML 2.0 były oparte na podzbiorze struktury Open Inventor 3D.
W 1997 nowa wersja formatu została ukończona jako VRML97 (także znany jako VRML2 lub VRML 2.0), i została standardem ISO/IEC. VRML97 był wykorzystywany w Internecie na prywatnych stronach WWW oraz stronach takich jak „CyberTown”, oferujących pogawędki 3D (ang. 3D chats) za pośrednictwem oprogramowania Blaxxun, czy też za pomocą programu Sony SAPARi, który był preinstalowany na komputerach Vaio od 1997 do 2001. Format był wspierany przez oddział SGI – Cosmo Software, a kiedy SGI został zrestrukturyzowany, oddział ten został sprzedany oddziałowi VREAM firmy Platinum Technologies, który to oddział z kolei został przejęty przez Computer Associates, który już nie rozwijał ani nie sprzedawał tego oprogramowania. W celu wypełnienia pustki, wiele własnościowych formatów Web3D pojawiło się w następnych latach, włączając w to Microsoft Chrome i Adobe Atmosphere, z których żaden nie jest obecnie wspierany. Zdolności VRML pozostały nadal te same, podczas gdy grafika 3D czasu rzeczywistego była ciągle ulepszana. Konsorcjum VRML zmieniło nazwę na Konsorcjum Web3D i rozpoczęło prace nad następcą VRML – X3D.
SGI prowadził stronę internetową pod adresem vrml.sgi.com na której był czynny ciąg krótkich regularnych występów bohatera o imieniu „Floops” który był VRMLowym bohaterem w świecie VRML. Floops był tworem firmy o nazwie „Protozoa”.
H-Anim jest standardem animacji humanoidów i jest zbudowany wokół VRML, a potem wokół X3D. Początkowa wersja 1.0 standardu H-Anim została wyznaczona do zatwierdzenia na końcu marca 1998.
VRML wzbudził wiele zainteresowania, ale nigdy nie uświadczył wielu poważnych powszechnych zastosowań. Jednym z powodów takiej sytuacji był brak dużej przepustowości sieci. W czasach popularności VRML, większość użytkowników, zarówno biznesowych, jak i domowych, używało powolnego wdzwanianego dostępu do Internetu. Spowodowało to niefortunny efekt uboczny zmuszania użytkowników do długiego czekania jedynie po to by znaleźć blokowaty, źle oświetlony pokój ze zniekształconym tekstem wiszącym w pozornie przypadkowych miejscach.
Eksperymenty z VRML istniały głównie w edukacji i badaniach naukowych, gdzie otwarta specyfikacja jest najbardziej ceniona. Jest on teraz zdefiniowany na nowo jako X3D. Profil interaktywny MPEG-4 (ISO/IEC 14496) był oparty na VRML (teraz na X3D) i X3D jest w większości zgodny wstecznie z nim. VRML jest także szeroko stosowany jako format plikowy służący do wymiany modeli 3D, głównie z systemów CAD. VRML mógł zniknąć z reklam i wielu głównych korporacji produkujących przeglądarki, ale nie z użycia.
Darmowy multiplatformowy pakiet uruchomieniowy VRML jest dostępny w OpenVRML. Jego biblioteki mogą być użyte do dodawania wsparcia zarówno VRML, jak i X3D do aplikacji, a wtyczka GTK+ jest dostępna do renderowania światów VRML/X3D w przeglądarkach internetowych.
W eseju zamieszczonym w Computergram International z 17 września 1998, zatytułowanym „VRML Versus Chromeffects: Microsoft Replies”, Rachel Chalmers biorąc pod uwagę oparcie ChromEffects na 56 multimedialnych znacznikach XML ostro skrytykowała VRML jako standard pozbawiony integracji z HTML. Nie skrytykowała ona X3D (chociaż rozwiniętego zarówno z VRML, jak i XML), ponieważ X3D oryginalnie posiadał już tę integrację. Jednakże VRML przeżył Chromeffects, unieważniony w listopadzie 1998.
Od roku 2000, wiele firm takich jak Bitmanagement udoskonaliło poziom jakości efektów wirtualnych w VRML do poziomu jakości DirectX 9.0c, chociaż za cenę używania własnościowych rozwiązań. Wszystkie główne cechy takie jak modelowanie gry są już od dawna gotowe. Zaliczają się do nich wielościeżkowe renderowanie z niskopoziomowymi ustawieniami Bufor Z, BlendOp, AlphaOp, Stencil, Multiteksturowanie, Cieniowanie ze wsparciem dla HLSL oraz GLSL, Renderowanie do tekstur w czasie rzeczywistym, wsparcie dla Multi Render Target (MRT) i Postprocessingu. Wiele dem pokazuje że VRML od dawna wspiera mapy świetlne, mapy normalnych, SSAO, CSM oraz odbicia środowiskowe w czasie rzeczywistym, wraz z innymi efektami wirtualnymi.
Przykład.
Ten przykład pokazuje tą samą scenę co X3D#Przykład.
Shape {
 geometry IndexedFaceSet {
 coordIndex [ 0, 1, 2 ]
 coord Coordinate {
 point [ 0, 0, 0, 1, 0, 0, 0.5, 1, 0 ]

</doc>
<doc id="180878" url="https://pl.wikipedia.org/wiki?curid=180878" title="PowerOpen Environment">
PowerOpen Environment

POE ("PowerOpen Environment") – niezależny sprzętowo standard dla otwartych systemów bazujących na architekturze PowerPC. Standard obejmuje specyfikacje API i ABI. Aplikacje certyfikowane w ramach tego standardu są zgodne z X/Open i Spec 1170 i mogą być uruchamiane na maszynach PowerPC w każdym zgodnym z PowerOpen systemie operacyjnym – należą do nich aplikacje X Window System, Motif, DOS, Windows i MacOS.

</doc>
<doc id="180881" url="https://pl.wikipedia.org/wiki?curid=180881" title="Motif">
Motif

Motif – biblioteka graficzna służąca do tworzenia graficznego interfejsu użytkownika w X Window System. Biblioteka ta pojawiła się w latach 1980 na stacjach Unixowych, jako konkurent dla OpenLook.
Motif jest zatwierdzony jako standard o nazwie IEEE 1295. Jest on także używany jako podstawa środowiska Common Desktop Environment. Od wersji 2.1 Motif obsługuje kodowanie Unicode.
Motif wyróżnia się użyciem kanciastych, żłobionych elementów interfejsu użytkownika z efektem trójwymiarowości – pasków menu, przycisków, suwaków, pól tekstowych, itp. Stało się to modne, jak tylko w Windows 3.x pojawił się efekt 3D.
Pojawiają się argumenty, że Motif w porównaniu do GTK+ lub Qt jest przestarzały: Sun Microsystems - główny użytkownik Motifa zapowiedział, że ma zamiar wykorzystywać GTK+ (i GNOME). Motif jest jednak często wybierany dla systemów wymagających stabilności np. w przemyśle kosmicznym.
Motif został stworzony przez Open Software Foundation - aktualnie The Open Group.
Istnieje kilka implementacji Motifa:

</doc>
<doc id="180882" url="https://pl.wikipedia.org/wiki?curid=180882" title="Apple Desktop Bus">
Apple Desktop Bus

Apple Desktop Bus (ADB) – starszy technologicznie port szeregowy w de facto standardzie ADB służący do podłączania do komputera urządzeń peryferyjnych niskiej szybkości. Wykorzystywany był głównie na platformie Apple Macintosh. Wprawdzie sprzęt korzystający z łączy ADB jest nadal dostępny, lecz Apple nie oferuje dla niego wsparcia od roku 1999. Gniazdo zastosowane w złączu to mini-DIN.
Historia.
Magistrala ADB została stworzona przez Steve Wozniaka, szukającego w połowie lat 80. projektu, w który mógłby się zaangażować. Otrzymał on sugestię, by opracować nowy system podłączania urządzeń takich, jak myszki i klawiatury – taki, który wymagałby tylko prostego kabla do połączeń łańcuchowych, który miał być dodatkowo niedrogi. Pogłoski mówią, że Wozniak zniknął na miesiąc, a po powrocie zaprezentował szynę ADB.
Pierwszym komputerem wyposażonym w nową magistralę był Apple IIGS, który na rynku zadebiutował w roku 1986. Z ADB korzystały również wszystkie późniejsze produkty serii Apple Macintosh, włącznie z Macintosh II i Macintosh SE. Następcą portu był USB, który zadebiutował w modelach iMac w roku 1998. Magistrala ADB obecna była również w ostatniej wyprodukowanej serii komputerów NeXT, które znane był pod nazwą "Turbo ADB".
Dziś konstruowane komputery nie wykorzystują już magistrali ADB, ale do lutego 2005 komputery przenośne PowerBook i iBook korzystały z niej wewnętrznie, do komunikacji ze zintegrowaną klawiaturą i touchpadem. Później połączenia wewnętrzne realizowano również w standardzie USB.
Specyfikacja.
Z uwagi na prostotę systemu, nie dziwi prosty system okablowania. Jedyny przewód, którym przesyłane są dane, oznaczono jako ADB (szpilka 1), zaś pozostałe to zasilanie +5 V (szpilka 3) oraz uziemienie (szpilka 4). Przewód zasilający miał doprowadzać prąd o natężeniu co najmniej 500 mA, zaś urządzenia nie powinny pobierać więcej niż 100 mA każde. Dziwne wydawało się umieszczenie w zestawie przewodu oznaczonego jako PSW (szpilka 2) i połączonego z zasilaniem komputera. Pozwalało to jednak na włączanie komputera z klawiatury, bez konieczności analizowania przez oprogramowanie ADB nadchodzącego sygnału. Gniazdo ADB jest takie samo, jak złącze S-Video – Mini-DIN.
Problemy.
Podłączanie urządzeń po uruchomieniu komputera nie było bezpieczne (inaczej niż ma to miejsce w przypadku nowocześniejszych urządzeń USB), co było praktykowane na przykład po przypadkowym odłączeniu się myszy. Takie działanie skutkowało najczęściej przepaleniem wlutowanego w płytę główną bezpiecznika. Wizyta z tak potraktowanym komputerem w serwisie kończyła się najczęściej wymianą całej płyty głównej, co było dość drogie. Prostszym rozwiązaniem było samodzielne zdobycie odpowiedniego bezpiecznika i podłączenie go drutem do płyty głównej, równolegle z przepalonym elementem wlutowanym przez producenta (taki zabieg najczęściej nie wymagał nawet lutowania, jeśli użytkownik wiedział, co robi).
Żywotność stosowanych wtyczek szacowano tylko na 400 wsunięć w gniazdo. Szpilki łatwo było zgiąć podczas nieostrożnego podłączania.

</doc>
<doc id="180889" url="https://pl.wikipedia.org/wiki?curid=180889" title="MMA">
MMA



</doc>
<doc id="180895" url="https://pl.wikipedia.org/wiki?curid=180895" title="House">
House

House – gatunek elektronicznej muzyki tanecznej (klubowej) powstały w połowie lat 80. XX wieku, a dokładniej na przełomie 1985 i 1986 roku w Chicago.
Pochodzenie.
Gatunek wywodzi się głównie z muzyki disco lat 70. oraz w mniejszym stopniu euro disco, italo disco, electro, soul, dub, synth pop, rap, jazz, groove i muzyce funk. Określenie tej odmiany muzyki pochodzi od nazwy klubu "Warehouse". Do powstania tego gatunku przyczyniło się też stosowanie w muzyce lat 70. XX wieku techniki samplingu. 
Definicja.
Muzyka house charakteryzuje się tanecznym rytmem, śpiewanymi wstawkami i linią melodyczną opartą na brzmieniu instrumentarium muzyki poważnej, np. skrzypiec, fortepianu, gitary. Wśród remiksów istnieją wersje „dub”, które charakteryzują się wysuniętą na pierwszy plan linią basową.
Historia.
House ma swe początki w latach 70. To właśnie w tych czasach w Stanach Zjednoczonych, w miastach takich jak Nowy Jork czy Chicago, zaczęto grać muzykę disco. Były to początki miksowania i zwiększenia roli prezenterów. 
Początki.
Gatunek disco po pewnym czasie zaczął przeżywać kryzys związany z coraz większą komercjalizacją i znudzeniem słuchaczy tymi samymi motywami. Często dochodziło do publicznego niszczenia nagrań, jak na przykład słynne publiczne spalenie 100 tys. płyt na stadionie w Chicago. Powstawała scena podziemna disco – underground disco, gdzie muzyka była ostrzejsza i bardziej energetyczna niż mainstreamowe disco.
U schyłku lat 70. powstały pierwsze kluby zaspokajające zapotrzebowanie na taneczną muzykę: Warehouse, Muzic Box.
Frankie Knuckles.
Przełomem dającym początek muzyce house były eksperymenty i innowacje wnoszone do gatunków muzycznych takich jak underground disco, funk, soul a także klasycznego brzmienia filadelfijskiego. Pierwsze brzmienie zaczątków muzyki house można było usłyszeć w klubie Warehouse w Chicago, gdzie rezydentem 1977–1983 był DJ Frankie Knuckles. Dla bywalców klubu serwował mieszankę powyższych gatunków wzbogacaną i modyfikowaną o nowe brzmienia. Nie mogąc zdobyć nowych, świeżych nagrań z muzyką taneczną postanowił tworzyć własne utwory wykorzystując do tego posiadane, osłuchane już nagrania disco. Uzbrojony w żyletkę i magnetofon szpulowy przerabiał stare kawałki, wycinał części zbędne, wydłużał partie taneczne, z których wycinał różne fragmenty, zmieniał tempo i wstawiał nowe elementy oraz dodawał instrumenty i brzmienia perkusyjne w celu wzmocnienia beatu.
Rozwój gatunku.
Śladami Knucklesa poszli Jesse Saunders, Farley Jackmaster Funk oraz Ron Hardy (z klubu „Muzic Box”). Właśnie Jesse Saunders i Farley Jackmaster Funk chcąc jeszcze udoskonalić nowo powstały gatunek zastąpili elementy perkusyjne beatem 4/4 z automatu perkusyjnego o wysokim tempie około 120 do 130 bpm. Wczesny house z Chicago określano czasem mianem Hi-NRG właśnie z powodu jego żywiołowości.
W Nowym Jorku w tym czasie działał odpowiednik chicagowskiego Warehouse, klub Paradise Garage, w którym za deckami stanął Larry Levan (odrzuciwszy wcześniej propozycję rezydentury w Warehouse z powodu niechęci do przeprowadzek). Od samego początku nurtu house muzyka grana w Paradise Garage różniła się nieco tempem. Często można też było w niej usłyszeć wpływy R'n'B czy soulowe, zwłaszcza wokal.
Nieco później Frankie Knuckles otworzył własny klub Power Plant. Knuckles odkrył też kolejne urządzenie – automat Roland TR-909, który zakupił od Derricka Maya (jeden z pionierów techno i częsty bywalec klubów w Chicago). Powszechnie zaczęto stosować syntezatory Rolanda (między innymi wspomniany TR-909) do produkcji zarówno nowych, jak i do przerabiania starszych utworów, a tę muzykę, często różniącą się od disco głównie brzmieniem, zaczęto nazywać house. 
Prawdziwa eksplozja popularności nastąpiła, gdy Farley otrzymał czas antenowy w radiu WBMX. Wraz z Mickeyem Oliverem, Ralphem Rosario, Mario Diazem, Julianem Perezem i Steve'em Hurleyem (znani jako Hot Mix 5) grał swoje sety codziennie po północy.
House na świecie.
Niedługo potem house zaczął wychodzić poza granicę USA.
W roku 1986 w Wielkiej Brytanii pojawiła się kolejna postać na scenie house'u, która zrewolucjonizowała ten gatunek. Mowa tutaj o Marshallu Jeffersonie, który jako pierwszy wprowadził elementy pianina do house'owego utworu. Wraz z grupą Phuture (Spanky, Herbie i DJ Pierre) stworzył podgatunek tej muzyki – acid house, który odróżniał się głównie dzięki kolejnej modyfikacji – użyciu syntezatora TB-303, który domyślnie przeznaczony był dla gitarzystów. Po raz pierwszy uczynili to oficjalnie w utworze „Acid Trax”.
Słynny utwór Marshalla „Move Your Body”, często gościł na antenie pirackich rozgłośni radiowych w Londynie. Także to nagranie było uznawane za hymn muzyki house i było grane w kilku londyńskich klubach, m.in. w „Delirium”.
W połowie lat 80. wraz z propagacją muzyki house powstały pierwsze wytwórnie zajmujące się głównie tym gatunkiem: DJ International i Trax (obie z Chicago).
Trax, należące do Larrego Shermana, skupiło się na eksperymentalnych numerach i wydawało różnorodne brzmienia house'owe np. pierwszy wydanie „Wanna Dance” Jesse'ego Saundersa; natomiast DJ International wydawało brzmienia house'owe czysto związane z disco. Niejako obie wytwórnie przyczyniły się mocno do promocji house'u poprzez organizowanie imprez objazdowych oraz wydawanie składanek płytowych jak np. seria „Jack Trax”. Wytwórnie oprócz działania na rynku lokalnym starały się promować nową muzykę w Europie, szczególnie w Wielkiej Brytanii.
Pierwszym oficjalnym hitem w Anglii stał się „Love Can't Turn Around” nagrany przez Farley Jackmaster Funk. To nagranie było coverem starej piosenki Isaaca Hayesa. We wrześniu 1986 ten utwór osiągnął 10 pozycję. Cztery miesiące później, kolejny hit muzyki house „Jack Your Body” JM Silka dotarł do miejsca pierwszego na listach przebojów w Wielkiej Brytanii.
Nowe brzmienia.
Wkrótce pojawiały się kolejne brzmienia, które były związane z poszukiwaniem nowych rozwiązań i coraz większą chęcią wdrożenia nowego gatunku do współczesnego świata. Armand van Helden spróbował wymieszać jungle'owy bas z house'owym beatem, potem dorzucić trochę wokali i przyspieszyć tempo w ślad za producentami z Wielkiej Brytanii. Tak powstałą muzykę zaczęto określać mianem garage. Nazwa podgatunku wywodzącego się z New Jersey pochodzi od nowojorskiego klubu Paradise Garage, gdzie grany house był mocno zbliżony do późniejszego garage. Pierwsze oficjalnie produkcje czysto garage'owe powstały już po jego zamknięciu. Prawdopodobnie pierwszym nagraniem garage'owym była płyta Todda Terry’ego "Touch Me Baby". Do bogatego zbioru utworów należał np. „You Don't Know” „Serious Intention” czy „Off the Wall” Paula Scotta. Powstały też liczne wytwórnie w New Jersey oraz w Nowym Jorku zajmujące się promowaniem tego podgatunku house'u. 
W 1987 roku rozpoczął się napływ twórców house'u do Nowego Jorku, między innymi DJ Pierre z Chicago i Mark Kinchen z Detroit, którzy razem z lokalnymi muzykami (Roger Sanchez, Todd Terry...) stworzyli silną scenę.
W całych Stanach Zjednoczonych muzyka house odnosiła sukcesy. W Wielkiej Brytanii mimo wczesnych początków, dalej była rzadko spotykana w klubach. Dopiero na Balearach, a dokładnie na Ibizie, gdzie od lata 1988 brzmienia z USA odnalazły rzeszę zwolenników. Wplatane w sety przez np. Alfredo Fiorillo czy DJ-a Ku numery house'owe odniosły wielki sukces z pomocą zabawowej atmosfery wspomaganej przez ecstasy. Wśród ludzi odwiedzających Ibizę znalazł się w pewnym czasie sam Paul Oakenfold, nieznany wtedy szerszej publiczności. Tutaj podchwycił amerykańskie brzmienia i postanowił je wypromować w swoim kraju. Z trudnościami zorganizował kilka cyklicznych imprez np. „The Future” czy „Spectrum”, które przyciągały nie tylko stałych bywalców klubów na Balearach, ale i nieznających jeszcze nowych brzmień klubowiczów. Powoli house ogarniał Anglię. Zaczęli go grać Mr C, Eddie Richards czy Kid Batchelor. Informacje o nowym gatunku pojawiły się w prasie. W halach fabrycznych zaczęto organizować także, bez zezwolenia, liczne imprezy, skupiające fanów muzyki house.
Oprócz sceny angielskiej muzyki house mocno wykształciły się również scena francuska oraz niemiecka z charakterystycznymi dla nich brzmieniami.
Wpływ na powstanie innych gatunków.
Muzyka house miała duży wpływ na powstanie niektórych gatunków muzyki elektronicznej i elektronicznej muzyki tanecznej (klubowej) m.in. trance, eurodance, UK garage, moombahton oraz techno.

</doc>
<doc id="180900" url="https://pl.wikipedia.org/wiki?curid=180900" title="Kryptogram">
Kryptogram



</doc>
<doc id="180901" url="https://pl.wikipedia.org/wiki?curid=180901" title="Dekonstruktywizm">
Dekonstruktywizm



</doc>
<doc id="180902" url="https://pl.wikipedia.org/wiki?curid=180902" title="Opór Plancka">
Opór Plancka

Opór Plancka – pochodna jednostka oporu elektrycznego w naturalnym systemie jednostek, oznaczana jako ZP.
gdzie:
Rezystor cechuje się oporem Plancka, jeżeli przepływ prądu o natężeniu Plancka spowoduje powstanie na nim napięcia równego napięciu Plancka.

</doc>
<doc id="180914" url="https://pl.wikipedia.org/wiki?curid=180914" title="Konrad Celtis">
Konrad Celtis

Konrad Celtis, właściwie Konrad Pickel (Bickel), znany też jako "Celtes, Conradus Protacius Johannis de Herbipoli, Protucius (Meissel)", (ur. 1 lutego 1459 w Wipfeld pod Würzburgiem, zm. 4 lutego 1508 w Wiedniu) – niemiecki humanista, nauczyciel uniwersytecki, poeta i wydawca. 
Życiorys.
Urodzony w Wipfeld w Dolnej Frankonii, był synem chłopa Jana Pickla (Bickela). Celtis, w 1477 lub 1478, rozpoczął studia w Kolonii, a od 1484 u Rudolfa Agricoli i Dalbergów w Heidelbergu. Poznawał tam język grecki i hebrajski, a wkrótce uzyskał magisterium. Przez pewien czas (1485-1487) dawał wykłady humanistyczne nt. Platona, Cycerona i Horacego w trakcie swoich podróży do Erfurtu, Rostocka i Lipska, gdzie organizował wystawienia dramatów antycznych oraz wydał dwie tragedie Seneki. Jego pierwsze dzieło nosiło tytuł "Ars versificandi et carminum", ok. 1486, ("Sztuka pisania wierszy i pieśni"). W dalszej kolejności (1486-1487) podróżował z wykładami do Rzymu, Florencji, Bolonii i Wenecji. W Rzymie zapoznał się z Akademią Pomponiusza Leta, we Florencji pogłębił znajomość filozofii platońskiej i poznał Marsilio Ficina, w Bolonii - Beroalda starszego, a w Ferrarze - Guarina.
Gdy Celtis wrócił do Niemiec, w kwietniu 1487, cesarz Fryderyk III uwieńczył go wawrzynem poetyckim nadając mu miano "poety laureata". W trakcie tej samej ceremonii w Norymberdze Celtisowi nadano stopień doktora. Następnie Celtis odbył podróż z wykładami po całym cesarstwie. W trakcie tej podróży, w 1488, trafił do Krakowa. Na tutejszym uniwersytecie, od półrocza letniego 1489, studiował matematykę i astronomię u Wojciecha Brudzewskiego oraz nauki przyrodnicze, prowadząc jednocześnie pozauniwersyteckie wykłady z retoryki i poetyki. W Krakowie też poznał i zaprzyjaźnił się z wieloma innymi humanistami, m.in.: Wawrzyńcem Korwinem i Kallimachem. Korespondował z Caritas Pirckheimer, którą nazwał "nową Hrotsvithą". Założył także humanistyczne towarzystwo kształcenia wzorowane na rzymskich akademiach. Krakowskie stowarzyszenie nosiło nazwę "Sodalitas Litteraria Vistulana" ("Nadwiślańskie Towarzystwo Literackie"), skupiające m.in.: Wojciecha z Brudzewa, Jana Sommerfelda starszego, Jana Ursinusa Bera i Wawrzyńca Korwina. W Krakowie wykształcił ostatecznie swój talent poetycki. Odznaczył się w polskim ruchu naukowo-literackim na przełomie XV/XVI w., szczególnie w rozwoju polskiej kultury humanistycznej.
W 1490 (lub 1491) ruszył w dalszą wędrówkę. Na Węgrzech ustanowił stowarzyszenie podobne do krakowskiego - "Sodalitas Litterarum Hungaria" ("Węgierskie Towarzystwo Literackie"). W trakcie podróży zatrzymał się jeszcze w Ratyzbonie, Pasawie i Norymberdze. W Heidelbergu ustanowił "Sodalitas Litterarum Rhenana" ("Nadreńskie Towarzystwo Literackie"). Dwa kolejne stowarzyszenia humanistyczne założył w Moguncji i Wiedniu. Później, w 1492, trafił do Lubeki i Ingolstadt. Gdy zaraza spustoszyła Ingolstadt (1497), Celtis przeniósł nauczanie do Heidelbergu. W tym momencie był już profesorem. W 1497 Celtes został wezwany do Wiednia przez cesarza Maksymiliana I, który nadał mu tytuł "nauczyciela sztuki poezji i konwersacji" wraz z pierwszym tego rodzaju imperatorskim "Privilegium". W Wiedniu wykładał dzieła klasycznych pisarzy. W 1502 utworzył "Collegium poetarum et mathematicorum" - kolegium poetów i matematyków. Sześć lat później zmarł.
Nauki Konrada Celtisa nie uległy zapomnieniu, szczególnie jeśli chodzi o historię. Był pierwszym, który nauczał historii świata jako całości. Zaczął prace nad "Germania Illustrata" od "Germania generalis" oraz "De rigine situ, moribus et institutis Norimbergae libellus" ("Książka o strukturze, zwyczajach i instytucjach Norymbergi"). Odkrył i opublikował pisma Hrotsvithy z Gandersheim. Odkrył mapę dróg wojskowych Imperium Rzymskiego - "Tabula Peutingeriana". Jako bibliotekarz cesarskiej biblioteki Maksymiliana I zgromadził liczne manuskrypty greckie i łacińskie.
Z przekonań był on bardziej swobodnie myślącym humanistą i większą wartość przykładał do starożytnych pogan niż do ideałów chrześcijańskich. W poglądach filozoficznych skłaniał się ku neoplatonizmowi i panteizmowi. Dyskutował na ten temat gwałtownie ze swoim przyjacielem C. Pirkheimerem. W twórczości poetyckiej, która obejmuje głównie drobne utwory nawiązywał do wzorców antyku i włoskiego renesansu. Pisał elegie, epigramaty oraz ody. Wiele utworów zawiera reminiscencje z pobytu w Polsce, m.in. w "De navigatione sua Sarmatica" (1492) opis podróży Wisłą z Krakowa do morza.

</doc>
<doc id="180916" url="https://pl.wikipedia.org/wiki?curid=180916" title="Uczeń czarnoksiężnika (Dukas)">
Uczeń czarnoksiężnika (Dukas)

Uczeń czarnoksiężnika ("fr. L'Apprenti Sorcier") to utwór Paula Dukasa z 1897 roku napisany w formie sparafrazowanego scherza symfonicznego.
Dzieło, będące jednym z najwybitniejszych przykładów muzyki programowej, oparte jest na balladzie Goethego pod tym samym tytułem.
Program utworu:
"Uczeń czarnoksiężnika pod nieobecność mistrza pragnie sprawdzić siłę swej mocy. Zaklina miotłę, aby ta nosiła wodę. Kiedy wody jest już wystarczająco, okazuje się, że uczeń zapomniał zaklęcia. W przerażeniu rozłupuje miotłę siekierą, lecz zamiast położyć kres przybywaniu wody, teraz już dwie miotły ją noszą. Dom przed zalaniem ratuje powrót czarnoksiężnika."
Dzieło, napisane lekko i z poczuciem humoru, jest bardzo czytelne w swej treści dzięki notatce, jaką kompozytor zamieścił nad partyturą:
"Pierwszą frazę skrzypiec na tle altówek i wiolonczel można nazwać "motywem czarów". Motyw ten zawiera dwa elementy tematyczne, z których pierwszy pozostaje w dalszym przebiegu prawie niezmieniony, drugi zaś jest właściwym tworzywem całości (później intonuje go fagot jako "motyw miotły"). Drugi temat, bardzo ruchliwy i fantazyjny, charakteryzuje młodego ucznia. Wreszcie trzeci, energicznie skandowany i oparty na chromatycznych akordach, wyrażać ma "ideę panowania", zwłaszcza w postludium, które przywraca spokojny nastrój wstępu."

</doc>
<doc id="180922" url="https://pl.wikipedia.org/wiki?curid=180922" title="Uczeń Czarnoksiężnika">
Uczeń Czarnoksiężnika



</doc>
<doc id="180937" url="https://pl.wikipedia.org/wiki?curid=180937" title="Mulcz">
Mulcz

Mulcz – okrywa ochronna gleby, umieszczana na jej powierzchni głównie w celu zniwelowania niekorzystnych oddziaływań czynników siedliskowych. Jako mulczu używa się materii organicznej wyprodukowanej na polu: słomy, nieprzyoranych międzyplonów, skoszonej trawy lub niekwitnących chwastów.
Działanie mulczu.
Mulczowanie jest podstawowym zabiegiem w uprawie konserwującej.

</doc>
<doc id="180938" url="https://pl.wikipedia.org/wiki?curid=180938" title="Międzyplon">
Międzyplon

 
Międzyplon, dawniej poplon – roślina uprawiana między dwoma plonami głównymi na zielonkę, siano, kiszonkę, na przyoranie jako zielony nawóz lub pozostawienie w postaci mulczu po ich ścięciu, zwałowaniu bądź zniszczeniu przez mróz. Ich uprawa ma duże znaczenie nie tylko dla produkcji paszy, ale i ze względu na zwiększanie biologicznej aktywności i żyzności gleby, działanie strukturotwórcze roślin i wzbogacanie gleby w azot (przez bobowate). Wyróżnia się trzy rodzaje międzyplonów:
Poza tym, w warzywnictwie międzyplon to roślina o krótkim okresie wegetacji uprawiana po zbiorze plonu głównego, np. szpinak po pomidorach.

</doc>
<doc id="180944" url="https://pl.wikipedia.org/wiki?curid=180944" title="Andrzej Zybertowicz">
Andrzej Zybertowicz

Andrzej Janusz Zybertowicz (ur. 30 września 1954 w Bydgoszczy) – polski socjolog, publicysta i nauczyciel akademicki, profesor nauk społecznych, profesor nadzwyczajny Uniwersytetu Mikołaja Kopernika w Toruniu, doradca społeczny prezydentów RP: Lecha Kaczyńskiego (2008–2010) i Andrzeja Dudy (od 2015).
Życiorys.
Wykształcenie i działalność zawodowa.
W 1977 ukończył studia historyczne na UMK oraz archiwistyczne na Uniwersytecie im. Adama Mickiewicza. W 1985 uzyskał stopień naukowy doktora na UAM na podstawie pracy "Problem stosowania teorii materializmu historycznego we współczesnej historiografii polskiej", której promotorem był Jerzy Topolski. Stopień doktora habilitowanego otrzymał w 1997 na Uniwersytecie Warszawskim w oparciu o dorobek naukowy oraz rozprawę zatytułowaną "Przemoc i poznanie: Studium z nie-klasycznej socjologii wiedzy". W pracy naukowej specjalizuje się w zagadnieniach z zakresu socjologii wiedzy i teorii społecznej.
Został pracownikiem naukowym Instytutu Filozofii UMK, w latach 1989–1995 pracował w Katedrze Socjologii, od 1995 związany z Instytutem Socjologii UMK (w latach 1998–2006 pełnił funkcję jego dyrektora). Został kierownikiem Podyplomowego Studium Socjologii Bezpieczeństwa Wewnętrznego i Zakładu Interesów Grupowych. Objął stanowisko profesora nadzwyczajnego UMK, był również profesorem nadzwyczajnym Akademii Humanistyczno-Ekonomicznej w Łodzi. Wchodził w skład Komitetu Naukoznawstwa Polskiej Akademii Nauk.
Jest autorem tekstów publikowanych na łamach m.in. „W Sieci”, „Naszego Dziennika” i „Gazety Polskiej”.
W czerwcu 2020 Prezydium Centralnej Komisji do Spraw Stopni i Tytułów podjęło decyzję odmawiającą przedstawienia prezydentowi jego kandydatury do tytułu profesora. Andrzej Zybertowicz tytuł profesora nauk społecznych otrzymał 1 grudnia 2021.
Działalność publiczna.
Na początku lat 80. związany z grupą „Sigma”, działającą w ramach Socjalistycznego Związku Studentów Polskich. W 1980 opracował wraz z Romanem Bäckerem tekst programowy pt. "Ostatnia szansa PZPR" w ramach Komisji Konsultacyjno-Porozumiewawczej Podstawowych Organizacji Partyjnych w Toruniu należącej do tzw. struktur poziomych PZPR.
W stanie wojennym kolportował autorską ulotkę przeciw jego wprowadzeniu, publikował w „Obecności”, toruńskim piśmie podziemnym, zajmował się dystrybucją nielegalnych wydawnictw. Od 6 lipca do 14 września 1982 był aresztowany, zwolniony z uwagi na stan zdrowia. Sprawę umorzono w 1983 na mocy amnestii. Był współzałożycielem Społecznego Stowarzyszenia Obrony Praw Człowieka i wykładowcą w Klubie Myśli Politycznej w Toruniu.
W 2006 był ekspertem Komisji Weryfikacyjnej Wojskowych Służb Informacyjnych. Od 2006 do 2007 przewodniczył radzie programowej Centralnego Ośrodka Szkolenia Agencji Bezpieczeństwa Wewnętrznego. Od 1 lipca 2007 do 16 listopada 2007 był głównym doradcą premiera Jarosława Kaczyńskiego do spraw bezpieczeństwa. Od 2008 do 2010 był doradcą prezydenta Lecha Kaczyńskiego do spraw bezpieczeństwa państwa.
Uważany jest za twórcę sloganu i głównego teoretyka tzw. układu polityczno-biznesowego. W 2014 został członkiem rady programowej Prawa i Sprawiedliwości. W wyborach do Parlamentu Europejskiego w tym samym roku startował z listy PiS w okręgu nr 2 obejmującym województwo kujawsko-pomorskie i nie uzyskał mandatu posła, zdobywając 39 911 głosów.
Był członkiem komitetów naukowych II i III Konferencji Smoleńskiej z lat 2013 i 2014, dotyczących katastrofy samolotu Tu-154 w Smoleńsku z 10 kwietnia 2010.
24 września 2015 został doradcą społecznym prezydenta RP Andrzeja Dudy. Został również doradcą szefa Biura Bezpieczeństwa Narodowego. W grudniu 2021 powołany w skład Rady ds. Bezpieczeństwa i Obronności działającej w ramach Narodowej Rady Rozwoju.

</doc>
<doc id="180950" url="https://pl.wikipedia.org/wiki?curid=180950" title="Neon (reklama)">
Neon (reklama)

Neon – popularna nazwa lamp wyładowczych opracowanych w 1910 roku przez Francuza Georges’a Claude, zaraz po wynalezieniu przezeń zasady funkcjonowania lamp neonowych, w zastosowaniu do reklam zewnętrznych. Jest rozwinięciem rurki Geisslera.
Szczytowy okres wykorzystania neonów w reklamach zewnętrznych w Polsce przypadł na lata 60. i 70. XX wieku. W Polsce zmierzch techniki neonowej nastąpił wraz z załamaniem gospodarczym w latach 80., a następnie z wolnością gospodarczą i rozwojem innych technik reklamy zewnętrznej.
Kolory świecenia neonu zależą od:
Luminofor w postaci proszku pokrywającego wnętrze szklanej rury stosuje się najczęściej w przypadku rurek wypełnionych mieszanką neonu, argonu i rtęci. Taka mieszanina gazów zjonizowana wysokim napięciem emituje promieniowanie UV, które wywołuje świecenie luminoforu w wąskim zakresie pasma widzialnego, co obserwowane jest jako „światło barwne”. Luminofory można łączyć, są też luminofory świecące na biało.
Neony występują w kilku rodzajach:
W 2012 roku w Warszawie powstało prywatne Muzeum Neonów.
Kolory świecenia w zależności od składu gazu wewnątrz rury.
Teoretycznie można zastosować wiele różnych gazów (lub ich mieszanin), wymienionych poniżej, jednak współcześnie w praktyce komercyjnej stosuje się niemal wyłącznie: neon, argon oraz rtęć. Stosowanie helu, kryptonu i ksenonu zarzucono z uwagi na wysoki koszt oraz wymagane wysokie napięcie zapłonu. Bogactwo kolorów uzyskuje się stosując barwne luminofory. Jedynie barwa żółta możliwa była do uzyskania tylko przez zastosowanie barwionego szkła, co jednak było kosztowne.
Prócz gazów szlachetnych teoretycznie można zastosować również:

</doc>
<doc id="180951" url="https://pl.wikipedia.org/wiki?curid=180951" title="Neonówka">
Neonówka



</doc>
<doc id="180955" url="https://pl.wikipedia.org/wiki?curid=180955" title="Rochester (Nowy Jork)">
Rochester (Nowy Jork)

Rochester – miasto w Stanach Zjednoczonych, w stanie Nowy Jork, nad jeziorem Ontario i rzeką Genesee pomiędzy Buffalo i Syracuse. Miasto ma 219 773 mieszkańców, obszar metropolitalny 1,04 mln mieszkańców (dane z 2000 roku).
W mieście znajduje się centrala firmy Eastman Kodak. W Rochester powstały także: Xerox, wciąż utrzymujący w mieście większą część biur, Western Union i Bausch &amp; Lomb, które jednak przeniosły swoje siedziby w inne miejsca.
Transport.
Miasto jest obsługiwane przez lotnisko „Greater Rochester International Airport”, wiele linii kolejowych (m.in. Amtrak). Autobusy ‘Greyhound’ i ‘Trailways’ dojeżdżają do Rochester. Prom „Spirit of Ontario” pływał w 2004-2005 pomiędzy Rochester i Toronto w Kanadzie. Od 1927 do 1957 roku Rochester miało metro, planuje się je odbudować.

</doc>
<doc id="180957" url="https://pl.wikipedia.org/wiki?curid=180957" title="Eastman Kodak Company">
Eastman Kodak Company



</doc>
<doc id="180959" url="https://pl.wikipedia.org/wiki?curid=180959" title="Dayton">
Dayton

Dayton – miasto w środkowowschodniej części Stanów Zjednoczonych, w stanie Ohio. Miasto w 2000 roku miało ponad 166 tys. mieszkańców, obszar metropolitalny 848 tys. mieszkańców. Między 1 listopada i 21 listopada 1995 roku w mieście odbyły się rokowania pokojowe, które doprowadziły do zakończenia wojny w Bośni.
Gospodarka.
W mieście rozwinął się przemysł maszynowy, elektrotechniczny, elektroniczny, gumowy oraz poligraficzny.
Demografia.
Nazwa miasta pochodzi od nazwiska Jonathana Daytona, amerykańskiego polityka ze stanu New Jersey i jednego z sygnatariuszy Konstytucji Stanów Zjednoczonych.

</doc>
<doc id="180960" url="https://pl.wikipedia.org/wiki?curid=180960" title="Dayton (ujednoznacznienie)">
Dayton (ujednoznacznienie)

Miejsca.
Inne miejscowości w USA:
Gminy w USA:

</doc>
<doc id="180964" url="https://pl.wikipedia.org/wiki?curid=180964" title="Giovanni della Mirandola">
Giovanni della Mirandola



</doc>
<doc id="180967" url="https://pl.wikipedia.org/wiki?curid=180967" title="Piwonia lekarska">
Piwonia lekarska

Piwonia lekarska ("Paeonia officinalis" L.) – gatunek rośliny należący do rodziny piwoniowatych. Pochodzi z południowej i środkowej Europy. Bardzo rzadka. W Alpach rośnie na rozrzuconych stanowiskach po południowej, włoskiej stronie tego pasma, a także w masywie Monte Generoso w szwajcarskim Ticino. Dochodzi do wysokości ok. 1700 m n.p.m.
Biologia i ekologia.
Bylina, geofit. Dziko rośnie w rzadkich, widnych zagajnikach oraz na suchych, zwykle kamienistych łąkach. Kwitnie od maja do czerwca. Roślina trująca – cała roślina jest trująca.
Wymagania oraz uprawa.
Roślina nie znosi dłuższych okresów suszy ani zalewania. Najlepsze warunki ma w słonecznych lub półcienistych miejscach. Gleby: żyzne, przepuszczalne, średnio wilgotne o pH od lekko kwaśnego do lekko zasadowego. Silnie rozrasta się na glebach piaszczystych, ale za to słabo kwitnie. Roślina całkowicie mrozoodporna. Wysiewanie najlepiej wykonać od razu po zbiorze, wtedy po koło 6 tygodniach uzyskuje się już młode siewki. Istnieje również możliwość rozmnażania poprzez podział starszych kęp rośliny.

</doc>
<doc id="180968" url="https://pl.wikipedia.org/wiki?curid=180968" title="ARM Holdings">
ARM Holdings

ARM Holdings PLC – brytyjskie przedsiębiorstwo zajmujące się projektowaniem mikroprocesorów z siedzibą w Cambridge w Anglii. W 2016 roku zostało przejęte przez japoński koncern SoftBank za kwotę ok. 24 mld funtów. 13 września 2020 roku ogłoszono umowę dotyczącą przejęcia firmy przez firmę NVIDIA za 40 mld dolarów amerykańskich.
Produkty.
Procesory.
W przeciwieństwie do innych przedsiębiorstw mikroprocesorowych (np. Intel) ARM Holdings PLC sprzedaje jedynie licencje na zaprojektowane architektury (zobacz Architektura ARM), nie produkując swoich własnych procesorów. Procesory ARM montowane są w prawie wszystkich współczesnych telefonach komórkowych, palmtopach i innych urządzeniach mobilnych takich producentów jak: Nokia, Sony, Samsung, Apple, Nintendo oraz wielu innych.
W przeciwieństwie do takich korporacji jak AMD, Intel, Freescale Semiconductor czy Renesas Technology ARM sprzedaje prawa do swych technologii jako prawa własności intelektualnej przedsiębiorstwom Intel, Freescale Semiconductor i Renesas Technology.
W roku 2005 wyprodukowano blisko 1,7 miliarda procesorów opartych na technologii ARM, co stanowiło 75% wszystkich 32-bitowych procesorów na rynku.
ARM Holdings PLC produkuje też kompilator RealView przeznaczony dla swoich procesorów, uważany za najlepszy w klasie procesorów ARM, ponieważ produkuje bardzo zwięzły (pot. ciasny) kod wynikowy.

</doc>
<doc id="180970" url="https://pl.wikipedia.org/wiki?curid=180970" title="ARM (architektura)">
ARM (architektura)

ARM (, pierwotnie "Acorn RISC Machine") – rodzina architektur (modeli programowych) procesorów 32-bitowych oraz 64-bitowych, typu RISC.
Różne wersje rdzeni ARM są szeroko stosowane w systemach wbudowanych i systemach o niskim poborze mocy, ze względu na ich energooszczędną architekturę.
Procesory z architekturą ARM są jednymi z najczęściej stosowanych procesorów na świecie. Używa się ich między innymi w dyskach twardych, telefonach komórkowych, routerach, kalkulatorach, a nawet w zabawkach dziecięcych. Obecnie zajmują one ponad 75% rynku 32-bitowych CPU dla systemów wbudowanych. Najpopularniejszym projektem ARM był rdzeń ARM7TDMI szeroko stosowany w telefonach komórkowych. Moc obliczeniowa architektury ARM umożliwia instalacje na procesorze systemu operacyjnego, z zaimplementowanymi mechanizmami wielowątkowości, z możliwością wykorzystania zawartego w systemie stosu TCP/IP czy systemu plików (np. FAT32). Powstało wiele systemów wykorzystujących tę technologię, m.in. Windows CE, FreeBSD, NUTOS(Ethernut), dystrybucje Linuksa opatrzone hasłem "embedded" (Embedded Debian, Embedded Ubuntu).
Historia.
Projektowanie pierwszego procesora ARM rozpoczęło się w 1983 roku, jako projekt rozwojowy brytyjskiej Acorn Computers Ltd. Grupa inżynierów kierowana przez Rogera Wilsona i Steve’a Furbera rozpoczęła projektowanie jądra będącego ulepszoną wersją procesora MOS 6502 firmy MOS Technology. Acorn produkował w tym czasie komputery w oparciu o mikroprocesor MOS 6502, więc celem projektu było opracowanie nowego potężniejszego mikroprocesora programowalnego w podobny sposób.
Pierwsza wersja testowa, nazywana ARM1, opracowana została w 1985 roku, a rok później ukończono wersję produkcyjną ARM2.
ARM2 wyposażony był w 32-bitową szynę danych, 26-bitową przestrzeń adresową oraz w szesnaście 32-bitowych rejestrów. Był to w tym czasie najprostszy szeroko stosowany 32-bitowy mikroprocessor, zawierający tylko 30 tysięcy tranzystorów. Prostota wynikała głównie z braku mikrokodu i, jak w większości procesorów w tym czasie, braku "cache". ARM2 miał z tego powodu bardzo niski pobór mocy i jednocześnie szybkość przetwarzania większą od procesora Intel 80286.
Następna wersja ARM3 produkowana była z 4 KB cache, co jeszcze bardziej poprawiło wydajność.
W późnych latach osiemdziesiątych XX w. przedsiębiorstwo Apple Computer rozpoczęło współpracę z Acorn Computers w projektowaniu nowszej wersji jądra ARM. Projekt był na tyle istotny, że Acorn wydzielił grupę projektową tworząc w 1990 roku Advanced RISC Machines (ARM Ltd.).
Wynikiem tej współpracy był procesor ARM6, udostępniony w roku 1990. Apple użył opartego na ARM6 procesora ARM610 w palmtopie (PDA) o nazwie Apple Newton.
Jądro procesora ARM6 zawiera około 35 tysięcy tranzystorów i jest tylko niewiele większe od jądra ARM2 (30 tysięcy tranzystorów). Dzięki swej prostocie jądro ARM może być łączone z dodatkowymi blokami funkcjonalnymi, tworząc w jednej obudowie, mikroprocesor dostosowany do konkretnych wymagań.
Jest to możliwe, gdyż podstawą działalności ARM Ltd. jest sprzedaż licencji na zaprojektowane jądra.
Dzięki temu powstały także mikrokontrolery oparte na architekturze ARM.
DEC zakupiło licencję na architekturę ARM i na jej podstawie zaprojektowało procesor StrongARM. Przy częstotliwości 233 MHz procesor ten pobierał tylko 1 W mocy (najnowsze wersje StrongARM pobierają znacznie mniej). Projekt ten został następnie przejęty przez Intel, na podstawie umowy między przedsiębiorstwami. Dla Intel była to szansa na zastąpienie przestarzałej architektury i960 nową architekturą StrongARM. Na podstawie StrongARM Intel zaprojektował bardzo wydajny mikroprocesor o nazwie XScale.
Architektura.
Zgodnie z założeniami architektury RISC, rozkazy procesorów ARM są tak skonstruowane, aby wykonywały jedną określoną operację i były przetwarzane w jednym cyklu maszynowym.
Interesującą zmianą w stosunku do innych architektur jest użycie 4-bitowego kodu warunkowego na początku każdej instrukcji. Dzięki temu każda instrukcja może być wykonana warunkowo. Ogranicza to przestrzeń dostępną, na przykład, dla instrukcji przeniesień w pamięci, ale z drugiej strony nie ma potrzeby stosowania instrukcji rozgałęzień dla kodu zawierającego wiele prostych instrukcji warunkowych. Klasycznym przykładem jest implementacja algorytmu Euklidesa wyznaczania największego wspólnego dzielnika.
Funkcja w języku C wyglądająca tak:
 while (i != j)
 if (i &gt; j)
 i -= j;
 else
 j -= i;
W asemblerze procesora ARM będzie miała postać następującej pętli:
 loop CMP Ri, Rj ; porównaj i z j, ustawiając flagi warunkowe:
 ; - "GT" dla (i &gt; j) 
 ; - "LT" dla (i &lt; j) 
 ; - "NE" dla (i != j) 
 SUBGT Ri, Ri, Rj ; jeśli "GT" (większa niż ang. greater than), wykonaj i := i - j; 
 SUBLT Rj, Rj, Ri ; jeśli "LT" (mniejsza niż ang. less than), wykonaj j := j - i; 
 BNE loop ; jeśli "NE" (nie równe ang. not equal), wykonaj skok do etykiety 'loop'
W powyższym kodzie nie widać rozgałęzień dla instrukcji "if" oraz "else".
Inną unikatową cechą zestawu instrukcji procesora ARM jest łączenie operacji przesunięcia i obrotu bitów w rejestrze z instrukcjami arytmetycznymi, logicznymi, czy też przesłania danych z rejestru do rejestru. Dzięki temu wyrażenie języka C „a += (j « 2);” może zostać przetłumaczone przez kompilator w pojedynczą instrukcję asemblera.
Przedstawione cechy powodują, że typowy program zawiera mniej linii kodu niż w przypadku innych procesorów RISC. W rezultacie jest mniejsza liczba operacji pobrania/zapisania argumentów instrukcji, więc potokowość jest bardziej efektywna. Pomimo że procesory ARM są taktowane zegarem o stosunkowo niskiej częstotliwości są konkurencyjne w stosunku do znacznie bardziej złożonych procesorów.

</doc>
<doc id="180973" url="https://pl.wikipedia.org/wiki?curid=180973" title="Anarchizm metodologiczny">
Anarchizm metodologiczny

Anarchizm metodologiczny – teoria Paula Feyerabenda, która zamyka się w sformułowaniu "wszystko wolno" (ang. "anything goes"). Feyerabend postulował, żeby z badań naukowych usunąć wszelkie ograniczenia metodologiczne, co miało być najlepszą drogą prowadzącą do postępu nauki w ogóle. Przekonanie, że nauka rozwija się według stałych i powszechnych reguł zostaje uznane za nierealistyczne i zgubne – szkodliwe dla samej nauki, bo czyniące ją mniej elastyczną a bardziej dogmatyczną.
Z czasem Feyerabend zaczął określać siebie jako dadaistę, mówiąc, że anarchizm jest zbyt poważny, dadaizm zaś życie traktuje lekko, a dadaista gotów jest eksperymentować nawet w obszarach, gdzie eksperymenty zdają się nie wchodzić w rachubę – jego zdaniem gotowość do nieskrępowanego eksperymentowania powinna być cechą naukowca.
Zanim ukazał się polski przekład książki Paula K. Feyerabenda, "Przeciw metodzie", gdzie anything goes oddawane jest jako „nic świętego”, termin ten tłumaczono jako „wszystko ujdzie”, „wszystko jest dopuszczalne”, „wszystko wolno”, „wszystko może się przydać”.

</doc>
<doc id="180978" url="https://pl.wikipedia.org/wiki?curid=180978" title="Djembe">
Djembe

Djembe ["wym." dżembe] lub jembe – instrument muzyczny z Afryki (najpopularniejszy na zachodzie kontynentu), stanowiący rodzaj kielicha jednomembranowego bębna. Membrana djembe zrobiona jest zazwyczaj ze skóry koziej lub rzadziej z bydlęcej (dawniej z antylopiej), naciągniętej za pomocą specjalnie splatanego sznura (tradycyjnie) bądź śrub (współcześnie). Istnieją również modele bez możliwości strojenia (np. produkowane przez firmę Remo). 
Istnieją trzy podstawowe dźwięki wydobywane z tego instrumentu:
Mistrzowie gry na djembe noszą tytuł djembefola. Jednym z najpopularniejszych z nich jest Mamady Keita.

</doc>
<doc id="180979" url="https://pl.wikipedia.org/wiki?curid=180979" title="Opryszczka zwykła">
Opryszczka zwykła



</doc>
<doc id="180981" url="https://pl.wikipedia.org/wiki?curid=180981" title="Ukrajinskij Płastowyj Uład">
Ukrajinskij Płastowyj Uład



</doc>
<doc id="180982" url="https://pl.wikipedia.org/wiki?curid=180982" title="Kluczewo (powiat wolsztyński)">
Kluczewo (powiat wolsztyński)

Kluczewo – wieś w Polsce położona w południowo-zachodniej części województwa wielkopolskiego, w powiecie wolsztyńskim, w północno-wschodniej części gminy Przemęt, w pobliżu Przemęckiego Parku Krajobrazowego.
Historia.
W Kluczewie i pobliskich miejscowościach odkopano znaleziska archeologiczne. We wczesnym średniowieczu występowały tu lasy i puszcze. Pierwsza wzmianka o okolicznych wsiach pochodzi z 1210 r. Wtedy to książę Władysław Odonic nadał klasztorowi cystersów w Pforcie liczne wsie, m.in. Kluczewo. Od XIV do XVI w. Kluczewo należało do Kluczewskich. W 1508 połowa wsi była własnością Szymona Wilkowskiego, a później Jana Wilkowskiego. Pod koniec XVI wieku w okolicy wsi istniała osada Gackowo (Zaborowo). Wieś położona była w 1580 roku w powiecie kościańskim województwa poznańskiego. W 1599 r. właścicielem wsi był Jan Kluczewski, a w 1615 r. Mikołaj i Andrzej Konarzewscy. W 1698 r. wieś wraz z innymi miejscowościami sprzedano wdowie po Andrzeju Kotkowskim i Piotrze Żychlińskim. W 1717 r. przekazała ona Kluczewo swojemu synowi Stanisławowi Żychlińskiemu. W roku 1768 miejscowość kupił Franciszek Krzyżanowski. W 1832 r. jako właściciel wymieniany jest Raczyński, w 1841 r. Quas.
W okresie Wielkiego Księstwa Poznańskiego (1815–1848) miejscowość wzmiankowana jako Kluczewo należała do wsi większych w ówczesnym pruskim powiecie Kosten rejencji poznańskiej. Kluczewo należało do okręgu wielichowskiego tego powiatu i stanowiło siedzibę odrębnego majątku, a jako właściciel wymieniany jest wówczas Quos. W skład majątku Kluczewo wchodziły wówczas także Sączkowo oraz folwark Borek. Według spisu urzędowego z 1837 roku Kluczewo liczyło 437 mieszkańców, którzy zamieszkiwali 44 dymy (domostwa).
W 1843 r. miejscowość należała do księżnej Joanny Katarzyny Acerenza Pignatelli. Później dobra rycerskie Kluczewo razem z folwarkiem Borek należały do Kaliksta Birona von Curland, a następnie do Adolfa Heinricha z Radomic. Przed 1910 r. dobra te przejęła Maria Knoska, a w 1910 r. Czesław Czochron. W 1913 r. Kluczewo było własnością Jana Żółtowskiego z Czacza. W 1917 r. kupił je od niego Władysław Glabisz. W 1918 r. dobra objął Stanisław Glabisz razem z żoną Janiną. Kilka miesięcy później jako właścicielka odnotowana została Janina Glabisz. W 1843 r. w Kluczewie odnotowano folwark pański i folwark Borek oraz młyn wietrzny, budynek mieszkalny na gruncie pańskim, a także 35 włościanych gospodarstw, w tym 11 w miejscowości Sączkowo. W roku 1881 powierzchnia dóbr rycerskich razem z folwarkiem Borek wynosiła 998,24 ha. Dobra te dzierżawił Aleksander Glaesemer. Na terenie dominium znajdowało się 15 domów, które zamieszkiwało 168 mieszkańców. W 1913 na terenie dóbr Kluczewo prowadzono hodowlę koni, bydła oraz świń. Na terenie majątku działała polna kolejka. Zajmowano się uprawą buraków i tuczem bydła.
Wydarzenia w czasie wojny i okupacji utrwalił w kronice szkolnej ówczesny kierownik placówki – Wojciech Krzyżyński. Według niego wywłaszczanie miejscowej ludności miało miejsce 8 grudnia 1939 r. Jako pierwszą wywieziono właścicielkę majątku Janinę Glabisz oraz jej syna Macieja. Wielkie wywłaszczenie odbyło się 24 października 1941 r. – wywłaszczono wtedy szesnaście rodzin, a na ich miejsce przywieziono Niemców. Największe wywłaszczenie miało miejsce w lipcu 1944 r. – wywieziono wtedy ok. 50-60 rodzin. W dniu wybuchu wojny liczba ludności wsi wynosiła 1008, po wywłaszczeniu natomiast – 592. Niemców, których w dniu wybuchu wojny na terenie miejscowości nie było wcale, po wywłaszczeniu było 363.
W latach 1954–1959 wieś należała i była siedzibą władz gromady Kluczewo, po jej zniesieniu w gromadzie Bucz. W latach 1975–1998 miejscowość należała administracyjnie do województwa leszczyńskiego.
Szkoła.
W 1819 r. założono w Kluczewie szkołę. Podlegały jej miejscowości: Kluczewo, Borek, Siekowo, Siekówko oraz Sączkowo. Obecny budynek wzniesiono w 1891 r., a w lipcu 1939 r. rozpoczęto proces jego rozbudowy. Prace toczyły się aż do dnia wybuchu II wojny światowej. Szkołę rozbudowano o 1/3 w kierunku południowym od frontu. Otynkowana została strona południowa, zachodnia i północna, ale tylko połowa. Murarze, którzy byli przy pracy w dniu 1 września 1939, dostali zawezwanie do wojska, a powtórne działania wojenne przerwały całą pracę. Podczas okupacji szkoła była zamknięta dla polskich dzieci. Budynek szkoły przekształcono na łagier dla czarnomorców. W 1943 r. została otwarto w Kluczewie niemiecką szkołę powszechną, którą prowadził jeden nauczyciel. Dzieci polskie chodziły w tym czasie do Siekowa, gdzie zbierały kamienie, a te w wieku od 12 lat podlegały już urzędowi pracy i brane były jako pasterze do bydła. W 1945 r., po uderzeniu armii czerwonej Niemcy opuścili Kluczewo. Od lutego 1945 r. rozpoczęły się tu lekcje w języku polskim. Obecnie w Kluczewie mieści się szkoła podstawowa, do której uczęszcza ok. 100 uczniów. 
Dworek.
We wsi znajduje się zabytkowy dworek. Przez wiele lat pozostawał on w stanie ruiny. Budynek był ogrodzony, a wstęp do niego – wzbroniony z powodu groźby zawalenia. Kilka lat temu teren wraz z dworem został wykupiony. Na podstawie starych fotografii zebranych od mieszkańców Kluczewa nowy właściciel odrestaurował budynek dworu.
Zobacz też: Kluczewo

</doc>
<doc id="180983" url="https://pl.wikipedia.org/wiki?curid=180983" title="Płast">
Płast

Płast ("Płast – Narodowa Organizacja Skautowa Ukrainy", ) – największa organizacja wychowawcza dzieci i młodzieży na Ukrainie.
Jest wychowawczym, patriotycznym, dobrowolnym i samorządnym stowarzyszeniem otwartym dla wszystkich bez względu na pochodzenie, rasę czy wyznanie. Głównym celem działania Płastu jest wspieranie wychowania płastunów i płastunek – stwarzanie warunków do wszechstronnego rozwoju człowieka.
Historia.
Pierwsze zainteresowania skautingiem poczęły się rozwijać wśród Ukraińców w latach 1909–1910. We współczesnej historii ruchu skautowego na Ukrainie uważa się, że współzałożycielami pierwszych drużyn płastowych na zasadach własnej specyfiki narodowej i kulturowej, byli dr. Ołeksandr Tysowskyj, Iwan Czmoła oraz Petro Franko. Owi założyciele badając dorobek Roberta Baden-Powella, twórcy skautingu i autora książki "Scouting for boys", w 1911 roku zastanawiali się nad zaszczepieniem ruchu skautowego wśród młodzieży ukraińskiej.
Już 12 kwietnia 1912 roku chłopcy z I kurenia (drużyny) im. Piotra Konaszewicza-Sahajdacznego w Gimnazjum Akademickim we Lwowie złożyli pierwsze Przyrzeczenie Skautowe. Właśnie tę datę uważa się za narodziny Płastu.
Na początku I wojny światowej organizacja liczyła około 30 drużyn-kureni na obszarze całej Galicji Wschodniej. Podczas tej wojny płastuni walczyli jako żołnierze Ukraińskich Strzelców Siczowych, Ukraińskiej Armii Galicyjskiej, byli współorganizatorami Ukraińskiej Republiki Ludowej oraz Zachodnioukraińskiej Republiki Ludowej.
Po upadku państwowości URL w 1921 r. drużyny płastowe na Ukrainie sowieckiej istniały jeszcze pewien czas, jednak po utworzeniu Ukraińskiej Republiki Radzieckiej ich członkowie zmuszeni byli przejść do nowo utworzonych pionierów, zaś istnienie Płastu jako organizacji zostało zakazane. W tych okolicznościach w okresie międzywojennym Płast rozwijał się wyłącznie na terenach poza granicami ZSRR (głównie w Polsce: w Galicji Wschodniej i na Wołyniu, a także na obszarze rumuńskiej Bukowiny, na ziemiach Preszowszczyzny i Zakarpacia). Tu praktycznie w każdym mieście lub wsi powstały drużyny „Płasta”, działając przy szkołach, gimnazjach, cerkwiach, oddziałach Towarzystwa „Proswita”. Płastuni brali udział w organizacji obozów wędrownych i stacjonarnych. Największy z takich obozów odbywał się na górze Sokół na ziemiach podarowanych przez metropolitę Andrzeja Szeptyckiego. Później wybudowane zostało tam centralne osiedle płastowe w Karpatach.
W związku z powiązaniem „Płasta” z ukraińskim ruchem narodowym i jego programem politycznym działalność „Płasta” w II Rzeczypospolitej napotkała na ograniczenia ze strony polskich władz państwowych. W roku 1928 Płast został zakazany na Wołyniu, a dwa lata później ("w okresie tzw. pacyfikacji 1930 roku") w Galicji. Od tego czasu skauci ukraińscy zmuszeni byli do prowadzenia działalności nielegalnej, co tym bardziej zbliżało w latach 30. XX w. działaczy Płastu do powstałej właśnie OUN. Młodzieży ukraińskiej zainteresowanej skautingiem proponowano wstępowanie do Związku Harcerstwa Polskiego z prawem do posługiwania się w drużynach własnym językiem narodowym, jednak skauci ukraińscy z niechęcią odnieśli się do tej inicjatywy i w przeważającej większości pozostali w „Płaście” działającym od tej pory jako nielegalna organizacja. Organizacja skautingu ukraińskiego mogła w konsekwencji działać legalnie w latach 30. XX wieku jedynie na należącej do Czechosłowacji Rusi Zakarpackiej, jednak po rozpadzie Czecho-Słowacji i zajęciu Rusi Karpackiej przez Węgry w marcu 1939 r. została ona zakazana i na tych terenach. Władze Rzeczypospolitej, po częściowym wygaśnięciu ukraińskich akcji terrorystycznych, zgodziły się na legalizację innego ukraińskiego Towarzystwa Gimnastyczno-Sportowego: „Łuh”, którego działalność również polegała na rozwoju sportu i świadomości narodowej, co w pewien sposób rekompensowało młodzieży ukraińskiej dostęp do inicjatyw narodowo-sportowych. Nieudane próby odnowienia działalności Płastu były podejmowane w czasach okupacji niemieckiej na terenie Generalnego Gubernatorstwa.
Po II wojnie światowej wielu Ukraińców znalazło się w obozach DP na terenach zachodnich stref okupacyjnych Austrii i Niemiec. Właśnie tu rozpoczął się kolejny etap w rozwoju ukraińskiej organizacji skautowej Płast. Płastuni odnawiali drużyny skautowe i wydawali czasopisma. Centrum Płastu w tym czasie mieściło się w Monachium.
Przez kilka lat Ukraińcy, a w tym i płastuni, emigrowali do innych państw, zwłaszcza do krajów Europy Zachodniej i Ameryki Północnej. Na początku lat 50. przedstawicielstwa Płastu istniały już w sześciu państwach. Na ich podstawie w 1954 r. została powołana Konferencja Ukraińskich Organizacji Płastowych dla zachowania jednolitości organizacji oraz dawnych tradycji skautingu ukraińskiego. Do jej obowiązków włączono prawo wyboru przedstawicieli do światowego zarządu Płastu oraz koordynacja działalności poszczególnych organizacji krajowych na najwyższym poziomie.
Współczesność.
Po upadku Związku Radzieckiego i utworzeniu niepodległej Ukrainy pojawiły się warunki do odnowienia działalności Płastu. Dzięki systematycznej pomocy diaspory oraz nieodzownej pracy poszczególnych osób z Ukrainy, w grudniu 1990 roku oficjalnie utworzono pierwszy ośrodek odrodzonego Płastu na Ukrainie – we Lwowie. Obecnie lwowski ośrodek Płastu pozostaje największym skupiskiem skautów-płastunów na Ukrainie i liczy ponad 1000 osób.
Co roku Płast organizuje na Ukrainie wiele akcji, z których część już stała się wizytówką płastowej działalności – coroczna akcja Betlejemskie Światło Pokoju (wspólną z ZHP), charytatywne akcje na Boże Narodzenie, Dzień św. Mikołaja, Festiwal Sztuki Płastowej „Dzień Płastuna”, Festyny Płastowej twórczości „Orłykiada”. Organizuje również obozy: zimowe (narciarskie), oraz letnie (wędrowne, wodne, rowerowe, alpinistyczne itd.), w których bierze udział do 10 tys. osób.
Oficjalne ośrodki ukraińskiej organizacji skautowej Płast istnieją w dziewięciu państwach światu – na Ukrainie, Stanach Zjednoczonych, Argentynie, Australii, Kanadzie, Niemczech, Polsce, Słowacji, Wielkiej Brytanii. Również pewne niewielkie oddziały płastowe istnieją niemal we wszystkich państwach Europy oraz największych państwach świata.
Płast działa obecnie również w Polsce. Przedstawicielstwo organizacji znajduje się w Warszawie. Jest jednym z sygnatariuszy Porozumienia Młodych Euroregionu BUG.

</doc>
<doc id="180986" url="https://pl.wikipedia.org/wiki?curid=180986" title="Protest czerwcowy">
Protest czerwcowy



</doc>
<doc id="180991" url="https://pl.wikipedia.org/wiki?curid=180991" title="Azincourt">
Azincourt

Azincourt – miejscowość i gmina we Francji, w regionie Hauts-de-France, w departamencie Pas-de-Calais, niedaleko od miasta Hesdin.
Według danych na rok 1990 gminę zamieszkiwało 250 osób, a gęstość zaludnienia wynosiła 30 osób/km² (wśród 1549 gmin regionu Nord-Pas-de-Calais Azincourt plasuje się na 970. miejscu pod względem liczby ludności, natomiast pod względem powierzchni na miejscu 431.).
W 1415 roku w czasie wojny stuletniej w bitwie pod tą miejscowością zwycięstwo nad wojskami francuskimi odniosła armia angielska pod wodzą króla Henryka V.

</doc>
<doc id="180992" url="https://pl.wikipedia.org/wiki?curid=180992" title="Trailer">
Trailer

Trailer (wym. trejler) może oznaczać:

</doc>
<doc id="181008" url="https://pl.wikipedia.org/wiki?curid=181008" title="Wariacje Goldbergowskie">
Wariacje Goldbergowskie

Wariacje Goldbergowskie – utwór Johanna Sebastiana Bacha (BWV 988), napisany na klawesyn, ale często wykonywany też na fortepianie.
Utwór składa się z Arii i 30 wariacji, opartych na jej schemacie harmonicznym, wykorzystujących przeróżne formy muzyczne, w tym różne tańce oraz skomplikowane i kunsztowne formy polifoniczne, jak fugetta i różne rodzaje kanonów – od kanonu w unisonie, poprzez wszystkie interwały aż do kanonu w nonie. Cykl kończy Aria da capo w pierwotnej wersji.
Utwór powstał około roku 1741 dla hrabiego Hermana Karla von Keyserlinga i wykonywany był przez Johanna Gottlieba Goldberga (muzyka hrabiego i ucznia Bacha), od którego wariacje wzięły swą nazwę. Według biografii Bacha napisanej przez Johanna Nikolausa Forkela, utwór miał służyć jako „lekarstwo” na bezsenność hrabiego. Było to najprawdopodobniej dzieło, za które Bach otrzymał największe wynagrodzenie.
Bach umieścił "Wariacje Goldbergowskie" w czwartym i ostatnim zeszycie cyklu "Clavier-Übung".
Budowa.
Bach zawsze przejawiał zainteresowanie numerologią, co miało wyraźny wpływ na jego kompozycje.
Podstawę wariacji stanowi Aria. Jej plan harmoniczny jest podstawą wszystkich wariacji. Temat Arii zawarty jest w głosie basowym, co jest niczym innym jak nawiązaniem do barokowego ostinato (przykładem podobnym może być Bachowska Passacaglia c-moll). Bas jest jedyną rzeczą łączącą wariacje w całość. Każda wariacja ma swój charakterystyczny motyw – w większości jest on różny od Arii pod względem dynamicznym, agogicznym i fakturalnym. Całość zamyka Aria da capo.
Każda z wariacji napisana jest z zachowaniem proporcji i symetrii. Wariacje są ułożone trójkami. W każdej z nich pierwsza wariacja ma charakter tańca, druga jest wariacją wirtuozowską, natomiast ostatnia jest kanonem. 
Wśród tańców możemy wyróżnić: poloneza, passepied, gigę, fughetto, sarabandę, uwerturę, quodlibet. Wariacje wirtuozowskie ułożone są według stopnia trudności – od najprostszej do najtrudniejszej. Bach stosuje tu rozmaite techniki klawesynowe – pasaże, gamy, bogatą ornamentykę, dwudźwięki, skomplikowane rytmy, złożoną polifonię. Również kanony ułożone są według pewnej reguły. Pierwszy kanon jest w interwale prymy, drugi w interwale sekundy i tak aż do 9. kanonu w nonie (wariacja 27).
Wariacje pierwsza i ostatnia również mają charakter symboliczny, odnosząc się do unii polsko-saskiej (Bach pragnął zostać nadwornym kompozytorem króla Augusta II Mocnego) – wariacje otwarte są polonezem, a zamyka je quodlibet tańców niemieckich.
Wariacje krok po kroku.
Aria
Aria jest sarabandą w metrum 3/4 i opiera się na bogato zdobionej melodii w najwyższym głosie. Francuski styl ornamentyki świadczy, iż ozdobniki są integralną częścią melodii. Jednak niektórzy wykonawcy (Wilhelm Kempff) nie wykonują wszystkich ornamentów i pozostawiają temat w suchej formie.
Wariacja 1 
Wariacja ta wydaje się być polonezem. Świadczy o tym metrum rytmu poloneza w partii lewej ręki, który można zaobserwować w Preludium As-dur z I tomu Das Wohltemperiete Klavier. Wariację charakteryzują szybkie progresyjne pochody gamowe i pasażowe oraz liczne imitacje w obu głosach. Metrum 3/4, zauważalne są liczne synkopy i skoki melodii o interwały seksty, septymy i nony.
Wariacja 2
Jest to prosta 3 głosowa imitacja ze stałym progresyjnym basem i wyraźnym muzycznym dialogiem między dwoma wyższymi głosami. Wariacja jest niemal kanonem. Każdy z dwóch członów wariacji kończy się alternatywną repetycją.
Wariacja 3
Pierwszy ze ścisłych kanonów w prymie. Dwa wyższe głosy pozostają w kanonie, natomiast trzeci – najniższy – głos jest wypełnieniem harmonicznym (opiera się na 2 członach – wyraźny rytm trójkowy lub szereg szesnastek). Metrum 12/8 i wspomniane grupy trójkowe mogą sugerować, iż wariacja jest jakimś rodzajem tańca.
Wariacja 4
Passepied oparte na swobodnej imitacji. Utwór mimo taneczności posiada wyraźną fakturę akordową – 3 głosy tworzą piony harmoniczne. Bas zawiera melodię Arii.
Wariacja 5
Wariacja wyraźnie wirtuozowska. Jest pierwszą z cyklu 2 głosowych wariacji, gdzie Bach stosuje technikę krzyżowania rąk. Taki sposób grania jest dość prosty i efektowny na 2 manuałowym klawesynie. Niestety, jest niezwykle trudny i uciążliwy na fortepianie. Metrum 3/4 – jeden z głosów prowadzi linię melodyczną złożoną z szybkich przebiegów szesnastkowych, podczas gdy drugi głos ma akompaniament. Po kilku taktach następuje wymiana melodii między głosami.
Wariacja 6
Szósta wariacja jest kanonem w sekundzie. Wariacja oparta jest o spadającą skalę w metrum 3/8. Kanon oparty i spadające skale daje brzmieniowy efekt zwiększenia ilości głosów i nadaje wariacji niezwykły pęd.
Wariacja 7
W swojej własnej kopii Wariacji Bach pisze, iż ten taniec w metrum 6/8 powinien być traktowany jako Giga (tempo i charakter Gigue). Wielu wykonawców nie stosuje się do tej adnotacji i wykonują ją jako sarabandę lub sicilianę – znacznie wolniej, majestatyczniej. Obie wersje są równie ciekawe – zarówno powolne (Glenn Gould, Wilhelm Kempff, Angela Hewitt), jak i stylowe (Murray Perahia). Wariację wyróżnia wyraźny synkopowany rytm i bogata ornamentacja.
Wariacja 8
Kolejna z cyklu 2 głosowych wariacji wymagających krzyżowania rąk. Metrum 3/4. Bardzo szybka, jedna ręka gra pochody pasażowe ósemkami podczas gdy druga ma również pasaże, ale w wartościach 2 razy mniejszych i pasaż biegnie w przeciwnym kierunku. Jeżeli odpowiednio ustali się kontrast między rękoma, efekt echa, który wtedy powstaje jest niesamowity.
Wariacja 9
Kanon w tercji. Metrum 4/4. Po raz pierwszy linia basu jest bardzo rozbudowana i może śmiało kontrapunktować z pozostałymi głosami. Ta krótka wariacja (16 taktów) grana jest z reguły wolno, lecz nie można odmówić piękna koncertowemu wykonaniu jej przez Goulda (koncert w Moskwie)
Wariacja 10
Fughetta z licznymi ozdobnikami.
Nagrania.
Znajomość Wariacji jest podstawą wiedzy każdego muzyka i od lat cieszą się popularnością wśród wykonawców i odbiorców.
Do największych wykonań klawesynowych można zaliczyć nagrania takich mistrzów jak Wanda Landowska, Karl Richter, Trevor Pinnock, Ton Koopman, Gustav Leonhardt, Pierre Hantaï, a do nagrań fortepianowych – nagrania Glenna Goulda, Murraya Perahii, Tatiany Nikołajewej, Wilhelma Kempffa i Lang Langa. W Polsce natomiast, utwór ten został nagrany przez pianistkę Bronisławę Kawallę.
Dokonano też licznych transkrypcji na trio smyczkowe, orkiestrę, organy, gitarę.
"Wariacje Goldbergowskie" są obok Beethovenowskich "Wariacji na temat Diabellego" najwspanialszym przykładem formy wariacyjnej w historii muzyki. Ich różnorodność, barwność, niezwykle przemyślana koncepcja dzieła, zastosowanie najtrudniejszych technik zarówno kompozytorskich, jak i wykonawczych oraz ogrom swobody, jaki Bach zostawia przyszłym wykonawcom, sprawia, iż utwór ten jest fundamentem muzycznej kultury Europy i wywarł wpływ na generacje kompozytorów i wykonawców od klasycyzmu po muzykę XXI wieku.

</doc>
<doc id="181018" url="https://pl.wikipedia.org/wiki?curid=181018" title="Wiatrak (województwo warmińsko-mazurskie)">
Wiatrak (województwo warmińsko-mazurskie)

Wiatrak (dawniej niem. "Schreibershöfchen") – wieś w Polsce położona w województwie warmińsko-mazurskim, w powiecie bartoszyckim, w gminie Bartoszyce. W latach 1975–1998 miejscowość administracyjnie należała do województwa olsztyńskiego.
Historia.
Wieś wymieniana w dokumentach z 1820 r. pod nazwą "Windmühlenhaus". W 1978 r. we wsi było 10 indywidualnych gospodarstw rolnych, uprawiających łącznie 95 ha ziemi. W 1983 r. była to wieś o zwartej zabudowie, składającej się z 9. domów z 16 osobnymi mieszkaniami. We wsi mieszkało 77 osób.

</doc>
<doc id="181021" url="https://pl.wikipedia.org/wiki?curid=181021" title="Kapitan Nemo (wokalista)">
Kapitan Nemo (wokalista)

Kapitan Nemo, właśc. Bogdan Tadeusz Gajkowski (ur. 4 maja 1950 w Warszawie) – polski wokalista i kompozytor.
Kariera.
Studiował filologię angielską na Uniwersytecie Warszawskim. Zadebiutował singlem zawierającym piosenki „Dzieci muzyki” i „Będzie niedziela”, jeszcze pod swoim nazwiskiem. Po jego wydaniu zajął się prowadzeniem zespołu Magiczna Maszyna, pierwszego w Polsce wykonującego muzykę soul. W 1981 roku skomponował utwory „Brylanty” i „Nic naprawdę” na płytę "Układy" Izabeli Trojanowskiej. Oba nagrania stały się później przebojami.
Już jako Kapitan Nemo wydał singel „Elektroniczna cywilizacja"/"Po co mówić o tym?” w 1983 roku. Nagranie „Elektroniczna cywilizacja” stało się dużym przebojem, docierając do szczytu listy przebojów Programu I Polskiego Radia. Na kolejnym singlu, wydanym rok później, znalazły się piosenki „Słodkie słowo” i „S.O.S. dla planety”. Nagrywane przez Kapitana Nemo piosenki utrzymane były w modnej wówczas na zachodnim rynku stylistyce synth pop, a sam artysta został uznany za prekursora nurtu new romantic w Polsce. Rok 1984 przyniósł największy sukces w jego karierze, kiedy to na wspólnym singlu ukazały się kompozycje „Zimne kino” i „Twoja Lorelei”. Utwory te stały się wielkimi przebojami, zwłaszcza „Twoja Lorelei”, będący sztandarową pozycją w repertuarze Kapitana Nemo.
W 1986 roku nakładem Tonpressu ukazała się pierwsza długogrająca płyta wokalisty, zatytułowana "Kapitan Nemo", promowana singlową piosenką „Bar Paradise”. Znalazły się na niej też takie przeboje jak „Wideonarkomania” i „Samotność jest jak bliski brzeg”. Trzy lata później na rynku ukazał się krążek "Jeszcze tylko chwila", przyjęty pozytywnie, jak poprzedni, a także jego angielska wersja, "In a Little While". Obie płyty wydała wytwórnia Polskie Nagrania „Muza”. Na listach przebojów popularnością cieszyły się wówczas nagrania „Idę wciąż do ciebie” i „Jeszcze tylko chwila”. W 1992 piosenkarz przerwał pracę sceniczną, poświęcając się pisaniu muzyki ilustracyjnej do filmów i reklam. Jedynie w drugiej połowie lat 90. przypomniał o sobie nową piosenką „Jacy delikatni”, a na rynku pojawiła się kompilacja "The Best of Kapitan Nemo".
Powrót Kapitana Nemo na scenę nastąpił w roku 2002, kiedy to wydał płytę "Wyobraźnia", promowaną singlami „Na co czekasz” i „Zabierasz moje sny”. W przeciwieństwie do muzyki, jaką nagrywał w latach 80., materiał z tego albumu utrzymany był w stylistyce pop-rockowej. Wydawnictwo otrzymało przychylne recenzje. W roku 2005 ukazała się kolejna kompilacja przebojów, a dwa lata później, z okazji 25-lecia działalności artystycznej, Kapitan Nemo wyruszył w trasę koncertową.
W 2014 roku ukazała się płyta z serii „ Złota Kolekcja” pt. „ Kapitan Nemo – Twoja Lorelei”.

</doc>
<doc id="181026" url="https://pl.wikipedia.org/wiki?curid=181026" title="Bogdan Gajkowski">
Bogdan Gajkowski



</doc>
<doc id="181028" url="https://pl.wikipedia.org/wiki?curid=181028" title="Konopiska (gmina)">
Konopiska (gmina)

Konopiska – gmina wiejska w Polsce położona w województwie śląskim, w południowej części powiatu częstochowskiego.
Gmina została utworzona 1 lipca 1952 roku, gdy została mocno okrojona gmina Dźbów na rzecz nowych gmin: gminy Ostrowy (gromady Blachownia, Brzózka, Ostrowy, Walaszczyki, Wyrazów) i gminy Konopiska (gromady Aleksandria I i IV, Aleksandria II i III, Konopiska, Kopalnia, Korzonek, Trzepizury i Wygoda). Jednostka została zniesiona 29 września 1954 roku wraz z reformą wprowadzającą podział powiatów na gromady w miejsce gmin. 
Po reaktywowaniu gmin z dniem 1 stycznia 1973 roku gminę przywrócono, poszerzając o część nie reaktywowanej gminy Dźbów. W latach 1975–1998 gmina administracyjnie należała do województwa częstochowskiego.
Siedzibą gminy jest miejscowość Konopiska.
Według danych z 30 czerwca 2004 gminę zamieszkiwało 10 405 osób. Natomiast według danych z 31 grudnia 2017 roku gminę zamieszkiwało 10 775 osób.
Według danych z 31 grudnia 2019 roku gminę zamieszkiwało 10 736 osób.
Struktura powierzchni.
Według danych z roku 2002 gmina Konopiska ma obszar 78,11 km², w tym:
Gmina stanowi 5,14% powierzchni powiatu.
Demografia.
Dane z 30 czerwca 2004:
Podział administracyjny.
W skład gminy wchodzą następujące sołectwa:
Sąsiednie gminy.
Blachownia, Boronów, Częstochowa, Herby, Poczesna, Starcza, Woźniki

</doc>
<doc id="181030" url="https://pl.wikipedia.org/wiki?curid=181030" title="Georgetown">
Georgetown

Georgetown – stolica, główny port i największe miasto Gujany, położone na wybrzeżu Oceanu Atlantyckiego, nad ujściem rzeki Demerary. Ok. 235 tys. mieszkańców (2012, szacunkowo).
Poprzez port eksportuje się stąd cukier, drewno, boksyty, złoto i diamenty.
Georgetown jest siedzibą Uniwersytetu Gujany. Do najważniejszych zabytków należy drewniana katedra św. Jerzego, reprezentująca styl wiktoriański.
W okresie, gdy nad tymi terenami kontrolę sprawowali Holendrzy miasto nazywało się Stabroek. Nazwa Georgetown została nadana w 1812 r., po zajęciu holenderskiej kolonii przez Brytyjczyków w trakcie wojen napoleońskich.

</doc>
<doc id="181032" url="https://pl.wikipedia.org/wiki?curid=181032" title="Konopiska">
Konopiska

Konopiska – wieś w Polsce położona w województwie śląskim, w powiecie częstochowskim, siedziba gminy Konopiska.
W latach 1975–1998 miejscowość położona była w województwie częstochowskim.
Nazwa.
Miejscowość ma metrykę średniowieczną i notowana jest po raz pierwszy w XIV wieku. W 1383 jako "de Konopisk", 1427 "Konopiska", 1453 "Conopyszka", 1470-80 "Konopisska", 1564 "Konopiska", 1629 "Konopiska", 1680 "Konopiska", 1883 "Konopiska".
Nazwa miejscowości pochodzi od nazwy apelatywnej "konopisko", czyli ‘miejsce, w którym rosną konopie’.
Historia.
Miejscowość ta po raz pierwszy jest wzmiankowana w źródłach historycznych z roku 1383 jako "de Konopisk". Wieś wspomniał Jan Długosz jako własność starosty, kasztelana przemyskiego Jakuba Koniecpolskiego.
W XVI wieku Konopiska stały się własnością zakonu Paulinów rezydujących w klasztorze jasnogórskim. W 1615 wznieśli oni w miejscowości kościółek, który w początku XIX wieku został powiększony i podniesiony do rangi parafialnego.
Zabory Polski.
Miejscowość wymieniona została w XIX-wiecznym Słowniku geograficznym Królestwa Polskiego jako kolonia oraz folwark "Konopiska" leżące w powiecie częstochowskim w gminie Dzbów i parafii Konopiska. W 1827 we wsi znajdowało się 71 domów zamieszkanych przez 440 mieszkańców. W 1880 w miejscowości było 102 domów zamieszkanych przez 541 mieszkańców. Kolonia liczyła wówczas 1542 mórg powierzchni.
Konopiska leżą w Częstochowskim Obszarze Rudonośnym i jest ważnym ośrodkiem tego obszaru. Historia wsi jak i gminy jest związana z wydobyciem rudy żelaza. Wyłącznie w okolicach samej wsi na przestrzeni XIX i XX wieku funkcjonowało około 16 kopalni.
Na początku XIX wieku funkcjonowała tu odkrywkowa kopalnia rud żelaza. Na przełomie XIX i XX wieku istniała wieloszybikowa kopalnia rud żelaza "Staropole", kopalnia "Emil", "Kąty I, II" oraz "Nowiny". Siedzibę w Konopiskach miała firma "Modrzejów-Hantke" Zakłady Górniczo-Hutnicze S.A. W latach 1899–1934 działała podziemna kopalnia rud żelaza "Konopiska", w latach 1918–1931 kopalnia "Nowiny I, II", w latach 1920–1937 kopalnia "Kąty I, II, III, IV", w latach 1921–1923 kopalnia "Maria", w latach 1929–1932 kopalnia "Emil" za Pałyszem, w latach 1933–1936 kopalnia "Janówka" w Konopiskach Małe, w latach 1934-36 kopalnia "Iza". Oprócz tych kopalni w latach 1916- 1922 i w latach 1926–1937 działała kopalnia odkrywkowa "Nowiny", w latach 1926–1928 kopalnia odkrywkowa "Kąty", w latach 1932–1937 kopalnia odkrywkowa "Progres" oraz znajdująca się na zachód od Konopisk działająca w latach 1936–1937 kopalnia odkrywkowa "Loluchna" szybikowa.
Pozostałościami po przemyśle kopalnianym w Konopiskach są m.in. willa dyrektora, budynki mieszkalne urzędników i pracowników, pierwsza parowozownia (w Pałyszu) oraz ambulatorium (przeniesione na Wygodę) kopalni "Konopiska". W centrum wsi znajduje się również pomnik kopalni rud żelaza.
W 1927 miejscowy organista Wentlant powołał do życia strażacką orkiestrę dętą (w 10 rocznicę utworzenia jednostki OSP). Orkiestra przez dekady nie działa regularnie. Reaktywacja nastąpiła w 1981 i od tego czasu zespół gra systematycznie.
Transport.
Połączenie gminy Konopiska z Częstochową zapewnia firma GTV BUS:
linia 101 Aleksandria Skrzyżowanie- Kopalnia - Konopiska- Wygoda - Częstochowa- Dworzec Główny PKP
oraz MPK Częstochowa - linia 33 Wąsosz- Wygoda- Częstochowa-Piłsudskiego.
Połączenia gminne obsługiwane przez GTV BUS:
linia 102 Konopiska Rynek - Jamki przez Korzonek i Leśniaki,
linia 103 Konopiska Rynek - Konopiska Rynek (linia okrężna) przez Wygodę, Wąsosz, Łaziec, Rększowice, Hutki, Rększowice, Jamki, Kowale, Leśniaki, Korzonek,
linia 104 Konopiska Rynek (część kursów skróconych do przystanku Wygoda Skrzyżowanie) - Hutki przez Wygodę, Wąsosz, Łaziec i Rększowice,
linia 105 Konopiska Rynek- Walaszczyki Las- Ostrowy gm. Blachownia.
linia 106 Aleksandria Szkoła - Aleksandria Szkoła (przewóz szkolny, dwa kursy godz. 7:45 i 15:35).
Sport.
W Konopiskach działa założony w 1946 roku klub piłkarski Lot Konopiska. Siedziba klubu znajduje się przy ulicy Lipowej 8. W latach 1957–1958 drużyna piłkarska występowała w C Klasie, grupie II częstochowskiej (VI poziom rozgrywek piłkarskich). W latach 1967–1975 drużyna występowała w częstochowskiej A Klasie, w sezonach 1993/1994 i 2000/2001 w IV lidze (IV poziom), w latach 1994–2000, 2001-2009 w Klasie okręgowej, a w latach 2012–2015 w IV lidze, grupie śląskiej I (V poziom). Wychowankami klubu byli m.in. Jan Kruk, bracia Zbigniew i Wojciech Sączek oraz Andrzej Szymanek (najlepszy strzelec - 309 goli).
W 2006 roku we wsi rozpoczął działalność klub golfowy Rosa Private Golf Club, który zarządza polem golfowym o powierzchni 90 ha, znajdującym się w północnej części wsi. Pole to jest od 2006 roku miejscem rozgrywania turniejów golfowych o randze międzynarodowej i krajowej, a także amatorskich turniejów dla członków klubu.
Nad zalewem "Pająk" znajduje się stadion Lekkoatletyczny Imienia Ireny Szewińskiej.

</doc>
<doc id="181034" url="https://pl.wikipedia.org/wiki?curid=181034" title="Granatnik SPG-9">
Granatnik SPG-9

SPG-9 (ros. СПГ-9) – radzieckie lekkie działo bezodrzutowe oficjalnie klasyfikowane jako ciężki granatnik przeciwpancerny przeznaczony do zwalczania opancerzonych wozów bojowych, niszczenia i obezwładniania siły żywej oraz środków ogniowych.
Działo przystosowane jest do strzelania pociskami odłamkowymi OG-9W oraz przeciwpancernymi kumulacyjnymi PG-9W, podobnie jak armata 2A28 Grom montowana w BWP-1 (odpowiednio OG-15W i PG-15W). Amunicja ta klasyfikowana jest jako armatnia, chociaż posiada silnik rakietowy, który włącza się w odległości około 20 metrów od wylotu lufy po wystrzeleniu pocisku za pomocą zwykłego ładunku miotającego i zwiększa prędkość pocisku do 700 m/s. SPG-9 wyposażono w celownik mechaniczny i celownik optyczny PGO-1 oraz mechaniczny mechanizm odpalający.
Granatnik został wprowadzony do służby w 1962 jako następca 82 mm działa bezodrzutowego B-10. Od 1968 w Polsce na uzbrojeniu oddziałów powietrznodesantowych stosowany z hełmem dźwiękochłonnym HD-3. 
Obecnie SPG-9 to konstrukcja przestarzała, przy znacznej masie i dużych wymiarach ma siłę ognia mniejszą niż większość współczesnych granatników.

</doc>
<doc id="181036" url="https://pl.wikipedia.org/wiki?curid=181036" title="SPG-9">
SPG-9



</doc>
<doc id="181038" url="https://pl.wikipedia.org/wiki?curid=181038" title="TrueOS">
TrueOS

TrueOS (wcześniej PC-BSD) – prosty w instalacji i obsłudze system operacyjny bazujący na FreeBSD, skierowany do użytkowników domowych oraz biurowych. TrueOS jest darmowym i wolnym uniksowym systemem operacyjnym, dostępnym na licencji BSD 3-clause. System jest dostępny w 17 językach, w tym polskim. Inicjatorem projektu jest Kris Moore. Cechy systemu w większości pokrywają się z cechami FreeBSD, który jest zachowany bez wprowadzania większych zmian. Logo systemu zawiera stylizowany napis "TrueOS", a w bannerach reklamowych dodatkowo pojawia się maskotka FreeBSD. System jest tłumaczony na wiele języków z pomocą społeczności. W tym celu stworzono stronę internetową Pootle w języku Python.
Cechy PC-BSD do 10.3.
PC-BSD to 64-bitowy pakietowy system operacyjny bazujący na FreeBSD, przeznaczony dla użytkowników domowych oraz biurowych. PC-BSD dodaje swój instalator i narzędzia, pozostając w pełni kompatybilne z macierzystym systemem i jego systemem pakietów TXZ obsługiwanym przez AppCafe. Od wersji 10.0 system korzysta z ZFS na partycji rozruchowej. ZFS jest to jeden z najbardziej zaawansowanych system plików. Z jego pomocą można tworzyć wydajny RAID. Dodano graficzny instalator, wraz ze środowiskiem graficznym uruchamianym zaraz po instalacji. Od wersji 9.0 w instalatorze systemowym mamy do wyboru Enlightenment, GNOME, KDE, LXDE oraz Xfce.
Cechy PC-BSD do 8.2.
PC-BSD to 64-bitowy bezpakietowy system operacyjny bazujący na FreeBSD, przeznaczony dla użytkowników domowych oraz biurowych. Jego ostatnia czysto bezpakietowa wersja to 8.2. PC-BSD dodaje jedynie swój bezpakietowy instalator i menedżer programów, pozostając w pełni kompatybilny z macierzystym systemem. Menedżer programów PC-BSD używa jednoplikowych instalatorów PBI pobieranych z pbiDIR i prezentuje podejście odmienne od FreeBSD czy systemów pakietów w dystrybucjach Linuksa. Zamiast kontrolowania przez system zarządzania pakietami zależności między pakietami i instalacji powiązanych ze sobą pakietów, instalatory PBI zawierają w sobie wszystkie potrzebne do uruchomienia programów w nich zawartych pakiety składowe, więc menedżer programów instaluje każdy program osobno, bez współdzielenia pakietów składowych. Zaletą tego rozwiązania jest łatwość instalowania i usuwania oprogramowania nawet przez początkujących użytkowników, oraz samowystarczalność instalatorów PBI. System korzysta z woluminów UFS i ZFS. W systemie PC-BSD jest bezpakietowy graficzny instalator systemu, menedżer instalatorów PBI oraz środowisko graficzne KDE uruchamiane domyślnie zaraz po instalacji. System zapewnia też możliwość autologowania. Do wersji 8.2 dostępny był tylko KDE. Począwszy od wersji PC-BSD 1.5.1 zmieniono sposób numerowania kolejnych edycji na zgodny z systemem FreeBSD. Od wersji 1.0rc1 – podstawę systemu stanowi FreeBSD 6.x. System aż do wersji 0.8.3 oparty jest na FreeBSD z gałęzi 5.x (wersja 0.8.3 PC-BSD oparta jest na FreeBSD 5.4).
Dostępność.
System można było ściągnąć ze strony projektu w następujących postaciach:
Możliwe też było pobranie kodu źródłowego.
Licencja.
System PC-BSD był początkowo dostępny na licencji GNU General Public License (GPL) ponieważ deweloperzy pod wrażeniem aplikacji napisanych z pomocą Qt, wykorzystywanego przez PC-BSD jako interfejs, licencjonowali system jako GPL lub QPL. Po odkryciu, że w rzeczywistości nie ma takiego ograniczenia, deweloperzy zmienili licencję na BSD 3-clause, a w marcu 2009 Qt dodało licencję LGPL.

</doc>
<doc id="181039" url="https://pl.wikipedia.org/wiki?curid=181039" title="Polityka zagraniczna II Rzeczypospolitej">
Polityka zagraniczna II Rzeczypospolitej

Polityka zagraniczna II Rzeczypospolitej – była w naturalny sposób konsekwencją procesu kształtowania się granic tego państwa i systemu wersalskiego, który zdecydował o układzie sił w Europie po I wojnie światowej. Podstawowym celem tej polityki było zabezpieczenie istnienia państwa polskiego w jego niekorzystnym położeniu geopolitycznym między dwoma wielkimi sąsiadami: Niemcami i ZSRR, oraz przy napiętych stosunkach z innymi sąsiadami: Czechosłowacją i Litwą.
W latach 20. podstawowym środkiem realizacji polityki zagranicznej były działania na forum Ligi Narodów oraz współpraca z Francją. Wobec niekorzystnych rezultatów tej polityki, która nie zapobiegła m.in. układom lokarneńskim, w latach 30. Polska rozwinęła stosunki z Niemcami i Związkiem Radzieckim, starając się o wzajemną równowagę. Stopniowe zbliżanie się do Niemiec nie zmieniło faktu, że w 1939 Polska odrzuciła żądania Adolfa Hitlera i stała się pierwszym celem napaści Niemiec w II wojnie światowej.
Położenie międzynarodowe Polski w latach 20..
Układ sił w Europie po zakończeniu wojny uzależniony był od rozbieżności w państwach zwycięskiej koalicji. Polska stała się naturalnym sojusznikiem Francji, która poszukiwała partnera w miejsce osłabionej i podbitej przez bolszewicką rewolucję Rosji. W lutym 1921 w Paryżu doszło do podpisania polsko-francuskiej deklaracji o przyjaźni i układu politycznego wraz z konwencją wojskową, zgodnie z którą państwa zobowiązywały się do udzielenia pomocy w razie napaści Niemiec na którąś ze stron.
Jednocześnie Francja liczyła na wysokie reparacje ze strony Niemiec, które miały zrekompensować jej utracone wierzytelności rosyjskie. Z drugiej strony, osłabiona po wojnie Wielka Brytania liczyła na rozwój eksportu do Niemiec i nawiązanie stosunków handlowych z Rosją (co nastąpiło 16 marca 1921). Inny wielki członek Ententy, Stany Zjednoczone po odmowie ratyfikacji traktatu wersalskiego zajął pozycję izolacjonistyczną.
Młode państwo polskie stanęło wobec ułożenia polityki z Niemcami i Rosją. Republika Weimarska liczyła na rewizję postanowień traktatu na wschodzie, gdy tymczasem bolszewicka Rosja w ogóle nie uznawała traktatu. Niezadowolenie obu tych państw skłoniło je do współpracy. Najpierw, 6 maja 1921 zawarły układ handlowy, poprzedzający nawiązanie stosunków. 16 kwietnia 1922 Niemcy i Rosja Radziecka zawarły układ w Rapallo, na mocy którego nawiązały stosunki dyplomatyczne i współpracę ekonomiczno-wojskową. Jan Dąbski skomentował ten traktat 7 lipca 1922: "Traktat w Rapallo jest najgorszą konstelacją, jaka się może w dziejach dla Polski zdarzyć". Poczucie zagrożenia Polski doprowadziło do zacieśnienia współpracy polsko-francuskiej, m.in. w maju 1923 francuski marszałek Ferdinand Foch otrzymał buławę marszałka Polski; wspólnie też rozważano akcję militarną przeciw Niemcom, które w tym czasie odmawiały spłaty reparacji.
Fiaskiem zakończyła się próba utworzenia Związku bałtyckiego w 1922 r.
Polska szukała też sprzymierzeńców w Europie Środkowo-Wschodniej. Jednak tylko Rumunia jako jedyne państwo na tym obszarze chętnie współpracowała z Polską i podpisała 3 marca 1921 pakt o wzajemnej pomocy przeciw bolszewickiej Rosji (sojusz polsko-rumuński). Stabilnej polityce zagranicznej Polski nie sprzyjały liczne przesilenia rządowe oraz związana z nimi rotacja na stanowisku ministra spraw zagranicznych.
Kryzys gospodarczy w Niemczech (i niebezpieczeństwo komunistycznej rewolucji) doprowadził do wstrzymania przez to państwo spłaty reparacji wojennych, zaś w sierpniu 1924 w Londynie przyjęto plan Dawesa, który zakładał rozłożenie spłat odszkodowań i pomoc w odbudowie gospodarki niemieckiej. Również polityka francuska wobec Niemiec od czasu zwycięstwa lewicy w wyborach 1924 r.stała się bardziej ugodowa.
Minister Aleksander Skrzyński podejmował próby porozumienia z ZSRR i uświadomienia państwom zachodnim zagrożenia niemieckiego. W listopadzie 1924 podpisano dodatkowy protokół do układu polsko-francuskiego, zaś w czerwcu 1925 Francja przyjęła propozycję układów gwarantujących polskie granice.
2 października 1924 podpisano w Genewie Protokół o pokojowym rozwiązywaniu sporów międzynarodowych, zawierający istotną dla Polski definicję agresora i rozszerzający jurysdykcję Stałego Trybunału Sprawiedliwości Międzynarodowej. Protokół został uchwalony przez delegacje 48 państw, z których 10 podpisało go w tym samym dniu, w tym Francja, Belgia, Polska, Jugosławia, Rumunia i Czechosłowacja (ratyfikowała go tylko ta ostatnia). Wobec braku akceptacji takich państw jak Wielka Brytania, Włochy czy Japonia Protokół pozostał niezrealizowany.
Na konferencji w Genewie (4 maja – 17 czerwca 1925) przyjęty został Protokół o zakazie broni chemicznej (na wniosek polskiej delegacji kierowanej przez gen. Sosnkowskiego dodano zakaz użycia broni bakteriologicznej) oraz Konwencja o nadzorze nad handlem bronią (na wniosek Polski umieszczono w niej zastrzeżenie o przyznaniu państwom sąsiadującym ze Związkiem Radzieckim ulg w zakresie ograniczania zbrojeń i publikacji danych o handlu bronią, dopóki nie przystąpi on do Konwencji). Konwencja uzyskała niezbędną liczbę 14 ratyfikacji, lecz ze względu na zastrzeżenia do niej wniesione nie weszła w życie.
Niejednolite traktowanie Polski przez państwa zachodnie stało się faktem 16 października 1925, gdy podpisano traktat z Locarno gwarantujący (w tzw. pakcie reńskim) granice Francji i Belgii z Niemcami. Gwarantami układu były poza tym Wielka Brytania i Włochy. Polska i Czechosłowacja otrzymały tylko gwarancje francuskie, zawarły też z Rzeszą traktaty koncyliacyjno-arbitrażowe. Minister Skrzyński podpisał układy, dochodząc do wniosku, że ewentualne protesty mogłyby tylko pogorszyć sytuację Polski. Jednocześnie Niemcy otrzymały stałe miejsce w Radzie Ligi Narodów, którego nie otrzymała Polska, wybierana jednak od 1926 r. w drodze głosowania. W 1929 r. Niemcy otrzymały w ramach Planu Younga kolejne rozłożenie spłat długów wojennych. Nawiązywała się również dalsza współpraca Związku Radzieckiego z Niemcami, które 16 kwietnia 1926 zawarły układ (traktat berliński) o neutralności i nieagresji.
Polska polityka zagraniczna, kierowana od czasu zamachu majowego przez Augusta Zaleskiego, nie miała skutecznych sposobów na odwrócenie tych niekorzystnych tendencji. 27 sierpnia 1928 podpisano w Paryżu tzw. pakt Brianda-Kellogga, formułujący zasadę wyrzekania się rozstrzygania problemów międzynarodowych na drodze wojny, którego sygnatariuszami były również Niemcy i Związek Radziecki. Polska podpisała 9 lutego 1929 wraz z ZSRR oraz Łotwą, Estonią i Rumunią tzw. protokół Litwinowa, wprowadzający te same zasady bez względu na obowiązywanie paktu paryskiego.
Położenie międzynarodowe w latach 30..
Na początku lat 30. państwa zachodnie odczuwały skutki wielkiego kryzysu gospodarczego, co doprowadziło do wzrostu nastrojów pacyfistycznych i antydemokratycznych. W 1932 zawieszony został praktycznie plan Younga. Jednocześnie dojście do władzy partii hitlerowskiej oznaczało, przynajmniej na początku, prześladowania komunistów niemieckich i napięcie w stosunkach z ZSRR.
To oddalenie obu największych sąsiadów wykorzystała Polska, zawierając traktaty regulujące stosunki z nimi. 25 lipca 1932 został podpisany polsko-radziecki pakt o nieagresji, który 5 maja 1934 przedłużono na kolejne dziesięć lat. 26 stycznia 1934 podpisano deklarację o niestosowaniu przemocy we wzajemnych stosunkach między Polską a Niemcami. Zamierzeniem Hitlera było wciągnięcie Polski w strefę wpływów niemieckich, a jednocześnie osłabienie sojuszu Polski i Francji.
Kierownikiem polskiej polityki zagranicznej od listopada 1932 był Józef Beck, który zgodnie z instrukcjami Józefa Piłsudskiego starał się realizować politykę równej odległości między Niemcami i Rosją, choć sam Piłsudski w 1934 już nie wierzył, aby dobre stosunki polsko-niemieckie mogły potrwać długo.
Wraz ze wzrostem potęgi Niemiec rosło zagrożenie Polski. W 1935 Niemcy zawarły umowę z Wielką Brytanią, zezwalającą Rzeszy na znaczną rozbudowę marynarki wojennej, do wysokości 35% tonażu floty brytyjskiej. W końcu 1938 na mocy układu w Monachium Niemcy bez walki uzyskały Kraj Sudetów, do tej pory należący do Czechosłowacji. Układ monachijski przewidywał też zwołanie konferencji w sprawie rozstrzygnięcia granicznych kwestii spornych Polski i Czechosłowacji. Nie czekając jednak na pośrednictwo mocarstw 2 października 1938 wojska polskie zajęły obszar Zaolzia, przez co w przyszłości obarczono Polskę zarzutem współpracy z Niemcami w dziele rozbioru Czechosłowacji. W październiku 1938 niemiecki minister spraw zagranicznych Joachim Ribbentrop złożył Polsce propozycję zawarcia paktu o nieagresji na 25 lat w zamian za zgodę polskiego rządu na włączenie Gdańska do Rzeszy i budowę eksterytorialnej drogi i linii kolejowej przez polskie Pomorze, pomiędzy Niemcami a Prusami Wschodnimi. Propozycje te, ponawiane w początkach roku następnego, Polska odrzuciła. Pogorszenie stosunków Polski z Rzeszą zmusiło Polskę do poszukiwania pomocy, by w razie napaści niemieckiej nie pozostała osamotniona. Tymczasem w odpowiedzi na utworzenie przez Hitlera Protektoratu Czech i Moraw (co było złamaniem układu monachijskiego) premier Wielkiej Brytanii Neville Chamberlain ogłosił w brytyjskim parlamencie w marcu 1939 jednostronne gwarancje wobec Polski. 6 kwietnia 1939 w Londynie opublikowano komunikat o zobowiązaniach wzajemnej pomocy w wypadku zagrożenia niepodległości Polski czy Wielkiej Brytanii. W kilka dni później rząd francuski potwierdził swe zobowiązania sojusznicze wobec Polski. Łudząc się jeszcze co do zamiarów Związku Radzieckiego, mocarstwa Zachodnie szukały z nim porozumienia. Prowadzone w Moskwie w sierpniu 1939 rozmowy zostały niespodziewanie przerwane przez stronę radziecką pod pretekstem braku zgody Polski na przemarsz Armii Czerwonej przez jej terytorium. Zaproszono natomiast do Moskwy ministra spraw zagranicznych III Rzeszy i 23 sierpnia podpisano niemiecko-radziecki pakt o nieagresji, tajny protokół zawierał plany podziału stref wpływów w Europie Środkowo-Wschodniej. Według niego Polska miała przestać istnieć jako suwerenne państwo i zostać rozdzielona pomiędzy Niemcy a Związek Radziecki. 25 sierpnia zawarto w Londynie polsko-brytyjski układ sojuszniczy, w którym Brytyjczycy zobowiązywali się do udzielenia Polsce w przypadku napaści natychmiastowej pomocy wojskowej (tajny dodatek ograniczał pojęcie wspólnego wroga do III Rzeszy, w razie innej napaści strony miały jedynie uzgodnić wspólne działanie). Dzień następny wyznaczył Hitler jako datę uderzenia na Polskę, ale dowiedziawszy się o porozumieniach w Londynie, akcję odwołał. Zaplanował, że napaść na Polskę ostatecznie nastąpi 1 września 1939.

</doc>
<doc id="181045" url="https://pl.wikipedia.org/wiki?curid=181045" title="Pauzaniasz">
Pauzaniasz



</doc>
<doc id="181051" url="https://pl.wikipedia.org/wiki?curid=181051" title="Stanisław Radkiewicz">
Stanisław Radkiewicz

Stanisław Radkiewicz (ur. 19 stycznia 1903 w Razmierkach, zm. 13 grudnia 1987 w Warszawie) – generał dywizji bezpieczeństwa publicznego, członek KZMP, KPP, PPR i PZPR, oficer polityczny w Polskich Siłach Zbrojnych w ZSRR (armii Berlinga) (1943–1944), zastępca sekretarza tajnego Centralnego Biura Komunistów Polski przy KC WKP(b) (1944), kierownik resortu bezpieczeństwa publicznego w PKWN (1944), minister bezpieczeństwa publicznego (1944–1954), minister Państwowych Gospodarstw Rolnych (1954–1956), członek Biura Politycznego KC PZPR (1948–1955), od marca 1946 członek Państwowej Komisji Bezpieczeństwa, poseł do Krajowej Rady Narodowej, na Sejm Ustawodawczy oraz na Sejm PRL I kadencji. Odpowiedzialny za liczne zbrodnie w okresie powojennym.
Życiorys.
Pochodził z rodziny chłopskiej, był synem Franciszka i Pauliny z Lenczewskich. Ukończył 3 klasy szkoły powszechnej. W 1915, wraz z rodziną, został wywieziony przez wycofującą się armię carską w głąb Rosji, do wsi Efremówka k. Buzułuku, gdzie pracował na roli u miejscowych chłopów. Podczas rewolucji bolszewickiej podjął pracę w gminnej kancelarii Rady Rewolucyjnej Chłopów i Żołnierzy i wstąpił do Komsomołu. Po traktacie ryskim powrócił wraz z rodziną (1922) do rodzinnej wsi Razmierki, jednakże już w 1923 nielegalnie przedostał się do ZSRR, do brata Antoniego, który pełnił służbę w Armii Czerwonej. Biuro Polskie Komunistycznej Partii Białorusi skierowało go do Moskwy na studia w sekcji polskiej Komunistycznego Uniwersytetu Mniejszości Narodowych Zachodu im. Juliana Marchlewskiego. W 1924 ukończył studia na Uniwersytecie Kominternowskim. W 1925 został nielegalnie wysłany do Polski jako funkcjonariusz Związku Młodzieży Komunistycznej w Polsce. Za działalność skierowaną przeciwko suwerenności i niepodległości Polski został aresztowany (1928) i skazany na cztery lata więzienia. Po odbyciu kary podjął działalność w Komunistycznej Partii Polski jako etatowy funkcjonariusz partyjny ("funk"), gdzie pełnił różne funkcje, m.in. sekretarza okręgowego Zagłębia Dąbrowskiego.
W 1933 zatrzymany przez policję jako sekretarz Komitetu Centralnego KZMP wyrzekł się na piśmie partii komunistycznej i zobowiązał się do zaniechania wszelkiej działalności politycznej. Fakt ten w okresie późniejszym określił Jakub Berman jako „pewną słabość” bez wielkiego znaczenia, a „dającą gwarancję jego lojalności jako ministra bezpieczeństwa”. Ponownie aresztowany w 1937 przez pół roku przebywał w areszcie. Po rozwiązaniu KPP przez Międzynarodówkę Komunistyczną (Komintern) przebywał w Warszawie, pracując m.in. na budowach jako robotnik. Cieszył się specjalnymi względami Józefa Stalina, gdyż obok Jakuba Bermana miał pełnomocnictwa do likwidacji istniejących jeszcze komórek organizacyjnych KPP.
Po agresji III Rzeszy na Polskę przez tydzień służył w Robotniczym Batalionie Obrony Warszawy, następnie zdezerterował i przedostał się na tereny okupowane przez Armię Czerwoną po agresji ZSRR na Polskę. Jako obywatel sowiecki i członek Wszechzwiązkowej Komunistycznej Partii (bolszewików) pracował jako powiatowy inspektor szkolny w Kosowie Poleskim. W latach 1940–1942 lejtnant Armii Czerwonej, w służbie administracyjnej przy Froncie Zachodnim, zdemobilizowany podjął pracę w kołchozie Worowieszcz, służył także w batalionach pracy – pomocniczych jednostkach wojskowych.
15 sierpnia 1943 wstąpił do Polskich Sił Zbrojnych w ZSRR (Armii Berlinga), został zastępcą dowódcy 2 Pułku Artylerii Lekkiej 2 Dywizji Piechoty d.s. politycznych. Od października 1943 w miejscowości Biełoomut w obwodzie moskiewskim, niedaleko Moskwy nadzorował formowanie Samodzielnego Batalionu Szturmowego – jednostki dywersyjno-rozpoznawczej.
W 1944 należał do Zarządu Głównego Związek Patriotów Polskich, był również od lutego 1944 zastępcą sekretarza tajnego Centralnego Biura Komunistów Polski przy KC WKP(b), w tymże roku wstąpił do Polskiej Partii Robotniczej
Po powołaniu Polskiego Komitetu Wyzwolenia Narodowego stanął na czele wchodzącego w jego struktury Resortu Bezpieczeństwa Publicznego, zajmował to stanowisko od 21 lipca do 31 grudnia 1944. Najważniejsze stanowiska w kierowanym przez niego resorcie objęli funkcjonariusze NKWD i absolwenci kursów NKWD w Kujbyszewie oraz członkowie PPR, oraz Gwardii Ludowej i Armii Ludowej z okresu okupacji niemieckiej. Po przekształceniu PKWN w Rząd Tymczasowy, a RBP w Ministerstwo Bezpieczeństwa Publicznego, został awansowany do stopnia generała brygady i objął stanowisko ministra. Jego zastępcami byli również obywatele sowieccy i członkowie WKP(b): Mieczysław Mietkowski i Roman Romkowski, którzy odgrywali w MBP kluczową rolę, kierując jego najważniejszymi pracami. W 1947 mianowany generałem dywizji.
Ministerstwo Bezpieczeństwa Publicznego pod kierownictwem Radkiewicza rozwijało się bardzo szybko, stanowiąc główne narzędzie terroru, zastraszania społeczeństwa oraz prowadzenia inwigilacji. W kwietniu 1945 było już 12 tys. funkcjonariuszy bezpieczeństwa, a w grudniu 1945 – 24 tys. Apogeum rozwoju MBP miało miejsce w roku 1953, gdy liczebność funkcjonariuszy bezpieczeństwa przekroczyła 33 tys. W ramach MBP istniały będące służbą specjalną Departamenty MBP i sieć Urzędów Bezpieczeństwa do szczebla powiatu, oraz podporządkowane MBP: Milicja Obywatelska (w grudniu 1945 – 70 tys. w 1953 – 47,5 tys.), Ochotnicza Rezerwa Milicji Obywatelskiej (125 tys.), Korpus Bezpieczeństwa Wewnętrznego (41 tys.), Wojska Ochrony Pogranicza (32 tys.), Straż Więzienna (10 tys.), Zawodowa Straż Pożarna i inne jednostki organizacyjne i służby. MBP zajmowało się m.in. zwalczaniem niepodległościowych organizacji konspiracyjnych, Kościoła katolickiego (i innych wyznań religijnych), legalnych partii niekomunistycznych (m.in. Polskie Stronnictwo Ludowe i Stronnictwo Pracy) i kontrolą wszystkich organizacji społecznych i gospodarczych. Szczególną rolę pełnili doradcy sowieccy z NKWD, którzy sprawowali nieformalny nadzór nad funkcjonowaniem całego resortu.
Od grudnia 1945 do 1948 był członkiem Biura Politycznego KC PPR, a od grudnia 1948 był członkiem Polskiej Zjednoczonej Partii Robotniczej i jej Komitetu Centralnego (1948–1957) oraz Biura Politycznego KC PZPR (1948–1955). Od 24 lutego 1949 był członkiem Komisji Bezpieczeństwa KC PZPR, nadzorującej instytucje bezpieczeństwa państwa prowadzące represje czasów Bolesława Bieruta i stalinizmu. Pełnił mandat poselski do Krajowej Rady Narodowej, na Sejm Ustawodawczy oraz na Sejm PRL I kadencji.
9 grudnia 1954 odwołany ze stanowiska Ministra BP, a w lipcu 1955 nakłoniony, by zrezygnował z członkostwa w Biurze Politycznym KC PZPR. Mimo że doszło do procesów m.in. Romana Romkowskiego, Józefa Różańskiego i Anatola Fejgina, Stanisław Radkiewicz pozostał całkowicie bezkarny. Po złożeniu samokrytyki został mianowany ministrem Państwowych Gospodarstw Rolnych. W maju 1957 usunięty z KC PZPR i z partii. Od 1958 dyrektor departamentu i inwestycji w Urzędzie Rezerw Państwowych, w latach 1963–1968 dyrektor generalny. W 1968 przeszedł na emeryturę.
Do śmierci z krótką przerwą był członkiem PZPR, a „Trybuna Ludu” zamieściła 14 grudnia 1987 następujący nekrolog: "Stanisław Radkiewicz, generał w stanie spoczynku".
Uchwałą Prezydium KRN z 19 lipca 1946 „w wyróżnieniu zasług na polu dwuletniej pracy nad odrodzeniem państwowości polskiej, nad utrwaleniem jej podstaw demokratycznych i w odbudowie kraju” został odznaczony Krzyżem Komandorskim z Gwiazdą Orderu Odrodzenia Polski. Wcześniej, 17 stycznia 1946, otrzymał Medal za Warszawę 1939–1945. Odznaczony także Orderem Sztandaru Pracy I klasy, Orderem Krzyża Grunwaldu II klasy, Medalem „Za udział w walkach w obronie władzy ludowej”, Pamiątkowym Medalem z okazji 40 rocznicy powstania Krajowej Rady Narodowej (1983), oraz Wielką Wstęgą Orderu Gwiazdy Rumuńskiej Republiki Ludowej (1948).
Jego żoną była Ruta Radkiewicz z domu Tajch (1912–1985), działaczka ruchu robotniczego. Oboje zostali pochowani na Cmentarzu Wojskowym na Powązkach (kwatera II D4-2-4). Jego brat Antoni, funkcjonariusz WKP(b), został w 1937 r. aresztowany i stracony przez NKWD, także siostra Anna była represjonowana i zesłana do Republiki Komi.

</doc>
<doc id="181052" url="https://pl.wikipedia.org/wiki?curid=181052" title="Druga wojna peloponeska">
Druga wojna peloponeska



</doc>
<doc id="181053" url="https://pl.wikipedia.org/wiki?curid=181053" title="Pauzaniasz (król Sparty)">
Pauzaniasz (król Sparty)

Pauzaniasz, (zm. 395 p.n.e.) – król Sparty w latach 409–395 p.n.e. z dynastii Agidów. Wnuk Pauzaniasza, wodza spartańskiego, dowodzącego w bitwie pod Platejami,
W 404 p.n.e., wraz ze współkrólem Agisem, dowodził spartańskimi wojskami podczas oblężenia i zdobycia Aten w końcowej fazie II wojny peloponeskiej.

</doc>
<doc id="181054" url="https://pl.wikipedia.org/wiki?curid=181054" title="Eliphas Lévi">
Eliphas Lévi

Eliphas Lévi Zahed, właśc. "Alphonse-Louis Constant" (ur. 8 lutego 1810, zm. 31 maja 1875) – francuski autor ksiąg o tematyce magicznej, mason.
Swoje prace pisał pod pseudonimem Eliphas Lévi, stąd też pod tym właśnie imieniem jest najlepiej znany współcześnie. Eliphas Lévi powstało jako próba przetłumaczenia na język hebrajski jego prawdziwego imienia (Alphonse-Louis).
Eliphas był synem sprzedawcy butów z Paryża; kształcił się w seminarium duchownym, jednakże zakochał się, wskutek czego rzucił naukę jeszcze przed przyjęciem święceń kapłańskich. Napisał kilka prac o tematyce religijno-magicznej oraz radykalnych traktatów politycznych. Kilka sprawiło, iż dwa razy skazywany był na karę więzienia.
W 1854, Lévi odwiedził Anglię, gdzie poznał pisarza Edwarda Bulwer-Lyttona, który zainteresowany był różokrzyżowstwem i był prezesem nieposiadającego większej wagi stowarzyszenia różokrzyżowców. Wraz z nim napisali traktat o magii, który pojawił się w roku 1855 pod tytułem "Dogme et Rituel de la Haute Magie", i został przetłumaczony na język angielski przez Artura Edwarda Waite jako "Transcendental Magic".
W 1861 opublikował kolejną drugą część tego traktatu, "La Clef des Grandes Mystères" ("The Key to the Great Mysteries", "Klucz do Wielkich Tajemnic"). Kolejne jego prace to "Fables et Symboles" ("Stories and Images", "Historie i Obrazy"), 1862, oraz "La Science des Esprits" ("The Science of Spirits", "Nauka o Duchach"), 1865. W 1868 napisał "Le Grand Arcane, ou l'Occultisme Dévoilé" ("The Great Secret, or Occultism Unveiled", "Wielki Sekret, czyli Okultyzm Ujawniony"), która to praca opublikowana została dopiero pośmiertnie w roku 1898.
Jego wersja nauki o magii odniosła olbrzymi sukces, zwłaszcza po jego śmierci. Jego nauczanie nie zawierało oczywistych tekstów mogących świadczyć o fanatyzmie, nawet pomimo tego, iż jego dzieła uznawane były za „mroczne”. Eliphas nie starał się zarobić na swoich naukach, ani też, w przeciwieństwie do wielu wcześniejszych i późniejszych autorów, nie udawał, że jest członkiem jakiegoś starożytnego i tajemniczego stowarzyszenia. W swój system magiczny włączył karty tarota, wskutek czego stały się one ważnym atrybutem zachodnich magów. Wywarł on głęboki wpływ na magię Hermetycznego Zakonu Złotego Brzasku i to dzięki temu pamięta się dziś Léviego jako jednego z kluczowych postaci magii, które przyczyniły się odrodzenia magii w XX wieku.
Lévi podzielił pentagramy na dobre i złe. Dobre to jego zdaniem te, które przypominają swoim ułożeniem pięcioramienną gwiazdę, natomiast złe – to te odwrócone, gdyż przypominają koźli łeb. Często pentagram „zły” przedstawiany jest z głową Baphometa w środku. Symbol ten wykorzystał Anton Szandor LaVey, założyciel i najwyższy kapłan Kościoła Szatana.

</doc>
<doc id="181056" url="https://pl.wikipedia.org/wiki?curid=181056" title="Droga krajowa nr 2 (Polska)">
Droga krajowa nr 2 (Polska)

Droga krajowa nr 2 (DK2) – droga krajowa klasy A, S oraz GP będąca polską częścią międzynarodowego szlaku komunikacyjnego E30 z Cork (Irlandia) do Omska (Rosja). Przebiega przez pięć województw: lubuskie, wielkopolskie, łódzkie, mazowieckie i lubelskie. Jest to droga przebiegająca równoleżnikowo.
Dopuszczalny nacisk na oś.
1 maja 2004 roku, w dniu dołączenia Polski do Unii Europejskiej, zaczęło obowiązywać rozporządzenie Ministerstwa Infrastruktury, na mocy którego dopuszczono ruch pojazdów o nacisku pojedynczej osi do 11,5 tony – początkowo na odcinku "Poznań (węzeł Komorniki) – Konin (węzeł Modła)". 15 listopada 2005 roku rozszerzono podwyższoną nośność na całą długość drogi nr 2, co obowiązuje do dziś.
Autostrada A2.
Na odcinkach Świecko–Konotopa oraz Warszawa-Lubelska–Mińsk Mazowiecki droga ma status autostrady o numerze A2. Bezpłatną alternatywę dla płatnej autostrady A2 stanowi droga krajowa nr 92, która bywa nazywana "starą dwójką".
Droga ekspresowa S2.
Na odcinku stanowiącym Południową Obwodnicę Warszawy, pomiędzy węzłami Konotopa i Warszawa-Lubelska, szlak ma status drogi ekspresowej.
Historia numeracji.
Na przestrzeni lat trasa posiadała różne oznaczenia:
Szczegóły przebiegu.
Przebieg w Warszawie.
Na przestrzeni lat kilkukrotnie zmieniano przebieg drogi nr 2 przez Warszawę:
Przebieg w okolicach Mińska Mazowieckiego.
Od skrzyżowania w Warszawie z drogą krajową nr 17 do węzła w Stojadłach z drogą krajową nr 50, droga nr 2 była całkowicie uprzywilejowana (19,4 km). W 2011 roku odcinek został przebudowany – powstały skrzyżowania z sygnalizacją świetlną oraz rondo w Dębem Wielkim.
W sierpniu 2012 roku oddano do użytku obwodnicę autostradową Mińska Mazowieckiego, na którą przeniesiono drogę nr 2. 17 grudnia 2012 roku, na mocy zarządzenia Generalnego Dyrektora Dróg Krajowych i Autostrad, stary odcinek Choszczówka Stojecka – Mińsk – Ryczołek (Kałuszyn) otrzymał numer 92.
W marcu 2021 roku, na podstawie zarządzenia GDDKiA, odcinek od skrzyżowania z drogą krajową nr 17 na pograniczu Warszawy i Zakrętu do Choszczówki Stojeckiej został przemianowany na drogę nr 92.
Na wschód od Mińska, aż do Siedlec (łącznie z ich obwodnicą), droga krajowa nr 2 jest cały czas uprzywilejowana (ponad 50 km).
Pikietaż.
Poniższa tabela zawiera informacje dotyczące wyznaczonego pikietażu w ciągu drogi, opracowana na podstawie danych udostępnionych przez Generalną Dyrekcję Dróg Krajowych i Autostrad. Może ona zawierać nie do końca precyzyjne dane.

</doc>
<doc id="181059" url="https://pl.wikipedia.org/wiki?curid=181059" title="Druga wojna perska">
Druga wojna perska



</doc>
<doc id="181062" url="https://pl.wikipedia.org/wiki?curid=181062" title="Alphonse Louis Constans">
Alphonse Louis Constans



</doc>
<doc id="181063" url="https://pl.wikipedia.org/wiki?curid=181063" title="Andrzej Witos">
Andrzej Witos

Andrzej Witos (ur. 8 listopada 1878 w Wierzchosławicach, zm. 9 marca 1973 w Łodzi) – polski działacz ruchu ludowego, rolnik, młodszy brat Wincentego Witosa.
Życiorys.
Od 1902 mieszkał w Jasionowie (z przerwą na lata 1905–1907, gdy przebywał w USA), od 1928 w Krasnem w powiecie złoczowskim, prowadził gospodarstwo rolne. Należał do PSL, PSL „Piast” i SL. W latach 1922–1927 był posłem na Sejm I kadencji. Był prezesem kółka rolniczego w Jasionowie i Krasnem, w latach 1934–1939 wójtem gminy Krasne. W latach 1928–1931 członek Rady Naczelnej PSL „Piast”.
Po agresji ZSRR na Polskę, w 1940 został deportowany na Syberię, w 1941 uwięziony w łagrze jako prezes Związku Osadników województwa tarnopolskiego. Po uwolnieniu w wyniku układu Sikorski-Majski w latach 1942–1943 był pracownikiem ambasady RP w ZSRR, organizował opiekę nad ludnością polską w Azerbejdżanie. Od maja 1943 był członkiem ZPP. Ponadto był członkiem PKWN, gdzie krótko (do 9 października 1944) kierował resortem rolnictwa i reform rolnych; był też posłem do KRN.
Był działaczem SL „Wola Ludu”. W latach 1944–1945 był członkiem władz naczelnych koncesjonowanego Stronnictwa Ludowego, a po rozłamie w SL należał do grupy większości działaczy, która wraz ze Stanisławem Bańczykiem przystąpiła po sierpniu 1945 do Polskiego Stronnictwa Ludowego pod kierownictwem Stanisława Mikołajczyka (nominalnym prezesem PSL był do swej śmierci w październiku 1945 Wincenty Witos). Od 1945 do 1949 był członkiem Rady Naczelnej PSL. Od 1949 krótko należał do Zjednoczonego Stronnictwa Ludowego. Jednocześnie, w latach 1945–1950, był szefem Oddziału Wojewódzkiego Państwowego Urzędu Repatriacyjnego w Łodzi. W latach 1947–1950 był posłem na Sejm Ustawodawczy (w 1950 złożył mandat poselski). Od 1956 do 1973 ponownie należał do ZSL.
Pochowany został na cmentarzu pw. św. Rocha na Radogoszczu (przy ul. Zgierskiej 145) w Łodzi.

</doc>
<doc id="181064" url="https://pl.wikipedia.org/wiki?curid=181064" title="Hetman Żółkiewski">
Hetman Żółkiewski



</doc>
<doc id="181065" url="https://pl.wikipedia.org/wiki?curid=181065" title="Baphomet">
Baphomet

Baphomet, Bafomet – synkretyczne bóstwo, któremu cześć rzekomo oddawać mieli templariusze w świątyniach zwanych baphomeriami lub bafomeriami.
Wygląd.
Pierwszy znany opis Baphometa został wykonany przez Eliphasa Léviego, XIX-wiecznego okultystę, który przedstawił go jako kozła z wielkimi rogami, z kobiecymi piersiami, ze skrzyżowanymi kopytami, siedzącego na ujarzmionym globie ziemskim. Na łbie miał pentagram, na plecach zaś skrzydła. Jego prawa ręka z napisem „Solve” (rozwiąż) i złożonymi na krzyż palcami była wyciągnięta ku znajdującemu się u góry półksiężycowi. Lewa ręka z napisem „Coagula” (zwiąż), również ze skrzyżowanymi palcami, wyciągnięta natomiast do półksiężyca na dole. Na pokrytym łuską brzuchu miał kaduceusz, mitologiczne narzędzie uśmierzania sporów, tutaj będący symbolem drzewa poznania dobra i zła wyrażającego dualizm wszystkich rzeczy.
Wykorzystanie wizerunku.
Obraz Eliphasa Léviego posłużył E.A. Waite’owi jako model karty Diabeł w jego talii kart tarota. Nie jest to jednak pewne, gdyż zarówno on, jak i Lévi korzystać mogli ze starobabilońskiego wizerunku demonicznej/wampirycznej bogini Lilith, później przez La Veya utożsamianej z żoną Szatana.
Znaczenie.
Imię bóstwa bywa tłumaczone jako deformacja imienia proroka Mahometa.
W wersji Léviego sam Baphomet nie jest formą boga czy demona antychrześcijańskiego, a symbolem dualizmu i dychotomiczności świata, na co wskazuje zestawienie przeciwstawnych wartości w jego wyobrażeniu. Idea, że Baphomet jest formą boga czy demona, narodziła się dopiero podczas przesłuchań templariuszy i pozostała synonimem diabła w świadomości ludzi, chociaż fakty wskazują, że jest to obraz symboliczny nawiązujący do filozofii zakonu (tak jak używany przez templariuszy podwójny krzyż w początkach ich działalności).
Zeznania templariuszy.
Zeznający podczas procesu templariusze często przedstawiali Baphometa jako głowę. Chodzi tu o głowę Jana Chrzciciela lub o twarz Jezusa Chrystusa odciśniętą na Całunie Turyńskim, który rzekomo był w posiadaniu templariuszy. Jednak inni zeznający templariusze opisywali głowę zupełnie inaczej, np. jeden z nich twierdził, że jest ona pokryta mięsem i ma lekko niebieskie włosy, drugi natomiast, że była to głowa wykonana z drewna, posrebrzana i pozłacana, inny z kolei twierdził, że głowa była tylko namalowana na desce.

</doc>
<doc id="181066" url="https://pl.wikipedia.org/wiki?curid=181066" title="Lwowskie orlęta">
Lwowskie orlęta



</doc>
<doc id="181068" url="https://pl.wikipedia.org/wiki?curid=181068" title="Drabina">
Drabina

Drabina – konstrukcja ułatwiająca wchodzenie na niewielkie wysokości, zazwyczaj do kilku metrów. Wykonana z drewna lub metalu, składa się z dwóch pionowych belek połączonych poziomymi szczeblami. Drabiny mają często konstrukcję składaną ułatwiającą jej transport. Stanowi podstawowe wyposażenie wozów strażackich.
Drabina może być używana w pozycji pionowej, o ile jest przymocowana (najczęściej do ściany). Można też jej używać w pozycji pochylonej, gdy drabina jest oparta np. o mur. Jedną z podstawowych cech drabiny jest to, że szczeble drabiny służą do chwytania rękami jak i do stawiania nogi. Schody w odróżnieniu od drabiny mają stopnie, na których staje się nogami, ale nie chwyta się ich rękami. Stopnie schodów mają taką powierzchnię, że można na nich stać bez trzymania się rękami. Na szczeblach drabiny zazwyczaj trzeba dodatkowo trzymać się rękami.
Drabina umożliwia wchodzenie po większej stromiźnie niż schody (w szczególności wejście pionowe). Poważną zaletą drabiny w stosunku do schodów jest też to, że można ją łatwo przenosić. 
Drabiny niekiedy montuje się w górach, aby ułatwić turystom lub wspinaczom pokonanie szczególnie trudnej ściany. W polskich Tatrach znajdują się cztery drabinki dla turystów: dwie z nich w rejonie Doliny Kościeliskiej (w Jaskini Raptawickiej oraz w Wąwozie Kraków), dwie na Orlej Perci (na zejściu z Zamarłej Turni na Kozią Przełęcz oraz na trawersie Orlich Turniczek). Drabina znajduje się również na najpopularniejszej drodze na Mount Everest, w jej najtrudniejszym technicznie miejscu zwanym Drugim Uskokiem. 
Drabiny drewniane nie mogą być malowane farbami kryjącymi, ponieważ te kryją ewentualne wady drewna. Wady drewna w postaci pęknięć, sęków, skośnego biegu słojów, zgnilizny, uszkodzenie przez owady mogą być poważnym zagrożeniem dla zdrowia lub życia użytkownika.

</doc>
<doc id="181070" url="https://pl.wikipedia.org/wiki?curid=181070" title="Sanie">
Sanie

Sanie – pojazd zaprzęgowy na płozach, służący do poruszania się po śniegu lub lodzie. Sanie są zazwyczaj ciągnięte przez konie lub ciągniki mechaniczne i zasadniczo służą do transportu. Małe sanie używane do zabawy lub sportów zimowych to sanki.

</doc>
<doc id="181071" url="https://pl.wikipedia.org/wiki?curid=181071" title="1959 w filmie">
1959 w filmie



</doc>
<doc id="181080" url="https://pl.wikipedia.org/wiki?curid=181080" title="Vladimír Palko">
Vladimír Palko

Vladimír Palko (ur. 20 maja 1957 w Bratysławie) – słowacki polityk i matematyk, minister spraw wewnętrznych Słowacji (2002–2006), od 2008 do 2014 przewodniczący Konserwatywnych Demokratów Słowacji.
Życiorys.
W 1981 ukończył studia wyższe z zakresu matematyki na Uniwersytecie Komeńskiego w Bratysławie. Do 1990 pracował jako asystent w Katedrze Matematyki Wydziału Elektrotechnicznego Słowackiej Wyższej Szkoły Technicznej w Bratysławie oraz w Wydziale Cybernetyki Technicznej Słowackiej Akademii Nauk. Na początku lat 90. był zastępcą szefa jednej ze służb specjalnych, powrócił następnie do pracy naukowej, uzyskując w 1996 doktorat.
Był działaczem Ruchu Chrześcijańsko-Demokratycznego (KDH). W okresie 1996–1998 pełnił funkcje wiceprzewodniczącego tego ugrupowania, wchodził również w skład prezydium Słowackiej Koalicji Demokratycznej. Z jego ramienia sprawował do 2010 mandat posła do Rady Narodowej. Od 16 października 2002 do 7 lutego 2006 pełnił funkcję ministra spraw wewnętrznych w drugim rządzie Mikuláša Dzurindy. W 2008 odszedł z KDH, zakładając nową partię pod nazwą pod nazwą Konserwatywni Demokraci Słowacji i obejmując nad nią przewodnictwo, które pełnił do czasu rozwiązania partii w 2014. W 2010 znalazł się poza parlamentem, powrócił do pracy naukowej.
Żonaty, ma troje dzieci.

</doc>
<doc id="181083" url="https://pl.wikipedia.org/wiki?curid=181083" title="PGGForever">
PGGForever



</doc>
<doc id="181086" url="https://pl.wikipedia.org/wiki?curid=181086" title="Vladimir Palko">
Vladimir Palko



</doc>
<doc id="181087" url="https://pl.wikipedia.org/wiki?curid=181087" title="Kościół Franciszkanów w Warszawie">
Kościół Franciszkanów w Warszawie



</doc>
<doc id="181089" url="https://pl.wikipedia.org/wiki?curid=181089" title="Pół żartem, pół serio">
Pół żartem, pół serio

 
Pół żartem, pół serio (ang. "Some Like It Hot") – amerykański czarno-biały film komediowy z 1959 w reżyserii i według scenariusza Billy’ego Wildera, na podstawie opowiadania Roberta Thoerena i Michaela Logana.
Opis fabuły.
W 1929 w Stanach Zjednoczonych panuje prohibicja, lecz mimo to istnieją nieoficjalnie lokale oferujące alkohol. W jednym z nich, ukrytym w zakładzie pogrzebowym w Chicago, pracują muzycy: Joe – saksofonista i Jerry – basista. W wyniku akcji policji obaj tracą pracę na dzień przed wypłatą. Z powodu braku środków do życia przyjmują pierwszą ofertę pracy. Przy odbiorze auta z warsztatu są przypadkowymi świadkami mafijnych porachunków (jedna grupa gangsterów rozstrzeliwuje drugą). Sądząc, że gangsterzy będą przeszukiwać wszystkie męskie zespoły muzyczne, przyjmują pracę w żeńskiej orkiestrze i w stosownych, kobiecych przebraniach jadą na Florydę jako Josephine (Joe) i Daphne (Jerry). Podczas podróży z orkiestrą Jerry zaprzyjaźnia się z piosenkarką polskiego pochodzenia Sugar Kane Kowalczyk, a Joe dowiedziawszy się, że Sugar poszukuje na męża milionera, po przybyciu na Florydę przebiera się za jednego z nich korzystając z ubrań skradzionych kierownikowi orkiestry, Beinstockowi. Jerry w swym przebraniu przyciąga uwagę Fieldinga III, której jednak nie odwzajemnia, a Joe przebrany za milionera podrywa Sugar na plaży, zapraszając ją następnie na statek Fieldinga. Fielding oświadcza się Daphne... Do hotelu Plaza przyjeżdża również mafia, z którą muzycy mają porachunki. Wśród gangsterów dochodzi do strzelaniny, w której giną bandyci ścigający Joego i Jerry’ego.

</doc>
<doc id="181091" url="https://pl.wikipedia.org/wiki?curid=181091" title="Franz Kutschera">
Franz Kutschera

Franz Kutschera (ur. 22 lutego 1904 w Oberwaltersdorf, zm. 1 lutego 1944 w Warszawie) – austriacki zbrodniarz nazistowski, od 1930 członek Narodowosocjalistycznej Niemieckiej Partii Robotników (NSDAP), "SS-Brigadeführer und Generalmajor der Polizei", Dowódca SS i Policji na dystrykt warszawski Generalnego Gubernatorstwa podczas okupacji niemieckiej w Polsce, zwany "katem Warszawy".
Kariera wojskowa i NSDAP.
Z zawodu ogrodnik. W latach 1918-1919 Kutschera służył w austro-węgierskiej marynarce wojennej, a następnie został słuchaczem szkoły mechanicznej w Budapeszcie. W latach 1920-1928 przebywał w Czechosłowacji. Do NSDAP wstąpił 5 grudnia 1930 roku (nr legitymacji 363 031), natomiast członkiem SS był od 1 listopada 1931 roku (nr legitymacji 19 659). Był posłem do Reichstagu od kwietnia 1938 do śmierci. W 1939 roku został też honorowym sędzią w Sądzie Ludowym. W okresie 1 lipca 1935–16 marca 1938 był zastępcą dowódcy 90. pułku SS "Kärnten" w Klagenfurcie. Gauleiter Karyntii od 20 lutego 1938 do listopada 1941. Służył na froncie w czasie kampanii francuskiej. Od 30 stycznia 1942 służył w sztabie operacji antypartyzanckich gen. von dem Bacha. Odznaczony Krzyżem Żelaznym I i II klasy.
Dowódca SS w Warszawie.
Po objęciu 25 września 1943 stanowiska w Warszawie, z miejsca zastosował niespotykany do tej pory w okupowanym mieście terror w stosunku do ludności cywilnej (wcześniej podobne stanowisko obejmował od kwietnia do września 1943 w Mohylewie, gdzie znany był z „twardych metod”). Zwiększono liczbę łapanek, nastąpiły liczniejsze egzekucje uliczne, codziennie były rozwieszane w miejscach publicznych obwieszczenia o kolejnych Polakach, którzy będą rozstrzelani w razie zamachu na jakiegokolwiek żołnierza lub policjanta niemieckiego. Obwieszczenia te podpisywane były anonimowo przez niewymienianego z nazwiska „Dowódcę SS i Policji na Dystrykt Warszawski”. Szacuje się, że na rozkaz Kutschery rozstrzeliwano ok. 300 osób tygodniowo. 
Wyrok śmierci i akcja „Kutschera”.
Rozpracowanie na przełomie roku 1943 i 1944 prowadziło kilka komórek Armii Krajowej. Tożsamość Kutschery ustalili Aleksander Kunicki ps. „Rayski” i Teodora Żukowska ps. „Milena”. Za masowe egzekucje Polaków w okupowanej Warszawie Kutschera został skazany przez Komendę Główną Armii Krajowej w porozumieniu z rządem Rzeczypospolitej Polskiej na uchodźstwie na karę śmierci. Rozkaz likwidacji Kutschery wydał gen. August Emil Fieldorf. Podczas akcji przeprowadzonej w Al. Ujazdowskich w Warszawie wyrok wykonał oddział specjalny Kedywu Komendy Głównej Armii Krajowej „Pegaz”.
W czasie uroczystości pogrzebowej 4 lutego 1944 w pałacu Brühla odbył się ślub nieżyjącego Kutchery z Jane Lillian Steen, Norweżką, która była z nim w ciąży. Kutschera został pochowany na cmentarzu Bohaterów (niem. "Heldenfriedhof"), który Niemcy urządzili na cmentarzu Wojskowym na Powązkach. Imieniem Kutschery Niemcy nazwali 90. pułk SS (dawny „Kärnten”).
W 1990 szczątki Kutschery wraz ze szczątkami ponad 2500 innych Niemców poległych w czasie wojny ekshumowano i przeniesiono na niemiecki cmentarz wojenny w Joachimowie-Mogiłach koło Skierniewic. Ze względu na popełnione zbrodnie jego nazwisko nie zostało umieszczone na cmentarnych tablicach nagrobnych.
Rodzina.
Jane Lillian Kutschera po wojnie wyszła ponownie za mąż i umarła w Norwegii w 1994 roku. Synowi Franza i Jane Lillian nadano imię Franz Kutschera, ale zdecydował się używać wyłącznie imienia Sepp. Jako Sepp Kutschera zapisał się jako znany alpinista, który jako pierwszy w historii zdobył górę Koh-e Keshni Khan w Hindukuszu, o wysokości 6745 m. Miało to miejsce w 1963 roku. Zmarł dziesięć lat po matce, w 2004 roku.
Inne informacje.
W marcu 2002 zdobyty podczas Akcji Kutschera pistolet Walther PP – osobista broń Franza Kutschery – trafił do zbiorów Muzeum Wojska Polskiego.

</doc>
<doc id="181097" url="https://pl.wikipedia.org/wiki?curid=181097" title="Bafomet">
Bafomet



</doc>
<doc id="181099" url="https://pl.wikipedia.org/wiki?curid=181099" title="Rajd Grecji 2005">
Rajd Grecji 2005

Rezultaty Rajdu Grecji w 2005 roku:
Klasyfikacja po 8 rundach.
Tabele przedstawiają tylko pięć pierwszych miejsc.

</doc>
<doc id="181102" url="https://pl.wikipedia.org/wiki?curid=181102" title="Premierzy Mołdawii">
Premierzy Mołdawii



</doc>
<doc id="181103" url="https://pl.wikipedia.org/wiki?curid=181103" title="Ring Ring">
Ring Ring

Ring Ring – pierwszy album szwedzkiego zespołu muzyki pop – ABBA z 1973 roku. Grupa nosiła wówczas nazwę – „Björn &amp; Benny, Agnetha &amp; Anni-Frid”. Björn i Benny byli popularnymi piosenkarzami i twórcami piosenek w Szwecji, dlatego postanowili napisać kompozycję na szwedzkie eliminacje do Konkursu Piosenki Eurowizji w 1973. Ponieważ utwory były oceniane przez jury („eksperci”), piosenka zakończyła rywalizację na trzecim miejscu. Rozczarowanie widowni było tak ogromne, że zapadła decyzja o głosowaniu publiczności za rok. Z albumu wylansowano parę hitów – „Ring Ring” czy „People Need Love”. Debiutująca grupa zdobyła wówczas niewielką popularność w Skandynawii, RFN i krajach Beneluksu.
Numer w oryginalnym katalogu #: Polar POLS 242. Numer w obecnym katalogu #: POLAR 549 950-2.
Lista utworów.
Strona A:
Strona B:
Bonusy w wersji 2001 r.:

</doc>
<doc id="181104" url="https://pl.wikipedia.org/wiki?curid=181104" title="Hired Team">
Hired Team



</doc>
<doc id="181108" url="https://pl.wikipedia.org/wiki?curid=181108" title="Ad-Dachila">
Ad-Dachila

Ad-Dachila albo Ad-Dachla (arab. الواحة الداخلة = "al-Wāhat ad-Dākhila") – grupa oaz w zachodnim Egipcie na Pustyni Libijskiej (muhafaza Nowa Dolina).
Znajduje się tu kilkanaście miejscowości (w tym dwa miasteczka – Mut i Al-Kasr), które zamieszkuje łącznie około 75 tys. mieszkańców. Jest to jedna z najgęściej zaludnionych oaz w Egipcie.
Występuje uprawa palmy daktylowej, oliwek, drzew owocowych, zbóż, winorośli i warzyw. Wydobywa się również fosforyty.
15 stycznia 2003 roku na terenie oazy była meta 13 odcinka (z Siwy) Rajdu Dakar, dzień później odbył się start do 14 odcinka rajdu z metą w Luksorze.

</doc>
<doc id="181109" url="https://pl.wikipedia.org/wiki?curid=181109" title="Druga wojna punicka">
Druga wojna punicka



</doc>
<doc id="181111" url="https://pl.wikipedia.org/wiki?curid=181111" title="Cynamonowiec kamforowy">
Cynamonowiec kamforowy

Cynamonowiec kamforowy, drzewo kamforowe, kamforowiec ("Cinnamomum camphora" Ness et Eberm.) – gatunek drzewa należący do rodziny wawrzynowatych ("Lauraceae"). Występuje w południowych Chinach, na Tajwanie i w Japonii oraz w Wietnamie. Gatunek długowieczny, żyje do 1000 lat.

</doc>
<doc id="181115" url="https://pl.wikipedia.org/wiki?curid=181115" title="Ad-Dachla">
Ad-Dachla

Ad-Dachla, "Ad-Dakhla", arab. الداخلة (do 1976 "Villa Cisneros") – miasto w Saharze Zachodniej, na półwyspie Yala, nad Oceanem Atlantyckim. Znajduje się około 450 km na południe od hiszpańskich Wysp Kanaryjskich. Według marokańskiego podziału administracyjnego miasto jest stolicą regionu Ad-Dachla-Wadi az-Zahab. Po Al-Ujun jest to drugie co do wielkości miasto Sahary Zachodniej.
Miasto zostało założone przez Hiszpanów w 1884 roku. Do głównych gałęzi przemysłu zalicza się połów i przetwórstwo ryb. Zwiększa się również znaczenie turystyki. W pobliżu wydobywa się sól (saliny).
Transport.
Miasto jest obsługiwane przez port lotniczy Ad-Dachla, z połączeniami lotniczymi z Gran Canaria w hiszpańskich Wyspach Kanaryjskich oraz kilkoma miastami marokańskimi.
Sport.
W mieście funkcjonuje klub piłkarski "Mouloudia Dakhla", grający na stadionie Stade Mouloudia Dakhla.
Klimat.
Dachla leży w strefie klimatu subtropikalnego pustynnego.

</doc>
<doc id="181118" url="https://pl.wikipedia.org/wiki?curid=181118" title="Linia Dmowskiego">
Linia Dmowskiego

Linia Dmowskiego – linia proponowanych granic Polski przedstawiana przez stronę polską na paryskiej konferencji pokojowej, na której domagano się włączenia do Polski, oprócz otrzymanych i wywalczonych terenów, całego Górnego Śląska, Pomorza Nadwiślańskiego z Gdańskiem, Warmii i Mazur, Litwy, zachodniej i centralnej Białorusi z Mińskiem, Wołynia i zachodniego Podola.
Linia graniczna na wschodzie Polski miała według Noty Delegacji Polskiej biec następująco: "(...) poczynając od wybrzeża Bałtyku na wschód od Łabiawy granica idzie z linią wybrzeża ku północy przez Kłajpedę i Połągę. (...) Od wybrzeża na północ od Libawy granica postępuje na wschodzie linią historycznej granicy 1772 r. pomiędzy Polską a Kurlandią. Dochodzi w ten sposób do powiatu iłłuksztańskiego w Kurlandii. Powiat ten rewindykowany jest przez Polskę ze względu na swoją pozycję geograficzną i na przewagę w ludności elementu polskiego. Tutaj granica idzie brzegiem (dimite) powiatu iłłuksztańskiego do rzeki Dźwiny i przechodzi na jej prawy brzeg (gubernia witebska), ażeby postępować ku wschodowi równolegle do rzeki, a w odległości około 30 kilometrów do granic powiatu drysieńskiego, włączając tenże wraz z powiatem połockim. Dalej przechodzi ona na północno-zachód od Horodka, powraca na lewy brzeg Dźwiny około 30 kilometrów na zachód od Witebska i idzie ku południowi, przechodząc na zachód od Sienna do punktu, w którym spotyka granicę pomiędzy gubernią mińską i mohylowską, postępując z tą linią graniczną ku południowi aż do Berezyny w miejscu, gdzie ona dotyka granicy północnej powiatu rzeczyckiego, następnie przekraczając Berezynę, idzie w kierunku południowo-zachodnim do Prypeci na wschód od Mozyrza. Stamtąd, przekraczając Prypeć, granica idzie linią podziału pomiędzy powiatami mozyrskim i rzeczyckim, po czym, postępując ciągle w kierunku południowo-zachodnim, przechodzi na zachód do miast Owrucza i Zwiahla na Wołyniu i dochodzi aż do punktu, gdzie spotykają się granice powiatów zasławskiego, ostrogskiego i zwiahelskiego. Następnie, kierując się na południe, linia pograniczna postępuje granicą wschodnią powiatów zasławskiego i starokonstantynowskiego aż do punktu, gdzie spotyka granice powiatów latyczowskiego i płoskirowskiego na Podolu; stamtąd ciągle w kierunku południowym dosięga ona koło Zińkowa rzekę Uszycę i idzie z jej biegiem do Dniestru, który stanowi w tym miejscu południową granicę pomiędzy Polską a Rumunią".
Propozycja ta została odrzucona, a w późniejszym okresie wycofał się z niej także autor, który podczas negocjacji kończących wojnę polsko-bolszewicką opowiedział się przeciwko włączeniu do Polski m.in. Mińska. Tłumaczył to chęcią budowy państwa bez mniejszości narodowych, a de facto motywem była chęć uniemożliwienia realizacji koncepcji federacyjnej Józefa Piłsudskiego nawet w ograniczonym zakresie. W konsekwencji w traktacie ryskim granicę polsko-sowiecką wytyczono w odległości ok. 30 km na zachód i północ od Mińska. Obszar Polski według koncepcji Dmowskiego miał wynosić ok. 447 000 km² z 33,3-milionową populacją.

</doc>
<doc id="181120" url="https://pl.wikipedia.org/wiki?curid=181120" title="Kiejstut Giedyminowicz">
Kiejstut Giedyminowicz

Kiejstut (ur. ok. 1308/1310, zm. 15 sierpnia 1382) – książę trocki, współrządca Litwy (wraz z Olgierdem) od 1345, wielki książę litewski 1381–1382, syn Giedymina, ojciec Witolda, Zygmunta i Danuty Anny.
Życiorys.
Dokładna data urodzenia Kiejstuta nie jest znana. Dawniej sądzono, że urodził się około 1297 roku, obecnie ustala się narodziny tego księcia na około 1308/1310 roku.
Około 1344 roku poślubił Birutę. Jest to jedyna znana źródłom żona tego księcia. Dawniej badacze sądzili, że Kiejstut był dwukrotnie żonaty, obecnie ten pogląd został zarzucony.
2 lutego 1348 roku uczestniczył w przegranej bitwie z Krzyżakami nad Strawą. Mimo że Olgierd i Kiejstut zgromadzili nad Strawą wszystkie siły i posiłki z Rusi, Litwini musieli odstąpić z pola bitwy. Po tej porażce Kiejstut w 1348/1349 roku zwrócił się do króla polskiego Kazimierza III Wielkiego z prośbą o pośrednictwo i poparcie u papieża Klemensa VI w sprawie przyjęcia chrztu przez Litwę. Zanim nadeszła odpowiedź papieża, Kazimierz zaczął akcję na Rusi.
W 1351 roku Ludwik Węgierski, po zatwierdzeniu swych praw sukcesyjnych do polskiego tronu, ruszył sam na czele wojsk polskich i węgierskich przeciw Litwinom. Skierował się na ziemie Kiejstuta, chcąc wymusić na nim porzucenie sprawy ruskiej. Przebiegły książę litewski, jak już to parokrotnie czynił, zjawił się osobiście w obozie Ludwika i zawarł z nim umowę, na mocy której Kiejstut wraz z braćmi i ludem mieli przyjąć chrzest, w zamian za co Ludwik wystara się dla niego o koronę królewską. Za ofiarowaną Ludwikowi pomoc Kiejstut żądał poparcia Polski i Węgier w odzyskaniu ziem litewskich podbitych przez Krzyżaków oraz obrony przeciw nim i Tatarom. Polska i Węgry miały zorganizować na Litwie hierarchię kościelną. Węgry, Polska i Litwa miały również pozostawać w trwałym przymierzu. Sam Kiejstut zaś miał niezwłocznie udać się do stolicy Węgier, by przyjąć chrzest. Układ został uroczyście zaprzysiężony 15 sierpnia 1351 roku, dzięki czemu zwolniono uwięzionego Lubarta. Nadzieje związane z zawartym układem bardzo szybko się rozwiały. Kiejstut przy pierwszej sposobności uciekł z obozu królewskiego, zrywając cały układ. Ludwik i jego najbliżsi doradcy, którzy nie znali stosunków i taktyki litewskiej, potraktowali umowę z całą powagą, mimo że nie regulowała ona spraw ruskich, o które głównie chodziło, i zawarta była bez zgody Olgierda, co odejmowało jej wszelką wartość praktyczną.
Kiejstut, wówczas książę trocki i grodzieński, za zgodą swoich braci – Olgierda (zwierzchniego księcia Litwy), Jawnuty, Koriata i Jerzego oraz bojarów – 14 sierpnia 1358 roku w Grodnie podpisał z Siemowitem III akt rozgraniczenia rubieży państwowych Księstwa Mazowieckiego i Wielkiego Księstwa Litewskiego. Dokument stwierdzał, że terytorium po stronie mazowieckiej stanowiło powiat goniądzki ziemi wiskiej. Granica ciągnęła się od Kamiennego Brodu na granicy pruskiej, tą granicą do Rajgrodu, rzeką Nettą do Biebrzy (do Targowiska, czyli współczesnego Dolistowa), Biebrzą do ujścia Wielkiej Strugi (rzeka Brzozówka), stamtąd do źródeł rzeki Czarnej, Sokołdą do Supraśli, którą do jej ujścia do Narwi w Popielowym Siedlisku (Złotoria), a Narwią do ujścia Niewodnicy (Topilec). Sporą część tego dokumentu obrazuje zachodnia granica powiatu sokólskiego.
Po 1375 roku Kiejstut, przeniósł stolicę swojego księstwa do Nowych Trok, budując w nich murowany zamek na półwyspie. Następnie zamieszkał w nim i przeniósł do niego swój skarb książęcy. W 1377 roku zamek poniósł poważne straty po ataku krzyżackim.
W 1381 roku po zdobyciu Wilna popadł w konflikt ze swoim bratankiem, Władysławem Jagiełłą, synem Olgierda. Po tym wydarzeniu Jagiełło uwięził stryja w Krewie i niedługo później Kiejstut zmarł. Podejrzewano że mógł zostać zabity z rozkazu bratanka, jednak nie ma na to dowodów, a Jagiełło zapewnił Kiejstutowi odpowiedni pogański pogrzeb.
Powyższe wydarzenia stały się początkiem litewskiej wojny domowej, trwającej od 1381 do 1384 roku. Z małżeństwa z Birutą Kiejstut pozostawił synów: Witolda i Zygmunta, a także córkę, Ryngałłę.
Wyprawy małopolskie.
Kiejstut brał udział w dwóch wyprawach łupieżczych do Małopolski. W roku 1370, wkrótce po śmierci króla Kazimierza Wielkiego, wojska litewskie napadły – pod wodzą Olgierda – na sanktuarium świętokrzyskie zagarniając bogate łupy i biorąc w niewolę tysiące uczestników odbywającego się tam odpustu. Z tym najazdem wiąże się jedna z legend powstania herbu Świeńczyc. Kiejstut z Lubartem zajęli także Włodzimierz niszcząc tam nieukończony murowany zamek.
Druga wyprawa – pod wodzą samego Kiejstuta – dotarła aż pod Tarnów powodując wielkie spustoszenie wiosek i mniejszych miasteczek. Polska wyprawa odwetowa nie powiodła się.

</doc>
<doc id="181123" url="https://pl.wikipedia.org/wiki?curid=181123" title="Brytyjska Akademia Sztuk Filmowych i Telewizyjnych">
Brytyjska Akademia Sztuk Filmowych i Telewizyjnych

Brytyjska Akademia Sztuk Filmowych i Telewizyjnych (ang. British Academy of Film and Television Arts, BAFTA) − organizacja, przyznająca corocznie od 1948 roku nagrody w dziedzinie filmu, telewizji i mediów interaktywnych (gier komputerowych).
Założona w 1947 r. jako The British Film Academy (Brytyjska Akademia Filmowa) przez Alexandra Kordę, Charlesa Laughtona, Davida Leana, Rogera Manvella, Carola Reeda i innych, połączona została w 1958 r. z The Guild of Television Producers and Directors, co pozwoliło stworzyć The Society of Film and Television, które w 1976 stało się British Academy of Film and Television Arts − BAFTA.
Siedziba główna mieści się przy Piccadilly Circus w Londynie, zaś oddziały w północnej Anglii, Szkocji, Walii, Nowym Jorku i Los Angeles, gdzie od 1989 BAFTA/LA, prowadzi własną coroczną ceremonię rozdania nagród, nazwaną Britannia Awards.
Statuetka stworzona przez Mitzi Cunliffe, przypomina maskę teatralną, która wykonana jest ze złota. Oficjalna nazwa brytyjskiej statuetki to Złota Maska.
Nagrody.
Niemal wszystkie (poza Britannia Awards) przyznawane przez Akademię nagrody potocznie określane są jako BAFTA. Należy jednak pamiętać, iż w rzeczywistości jest to siedem odrębnych nagród, przyznawanych w różnych dziedzinach. Najbardziej znaną spośród nich jest nagroda filmowa, choć w Wielkiej Brytanii bardzo dużym poważaniem cieszy się także nagroda telewizyjna.

</doc>
<doc id="181128" url="https://pl.wikipedia.org/wiki?curid=181128" title="Pierwsza wojna peloponeska">
Pierwsza wojna peloponeska



</doc>
<doc id="181129" url="https://pl.wikipedia.org/wiki?curid=181129" title="Kazimierz Sidorczuk">
Kazimierz Sidorczuk

Kazimierz Sidorczuk (ur. 4 marca 1967 w Szczecinie) – polski piłkarz, bramkarz reprezentacji Polski.
Kariera piłkarska.
Kariera klubowa.
Występował w następujących klubach: Dąb Dębno, Celuloza Kostrzyn, Lech Poznań, Sokół Pniewy, Zagłębie Lubin, Warta Poznań, Petrochemia Płock, Stomil Olsztyn, Sturm Graz, Kapfenberger SV.
W I lidze rozegrał 205 spotkań, debiutując 17 września 1988.
Z Lechem Poznań zdobył trzykrotnie mistrzostwo Polski (1990, 1992, 1993) i dwa razy Superpuchar Polski (1990, 1992), natomiast ze Sturmem Graz dwukrotnie mistrzostwo Austrii (1998, 1999) i Puchar Austrii (1997, 1999).
W sezonie 1992/93, grając w barwach Lecha Poznań, nie puścił bramki przez 834 minuty, co daje mu drugie miejsce w tej klasyfikacji w historii najwyższej ligi polskiej.
Kariera reprezentacyjna.
W drużynie narodowej rozegrał 14 spotkań, debiutując 19 grudnia 1990 w Wolos w meczu Grecja – Polska (1:2).
Kariera trenerska.
Aktualnie jest trenerem bramkarzy w Sturmie Graz.
Sukcesy.
Lech Poznań:
Sturm Graz:

</doc>
<doc id="181130" url="https://pl.wikipedia.org/wiki?curid=181130" title="Krewo">
Krewo

Krewo (biał. Крэва, "Krewa") – agromiasteczko na Białorusi, w obwodzie grodzieńskim, w rejonie smorgońskim.
14 sierpnia 1385 roku doszło tu do zawarcia unii pomiędzy Polską i Litwą znanej jako unia w Krewie.
W miejscowości mają siedzibę dwie parafie – prawosławna (pw. św. Aleksandra Newskiego) i rzymskokatolicka (pw. Przemienienia Pańskiego).
Historia.
Ze źródeł pisemnych Krewo znane jest od XIII w. jako stolica Nalszczan, a od początku XIV w. było stolicą Księstwa Krewskiego. Od 1338 r. należało do wielkiego księcia litewskiego Olgierda. Następnie, odziedziczył je Władysław II Jagiełło. Stał tu drewniany zamek, który, po roku 1338, Olgierd rozebrał i w jego miejsce zbudował murowany, którego ruiny pozostały do dziś. W tym zamku Jagiełło więził swojego stryja Kiejstuta, później Witolda. W roku 1385 podpisano tu unię krewską, w wyniku której Jagiełło otrzymał tron Polski, co było krokiem w kierunku chrztu ostatniego narodu pogańskiego w Europie – Żmudzinów. W Krewie powstała jedna z pierwszych parafii na terytorium obecnej Białorusi po Unii w Krewie. W 1387 r. na wzgórzu koło zamku wybudowany został drewniany kościół powołania św. Jana Chrzciciela. Założycielem parafii i fundatorem kościoła był król Władysław Jagiełło. W 1468 r. Jerzy i Anna Getowtowiczowie ufundowali ołtarz na cześć swoich patronów: św. Jerzego i św. Anny. Pod koniec XVI w. w miejsce drewnianego kościoła zbudowano murowany. Podczas I wojny światowej kościół został zniszczony, a w 1934 r. odbudowany ze środków parafian według projektu architekta Stabrowskiego (we współpracy z Norbskim) w stylu polskiego modernizmu.
Zamek był zdobywany przez Świdrygiełłę, Tatarów krymskich, wojska moskiewskie.
W 1564 r. król Zygmunt August darował zamek kniaziowi Andriejowi Kurbskiemu, uczestnikowi wojny z Moskwą. Krewo było starostwem a zamek siedzibą starosty królewskiego. Pod koniec XVIII wieku w zamek stracił militarne znaczenie i powoli niszczał.
Szczególnie duże zniszczenia nastąpiły w czasie I wojny światowej, gdy przez miasto przez 3 lata przebiegała linia frontu. W 1929 r. ruiny poddano konserwacji.
W 1854 r. wzniesiono w Krewie murowaną cerkiew prawosławną pw. św. Aleksandra Newskiego. Świątynia uległa znacznym uszkodzeniom w czasie I wojny światowej; została odrestaurowana w latach 20. XX w.
Za II Rzeczypospolitej siedziba wiejskiej gminy Krewo do 1939 roku, kiedy po agresji ZSRR wcielono ją do BSRR. Od 1991 r. w niepodległej Białorusi.

</doc>
<doc id="181132" url="https://pl.wikipedia.org/wiki?curid=181132" title="Horodło">
Horodło

Horodło (lit. "Horodle") – wieś w Polsce położona w województwie lubelskim, w powiecie hrubieszowskim, w gminie Horodło. Leży na obszarze Grzędy Horodelskiej, na lewym brzegu Bugu. Siedziba gminy. 
Horodło było dawniej miastem, lokowane w 1413 roku, w XVI wieku położone w województwie bełskim. W 1570 roku należało do starostwa horodelskiego. W latach 1975–1998 w województwie zamojskim.
Według Narodowego Spisu Powszechnego (marzec 2011 r.) liczyła 1035 mieszkańców.
Historia.
Pierwsza wzmianka o Horodle pochodzi z roku 1287, kiedy to książę halicki Włodzimierz zapisał żonie w testamencie „sieło swoje Horodel wraz z ludźmi i mytem”. W 1366 roku Horodło jako stolicę włości, a więc już jako miasto przejął Kazimierz Wielki. Horodło ustanowiono wówczas miejscem sądów pogranicznych polsko-litewskich, a król przekazał je w lenno Jerzemu Narymuntowiczowi. W 1376 Litwini na krótko opanowali ziemie bełską i chełmską, ale w 1377 odebrał ją Sędziwój z Szubina. Janko z Czarnkowa wymienia Horodło w 1382 roku wśród najznaczniejszych zamków na Rusi. W roku 1388 król Władysław Jagiełło nadał ziemię bełską wraz z Horodłem księciu mazowieckiemu Siemowitowi IV jako posag swej siostry Aleksandry. Nadanie to zostało potwierdzone dokumentem królewskim w 1396 r., w którym Horodło nazywane jest już miastem. W 1394 Siemowit nadaje bełskiemu konwentowi Dominikanów wieś Kościaszyn, a w akcie nadania występuje wojewoda horodelski Stanisław. Świadczy to, że Horodło już w tamtym okresie było miastem, w którym często przebywał książę bełski. W 1411 księżna Aleksandra, żona Ziemowita, a siostra Władysława Jagiełły ufundowała w Horodle kościół i klasztor Dominikanów. Kościół parafialny istniał wcześniej, założony przez Siemowita IV, być może podczas jego pobytu w Horodle w 1394. Można przypuszczać, że wtedy też nastąpiło nadanie prawa magdeburskiego. W krótkim okresie 1413–1430 Horodło należało do Wielkiego Księcia Litewskiego Witolda, przyznane mu przez króla Władysława Jagiełłę. Po śmierci Witolda w 1430 zwrócone zostało książętom mazowieckim, czemu sprzeciwił się książę litewski Świdrygiełło, dokonując zaboru ziemi chełmskiej i bełskiej. Władysław Jagiełło w roku 1431 w wyprawie przeciw Świdrygielle ziemie te wraz z Wołyniem przywrócił Polsce, a zupełnie zniszczone Horodło w 1432 roku przekazał Kazimierzowi II, księciu mazowieckiemu i bełskiemu. Po śmierci Władysława II, księcia bełskiego w 1462 księstwo bełskie weszło w skład Korony jako województwo bełskie, a Horodło pozostało do końca I Rzeczypospolitej stolicą powiatu horodelskiego. Z 1507 roku pochodzi pierwsze świadectwo istnienia osiedla żydowskiego w Horodle.Jako siedziba starostwa było miejscem, w którym zbierał się sąd grodzki, a także odbywały się sesje wyjazdowe sądu ziemskiego z Grabowca (do 1616 r.). 
Horodło zapisało się w historii Polski przede wszystkim jako miasto, w którym została zawarta w 1413 unia polsko-litewska, decydująca o dalszych losach obydwu narodów. Dnia 10 października 1861 r., w 448 rocznicę podpisania unii horodelskiej, zorganizowano demonstrację w Horodle, w której wzięły udział tłumy zgromadzone na obu brzegach Bugu: szlachta polska, litewska, wołyńska i podolska. 13 stycznia 1870 r. pozbawiono Horodło praw miejskich.
W 1938 roku władze sanacyjne zniszczyły w ramach akcji rewindykacyjno-polonizacyjnej cerkiew prawosławną w Horodle.
Horodelska legenda.
Po wojnie z Kozakami, która toczyła się w latach 1642–1645, Horodło nawiedziła zaraza morowa, która zbierała bogate żniwo. Zmarłych było tylu, że nie nadążano robić trumien. Cała wioska zastanawiała się jak zapobiec zarazie. Urządzano wiece i narady. Na jednej z takich obrad znalazł się staruszek, którego nie imała się zaraza. Był to człowiek wiekowy i mający poważanie wśród horodelskiej społeczności. Po długim namyśle zaproponował, aby oborać Horodło zgodnie z ruchem Słońca. Pracę tę mogli wykonać jedynie mężczyźni bliźniacy oraz bliźniacze woły. Na szczęście w Horodle znaleźli się tacy mężczyźni i woły. Mieli zacząć o świcie. Wraz ze wschodem Słońca rozpoczęła się praca, której towarzyszyli mieszkańcy, zanosząc jednocześnie do Boga gorące modły o oddalenie od nich zarazy. Trud mężczyzn trwał dwa dni, wreszcie o zachodzie słońca pracę zakończono. Mężczyźni i woły znalazły się w tym samym miejscu, z którego przed dwoma dniami wyruszyli. Ludzi nawiedziła wielka radość. Bliźniacy stali się miejscowymi bohaterami, tylko woły nie zdawały sobie sprawy z podniosłości wydarzenia i spokojnie zaczęły skubać trawę. Od tamtej pory po dziś dzień Horodła nie nawiedzają ani choroby, ani głód, ani wojny.

</doc>
<doc id="181133" url="https://pl.wikipedia.org/wiki?curid=181133" title="Pierwsza wojna perska">
Pierwsza wojna perska



</doc>
<doc id="181138" url="https://pl.wikipedia.org/wiki?curid=181138" title="Związek Kynologiczny w Polsce">
Związek Kynologiczny w Polsce

Związek Kynologiczny w Polsce (ZKwP) – organizacja zrzeszająca hodowców i miłośników psów powołana 28 lipca 1938 roku. Siedzibą ZKwP jest Warszawa. 
W 1935 roku z inicjatywy Maurycego Trybulskiego został powołany Międzyklubowy Komitet Kynologiczny, którego celem było stworzenie federacji kynologicznej o ogólnopolskim zasięgu, zrzeszającej członków wszystkich organizacji kynologicznych w Polsce. Był to warunek wstąpienia do FCI. 
W skład MKK wchodził Polski Związek Hodowców Psów Rasowych z Warszawy, Towarzystwo Miłośników Psów Służbowych z Warszawy, Sekcja Kynologiczna Stowarzyszenia „Łowiec Wielkopolski” z Poznania, Sekcja Kynologiczna Wielkopolskiego Związku Myśliwych z Poznania, Klub Kynologów z Torunia, Pointer Klub w Polsce z Warszawy, Seter Klub w Polsce z Warszawy, Klub Hodowców Wyżła Niemieckiego z Warszawy, Klub Pekińskiego Psa Pałacowego, Klub Buldoga Francuskiego oraz Klub Teriera. 
29 lipca 1938 roku Międzyklubowy Komitet Kynologiczny oraz Stowarzyszenie Hodowców Psów Policyjnych w Chorzowie na zgromadzeniu przedstawicieli, uchwaliły statut Związku Kynologicznego w Polsce pod nazwą „Polski Kennel Klub” oraz wybrał jego pierwsze władze (2 czerwca 1939 na zjeździe w Sztokholmie został on przyjęty do Międzynarodowej Federacji Kynologicznej).
Po II wojnie światowej reaktywowany 5 maja 1948. Członkiem FCI ZKwP zostało ponownie 15 czerwca 1957.
W 1948 powstały też pierwsze oddziały Związku w Warszawie, Poznaniu, Inowrocławiu, Katowicach i Bydgoszczy. Już we wrześniu 1948 zorganizowano I Ogólnopolską Wystawę Psów Rasowych we Wrocławiu.
W 2004 ZKwP zrzeszał ok. 40 tys. członków, skupionych w 47 oddziałach terenowych. W roku 2008 w kalendarzu ZKWP znalazły się 124 wystawy, w tym 12 międzynarodowych, na których przyznaje się wnioski CACIB, 86 krajowych oraz 25 klubowych.

</doc>
<doc id="181140" url="https://pl.wikipedia.org/wiki?curid=181140" title="Pierwsza wojna punicka">
Pierwsza wojna punicka



</doc>
<doc id="181144" url="https://pl.wikipedia.org/wiki?curid=181144" title="Janusz Jojko">
Janusz Jojko

Janusz Andrzej Jojko (ur. 20 kwietnia 1960 w Chorzowie) – polski piłkarz grający na pozycji bramkarza, były reprezentant Polski, trener i działacz piłkarski, radny Rady Powiatu w Ostrowcu Świętokrzyskim.
Jojko rozpoczynał karierę w Chorzowiance, następnie grał w Ruchu Chorzów (w barwach którego zaliczył ligowy debiut 4 czerwca 1980), GKS-ie Katowice, KSZO Ostrowiec Świętokrzyski, Stasiaku Opoczno i Polvacie Szwarszowice. W pierwszej lidze rozegrał 417 meczów.
Zapamiętany został też z powodu niefortunnego gola samobójczego w trakcie barażowego meczu z Lechią Gdańsk (1:2), który przyczynił się do spadku chorzowskiego Ruchu do II ligi w sezonie 1986/1987. Jojko chciał wyrzucić piłkę ręką, jednak uczynił to na tyle nieudolnie, że piłka wylądowała w siatce za jego plecami.
Bramka ta przyczyniła się do pierwszego w historii spadku Ruchu z I ligi. Do tego czasu Ruch był jedynym zespołem grającym we wszystkich sezonach I ligi.
Jest zdobywcą dwóch Pucharów Polski i Superpucharów Polski, co czyni go najbardziej utytułowanym zawodnikiem GKS-u Katowice.
Janusz Jojko zakończył piłkarską karierę po sezonie 2006/07, choć ostatni raz został zgłoszony do rozgrywek w sezonie 2008/09 w barwach KSZO.
W roku 2006 został wybrany radnym Rady Powiatu w Ostrowcu Świętokrzyskim z listy Lewicy i Demokratów.
W KSZO pełnił różne funkcje, był kierownikiem drużyny, kilkakrotnie asystentem trenera oraz pierwszym trenerem. 6 lutego 2008 został wybrany prezesem KSZO. Pełnił tę funkcję do 25 lutego. W dniach od 11 do 16 września 2008 był trenerem drużyny KSZO. W grudniu 2009 ponownie został prezesem KSZO.
Reprezentacja Polski.
Debiut w reprezentacji zaliczył 18 marca 1987 w meczu z Finlandią w Rybniku (3:1). Po raz drugi i ostatni zagrał w kadrze 17 maja 1994 w Katowicach z Austrią (3:4). Liczył wówczas 34 lata i 27 dni.

</doc>
<doc id="181146" url="https://pl.wikipedia.org/wiki?curid=181146" title="Elana Toruń">
Elana Toruń

Elana Toruń (nazwa pełna: Toruński Klub Piłkarski Elana Spółka Akcyjna, nazwa skrócona: TKP Elana Toruń) – polski klub piłkarski z siedzibą w Toruniu. Kontynuator ZKS Elana Toruń, który oprócz sekcji piłkarskiej prowadził również sekcje m.in. judo, ogólnorozwojową, piłki ręcznej, piłki siatkowej, pływacką, podnoszenia ciężarów, żeglarską.
Historia.
Klub założono 28 czerwca 1968 jako klub sportowy działający przy "Zakładach Włókien Chemicznych Elana" jako Zakładowy Klub Sportowy Elana. Jak się okazało w ZwCh Elana od początku jego istnienia pracowało wielu byłych piłkarzy, którzy w młodości trenowali w grupach młodzieżowych klubów z Torunia i okolic, ale zrezygnowali z kariery piłkarskiej. Powstanie najpierw sekcji TKKF, a potem nowego klubu, potraktowali jako szansę na powrót do piłki - może niekoniecznie w sensie zawodowym, bo ich zawodem była już praca w zakładach włókien sztucznych. Wspomniana sekcja TKKF osiągała bardzo dobre wyniki, zwyciężając nie tylko z drużynami innych zakładów pracy, ale także w okazjonalnych meczach z profesjonalnymi drużynami. W lutym 1968 zgłoszono drużynę do rozgrywek Pucharu Polski na szczeblu regionalnym i chociaż mecz z Victorią Toruń został przegrany (0:2), postanowiono powołać klub i zgłosić go do rozgrywek organizowanych przez PZPN.
Dzięki patronatowi potężnego zakładu Elana jako B-klasowy klub zagrała sparing min. z drugoligową wówczas Polonią Warszawa (przegrała 1:7, mecz obserwował Kazimierz Górski). Klub zaczął rozgrywki od najniższej możliwej klasy rozgrywkowej (pierwszy mecz ligowy zagrał z Gopłem Kruszwica ale cztery pierwsze sezony to cztery awanse, w wyniku których sezon 1971/1972 Elana spędziła w 3 lidze (międzywojewódzkiej, grupa poznańska). Jednak spadła z niej natychmiast, aby przez kolejne kilka lat grać w lidze 4 (okręgowej).
Jeden ze wspomnianych seryjnych awansów odbył się przy tzw. zielonym stoliku: w roku 1970 krajowe władze wojskowe podjęły decyzję o reorganizacji wojskowego sportu. Postanowiono zostawić tylko najsilniejsze kluby (Legia Warszawa, Śląsk Wrocław, Zawisza Bydgoszcz, Wawel Kraków i Grunwald Poznań) a pozostałe rozwiązać - w tym Gryf Toruń. Działacze młodej Elany wystąpili z projektem połączenia klubów. 11 lipca 1970 powstał Wojskowo-Zakładowy Klub Sportowy Gryf Elana Toruń - pierwsza jego drużyna zagrała w 4 lidze (w miejsce WKS Gryf) a druga drużyna w klasie A (w miejsce ZKS Elana). Pod tą nazwą klub w 1971 uzyskał awans do 3 ligi w dość dramatycznych okolicznościach: na koniec sezonu Gryf Elana i Goplania Inowrocław miały po 41 punktów i zgodnie z ówczesnym regulaminem konieczny był baraż na neutralnym terenie. Jako jego miejsce wyznaczono największy w regionie obiekt - stadion Zawiszy Bydgoszcz. Bydgoszczanie zorganizowali Inowrocławianom tygodniowy obóz a w barażu użyczyli im także swojego trenera (Zawisza Bydgoszcz był klubem wojskowym, z doskonałą bazą szkoleniową i doświadczeniem w 1 i 2 lidze). Baraż zakończył się remisem (1:1, 2:2 po dogrywce) a w rzutach karnych Elana wygrała 2:1 (pierwsze gratulacje do klubu przyszły z Inowrocławia od działaczy Cuiavii).
W 4 lidze Elana zaczęła rywalizować z o wiele starszym i bardziej utytułowanym Pomorzaninem Toruń. Na przełomie lat 70. i 80. oba kluby stoczyły walkę o dominację w Toruniu. Ostatecznie w 1986 Elana usadowiła się w lidze 3, a Pomorzanin na dłużej spadł do ligi 4. Pozostałe toruńskie kluby występowały "od zawsze" w jeszcze niższych ligach i grywały co najwyżej z rezerwami Elany.
W 1980 Elana wchłonęła działający w lewobrzeżnej części Torunia klub Victoria. Miała ona długi, a miasto za bardzo nie było zainteresowane ani ich umorzeniem, ani opieką nad jej stadionem. Obiekt ten, przy ul. Armii Ludowej (obecnie ul. 63 Pułku Piechoty), zbudowany został przez Victorię w czynie społecznym. Był kameralnym stadionem z niezadaszonymi trybunami na wale ziemnym, a rolę siedzisk pełniły proste drewniane ławki. Obiekt posiadał już ówcześnie murowany budynek administracyjny z szatniami, chociaż początkowo rolę szatni pełniły dwa, wycofane z użytku, wozy tramwajowe. Na ten obiekt Elana przeniosła się już w połowie lat 70., więc naturalnym wydało się to, że właśnie ona przejmie infrastrukturę po Victorii.
W latach 1986-1992 w 3 lidze (w grupie pomorskiej) Elana była przeciętniakiem - najczęściej zajmowała miejsce szóste czyli w środku tabeli liczącej 14 drużyn. Największym sukcesem było wygranie ligi w sezonie 1988/1989, niestety Elana poległa w barażach o 2 ligę z Odrą Wodzisław Śląski 0:2 i 1:2. Paradoksalnie najważniejszym wydarzeniem w Elanie w tym okresie było... włączenie do pierwszego zespołu Jarosława Maćkiewicza, który zaczął grać w Elanie jako 18-latek wiosną 1988 i chociaż w III lidze wystąpił w zaledwie dwóch meczach (i to niepełnych; łącznie 150 minut) to zdobył 2 bramki.. W tym okresie zmieniły się też relacje na linii klub - zakład: w 1991 klub został samodzielną firmą i zakład Elana z właściciela stał się głównym sponsorem i odtąd nie wspierał już sekcji finansowo w takim zakresie jak wcześniej).
W końcu w 1993 nastąpił największy do tego momentu sukces klubu - zwycięstwo w 3 lidze (głównie dzięki grze u siebie - z 15 meczów w Toruniu Elana wygrała 14 a 1 zremisowała) i bezpośredni awans do 2 ligi (nie było baraży). Był to też ostatni jak dotąd sezon w którym Elana spotkała się z innym toruńskim klubem na 3 lub wyższym poziomie ligowym (jednosezonowy awans do 3 ligi zaliczył ówcześnie Pomorzanin). Okazało się jednak, że były to za wysokie progi i Elana natychmiast spadła z powrotem do ligi 3, odnosząc zaledwie 6 zwycięstw przy 22 porażkach (do tego 6 remisów) i zajmując przedostatnie miejsce w tabeli. Ambicje działaczy klubowych były jednak spore, toteż w sezonie 1994/1995 oczekiwano powrotu do 2 ligi. Niestety Elana przegrała walkę z Polonią Gdańsk i to zdecydowanie - różnica między pierwszą Polonią a drugą Elaną wyniosła 10 punktów i to w czasach gdy za zwycięstwo przyznawano 2 punkty. Niepowodzenie klub powetował sobie w kolejnym sezonie po raz drugi w historii wygrywając 3 ligę, i to we wspaniałym stylu: jedna porażka (najmniej ze wszystkich ośmiu grup 3 ligi), 105 bramek strzelonych (tylko Ceramika Opoczno strzeliła więcej - 107) i tylko 13 straconych (najmniej w całej 3 lidze) i w efekcie 89 punktów - aż 15 więcej niż druga w tabeli Arka Gdynia i najwięcej w całej 3 lidze.
W efekcie sezon 1996/1997 stał się największym osiągnięciem w historii klubu: Elana była rewelacją sezonu całej 2 ligi - w swojej grupie do końca walczyła o awans do 1 ligi - głównie z bardziej utytułowaną Pogonią Szczecin (1:1 i 0:4), bo wzrastająca potęga czyli Dyskobolia Grodzisk Wielkopolski wyraźnie odskoczyła reszcie (chociaż Elana wygrała z nią 3:0 u siebie, a przegrała 1:2 na wyjeździe). Królem strzelców został Jarosław Maćkiewicz - był to pierwszy (i do 2021 roku jedyny) taki tytuł zdobyty przez zawodnika toruńskiego klubu na 1 lub 2 poziomie rozgrywek. W tym sezonie Elana została sklasyfikowana na 24 miejscu w Polsce - najwyżej w całej historii klubu (licząc także do roku 2021).
Kadrę Elany w sezonie 1996/1997 tworzyli: Przemysław Boldt - Erwin Chrzanowski - Waldemar Czarnecki - Sławomir Darowski - Dariusz Gliniewicz - Artur Górecki - Krystyn Hilscher - Maciej Hanczewski - Franciszek Jarosz - Jacek Kot - Rafał Krzywania - Dariusz Lampkowski - Sławomir Lubowicz - Krzysztof Leis - Jarosław Maćkiewicz - Marcin Martyniuk - Wojciech Pięta - Tomasz Reginis - Piotr Rutkowski - Leszek Szymborski - Marcin Thiede - Tomasz Urbański - Robert Warczachowski.
Kolejny sezon to zakończona powodzeniem walka o utrzymanie w 2 lidze (11 miejsce na 17 drużyn; 3 punkty przewagi nad miejscem spadkowym /od 3 lat obowiązywał już system 3 punktów za zwycięstwo/). Niestety sezon 1998/1999 to spadek w dramatycznych okolicznościach z 2 ligi: w przedostatniej kolejce jedenasta Elana (28 pkt.; 11 miejsce był pierwszym spadkowym) podejmowała dziesiątą Odrę Szczecin (29 pkt.; miejsce 10 było ostatnim bezpiecznym), wiedząc że w kolejce ostatniej pojedzie do Myszkowa z którym ma tragiczny bilans (remis i 4 porażki; i jeszcze niepewne utrzymanie: 33 pkt. i 9 miejsce) a Odra podejmie zajmujące 12 lokatę Karkonosze Jelenia Góra (28 pkt.). Mecz z Odrą zakończył się remisem 1:1, przy czym na minutę przed końcem Maciej Hanczewski nie strzelił karnego - zwycięstwo dałoby Elanie 31 punktów przy 29 Odry i w ostatniej kolejce wystarczyłoby wygrać z już wtedy pewnym utrzymania MKS Myszków bez oglądania się na wynik meczu Odra Szczecin - Karkonosze Jelenia Góra. Jednak przy remisie Odra zachowała przewagę nad Elaną i w efekcie nawet sensacyjna wygrana w Myszkowie 4:1 nie pomogła bo Odra w ostatniej kolejce też wygrała - 1:0.
Spadek oznaczał też upadek - okazało się, że klub żył na kredyt i kasa świeciła pustkami. Pieniądze były tylko na wyjazdy, organizację meczów i na utrzymanie stadionu, natomiast piłkarze grali na zasadach amatorskich. Nic dziwnego, że większość z nich odeszła do innych klubów I lub II ligi, a skład został uzupełniony zawodnikami z drużyny rezerw i juniorami. Po rundzie jesiennej drużyna zajmowała ostatnie miejsce, a każdy piłkarz jaki zaczął się wyróżniać odchodził do innego klubu. Elana przestała istnieć 22 stycznia 2000 roku, kiedy odbyło się ostatnie zebranie członków Elany. W sytuacji ogłoszenia przez syndyka upadłości klubu, sprawa zakończenia działalności piłkarskiej Elany stała się oczywista. Po ponad 32 latach ze sportowej mapy Torunia zniknął klub, który sympatykom kojarzył się przede wszystkim z piłka nożną. Tego samego dnia jednak, niemalże to samo grono działaczy, występując już jako komitet założycielski powołało do życia Toruński Klub Piłkarski, w którym zarówno finanse jak i zarządzanie wzięły na siebie władze miejskie. Mimo że w składzie nowego, 10-osobowego zarządu, nie znalazł się nikt bezpośrednio związany z zakładem Elana (już wtedy Elana SA), oficjalnie potwierdzono, że TKP będzie kontynuował piłkarskie tradycje ZKS Elana. 11 marca 2000 TKP rozegrał swój pierwszy mecz ligowy pokonując na zaśnieżonej murawie Pomezanię Malbork 2:1.
Sezonu 1999/200 nie udało się już jednak uratować i nastąpił spadek o kolejny poziom niżej - w efekcie z 2 ligi w 1998 zrobiła się 4 liga w 2000. Przez kilka kolejnych sezonów klub krążył między 3 a 4 ligą, trzykrotnie natykając się na dawnego lokalnego rywala czyli Pomorzanina - w sezonach 2000/2001, 2001/2002 i 2003/2004. Po awansie w 2004 klub rozegrał kolejne 9 sezonów w 3 lidze, od marca 2008 powracając częściowo do dawnej nazwy i od tego czasu występuje jako TKP Elana Toruń. Od 17 czerwca 2010 forma klubu przekształcona jest na Spółkę Akcyjną, której pierwszymi udziałowcami byli: Urząd Miasta Torunia (większość udziałów), Marwit sp. z o.o. i Karo Biuro Handlu Zagranicznego, a kapitał zakładowy wyniósł 651 tys. złotych 
Sezon 2012/2013 to spadek z 3 poziomu rozgrywek, a sezon 2013/2014 to spadek z poziomu 4. W efekcie sezon 2014/2015 klub rozegrał na 5 poziomie rozgrywek - jedyny raz był na nim w sezonie 1969/1970, w drugim roku swojego istnienia, a niżej był tylko raz - gdy zaczynał funkcjonowanie. Od 2014 właścicielem większości akcji klubu pozostaje firma Marwit sp. z o.o.. Na szczęście przygoda na 5 poziomie rozgrywek potrwała tylko rok i kolejne 3 lata Elana spędziła w III lidze. Chociaż każdy z tych sezonów klub grał z nastawieniem na awans, to cel udało się zrealizować dopiero w sezonie 2017/2018.
Po awansie na centralny szczebel rozgrywek powtórzyła się sytuacja z lat 90. czyli Elana jako beniaminek o mało nie awansowała wyżej. Sezon 2018/2019 skończyła na 4 miejscu II ligi - pierwszym nie premiowanym awansem. Na dodatek awans utraciła w ostatnich dwóch kolejkach: chociaż w trzeciej od końca kolejce pokonała wyprzedzający ją w tabeli GKS Bełchatów (Elana była 3, Bełchatów 2), to w przedostatniej będąc wiceliderem przegrała z piątą Olimpią Grudziądz i spadła na miejsce 4 (mając tyle samo punktów co Olimpia, ale gorszy bilans bezpośrednich spotkań), a decydującą okazała się porażka w ostatniej kolejce u siebie z zaledwie trzynastą w tabeli Olimpią Elbląg (wobec remisu Bełchatowa zwycięstwo Elany dałoby jej 3 miejsce).
W sezonie 2019/2020 Elana spadła z II ligi. 23 grudnia 2021 roku prezes Elany Toruń ogłosił upadłość klubu. Po upadku drużyny, powołano do życia Fundację Akademia Futbolu Elana, która przystąpiła jeszcze w trakcie sezonu 2021/2022 do rozgrywek ligi okręgowej, zastępując w niej drużynę Elana II Toruń. 12 czerwca 2022 roku, Elana zapewniła sobie awans do IV ligi kujawsko-pomorskiej, na dwie kolejki przed końcem sezonu.
Stadion.
Od 2004 roku Elana mecze rozgrywa na Stadionie Miejskim przy ul. gen. Józefa Bema 23/29 w Toruniu.

</doc>
<doc id="181152" url="https://pl.wikipedia.org/wiki?curid=181152" title="Piąta wojna syryjska">
Piąta wojna syryjska



</doc>
<doc id="181154" url="https://pl.wikipedia.org/wiki?curid=181154" title="Gzira">
Gzira



</doc>
