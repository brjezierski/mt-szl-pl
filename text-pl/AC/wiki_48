<doc id="181156" url="https://pl.wikipedia.org/wiki?curid=181156" title="Zamek biskupi w Siewierzu">
Zamek biskupi w Siewierzu

Zamek w Siewierzu – ruiny zamku biskupów krakowskich znajdującego się w Siewierzu.
Historia.
Faza średniowieczna.
Po nadaniu praw miejskich Siewierzowi (ok. 1276 r.), nowo lokowane miasto założono 2 km na północ od dawnego grodu. Prawdopodobnie wówczas w zakolu rzeki Czarnej Przemszy pośród jej rozlewisk i bagien, które stanowiły naturalny czynnik obronny, wzniesiono nową drewniano–ziemną siedzibę kasztelanów. Usytuowana była ona na sztucznej wyspie usypanej z ziemi i wzmocnionej drewnianymi palami.
Początki murowanego zamku nie zostały do tej pory jednoznacznie ustalone. W stosunkowo nielicznej literaturze popularnonaukowej błędnie datuje się jego powstanie na XV w. Prowadzone od 2001 r. badania historyczne (mgr Artur Rok) wykazały istnienie murowanego zamku na początku 2 poł. XIV w. Przypuszcza się, że pierwsza murowana faza gotyckiego zamku powstała już za panowania książąt bytomskich w 1 połowie XIV w. Nie można również wykluczyć przeciągnięcia się prac budowlanych na wczesne lata panowania książąt cieszyńskich. Dalsze badania historyczne oraz archeologiczne powinny ostatecznie wyjaśnić kwestię początków tej warowni.
Pierwszym elementem murowanym był cylindryczny stołp o średnicy 9 metrów zbudowany pod koniec XIII w. przez księcia opolskiego Władysława lub jego syna Mieszka cieszyńskiego. W latach 1337-1358 książę cieszyński Kazimierz I w miejsce wału polecił zbudować mur obwodowy i wznieść od wschodu murowaną kamienicę. Brama znajdowała się wówczas w południowej części murów, czyli po przeciwnej stronie do obecnej.
W 1443 r. księstwo siewierskie wraz z zamkiem i miastem wykupił od zadłużonego księcia Wacława I cieszyńskiego, biskup krakowski Zbigniew Oleśnicki. Po kilkuletnim sporze z innymi książętami śląskimi, biskupi krakowscy na mocy dokumentu księcia cieszyńskiego Wacława I, przyjęli świecki tytuł książąt siewierskich, a Księstwo Siewierskie stało się prawie niezależnym organizmem politycznym z własnym wojskiem, sejmem, monetą, surowym sądem, szlachtą. Zamek zaczął pełnić rolę administracyjnej i politycznej siedziby Księstwa Siewierskiego.
W latach 1471-1488 biskup Jan Rzeszowski polecił zbudować nową bramę od strony przeciwległej (północnej). Przy dawnej nieczynnej bramie południowej wzniesiono od wschodu nowy budynek.
Faza renesansowa.
W XVI w. biskupi rozbudowywali zamek nadając mu wystrój renesansowy. W 1518 roku biskup Jan Konarski wzniósł wieżę nad nową bramą. Z jego inicjatywy powstał też nowy budynek w północno-wschodniej części zamku.
Biskup Piotr Tomicki około 1524-1530 r. kazał rozebrać gotycki stołp, a materiał z niego posłużył do budowy nowych mieszkalnych skrzydeł zamku w części zachodniej i reprezentacyjnego budynku południowego. Nadało to kompleksowi charakter renesansowej rezydencji z dziedzińcem otoczonym drewnianymi gankami. Kolejne prace polegające na przedłużeniu i nadbudowie budynku zachodniego prowadził biskup Andrzej Zebrzydowski lub biskup Filip Padniewski.
W 1575 r. książę – biskup Franciszek Krasiński umocnił zamek, przystosowując go do wykorzystywania broni palnej. Dodany został dodatkowy mur zewnętrzny, zaś przestrzeń między nim a bryłą zamku wypełniono ziemią. Stworzyło to taras artyleryjski, który otrzymał w wyposażeniu w 10 dział. Brama została umocniona ciekawym barbakanem. Mury oblewała fosa i wody Czarnej Przemszy. W czasie potopu szwedzkiego księstwo siewierskie nominalnie pozostawało neutralne, jednak na zamku przebywały oddziały hetmana Stefana Czarnieckiego, co skłoniło Szwedów do jego zajęcia.
Faza barokowa.
Kolejnej przebudowy dokonano w latach 1681-1699 z inicjatywy biskupa: Jana Małachowskiego poprzez przebudowę skrzydła wschodniego i budowy w nim kaplicy, a także budowy arkadowej loggi i kuchni od północy. Prace te dokończył Konstanty Felicjan Szaniawski. W czasie tej przebudowy basztę przy bramie podwyższono i zwieńczono barokowym hełmem z cebulą i latarnią. Po pożarze w połowie XVIII w. biskup Kajetan Ignacy Sołtyk wyremontował wieżę. Forma ogólna nadana wówczas kompleksowi zachowana została w ruinie do dzisiaj.
W 1790 r. Sejm Wielki zlikwidował księstwo siewierskie wcielając je do Rzeczypospolitej. Opuszczony w 1790 r. przez księcia biskupa Feliksa Pawła Turskiego zamek od tamtej pory popada w ruinę. Jeszcze w czasie wojen napoleońskich był wykorzystywany militarnie. Jednak od 1807 r. przez cały XIX wiek pozostał niezamieszkany.
Prace zabezpieczające.
W latach 50. i 70. XX w. rozpoczęto prowadzone z przerwami prace mające na celu zabezpieczenie budowli. Wznowiono je w 1999 r. zmierzając do zachowywana zamku w stanie tzw. trwałej ruiny. Z historycznych elementów zachowały się w pełni – wsparte trójskokowymi przyporami – zewnętrzne mury skrzydeł mieszkalnych (z wyjątkiem ściany południowej), dwa pełne fragmenty ścian skrzydeł mieszkalnych od strony dziedzińca, baszta nad bramą główną, barbakan, fragmenty oryginalnej kamieniarki (kolumny, futryny okien) oraz XVI-wiecznych murów obronnych. Jedynym do tej pory zrekonstruowanym (w latach 70.) większym elementem zamku jest fragment przyziemia skrzydła wschodniego (od strony dziedzińca).

</doc>
<doc id="181167" url="https://pl.wikipedia.org/wiki?curid=181167" title="David Dacko">
David Dacko

David Dacko (ur. 24 marca 1930 r. w Bouchia, zm. 20 listopada 2003 r. w Jaunde) – polityk środkowoafrykański, pierwszy prezydent Republiki Środkowoafrykańskiej.
Z zawodu nauczyciel. W czasach kolonialnych uczestniczył w ruchu niepodległościowym. W rządzie autonomicznej Republiki Środkowoafrykańskiej objął stanowiska ministerialne. W 1959 roku po śmierci Barthélemy Boganda objął stanowisko prezydenta. W 1962 roku z łatwością wygrał wybory prezydenckie. Od tamtej pory rządził Republikę Środkowoafrykańską w sposób jednopartyjny stojąc na czele partii Ruch Rozwoju Społecznego Czarnej Afryki. Od września 1964 roku Dacko i jego ekipa zaczęła zbliżać się politycznie do Chin. Polityka ta wzbudziła w wojsku obawy o komunizację państwa. 1 stycznia 1966 roku Dacko został obalony w zamachu stanu przez Jean-Bédela Bokassę. Do polityki powrócił w 1976 roku gdy Bokassa mianował go osobistym doradcą. 21 września 1979 roku z pomocą wojsk francuskich przeprowadził pucz i obalił Bokassę. Zamach pozwolił mu na powrót do władzy. Dacko przywrócił republikę i rządy cywilne. Umożliwił powstanie licznych partii politycznych, zwolnił więźniów politycznych i założył Środkowoafrykański Związek Demokratyczny, którego został przewodniczącym. W styczniu 1981 roku wprowadzono nową konstytucję, a marcowe wybory prezydenckie wygrał Dacko nieznaczną większością głosów. Wyniki wyborów zaskarżyła opozycja. Na niepokoje społeczne rząd odpowiedział kilkukrotnym wprowadzaniem stanu wyjątkowego. 1 września tego samego roku został obalony przez André Kolingbę. Bezskutecznie startował w wyborach prezydenckich w 1992 i 1999. Zmarł w 2003 roku.

</doc>
<doc id="181169" url="https://pl.wikipedia.org/wiki?curid=181169" title="Dacyt">
Dacyt

Dacyt – skała magmowa, obojętna, wylewna lub subwulkaniczna. Jego plutonicznym odpowiednikiem jest tonalit.
Na diagramie klasyfikacyjnym QAPF dacyt zajmuje pola 4 i 5.
W klasyfikacji TAS dacyt zajmuje pole O3 (dacyty).
Dacyt jest jasno- lub ciemnoszary, o porfirowej strukturze. Składa się głównie z bogatego w sód plagioklazu, piroksenu, kwarcu i biotytu. Często obecne jest szkliwo. Charakterystyczny dla lawy współczesnych i trzeciorzędowych wulkanów na wybrzeżach Oceanu Spokojnego. Dacyt występuje również w południowej Europie. Jest wykorzystywany jako materiał drogowy.

</doc>
<doc id="181172" url="https://pl.wikipedia.org/wiki?curid=181172" title="Śruba">
Śruba



</doc>
<doc id="181174" url="https://pl.wikipedia.org/wiki?curid=181174" title="Neutralizacja">
Neutralizacja

Neutralizacja – termin oznaczający „zobojętnianie” może odnosić się do jednego z kilku poniższych znaczeń:

</doc>
<doc id="181178" url="https://pl.wikipedia.org/wiki?curid=181178" title="Bambusowa kurtyna">
Bambusowa kurtyna

Bambusowa kurtyna () – określenie utworzone w czasach zimnej wojny przez analogię do żelaznej kurtyny, symbolizujące podział kontynentu i izolację komunistycznych państw wschodniej Azji (Chiny, Korea Północna, Kambodża, Wietnam i in.) od reszty krajów.

</doc>
<doc id="181181" url="https://pl.wikipedia.org/wiki?curid=181181" title="Reakcja podstawiania">
Reakcja podstawiania



</doc>
<doc id="181182" url="https://pl.wikipedia.org/wiki?curid=181182" title="Błogosławieństwa">
Błogosławieństwa



</doc>
<doc id="181183" url="https://pl.wikipedia.org/wiki?curid=181183" title="Prorocy">
Prorocy



</doc>
<doc id="181185" url="https://pl.wikipedia.org/wiki?curid=181185" title="Neutralizacja terytorium">
Neutralizacja terytorium



</doc>
<doc id="181192" url="https://pl.wikipedia.org/wiki?curid=181192" title="Wkrętak">
Wkrętak

Wkrętak albo popularnie śrubokręt – jedno z podstawowych narzędzi ręcznych. Wkrętak składa się z rękojeści i grotu. W najprostszym wykonaniu jest to pręt (najczęściej stalowy, ale bywają wkrętaki z innych metali, np. z mosiądzu oraz z tworzyw sztucznych), na jednym końcu ścięty lub spłaszczony tak, że powstała w ten sposób wąska krawędź umożliwia wsunięcie jej w wycięcie w łbie wkręta, co następnie, poprzez obrót wkrętaka wokół osi, umożliwia obrócenie wraz z nim samego wkrętu. Przeciwległy koniec pręta (grotu) zazwyczaj umocowany jest w uchwycie (rękojeści), zazwyczaj z tworzywa sztucznego, ułatwiającym obracanie wkrętaka, choć czasem stosuje się rozwiązanie polegające na wygięciu przeciwległego końca w sposób umożliwiający obrót narzędziem.
Do prac precyzyjnych z małymi mechanizmami służy wkrętak zegarmistrzowski. Jest to drobno karbowany, wąski walec zakończony różnymi końcówkami, od górnej strony posiadający obrotowy pierścień. Trzyma się go w inny sposób: obrotowy pierścień opiera się o wnętrze dłoni, a korpus obraca palcami.
Wkrętaki (a zatem i wkręty) zakończone są różnymi końcówkami. Jest wiele powodów stosowania różnych końcówek, niektórymi można przenieść większy moment obrotowy, inne są samocentrujące, jeszcze inne trudniejsze do uszkodzenia. Jednym z powodów opracowywania wciąż nowych wzorów końcówek jest też uniemożliwienie osobom nieupoważnionym wykręcania niektórych wkrętów (np. użytkownikom rozkręcania urządzeń gospodarstwa domowego).
W celu przyspieszenia prac instalacyjnych prowadzonych na większą skalę, stosuje się obecnie wkrętaki z napędem elektrycznym lub pneumatycznym, w których obracanie osi wkrętaka dokonywane jest przez silnik z przekładnią, regulacją kierunku, prędkości obrotowej i momentu siły.

</doc>
<doc id="181194" url="https://pl.wikipedia.org/wiki?curid=181194" title="Śrubokręt">
Śrubokręt



</doc>
<doc id="181199" url="https://pl.wikipedia.org/wiki?curid=181199" title="Tolek Banan">
Tolek Banan



</doc>
<doc id="181200" url="https://pl.wikipedia.org/wiki?curid=181200" title="Droga krajowa nr 10 (Polska)">
Droga krajowa nr 10 (Polska)

Droga krajowa nr 10 – droga krajowa klasy GP łącząca aglomeracje: szczecińską, bydgosko-toruńską oraz warszawską. Trasa przebiega przez województwa: zachodniopomorskie, wielkopolskie, kujawsko-pomorskie i mazowieckie.
Droga ekspresowa S10.
Na obwodnicach Stargardu, Wałcza, Wyrzyska i Bydgoszczy oraz odcinku południowej obwodnicy Torunia droga posiada status drogi ekspresowej S10.
Historia numeracji.
Na przestrzeni lat trasa miała różne oznaczenia:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021.
We wcześniejszych latach droga krajowa nr 10 była objęta ograniczeniami dopuszczalnego nacisku pojedynczej osi:
Bezpieczeństwo na drodze.
Bezpieczeństwo pieszych i rowerzystów.
Między Stargardem a Zieleniewem zbudowano drogę pieszo-rowerową a w rejonie Mierzyna (powiat policki) droga nr 10 posiada szerokie pobocza. Poprawy wymaga bezpieczeństwo pieszych i rowerzystów.
Na początkowym odcinku obwodnicy Płońska droga posiada pobocze asfaltowe. Następnie aż do Sierpca jezdnia została poszerzona do 10 metrów. Na odcinku obwodnicy bydgoskiej także występuje pobocze asfaltowe. Na odcinku o wspólnym przebiegu z drogą krajową nr 5 droga została przebudowana do parametrów dwujezdniowej drogi ekspresowej.

</doc>
<doc id="181201" url="https://pl.wikipedia.org/wiki?curid=181201" title="Harold I Zajęcza Stopa">
Harold I Zajęcza Stopa

Harold I, Harold Zajęcza Stopa (Harefoot) inne tłumaczenie Zająconogi (ur. ok. 1012, zm. 17 marca 1040) – król Anglii 1037–1040, syn Kanuta Wielkiego z nieprawego łoża, ze związku z Elgifu z Northampton, przyrodni brat króla Anglii i Danii, Hardekanuta. Przydomek "Zajęcza stopa" zawdzięczał swoim umiejętnościom polowania.
Po śmierci Kanuta Wielkiego w 1035 r. tron duński objął Hardekanut. Został również ogłoszony królem Anglii, ale tu pretensje do korony zgłosił również Harold. Za Haroldem przemawiał również fakt, iż Hardekanut na stałe przybywał w Danii i podróż na Wyspy musiała mu zabrać sporo czasu. Dodatkowo konkurent Harolda musiał stawić czoło szwedzko-norweskiej koalicji. Anglosasi zdecydowali się na połowiczne rozwiązanie, mianując Harolda regentem na czas nieobecności Hardekanuta.
Takiemu rozwiązaniu sprzeciwili się earl Godwin oraz królowa-wdowa Emma z Normandii, matka Hardekanuta. W 1036 r. Emma wezwała na pomoc z Normandii swoich dwóch synów z pierwszego małżeństwa z Ethelredem II Bezradnym - Edwarda i Alfreda. Obydwaj synowie wylądowali ze zbrojną eskortą w Anglii pod pozorem odwiedzin matki w Winchesterze. Harold nie zwlekał i rozkazał Godwinowi, który w międzyczasie przeszedł na jego stronę, pojmać książąt. Edwardowi udało się zbiec, ale Alfred został pojmany i oślepiony na rozkaz regenta. Zmarł niedługo później.
W 1037 r. Emma z Normandii opuściła Anglię i udała się do Brugii. Harold został powszechnie uznany za króla, ale arcybiskup Canterbury Æthelnoth odmówił mu koronacji. Harold nie przejął się tym i zajął skarby pozostawione w Winchesterze przez królową Emmę. Reszta rządów Harolda upłynęła w spokoju. Zmarł 17 marca 1040 r., kiedy do Anglii płynęła flota Hardekanuta, który postanowił upomnieć się o swoje dziedzictwo.
Ciało Harolda pochowano w opactwie westminsterskim. Kiedy Hardekanut objął tron, rozkazał w czerwcu 1040 r. ekshumować ciało rywala, odciąć mu głowę i wrzucić ciało do Tamizy. Stronnicy Zajęczej Stopy wyłowili jego ciało i pochowali je w sekrecie w małym kościele St Clemens Danes.
Harold miał syna, Elfwine'a, który w późniejszych latach został mnichem w jednym z europejskich klasztorów.

</doc>
<doc id="181203" url="https://pl.wikipedia.org/wiki?curid=181203" title="José Luis Chilavert">
José Luis Chilavert

José Luis Félix Chilavert González (ur. 27 lipca 1965) – paragwajski piłkarz występujący na pozycji bramkarza.
Były rekordzista świata pod względem liczby strzelonych bramek przez bramkarza (62), wyprzedzony przez Rogéria Ceniego. Chilavert często wykonywał rzuty wolne i karne. W latach 1989-2003 rozegrał 74 mecze w reprezentacji Paragwaju, w których zdobył 8 bramek. Zdobył Puchar Francji z RC Strasbourg (2001).
Podczas meczu ligi argentyńskiej Vélez Sársfield - Ferro Carril Oeste (29 listopada 1999) zdobył 3 bramki, wykorzystując trzy rzuty karne. Stał się w ten sposób prawdopodobnie pierwszym bramkarzem na świecie, który zanotował hat-trick w meczu najwyższej klasy rozgrywkowej.
José jest młodszym bratem pomocnika Rolanda Chilaverta. Obecnie pracuje jako komentator sportowy.

</doc>
<doc id="181206" url="https://pl.wikipedia.org/wiki?curid=181206" title="Eurytos (syn Melaneusa)">
Eurytos (syn Melaneusa)

Eurytos (gr. Eurytos, łac. Eurytus) – w mitologii greckiej król Ojchalii. Jeden z najznakomitszych łuczników swego czasu, któremu łuk podarował Apollo, a który uczył prawdopodobnie tej sztuki Heraklesa. Syn Melaneusa, ojciec Jole, Ifitosa, Dejona, Klytiosa i Tokseusa.
Eurytos zorganizował zawody łucznicze, których główną nagrodą była ręka jego córki Jole. W zawodach wziął udział Herakles, który łatwo pokonał Eurytosa i jego czterech synów. Obrażony król oskarżył Heraklesa o czary i wygnał ze swojego pałacu. Gdy jakiś czas później ze stad królewskich skradziono dwanaście klaczy i tyleż samo mułów, Eurytos oskarżył o ten czyn niewinnego Heraklesa. Rozgniewany Herakles zabił w Tirynsie syna Eurytosa, Ifitosa, który jako jedyny nie był przekonany o winie Heraklesa.
Eurytos zginął z ręki Heraklesa, kiedy ten z zemsty najechał Ojchalię.

</doc>
<doc id="181208" url="https://pl.wikipedia.org/wiki?curid=181208" title="Ulryka Eleonora Wittelsbach">
Ulryka Eleonora Wittelsbach

Ulryka Eleonora Wittelsbach (ur. 23 stycznia 1688 w Sztokholmie, zm. 24 listopada 1741 tamże) – królowa Szwecji w latach 1718-1720, siostra Karola XII.
Urodziła się jako najmłodsze dziecko swoich rodziców. Imiona otrzymała po matce. Po śmierci Karola XII w 1718 zgłosiła pretensje do tronu przeciwko swojemu siostrzeńcowi - Karolowi Fryderykowi, księciu Holstein-Gottorp - jedynemu synowi jej starszej siostry. Dyskusje na temat sukcesji tronu zakończyły się na korzyść Ulryki Eleonory, kiedy zgodziła się na obalenie monarchii absolutnej. W 1720 abdykowała na korzyść swojego męża - Fryderyka, langrafa heskiego na Kassel i Homburgu.
Młodość.
Ulryka Eleonora większość swojego życia żyła w cieniu innych; jej królewskiego brata i jej pięknej siostry, która była nieformalną następczynią tronu. W 1700 postanowiono wydać ją za mąż za Fryderyka Wilhelma I Pruskiego, ale z tych planów nic nie wyszło. Podczas nieobecności Karola XII w czasie III wojny północnej, księżniczka opiekowała się swoją dominującą babką - królową Jadwigą Eleonorą Holstein-Gottorp, a jej starsza siostra - księżniczka Jadwiga Zofia, księżna Holstein-Gottorp, była następczynią tronu.
Sytuacja Ulryki Eleonory zmieniła się, kiedy w 1708 jej starsza siostra zmarła. Jej brat odmówił ożenku, a Ulryka Eleonora pozostała jedyną członkinią rodu królewskiego w Szwecji. W 1713 została regentką, ale stała się pionkiem partii walczących o władzę. Wahano się kogo uczynić następcą tronu; Ulrykę Eleonorę czy jej bratanka. Mianowanie jej regentką i przewodniczącą parlamentu spotkało się jednak z duzym entuzjazmem - parlament był w opozycji do Karola XII, który nie chciał obalenia monarchii absolutnej.
W 1715 po śmierci babki, Ulryka Eleonora została pierwszą damą na dworze królewskim i to był jeden z najszczęśliwszych okresów w jej życiu. W tym samym roku wyszła za mąż. Ulryka Eleonora zakochała się w swoim mężu, a on chciał użyć ją jako pionka i dzięki niej zdobyć władzę. Fryderyk natychmiast zaczął pracę nad uznaniem swojej żony oficjalną następczynię tronu. W Szwecji uformowały się dwie rywalizujące partie; "Heska" i "Gottorp". W czasie trwania ich małżeństwa Fryderyk miał liczne kochanki, a nawet oficjalna metresę - Jadwigę Taube.
Panowanie.
Karol XII zmarł bezdzietnie 30 listopada 1718, a Ulryka Eleonora została królową Szwecji. 17 marca 1719 w Uppsali została koronowana. 21 stycznia 1720 odstąpiła Prusom „na wieczność”, za kwotę 2 milionów talarów, Szczecin wraz z ziemiami między Odrą a Pianą z wyspami Wolin i Uznam oraz ujściami Świny i Dziwny, Zalewem Szczecińskim i Odrą.
Została zmuszona przez przywódcę partii oligarchicznej ("partia czapek") Arvida Horna do abdykacji na rzecz swojego męża Fryderyka I. Abdykowała 29 lutego 1720. 
Zmarła na ospę w 1741. 
Linki zewnętrzne.
Biografia na stronie "historiesajten.se" 

</doc>
<doc id="181209" url="https://pl.wikipedia.org/wiki?curid=181209" title="Drogi krajowe w Polsce">
Drogi krajowe w Polsce

Drogi krajowe w Polsce – główna sieć dróg kołowych w Polsce, najwyższa z kategorii dróg publicznych, umożliwiająca krajową i międzynarodową komunikację kołową pomiędzy dużymi miastami oraz ogólnodostępnymi przejściami granicznymi, rekomendowana do ruchu długodystansowego i tranzytowego. Obejmuje również autostrady i drogi ekspresowe.
Od 1 kwietnia 2002 system dróg krajowych w Polsce podlega Generalnej Dyrekcji Dróg Krajowych i Autostrad (GDDKiA). Wyjątkiem są miasta na prawach powiatu, na terenie których znajdujące się drogi krajowe (oprócz autostrad i dróg ekspresowych) są zarządzane przez samorząd miejski (prezydentów miast). Obecna numeracja ewidencyjna dróg krajowych obowiązuje – z drobnymi zmianami – od 9 maja 2001. Polskie drogi krajowe numeruje się białymi cyframi na czerwonym tle (znak E-15a). Drogowskazy na drogach krajowych (oprócz autostrad) mają zielone tło. Od 1 stycznia 2020 na terenie Polski funkcjonuje 96 dróg krajowych, o numerach 1 – 68 oraz 70 – 97. Najdłuższą z nich jest droga nr 8 (relacji Kudowa-Zdrój – Budzisko) licząca 849 km, zaś najkrótszą – droga nr 96 mierząca 1,5 km. Przed 2014 r. najkrótszą drogą krajową była droga nr 85 o długości 4,774 km.
Drogi o przebiegu zbliżonym do południkowego mają co do zasady numery nieparzyste, a drogi o przebiegu równoleżnikowym – parzyste. Najważniejsze szlaki tranzytowe otrzymują najniższe numery (np. drogi 1 i 2, krzyżujące się w centrum kraju). Autostrady i drogi ekspresowe budowane są równolegle do najważniejszych dróg krajowych, a w celu uniknięcia nieporozumień dotychczasowy numer drogi krajowej otrzymuje autostrada lub droga ekspresowa (poprzedzony literą A lub S), natomiast pierwotna droga krajowa:
Drogom krajowym w Polsce nadaje się jedną z trzech możliwych klas: A (autostrada), S (droga ekspresowa) lub GP (droga główna ruchu przyspieszonego).
Według stanu na 31 grudnia 2015 sieć dróg krajowych w Polsce obejmowała 19 292,8 km.
Według stanu na 31 grudnia 2020 sieć dróg krajowych w Polsce wynosiła 19 477,4 km, z czego 17 782 km były zarządzane przez GDDKiA.
Historia dróg krajowych.
Na przestrzeni lat drogi krajowe posiadały różne określenia oraz zmianom ulegała wielkość sieci.
15 stycznia 1921, na mocy "Ustawy z 10 grudnia 1920 r. o budowie i utrzymaniu dróg publicznych", wprowadzono drogi państwowe. Stanowiły one najważniejszą kategorię dróg publicznych, mające znaczenie ogólnopaństwowe. Podzielone były na trzy kategorie:
Łączna długość ówczesnych dróg państwowych wynosiła 10 500 km.
Po II wojnie światowej sieć dróg państwowych uległa zmianie. W 1952 r. nadano nowe oznaczenia, które z późniejszymi zmianami obowiązywały do 14 lutego 1986. Numeracja dróg państwowych była częściowo usystematyzowana – drogi o niższych numerach (10-19) rozpoczynały swój przebieg w Warszawie lub jej okolicach:
W 1968 r. na drogach państwowych pokrywających się z trasami europejskimi zaprzestano stosowania oznakowania krajowej numeracji trasy. 
1 października 1985 pojęcie „drogi państwowe” zastąpiono pojęciem „drogi krajowe”, a w grudniu 1985 r. opracowano reformę sieci drogowej. Niektóre z wprowadzonych 14 lutego 1986 numerów dróg krajowych mają do dziś niezmieniony przebieg. 1 stycznia 1999 zaczął obowiązywać podział na numery jedno-, dwu-, trzy- i pięciocyfrowe. Najwyższy z nich dotyczył drogi krajowej nr 48143 Frampol – Gorajec – Szczebrzeszyn (obecnie droga nr 74). W 2000 r. ponownie dokonano reformy sieci drogowej – opracowano nowy przebieg dróg krajowych, z których trasy mające oznaczenia jedno- i dwucyfrowe zachowały kategorię, zaś trzycyfrowe przeklasyfikowano na drogi wojewódzkie oraz zniesiono pięciocyfrowe.
Klasyfikacja.
Do dróg krajowych zgodnie z "Ustawą o drogach publicznych" zalicza się:
Wykaz dróg krajowych.
Podany niżej wykaz dróg jest zgodny z Zarządzeniem Nr 32 Generalnego Dyrektora Dróg Krajowych i Autostrad z dnia 27 grudnia 2022 r. w sprawie nadania numerów drogom krajowym:
Dopuszczalny nacisk na oś.
Docelowo na wszystkich drogach krajowych w Polsce będzie dozwolony ruch pojazdów o nacisku na pojedynczą oś napędową do 11,5 tony. Obecnie na wielu odcinkach obowiązują ograniczenia do 10 i 8 ton. Jest to niezgodne z unijnymi przepisami regulującymi nacisk na oś napędową – w chwili wejścia do Unii Europejskiej Polska zobowiązała się dostosować sieć drogową do standardu nacisku na pojedynczą oś wynoszącego 11,5 tony.
Od 13 marca 2021, na mocy ustawy z 18 grudnia 2020 r., na wszystkich drogach krajowych dozwolony jest ruch pojazdów o nacisku pojedynczej osi do 11,5 tony, z wyjątkiem fragmentów znajdujących się w miastach na prawach powiatu oraz innych odcinków, na których uzasadniono powód wprowadzenia ograniczenia. Wraz z wejściem w życie ustawy przestało obowiązywać rozporządzenie Ministra Infrastruktury i Budownictwa z 21 kwietnia 2017 r.

</doc>
<doc id="181210" url="https://pl.wikipedia.org/wiki?curid=181210" title="Jole">
Jole

Jole – w mitologii greckiej córka króla Ojchalii, Eurytosa. Jej ręka była nagrodą w zawodach łuczniczych zorganizowanych przez Eurytosa.
Kiedy Heraklesowi, zwycięzcy w zawodach, odmówiono nagrody, ten na czele armii złożonej z Arkadyjczyków i innych napadł na Ojchalię i zabił Eurytosa. Widząc zagładę swego rodu, Jole rzuciła się z murów miasta, jednak przeżyła upadek, a Herakles odesłał ją z innymi brankami do Trachis, gdzie mieszkała Dejanira. Zazdrość o Jole sprawiła, że Dejanira postanowiła skorzystać z rady Nessosa i podarowała mężowi szatę, którą nasączyła krwią centaura, wierząc, że zapewni jej to wierność Heraklesa. Tymczasem krew Nessosa okazała się trucizną, która miała sprowadzić na Heraklesa śmierć w męczarniach. Umierający Herakles przekazał Jole swemu synowi Hyllosowi z poleceniem poślubienia jej, gdy osiągnie wiek męski. 
Jole była wspomniana w tragedii Eurypidesa "Hippolytos uwieńczony".

</doc>
<doc id="181211" url="https://pl.wikipedia.org/wiki?curid=181211" title="Muhammad al-Ghannuszi">
Muhammad al-Ghannuszi

Muhammad al-Ghannuszi (arab. محمد الغنوشي, "Muḥammad al-Ghannūshī"; fr. "Mohamed Ghannouchi"; ur. 18 sierpnia 1941 w Susie) − tunezyjski polityk, minister kontaktów i inwestycji międzynarodowych w latach 1992−1999, premier Tunezji od 17 listopada 1999 do 27 lutego 2011. Pełniący obowiązki prezydenta od 14 do 15 stycznia 2011. Członek Zgromadzenia Demokratyczno-Konstytucyjnego.
14 stycznia 2011 prezydent Tunezji Zajn al-Abidin ibn Ali zdymisjonował premiera al-Ghannusziego po ponad 11 latach zajmowania stanowiska szefa rządu. Było to reakcją na masowe protesty społeczne, jakie wybuchły w Tunezji w grudniu 2010 i trwały przez cały kolejny miesiąc. Jednak jeszcze tego samego dnia Ben Ali uciekł z kraju, a premier al-Ghannuszi ogłosił przejęcie obowiązków szefa państwa, oznajmiając, że prezydent jest czasowo niezdolny do pełnienia swoich obowiązków. 15 stycznia 2011 Rada Konstytucyjna stwierdziła trwałe opróżnienie urzędu prezydenta, a jego obowiązki zgodnie z konstytucją przejął przewodniczący parlamentu Fu’ad al-Mubazza. 17 stycznia stanął na czele nowo utworzonego rządu zgody narodowej, w którym znalazła się znaczna większość dotychczasowych ministrów. Pod naciskiem wciąż trwających demonstracji 27 stycznia usunął najbardziej skompromitowanych współpracowników byłego prezydenta i zapowiedział przeprowadzenie w ciągu pół roku wolnych wyborów. Zmiany nie zakończyły demonstracji i 27 lutego al-Ghannuszi podał się do dymisji. Tego samego dnia jego następcą został mianowany Al-Badżi Ka’id as-Sibsi.

</doc>
<doc id="181213" url="https://pl.wikipedia.org/wiki?curid=181213" title="Josef Zemp">
Josef Zemp

Josef Zemp (ur. 2 września 1834, zm. 8 grudnia 1908) – szwajcarski polityk, prezydent Konfederacji Szwajcarskiej.
Został wybrany do Szwajcarskiej Rady Związkowej 17 grudnia 1891. Był członkiem Szwajcarskiej Partii Chrześcijańsko-Demokratycznej.
Kierował departamentami:
Był wybierany prezydentem Konfederacji dwa razy: w 1895 i 1902.

</doc>
<doc id="181214" url="https://pl.wikipedia.org/wiki?curid=181214" title="Muhammad Nadżi al-Utri">
Muhammad Nadżi al-Utri

Muhammad Nadżi al-Utri (arab. محمد ناجي العطري; ur. 1944) - premier Arabskiej Republiki Syryjskiej. Piastował tę funkcję od 10 września 2003 do 14 kwietnia 2011.
Życiorys.
Ukończył studia w zakresie architektury w Holandii.
W latach 1983–1987 kierował radą miejską rodzinnego Aleppo, od 1989 do 1993 kierował stowarzyszeniem inżynierów w Aleppo, zaś w latach 1993–2000 był gubernatorem muhafazy Hims. Przez wiele lat związany z syryjską partią Baas, w marcu 2000 został wybrany do jej Komitetu Centralnego, a na kongresie w czerwcu tego samego roku - do Przywództwa Regionalnego.
W marcu 2000 wszedł do rządu Muhammada Mustafy Miru jako wicepremier oraz minister sektora usług. W marcu 2003 został przewodniczącym Zgromadzenia Ludowego Syrii.
18 września 2003 Muhammad Nadżi al-Utri stanął na czele nowego rządu po zdymisjonowaniu przez prezydenta Baszszara al-Asada gabinetu Miru. Rząd al-Utriego w ciągu kolejnych dwóch lat kontynuował częściowe reformy zainicjowane przez al-Asada, zwłaszcza w zakresie ekonomii, wprowadzając do Syrii elementy gospodarki wolnorynkowej. Zliberalizowano wówczas sektor bankowości i finansów, wprowadzono zmiany w handlu zagranicznym, prawie podatkowym, w finansach publicznych, starał się o przyciągnięcie inwestorów zagranicznych. Gabinet al-Utriego, złożony zarówno z polityków partii Baas, jak i innych działaczy, był czterokrotnie rekonstruowany.
Muhammad Nadżi al-Utri podał się do dymisji po wybuchu protestów w Syrii przeciwko autorytarnym rządom al-Asada.
Biegle włada językami francuskim i angielskim.

</doc>
<doc id="181216" url="https://pl.wikipedia.org/wiki?curid=181216" title="Diomedes (syn Aresa)">
Diomedes (syn Aresa)

Diomedes (gr. Diomḗdēs, łac. Diomedes) – w mitologii greckiej król trackich Bistonów.
Uchodził za syna Aresa i Pyrene (lub Kyrene). Posiadał konie (lub klacze), które żywił ludzkim mięsem. Zdobycie koni Diomedesa było ósmą pracą Heraklesa, wyznaczoną przez Eurysteusza. W czasie pościgu za Heraklesem Diomedes został przez herosa ogłuszony i rzucony koniom na pożarcie.

</doc>
<doc id="181217" url="https://pl.wikipedia.org/wiki?curid=181217" title="Mentyk">
Mentyk

Mentyk (węg. "mente") – szamerowana (zdobiona naszytymi pętlami) kurtka podbita futrem, narodowy ubiór węgierski w XVI-XVIII wieku. Zakładana była na dolman (kurtkę mundurową). Powszechna w wojsku. Nosili ją huzarzy.

</doc>
<doc id="181219" url="https://pl.wikipedia.org/wiki?curid=181219" title="Mente">
Mente



</doc>
<doc id="181222" url="https://pl.wikipedia.org/wiki?curid=181222" title="ZKwP">
ZKwP



</doc>
<doc id="181223" url="https://pl.wikipedia.org/wiki?curid=181223" title="Michaił Wodopjanow">
Michaił Wodopjanow

Michaił Wasiljewicz Wodopjanow, ros. Михаил Васильевич Водопьянов (ur. w Studionce, zm. 11 sierpnia 1980 w Moskwie) – radziecki wojskowy, generał major pilot, lotnik polarny i bombowy oraz pisarz, jeden z pierwszych Bohaterów Związku Radzieckiego (1934).
Życiorys.
Urodził się we wsi Studionka (obecnie w granicach miasta Lipieck). Służył ochotniczo w Armii Czerwonej od 1919 roku, biorąc udział w wojnie domowej. Początkowo służył jako kierowca w jednostce lotniczej, od 1925 jako mechanik lotniczy i mechanik pokładowy na samolotach. Następnie, w 1928 sam ukończył kurs pilotażu (w szkole Dobrolotu), a w 1929 moskiewską szkołę lotniczo-techniczną. Pracował następnie w radzieckim lotnictwie cywilnym jako pilot na dalekich trasach, między innymi otwierając w 1929 połączenie lotnicze z Sachalinem.
Od 1931 pracował również dla gazety „Prawda”, transportując matryce drukarskie z Moskwy do innych miast drogą lotniczą. W 1933 odniósł rany głowy, gdy jego samolot rozbił się nad Bajkałem, w trasie z Moskwy do Pietropawłowska Kamczackiego.
W 1934 roku wziął udział z 6 innymi lotnikami w ekspedycji poszukiwawczo-ratowniczej załogi statku „Czeluskin”, uwięzionego w lodach Arktyki, przelatując w tym celu 6000 km z Chabrowska do Anadyru i następnie ewakuując samolotem R-5 w trzech lotach 10 ludzi. Za tę operację, Wodopjanow i pozostali lotnicy zostali 20 kwietnia 1934 jako pierwsi odznaczeni tytułem Bohatera Związku Radzieckiego (Wodopjanow otrzymał później związany z tytułem medal Złota Gwiazda nr 6). W 1936 dokonał przelotu na trasie Moskwa – Ziemia Franciszka Józefa (na samolocie R-5). Później, dowodził ekspedycją czterech samolotów TB-3, dostarczających 21 maja 1937 obsługę i elementy stacji polarnej na Biegun Północny i jako pierwszy wylądował w okolicach bieguna samolotem (odznaczony za to został drugim Orderem Lenina).
Podczas II wojny światowej, po ataku Niemiec na ZSRR, w końcu czerwca 1941 został wyznaczony dowódcą 81 Dywizji Lotniczej Specjalnego Przeznaczenia, składającej się z pułków bombowców dalekiego zasięgu. Osobiście dowodził drugim radzieckim nalotem na Berlin w nocy z 10 na 11 sierpnia 1941, a pierwszym dokonanym przez 81 Dywizję. W drodze znad Berlina jego ciężki bombowiec Pe-8 został uszkodzony przez artylerię przeciwlotniczą nad Królewcem i zdołał awaryjnie lądować w Estonii na pasie „ziemi niczyjej” między liniami frontu. Wraz z załogą przedarł się następnie na stronę radziecką. Z powodu dużych strat poniesionych podczas tego nalotu, Wodopjanow został zdjęty z dowodzenia dywizją, lecz udało mu się uniknąć innych represji i latał w dalszym ciągu jako pilot (przyczyną strat był głównie niedopracowany sprzęt oraz brak koordynacji i pośpiech w przygotowaniach do nalotu, zarządzonego osobistym rozkazem Stalina). W 1943 awansowano go na stopień generał-majora lotnictwa.
Po wojnie, w 1946 Wodopjanow został zwolniony z lotnictwa. W 1950 jeszcze brał udział w organizacji dryfującej stacji polarnej „Siewiernyj polus 2”. Zajął się pisarstwem, mieszkając w Moskwie. Opublikował m.in. autobiograficzną książkę "Polarny lotnik" (1952) i biografię "Walerij Czkałow" (1954). Zmarł 11 sierpnia 1980 w Moskwie i został pochowany na Cmentarzu Trojekurowskim.

</doc>
<doc id="181224" url="https://pl.wikipedia.org/wiki?curid=181224" title="Szamerunek">
Szamerunek

Szamerunek, szamerowanie – pasmanteryjne dekoracyjne zapięcie ubrań, składające się z plecionego/wiązanego guzika i pętli (również galonów) naszytych z przodu ubioru, najczęściej wojskowego. Znane od XV wieku, również w Polsce.
Odzież militarna.
Szamerunek był ważnym elementem dekoracyjnym mundurów w XVII-XIX wieku, przede wszystkim w prestiżowych jednostkach, takich jak huzarzy czy kawaleria. Szamerunek występował w mentyku, dolmanie, ferezji i innych, zwłaszcza wywodzących się ze wschodu, ubraniach. Częstokroć te ubrania posiadały dużo szamerunku pełniącego przede wszystkim funkcję dekoracyjną, zrobionego z drogich, metalicznych materiałów.

</doc>
<doc id="181225" url="https://pl.wikipedia.org/wiki?curid=181225" title="Janusz Sanocki">
Janusz Sanocki

Janusz Antoni Sanocki (ur. 5 marca 1954 w Nysie, zm. 7 grudnia 2020 w Kędzierzynie-Koźlu) – polski dziennikarz, polityk i samorządowiec, działacz opozycji antykomunistycznej w PRL, burmistrz Nysy w latach 1998–2001, poseł na Sejm VIII kadencji (2015–2019).
Życiorys.
Wykształcenie i praca zawodowa.
W 1973 ukończył I Liceum Ogólnokształcącego Carolinum w Nysie. W 1979 ukończył studia na Akademii Górniczo-Hutniczej w Krakowie na Wydziale Organizacji i Zarządzania. W listopadzie tego samego roku podjął pracę w Fabryce Pomocy Naukowych w Nysie. Następnie był zatrudniony w Nyskim Przedsiębiorstwie Budowlanym i Opolskim Przedsiębiorstwie Budownictwa Przemysłowego nr 1. W 1993 zaczął kierować lokalnym tygodnikiem „Nowiny Nyskie”.
Był autorem książek (m.in. "WoJOWnicy" z 2005 i "Za oknem mur, kolczasty drut…" z 2008), a także publikacji w prasie krajowej i lokalnej (był m.in. stałym felietonistą „Myśli Polskiej”).
Działalność publiczna.
Od 1977 był działaczem Duszpasterstwa Akademickiego w Krakowie oraz kolporterem wydawnictw niezależnych. Według m.in. "Encyklopedii Solidarności" od 1977 do 1979 był członkiem PZPR. Janusz Sanocki w udzielonym w 2016 wywiadzie stwierdził natomiast, że aplikował do PZPR, jednak ostatecznie nie został przyjęty. W 1980 należał do założycieli NSZZ „Solidarność” w Nysie. Kierował MKZ Ziemi Nyskiej, był delegatem na I Krajowy Zjazd Delegatów związku w Gdańsku. We wrześniu 1981 współtworzył i stanął na czele nyskiego Klubu Służby Niepodległości. Po wprowadzeniu stanu wojennego 13 grudnia 1981 został internowany, przebywał w obozach internowania w Opolu, Grodkowie, Kamiennej Górze, Głogowie, Nysie, Uhercach. Zwolniony został 10 grudnia 1982, zaangażował się w podziemną działalność wydawniczą i samokształceniową.
W 1985 za działalność opozycyjną aresztowany, skazano go na karę 1 roku i 6 miesięcy pozbawienia wolności z warunkowym zawieszeniem jej wykonania. W 1986 inicjował powstanie jawnej regionalnej struktury związkowej – Tymczasowej Rady Regionalnej NSZZ „Solidarność” Śląska Opolskiego. W 1989 brał udział w obradach Okrągłego Stołu w zespole polityki mieszkaniowej, w tym samym roku w okresie wyborów współorganizował kampanię „Solidarności” w województwie opolskim (jako wiceprzewodniczący wojewódzkiego KO). Wycofał się następnie z działalności związkowej.
W 1990 utworzył nyski Komitet Obywatelski, który wygrał pierwsze wybory samorządowe w Nysie. W 1991 został członkiem Kongresu Liberalno-Demokratycznego, w latach 1992–1993 należał do Unii Polityki Realnej. W 1993 wycofał się z partyjnej aktywności i założył lokalne stowarzyszenie Liga Nyska. Od 1995 był związany z organizacjami działającymi na rzecz jednomandatowych okręgów wyborczych.
W 2000 został wybrany na prezesa Stowarzyszenia na rzecz Zmiany Systemu Wyborczego „JOW”. Pełnił tę funkcję do 2008. Od 1994 do 2006 był radnym rady miejskiej w Nysie, a w latach 1998–2001 sprawował urząd burmistrza Nysy (odwołany w trakcie kadencji przez radę miejską po nieuzyskaniu przez zarząd miasta absolutorium). W 2006 został wybrany do rady powiatu nyskiego. Od listopada 2006 do marca 2007 był członkiem jego zarządu.
W wyborach parlamentarnych w 2007 kandydował do Senatu w okręgu nr 20 z poparciem Ligi Polskich Rodzin (zajął 13. miejsce wśród 15 kandydatów). W wyborach do Parlamentu Europejskiego w 2009 jako bezpartyjny bez powodzenia ubiegał się o mandat europosła z ramienia Prawicy Rzeczypospolitej w okręgu wyborczym Katowice. Pełnił funkcję pełnomocnika okręgowego tej partii w Opolu. W wyborach samorządowych w 2010 i w 2014 uzyskiwał reelekcję do rady powiatu z listy Ligi Powiatu Nyskiego. W wyborach parlamentarnych w 2011 został kandydatem Prawa i Sprawiedliwości do Senatu w okręgu nr 51 (jako bezpartyjny). Po ujawnieniu przez media wypowiedzi dla białoruskiej telewizji, w których Janusz Sanocki miał zarzucać polskim mediom kreowanie nieprawdziwego obrazu Białorusi, poparcie PiS jeszcze przed wyborami zostało wycofane.
Zaangażował się w działalność ruchu związanego z Pawłem Kukizem oraz w jego kampanię przed wyborami prezydenckimi w 2015. W wyborach parlamentarnych w tym samym roku otworzył listę wyborczą zorganizowanego przez niego komitetu wyborczego wyborców Kukiz’15 w okręgu opolskim. Uzyskał mandat posła VIII kadencji, otrzymując 15 705 głosów. Nie został przyjęty do klubu parlamentarnego Kukiz’15 i pozostał posłem niezrzeszonym. W sierpniu 2019 objął funkcję przewodniczącego nowo powstałego koła poselskiego Przywrócić Prawo. W wyborach parlamentarnych w 2019 z ramienia komitetu o tej nazwie bezskutecznie ubiegał się o mandat senatora X kadencji z okręgu wyborczego nr 51. W 2020 pełnił funkcję prezesa Nyskiego Towarzystwa Społeczno-Kulturalnego.
W 2020 prokurator w Opolu przedstawił mu zarzuty związane z incydentami z sierpnia i października 2019: zniszczenia mienia Urzędu Wojewódzkiego w Opolu, naruszenia nietykalności funkcjonariuszy publicznych oraz naruszenia miru domowego w związku z odmową opuszczenia biura delegatury Krajowego Biura Wyborczego w Opolu. Polityk nie przyznał się do ich popełnienia.
Krytykował działania rządu Prawa i Sprawiedliwości w walce z pandemią COVID-19, twierdząc, że COVID-19 jest „medialną manipulacją społeczeństwem i doprowadzeniem do strachu i paraliżu wszystkich na całym świecie”. Zdania nie zmienił nawet po tym, jak pod koniec listopada 2020 sam zachorował na tę chorobę. Zmarł wskutek COVID-19 w szpitalu w Kędzierzynie-Koźlu 7 grudnia 2020. Został pochowany na cmentarzu komunalnym w Nysie.
Życie prywatne.
Syn Bronisława i Stanisławy. Był żonaty z Elżbietą.
Odznaczenia.
W 2001, "za zasługi w działalności na rzecz przemian demokratycznych w Polsce", został odznaczony Srebrnym Krzyżem Zasługi. W 2017 został odznaczony przez minister edukacji narodowej Annę Zalewską Medalem Komisji Edukacji Narodowej, co uzasadniono udziałem w obronie nauczania historii w szkołach w 2012. W 2016 otrzymał Krzyż Wolności i Solidarności.

</doc>
<doc id="181226" url="https://pl.wikipedia.org/wiki?curid=181226" title="Szamerowanie">
Szamerowanie



</doc>
<doc id="181227" url="https://pl.wikipedia.org/wiki?curid=181227" title="Skala diatoniczna">
Skala diatoniczna

Skala diatoniczna (gr. διατονικος; "diá" „poprzez”, "tónos" „dźwięk”), znana również jako heptatonia prima – skala złożona z siedmiu dźwięków, zawierająca 5 całych tonów oraz 2 półtony:
T – T – PT – T – T – T – PT (skala durowa)
T – PT – T – T – PT – T – T (skala molowa)
W skali diatonicznej odległości pomiędzy dźwiękami oraz zależności funkcyjne wobec dźwięku centralnego są ściśle określone. Skala diatoniczna jest zatem skalą gamowłaściwą, wykorzystującą tylko podstawowy materiał dźwiękowy określonej gamy. 
Istnieje 12 skal diatonicznych durowych i 12 odpowiadających im skal molowych naturalnych.

</doc>
<doc id="181231" url="https://pl.wikipedia.org/wiki?curid=181231" title="Marc Chagall">
Marc Chagall

Marc Chagall (jid. מאַרק שאַגאַל; ros. Марк Захарович Шагал, Mark Zacharowicz Szagal, urodzony jako Мойша Захарович Шагалов, Mojsza Zacharowicz Szagałow; biał. Мойшa Хацкелевіч Шагалаў, Mojsza Chackielewicz Szahałau; ur. w Łoźnie, zm. 28 marca 1985 w Saint-Paul-de-Vence) – malarz i grafik żydowskiego pochodzenia posiadający obywatelstwo rosyjskie i francuskie; czołowy przedstawiciel kubizmu i internacjonalizmu w malarstwie.
Nazwisko.
Pierwotna pisownia nazwiska artysty brzmiała Segal (hebr. סג"ל). Jest to tzw. nazwisko lewickie, akronim od hebrajskiego "Segan Levi" (hebr. סגן לוי) – przełożony lewitów.
Życiorys.
Urodził się w ubogiej rodzinie chasydzkich Żydów w Łoźnie (obecnie Białoruś). Był najstarszym z dziewięciorga dzieci. Ojciec przyszłego artysty, Chaskiel (Zachar) Szagal, był sprzedawcą śledzi. Matka, Feige-Ite, była analfabetką zajmującą się rodziną. Sam Chagall w swojej twórczości wracał do sielankowego okresu dzieciństwa, kiedy, pomimo biedy, dobrze czuł się w swoim rodzinnym witebskim domu (por. m.in. czarno-biały obraz "Synagoga w Wilnie").
Wstępne lekcje malarstwa pobierał u miejscowego nauczyciela Jehudy Pena. W wieku 19 lat wyjechał do Petersburga, gdzie rozpoczął naukę w Szkole Carskiego Towarzystwa Upowszechniania Sztuki u Nikołaja Roericha, a następnie w latach 1908–1910 w prywatnej szkole Jelizawiety Zwancewej u Leona Baksta.
Był to dosyć trudny okres w życiu malarza; w tym czasie obywatele żydowskiego pochodzenia mogli mieszkać w Sankt Petersburgu tylko po uzyskaniu specjalnego pozwolenia. Chagall trafił nawet na krótko do więzienia za złamanie prawa w tej materii. Pomimo tego artysta do roku 1910 związany był z petersburskimi szkołami, regularnie odwiedzając rodzinny Łozin, gdzie w 1909 spotkał swą przyszłą żonę, córkę witebskiego jubilera Bellę Rosenfeld.
Latem 1908 stworzył swoje pierwsze znaczące dzieło, "Śmierć", w którym zaznaczyły się pewne wpływy Gauguina.
W 1910 r. Chagall otrzymał stypendium umożliwiające mu wyjazd do Paryża. W tym okresie Chagall związał się z grupą malarzy skupioną wokół Montparnasse, spotykając się z awangardystami takiego pokroju jak Guillaume Apollinaire, Robert Delaunay czy Fernand Léger. Za sprawą Apollinaire’a wiosną 1914 roku miał pierwszą wystawę indywidualną w sławnej berlińskiej galerii „Der Sturm”. W tym samym roku wrócił do Imperium Rosyjskiego, gdzie przebywał do 1922. W 1915 poślubił Bellę Rosenfeld, z którą miał córkę Idę. Podczas rewolucji 1917 został komisarzem sztuk pięknych w obwodzie witebskim. Założył Akademię Sztuk Pięknych w Witebsku. W 1922 wyjechał z Rosji, zatrzymując się na krótko w Berlinie. Powodem wyjazdu było żydowskie pochodzenie Chagalla i tematyka jego prac, która nie gloryfikowała heroizmu czynu sowieckiego.
W 1935 przybył do Polski. Dwa lata później otrzymał obywatelstwo francuskie. Z tego okresu pochodzi seria artykułów, poezji i pamiętników pisanych w języku jidysz, które ukazywały się głównie w prasie. Dopiero po śmierci artysty wydano je w formie książkowej.
W 1941 wyjechał wraz z rodziną do USA. W ucieczce z Marsylii pomógł mu amerykański dziennikarz Varian Fry. Chagall osiedlił się w Nowym Jorku, gdzie mieszkał do 1948.
Małżeństwa.
2 września 1944 zmarła żona malarza Bella, która pojawiała się na wielu jego obrazach. Również jego córka z tego małżeństwa – Ida – została przedstawiona na wielu wczesnych znanych obrazach mistrza. Rok później Chagall związał się z gospodynią Virginią Haggard McNeil, z którą miał syna Davida. W latach 50. XX wieku przenieśli się do willi w Prowansji. Virginia opuściła konkubenta w 1952. 12 czerwca tego samego roku ożenił się po raz drugi, z Valentine Brodsky, którą zwykł nazywać Vava. W 1966 małżeństwo przeniosło się do Saint-Paul de Vence.
Wpływy żydowskie.
W sztuce Chagalla łatwo zauważalne są wpływy judaizmu. Motywy żydowskie stanowiły często tło dla wypowiedzi artystycznej malarza. Chociaż trudno jednoznacznie mówić o żydowskiej religijności dojrzałego Chagalla, nie bał się on nigdy przedstawiać w swych obrazach elementów chasydzkiego świata, który był jego rzeczywistością w latach dzieciństwa. Jako dorosły nie był praktykującym żydem. Uniwersalne przesłanie jego obrazów i witraży staje się czytelne tylko dla znających oba europejskie kręgi kulturowe: żydowski i chrześcijański.
Późniejsze życie.
Chagall kilkakrotnie odwiedził Grecję. W 1957 gościł w Izraelu. Podczas tych podróży odkrył na nowo możliwości jakie daje kolorystyka, jej zdolność ożywiania obrazu. Malarstwo tego okresu dotyczy tematów takich jak miłość i radość życia. Postacie często są wykrzywione i powykręcane. Wtedy również artysta zaczął tworzyć rzeźby, ceramikę i witraże. W 1973 założone zostało muzeum Chagalla w Nicei ("Musée national Marc Chagall"). Malarz zmarł 28 marca 1985 w Saint-Paul-de-Vence we Francji. Został pochowany na miejscowym cmentarzu.

</doc>
<doc id="181233" url="https://pl.wikipedia.org/wiki?curid=181233" title="Bruceloza">
Bruceloza

Bruceloza (łac. "Brucellosis" lub "Abortus epizooticus") – przewlekła i zakaźna bakteryjna choroba różnych gatunków zwierząt domowych i dzikich, jak również człowieka. Choroba ta u człowieka znana jest również pod nazwami: gorączka maltańska, choroba Banga, gorączka falująca, gorączka kozia, gorączka skalna, gorączka gibraltarska, gorączka Rio Grande.
Etiologia.
Chorobę wywołują bakterie z rodzaju Brucella. Są to gramujemne pałeczki, nieposiadające rzęsek, ani otoczek, niewytwarzające przetrwalników bakterie tlenowe.
Bruceloza bydła.
Brucelozę u bydła wywołuje "Brucella abortus" – pałeczka ronienia bydła. U bydła jest to przewlekła choroba zakaźna o przebiegu enzootycznym, cechująca się występowaniem ronień w zaawansowanej ciąży.
Źródła zakażenia i patogeneza.
Głównym źródłem zakażenia są zwierzęta chore, które przy poronieniu lub podczas porodu wydalają na zewnątrz bakterie z płodem, wodami płodowymi i błonami płodowymi. Dochodzi do zakażenia wody, ściółki, paszy. Innym równie poważnym źródłem zakażenia może być mleko zakażonych zwierząt.
Objawy.
Inkubacja trwa od 14 dni do pół roku. Po tym okresie u samic występują poronienia. Wody płodowe są mętne o brunatnoczekoladowej barwie. Błony płodowe pokryte wybroczynami, zgrubiałe. Kosmki wykazują ogniska martwicowe. Ogniska martwicowe występują także w macicy. U buhajów jądra powiększone są z ogniskami martwiczymi i rozrostem łącznotkankowym.
Rozpoznawanie.
Brucelozę rozpoznajemy na podstawie:
Rozpoznanie różnicowe.
Należy wykluczyć następujące schorzenia: leptospirozę, listeriozę, aspergilozę, rzęsistkowicę, epizootyczne ronienie bydła.
Leczenie.
Leczenie sztuk chorych na brucelozę jest zabronione. Jest nakaz zgłaszania. Choroba zwalczana z urzędu.
Zapobieganie i zwalczanie.
Niedopuszczalne jest szczepienie przeciwko brucelozie (Rozporządzenie Ministra Rolnictwa i Rozwoju Wsi).
Bruceloza świń.
Chorobę wywołuje szczep "Brucella suis". Świnie mogą zakażać się szczepem "Brucella abortus", lecz brak jest objawów chorobowych.
Źródła zakażenia i patogeneza.
Jak u bydła.
Objawy.
Występują ronienia w czasie całego okresu ciąży. Porody martwych lub źle rozwiniętych prosiąt. Następstwem ronień jest bezpłodność. U knurów występuje zapalenie jąder.
Rozpoznawanie.
Zasady rozpoznawania podobne jak w brucelozie bydła.
Rozpoznanie różnicowe.
Należy wykluczyć: chorobę Aujeszkiego, leptospirozę, salmonellozę, listeriozę, rzęsistnicę.
Zapobieganie i zwalczanie.
Należy wybić wszystkie zwierzęta z dodatnim odczynem serologicznym, odkazić chlewy, wybiegi.
Mięso zwierząt poddanych ubojowi z konieczności jest warunkowo zdatne do spożycia. Zwierzęta importowane są badane i poddawane kwarantannie na 21 dni.
Według aktualnie obowiązujących przepisów, tuszę i narządy wewnętrzne zwierząt chorych na brucelozę uznaje się za niezdatne do spożycia.
Bruceloza owiec.
Brucelozę u owiec powoduje najczęściej "Brucella melitensis", rzadziej "Brucella abortus".
Leczenie.
Leczenie sztuk chorych na brucelozę jest zabronione.
Zapobieganie i zwalczanie.
Bruceloza owiec w Polsce jest chorobą zwalczaną z urzędu. Zwierzęta chore są likwidowane, pomieszczenia odkażane. Szczegółowe zasady postępowania w wypadku stwierdzenia choroby są regulowane rozporządzeniami Ministerstwa Rolnictwa.
Bruceloza koni.
Według Sellon i Long „Infectious Diseases of Horses” za brucelozę u koni odpowiedzialna jest "Brucella melitensis".
Bruceloza psów.
Najczęściej chorują psy trzymane w gospodarstwach w których występuje bruceloza zwierząt gospodarskich. Zarażenie następuje w efekcie zjadania odpadów poporodowych lub poprzez picie mleka zwierząt chorych na brucelozę. U samców występuje zapalenie jąder i najądrzy, a u suk dochodzi do poronień.
Bruceloza zajęcy.
Rozpoznawanie.
Charakterystyczne zmiany anatomopatologiczne widoczne podczas sekcji pozwalają na łatwe rozpoznanie. Można również prowadzić badania bakteriologiczne, serologiczne.
Bruceloza człowieka – zoonoza.
Dla człowieka chorobotwórcze są "Brucella melitensis", "Brucella suis", "Brucella abortus" i "Brucella canis". Objawy choroby u człowieka to: osłabienie, bóle mięśniowe, gorączka (rzadko falista). Dodatkowo mogą wystąpić: bóle głowy, bóle stawów, dolegliwości sercowe, zaburzenia psychiczne, utrata słuchu, bóle jąder, wysypki skórne. Najbardziej narażonymi na zachorowanie są lekarze weterynarii, technicy weterynarii, oborowi i dojarze, owczarze, rzeźnicy i mleczarze.
Najczęściej chorobę wywołuje "Brucella melitensis".
Zapobieganie.
Nie jest znany żaden mechanizm przenoszenia się tej choroby z człowieka na człowieka. Nie odkryto także szczepionki. Dlatego jedyne zalecenia dotyczą przestrzegania higieny osobistej, oraz nieprzyjmowania produktów zwierzęcych (np. mleka) o niewiadomym pochodzeniu, będąc w krajach Afryki Subsaharyjskiej.
Rozpoznanie.
Rozpoznanie stawia się w oparciu o wywiad epidemiologiczny i badanie serologiczne:
Jest łatwa do pomylenia z malarią (szczególnie, że obie choroby występują w afrykańskiej strefie tropikalnej).
Leczenie.
Sprawdzonym] 
Historia.
U człowieka ta choroba była już znana przed naszą erą.

</doc>
<doc id="181234" url="https://pl.wikipedia.org/wiki?curid=181234" title="Zapalenie wymienia">
Zapalenie wymienia



</doc>
<doc id="181236" url="https://pl.wikipedia.org/wiki?curid=181236" title="Jobates">
Jobates

Jobates (gr. ) – w mitologii greckiej król Licji, ojciec Filonoe i Steneboi, którą poślubił Projtos, gdy uciekł na dwór Jobatesa, by zwerbować armię przeciwko swemu bratu Akrizjosowi.
Do Jobatesa, z listem polecającym zgładzić przynoszącego wiadomość, został wysłany przez Projtosa Bellerofont, który miał podobno uwodzić królową Stenboję. Dlatego Jobates najpierw zlecił Bellerofontowi, ażeby zgładził potworną Chimerę, a gdy heros wykonał zadanie, Jobates nakazał mu kolejne niebezpieczne prace. Kiedy jednak przekonał się o niewinności Bellerofonta, oddał mu za żonę swą córkę Filonoe i uczynił następcą tronu licyjskiego.

</doc>
<doc id="181239" url="https://pl.wikipedia.org/wiki?curid=181239" title="Strug">
Strug

Strug, hebel (z niem. "Hobel") – ręczne narzędzie do obróbki skrawaniem drewna i materiałów drewnopochodnych (płyty wiórowe, pilśniowe itp.). Strug składa się ze stalowego ostrza osadzonego w korpusie z drewna, metalu lub innych tworzyw.
Strug znajduje wiele zastosowań – od najprostszych – czyli wyrównywania płaszczyzn lub krawędzi desek, przez bardziej zaawansowane – wykonywanie wrębów i wpustów do najbardziej skomplikowanych profili.
Strugi stosowano już w starożytności i zasada ich pracy do dziś nie zmieniła się, komplikowały się natomiast ich formy i zadania. Szczyt rozkwitu strugi przeżywały w XIX w. głównie dzięki amerykańskim firmom narzędziowym jak np. Stanley (od 2010 Stanley Black &amp; Decker), Millers Falls. Produkowały one setki modeli strugów do bardzo nieraz skomplikowanych czynności (np. strug kombinowany Stanley nr 55).
Dziś strugi ręczne są stosowane prawie wyłącznie w meblarstwie artystycznym lub przy renowacji mebli zabytkowych. W stolarstwie i ciesielstwie współczesnym zastąpiły je obrabiarki i elektronarzędzia (strugarka, frezarka, strug elektryczny).
Technika obróbki.
Zasadą w obróbce jest równomierny ruch posuwisty narzędzia z przenoszeniem nacisku na przód struga na początku obrabianej powierzchni i na tył kiedy kończymy suw. W przypadku strugów europejskich pchamy narzędzie (wyjątkiem są strugi ciesielskie dwuręczne – tu pchamy i ciągniemy jednocześnie) od siebie, w krajach dalekiego wschodu ciągniemy do siebie (np. japoński strug "kanna")
Obróbka powinna się odbywać zgodnie z przebiegiem włókien tj. nie może być prowadzona "pod słoje". Poprawnie prowadzony strug daje pojedynczy wiór. Skrawanie uzyskiwane jest tylko w jednym kierunku przejścia narzędzia.
Ostrze struga (samo lub z odchylakiem) to tzw. żelazko, mocowane jest w korpusie przy pomocy klina. Wysunięcie ostrza reguluje się uderzając w tylną część korpusu zakończoną odbojem (cofanie ostrze) lub w "żelazko" aby je bardziej wysunąć.
Bardziej skomplikowane konstrukcje zaopatrzone są w specjalne pokrętła, dające możliwość precyzyjnej regulacji.
Kąt ostrzenia w zależności od twardości obrabianego materiału waha się w granicach 25–35°, kąt nachylenia ostrza od 20° do 80° – również zależy od rodzaju struganego materiału, wymaganej jakości lub sposobu obróbki.
Rodzaje strugów.
Rozróżnia się wiele rodzajów strugów, w zależności od wykonywanych nimi czynności.
W pierwszej i drugiej grupie strugów spotka się również strugi, gdzie ostrze będzie ustawione nie poprzecznie do kierunku strugania, a pod lekkim kątem. Strugi te służą do strugania czół elementów.
Mają one zwykle stały profil stopy i dopasowany do niego nóż. Znane są też strugi kombinowane, zwykle o metalowej konstrukcji, z wymiennymi ostrzami, pozwalające na większą swobodę w dopasowaniu profilu do potrzeb.

</doc>
<doc id="181240" url="https://pl.wikipedia.org/wiki?curid=181240" title="Zdzisław Mrożewski">
Zdzisław Mrożewski

Zdzisław Mrożewski (ur. 21 maja 1909 we Włocławku, zm. 5 lipca 2002 w Warszawie) – polski aktor teatralny i filmowy.
Życiorys.
W filmie debiutował przed II wojną światową. Najbardziej znany z roli prezydenta Gabriela Narutowicza w filmie Jerzego Kawalerowicza "Śmierć prezydenta". Jako aktor teatralny występował w Starym Teatrze i Teatrze Słowackiego w Krakowie oraz w Teatrze Polskim, Teatrze Narodowym i Teatrze Współczesnym w Warszawie, a także w Teatrze Nowym w Łodzi. Wykładał w krakowskiej PWST i warszawskiej Akademii Teatralnej. Od 1932 był członkiem ZASP.
Został pochowany na cmentarzu Komunalnym we Włocławku (sektor 21-3-95).
Nagrody.
1952: Nagroda państwowa III stopnia.

</doc>
<doc id="181241" url="https://pl.wikipedia.org/wiki?curid=181241" title="Karabin maszynowy Typ C">
Karabin maszynowy Typ C

Typ C – seria prototypów ciężkich karabinów maszynowych zbudowanych w Polsce w drugiej połowie lat trzydziestych XX wieku.
Historia konstrukcji.
Wprowadzenie do uzbrojenia cekaemu wz.30 nie zakończyło prac nad karabinami maszynowymi prowadzonych w Polsce. Nowy karabin maszynowy był konstrukcją udaną, ale ciężką. Dlatego niezbyt nadawał się jako uzbrojenie kawalerii, czy jednostek pomocniczych (np. saperów).
W 1936 roku inż. Wawrzyniec Lewandowski, pracownik Fabryki Karabinów w Warszawie, opracował projekt karabinu maszynowego z lufą chłodzoną powietrzem, opartego częściowo na konstrukcji erkaemu Browning wz. 1928. Nowa konstrukcja zainteresowała Inspektorat Saperów Wojska Polskiego. Na przełomie lat 1936/37 na jego zamówienie powstał pierwszy prototyp oznaczony jako C1. Próby prowadzone na początku 1937 roku zostały przerwane (uszkodzenie broni). Jednak wyniki były na tyle zachęcające, że w Fabryce Karabinów wykonano w tym samym roku prototyp udoskonalonej wersji oznaczonej jako C2.
24 lutego 1938 roku odbyła się specjalna konferencja poświęcona karabinowi maszynowemu Typ C. W jej trakcie zainteresowanie nim wyraził Inspektorat Piechoty, a także przedstawiciele Dowództwa Broni Pancernych.
Od 15 marca do 18 maja 1938 roku w Centrum Badań Balistycznych w Zielonce pod Warszawą przeprowadzono próby cekaemu C2. próby wykazały, że nowa broń jest konstrukcją udaną, ale nie pozbawioną wad. Za zalety uznano łatwą do wymiany lufę i łatwość rozkładania i składania broni bez pomocy narzędzi. Problemy sprawiał mechanizm donoszenia i taśma amunicyjna. Poza tym uznano, że utrudniony jest dostęp do urządzenia gazowego, a konstrukcja pokrywy komory zamkowej i mechanizmów wewnętrznych utrudnia usuwanie zacięć. W rezultacie prób prototyp odrzucono.
Jednocześnie z próbami trwały prace nad kolejnymi wariantami cekaemu. Do 20 maja 1938 roku miał powstać prototyp wersji C3. W kwietniu tego roku Dowództwo Broni Pancernych zamówiło cztery sztuki cekaemu C2. Próby tych egzemplarzy prawdopodobnie nie wypadły zbyt dobrze, ponieważ rozpoczęto prace nad wersją C4, przeznaczoną specjalnie dla wojsk pancernych. Słabe wyniki wersji C2 sprawiły, że Inspektorat Saperów także postanowił zainteresować się wersją C4 (miała to być broń stosowana w fortyfikacjach).
8 czerwca 1938 roku w Instytucie Technicznym Uzbrojenia odbyła się konferencja, na której przedstawiciel Fabryki Karabinów poinformował przedstawicieli zainteresowanych Inspektoratów, że postulaty zainteresowanych bronią zostaną zrealizowane. Przedstawił także propozycję opracowania wersji zasilanej z magazynków (oznaczonej jako C5). Projekt spotkał się z dużym zainteresowaniem przedstawicieli Dowództwa Broni Pancernych, ale z protestami Inspektoratu Saperów (C4 odpowiadał saperom, a opracowanie wersji C5 zajęłoby co najmniej rok). W rezultacie podjęto decyzję o kontynuacji prac nad modelem C4. Prace nad modelem C5 zawieszono.
17 maja 1938 roku w Centrum Wyszkolenia Piechoty w Rembertowie odbyły się próby porównawcze cekaemu wz.30 i ckmy Typ C4 w wersji pojedynczej i podwójnie sprzężonej (wersja forteczna). W trakcie prób najcelniejszy okazał się ckm C4 na podstawie pojedynczej. 21 czerwca 1938 roku zamówiono następne trzy cekaemy C4, które dostarczono do 22 listopada 1938 roku. Pod koniec roku zamówiono jeszcze jeden egzemplarz karabinu maszynowego.
Z niewiadomych przyczyn termin dostaw ogniwek taśmy amunicyjnej do ckm C4 ustalono na 1 lutego 1939 roku, co spowodowało, że następne próby odbyły się dopiero pomiędzy 14 a 22 lutego 1939 roku. Dane z prób są ostatnimi zachowanymi dokumentami dotyczącymi cekaemu C4. Wiadomo tylko, że nowa broń miała być instalowana w nowym samochodzie pancernym (opracowanym na podwoziu samochodu terenowego PZInż 303), czołgu 14TP i nowym dwudziestopięciotonowym czołgu średnim, którego projekt właśnie powstawał w PZInż.
Opis konstrukcji.
Ciężki karabin maszynowy Typ C4 był zespołową bronią samoczynną. Zasada działania oparta o pobranie gazów prochowych przez boczny otwór w lufie, ryglowanie ryglem wahliwym. Strzelanie tylko seriami z zamka otwartego. Zasilanie taśmowe (taśma metalowa, rozsypna). Lufa szybkowymienna, chłodzona powietrzem, zakończona stożkowym tłumikiem płomieni. Broń strzelała z podstawy trójnożnej.

</doc>
<doc id="181244" url="https://pl.wikipedia.org/wiki?curid=181244" title="Borys Szyc">
Borys Szyc

Borys Michał Szyc (ur. 4 września 1978 w Łodzi jako Borys Michał Michalak) – polski aktor teatralny i filmowy, piosenkarz oraz lektor.
Młodość.
Gdy miał trzy miesiące, jego rodzice się rozstali. Był wychowywany przez matkę, która pracowała jako malarka. Wychował się na łódzkich Bałutach.
Ukończył XXVI Liceum Ogólnokształcące w Łodzi. Absolwent Wydziału Aktorskiego Akademii Teatralnej w Warszawie (2001).
Kariera aktorska.
Popularność zdobył rolami aresztanta Alberta w filmie "Symetria", antyterrorysty-złodzieja Juliana w "Vinci", policjanta „Kruszona” w serialu "Oficer" oraz jego dwóch kontynuacjach "Oficerowie", "Trzeci oficer" oraz szefa kuchni Jerzego Knappe w serialu "Przepis na życie". Od 2001 roku jest aktorem warszawskiego Teatru Współczesnego.
W styczniu 2008 nagrał singiel „Choć wieje, pada, grzmi” z Justyną Steczkowską. 18 listopada 2009 na gali rozdania Złotych Kaczek zaśpiewał piosenkę z filmu "Vabank". 27 listopada wydał debiutancki album studyjny, zatytułowany "Feelin’ Good", który został wydany przez firmę fonograficzną EMI Music Poland. Na płycie gościnnie wystąpiły m.in.: Ewa Bem, Kasia Cerekwicka, Marysia Starosta i Justyna Steczkowska.
W czerwcu 2011 nagrał, wspólnie z Nataszą Urbańską, piosenkę „Śpiewka 1920” na potrzebę filmu "1920 Bitwa warszawska".
W 2008 prowadził program "Ranking gwiazd", emitowany na kanale Polsat. Jest właścicielem warszawskiej restauracji „Akademia”, którą założył przy okazji kręcenia serialu "Przepis na życie".
Jest lektorem serii „Sherlock Holmes” Sir Arthura Conan Doyle’a w serwisie Storytel.
Życie prywatne.
Ma córkę Sonię (ur. 2004) ze związku z Anną Bareją. 25 czerwca 2008 został sądownie pozbawiony na dwa lata prawa jazdy za prowadzenie samochodu pod wpływem alkoholu. Od 2019 jego żoną jest Justyna Szyc-Nagłowska. 21 marca 2020 urodził im się syn Henryk Szyc-Nagłowski.

</doc>
<doc id="181247" url="https://pl.wikipedia.org/wiki?curid=181247" title="Czas (językoznawstwo)">
Czas (językoznawstwo)

Czas – kategoria językowa określająca w czasie czynność, zjawisko lub stan, o których mowa w zdaniu.
Czas, wraz z trybem, aspektem, stroną i osobą, jest charakterystyczny dla czasownika, zwłaszcza w językach indoeuropejskich.
Czasu często nie daje się łatwo przełożyć z jednego języka na drugi. Mimo istnienia we wszystkich językach prostego czasu teraźniejszego zakres jego użycia może podlegać znaczącym wahaniom, np. język hiszpański używa go w celu opisania czynności właśnie trwających, podczas gdy angielski stosuje go do ogólnego scharakteryzowania jakiegoś wydarzenia, a w języku japońskim czas ten należałoby raczej nazwać „nieprzeszłym”, gdyż wyraża także przyszłe zdarzenia.
Swoje odbicie w formach czasu i trybu może znaleźć m.in. stopień pewności mówcy do przekazywanej informacji, częstotliwość wykonywanej czynności, jej trwanie lub zakończenie, a nawet to, czy była poznana osobiście, czy zasłyszana. Prowadzi to do powstawania nowych teorii, różnie określających liczbę czasów w danym języku.
W językoznawstwie wyróżnia się zazwyczaj następujące czasy:
Powyższe zestawienie charakterystyczne jest jednak przede wszystkim dla języków indoeuropejskich (z zastrzeżeniem, że nie każdy język tej rodziny dysponuje wszystkimi czasami z listy). Istnieją też jednak języki o zupełnie odmiennym systemie czasów, takie jak np. język hopi, długo uznawany za język zupełnie pozbawiony czasów, ostatnio zwraca się jednak w jego przypadku uwagę na opozycję kategorii gramatycznej subiektywności i obiektywności w opisie zdarzeń jako na system analogiczny do czasowego. Języki izolujące (np. chiński) do określenia czasu wykorzystują natomiast przysłówki.
Tradycyjne (oparte na analizie języków indoeuropejskich) rozumienie kategorii czasu bywa zatem mało użyteczne w przypadku języków spoza tej rodziny.
Język polski.
W języku polskim występują trzy czasy:
Podział czasu przyszłego na prosty i złożony bywa jednak w polszczyźnie kwestionowany z uwagi na fakt, że w pierwszym występują tylko czasowniki dokonane, w drugim tylko niedokonane – są to więc raczej różne sposoby budowania jednego czasu przyszłego dla czasowników o różnych aspektach. Z drugiej strony za wyróżnieniem dwóch czasów przyszłych przemawia ich różna konstrukcja (w szczególności użycie czasownika posiłkowego w czasie złożonym, którego brak w czasie prostym).
Natomiast w czasie przeszłym czasowniki o różnych aspektach nie tworzą odrębnych form gramatycznych (np. czasowniki "pisać" i "napisać" przyjmują w czasie przeszłym formy identycznie pod względem fleksyjnym).
Czas zaprzeszły istniał w dawnej polszczyźnie i dziś w mowie potocznej jest nieużywany. W języku pisanym i uroczystym bywa stosowany w sytuacjach szczególnych, dla podkreślenia uprzedniości czasowej danego zdarzenia np. "Rozmawiałem z człowiekiem, którego spotkałem był w teatrze" (czasownik "spotkałem był" dotyczy zdarzenia wcześniejszego, nierównoczesnego).
Język angielski.
Angielski ma tylko dwa czasy morfologiczne: teraźniejszy (lub nie-przeszły), jak w "He goes"(On idzie), i przeszły (lub przedterminowy), jak w "He went"(On poszedł). Nie-przeszłość zwykle odnosi się do teraźniejszości, ale czasem do przyszłości (jak w "bus leaves tomorrow" (autobus odjeżdża jutro)). (Czasami jednak odwołuje się do przeszłości w tak zwanej teraźniejszości historycznej).
Konstrukcje z czasownikami posiłkowymii "will" (będzie) i "shall" (powinno) odnoszą się także do przyszłości (chociaż mają również inne zastosowania); są one często określane jako czas przyszły angielski. Rzadziej formy z czasownikami posiłkowymi „would” (końcówka -by) i (rzadziej) „should” (powinno) są opisywane jako czas względny, przyszłość w przeszłości który na polski tłumaczy w trybie przypuszczającym. (Te same formy są używane dla warunkowego nastroju i dla różnych innych znaczeń.)
Teraźniejszość i przeszłość są rozróżniane przez formę czasownika, używając albo przegłosu (sing (s) ~ sang), albo imiesłowu (walk (s) ~ walked).
Angielski ma również ciągły (progresywny) aspekt i aspekt dokonany; razem tworzą cztery typy aspektowe: proste, ciągłe, dokonany i dokonany ciągły. Każdy z nich może łączyć się z czasami, tworząc duży zestaw różnych konstrukcji, głównie obejmujących jeden lub więcej czasowników pomocniczych wraz z imiesłowem lub bezokolicznikiem:

</doc>
<doc id="181251" url="https://pl.wikipedia.org/wiki?curid=181251" title="Siekierz">
Siekierz

Siekierz – herb szlachecki.
Najwcześniejsze wzmianki.
Dom w Litwie dawny SIEKIERZÓW tego herbu używają.
Byli wieku mego:
SIEKIERZ.
Ma być w polu czyrwonym strzała z ielcami abo krzyżem, z końcem rozdartym y nazad załamanym; w hełmie trzy pióra strusie.
Pod tym kleynotem od w.x.L. nadanym, kładzie x. Okolski Siekierzów Zienkowiczow, których tu liczę.
Insze domy inaczey kładą załamanie rozdartey strzały, takim sposobem:
Tego kleynotu w w.x.L. vżywaią
KIMBAR
WOŁK
ZIENKIEWICZ CICHINSKI
SIEKIERZ v. SIEKIERZYŃSKI ob. CHWIETKOWICZ h. SIEKIERZ, 1580
Herbowni.
Bienicki (odm.), Burzecki (odm.), Chwetkowicz, Chwietkowicz, Cichiński (odm.), Cichyński (odm.), Fenikowski, Kimbar (odm.), Kombar, Kuczek, Leszczełowski, Leszczeński, Norucki, Perehorski, Peretruski, Siekierz, Siła, Skibiński, Szykier, Wołk (odm.), Zienkiewicz, Zienkiewicz – Cichyński (odm.), Zienkowicz,

</doc>
<doc id="181252" url="https://pl.wikipedia.org/wiki?curid=181252" title="Cichiński">
Cichiński

Cichiński – odmiana herbu szlacheckiego Siekierz.
Opis herbu.
W polu czerwonym między półksiężycem złotym z prawej a górną połową podkowy srebrnej z lewej strony, strzała srebrna, w połowie przekrzyżowana, w opierzeniu rozdarta. Klejnot trzy pióra strusie.
Herbowni.
Cichiński, Cichyński, Zienkiewicz – Cichyński

</doc>
<doc id="181254" url="https://pl.wikipedia.org/wiki?curid=181254" title="Bełty II">
Bełty II

Bełty II ("Jodzieszko") – polski herb szlachecki odmiana herbu Bełty.
Opis herbu.
Opis zgodnie z klasycznymi regułami blazonowania:
W polu czerwonym dwa bełty srebrne w krzyż skośny, piórami w lewo. 
Klejnot: trzy pióra strusie.
Herbowni.
Jodzieszko, Kierdey, Radziwonowski.

</doc>
<doc id="181255" url="https://pl.wikipedia.org/wiki?curid=181255" title="Hoppe">
Hoppe

Hoppe – herb szlachecki.
Najwcześniejsze wzmianki.
Nobitacja nadana Izraelowi Hoppe, burgrabiemu elbląskiemu 23.02.1637r. przez Władysława IV.
Herbowni.
Jedna rodzina herbownych (herb własny):
Hoppe.

</doc>
<doc id="181256" url="https://pl.wikipedia.org/wiki?curid=181256" title="Księstwo Antiochii">
Księstwo Antiochii

Księstwo Antiochii – państwo założone przez krzyżowców podczas I wyprawy krzyżowej na terenie obecnej Turcji i Syrii.
Początki.
Po przejściu wojsk I Wyprawy krzyżowej przez Anatolię Baldwin z Boulogne i Tankred podążyli na wschód, gdzie Baldwin utworzył Hrabstwo Edessy, główna armia krzyżowców skierowała się na południe i przystąpiła do oblężenia Antiochii. Boemund z Tarentu dowodził oblężeniem od października 1097. Oblężenie przeciągało się, zimą głód zmusił krzyżowców do zjadania własnych koni, a nawet zdarzały się wśród nich przypadki kanibalizmu. Boemund zdołał jednak nakłonić antiocheńczyka imieniem Firuz, byłego chrześcijanina, do wpuszczenia krzyżowców do miasta. Nastąpiło to 3 czerwca 1098 i zakończyło się masakrą muzułmańskich mieszkańców.
Cztery dni później przybyła muzułmańska armia z Mosulu, dowodzona przez atabega Kurbughę, która rozpoczęła oblężenie miasta. Aleksy I Komnen, cesarz bizantyński, który wyruszył, by wspomóc krzyżowców, zawrócił, gdy dowiedział się, że miasto jest oblężone przez muzułmanów. Mimo to zagłodzeni niemal na śmierć i skrajnie zdesperowani krzyżowcy, zaproponowali Kurbudze bitwę pod murami miasta. Kurbugha, sądząc, że ma zwycięstwo w kieszeni, zachował się honorowo i pozwolił krzyżowcom spokojnie wyjść z miasta i ustawić się w szyku na polu bitwy. Wszyscy krzyżowcy walczyli pieszo, gdyż ich konie już dawno padły, co się jednak paradoksalnie okazało ich wielką siłą. Krzyżowcami dowodził Boemund, który zorganizował ich wszystkich w jedną dużą falangę pieszą, która mimo wielkich strat przemaszerowała przez pole bitwy i szybko zdobyła obóz Kurbughi. Pożar obozu wywołał panikę wśród Turków i ich odwrót, mimo że wciąż mogli wygrać bitwę. Bitwa kosztowała jednak krzyżowców ogromne straty – zostali w niej wybici niemal wszyscy Normanie, którzy stanowili czoło pieszej falangi. Istotną rolę w bitwie odegrała Święta Włócznia, którą miał być przebity bok Chrystusa, a która została odnaleziona w katedrze antiocheńskiej i uznana za Znak Boży sprzyjający krzyżowcom.
Po zwycięstwie Boemund ogłosił się księciem Antiochii.
Wczesna historia.
W bitwie w 1100 Boemund został pojmany, a jego siostrzeniec Tankred został regentem. Tankred poszerzył księstwo, zdobywając miasta Tarsus i Latakia należące do Bizancjum. Boemund, zwolniony w 1103, powierzył władzę Tankredowi ponownie w 1105, kiedy udał się do Włoch żeby zrekrutować więcej wojska. Zaatakował przy ich użyciu Bizancjum w 1107, ale w 1108 został pokonany pod Dyrrachium i zmuszony przez cesarza Aleksego do podpisania traktatu, z którego wynikało, że do śmierci Boemunda księstwo będzie lennem cesarstwa, po niej zaś powróci pod bezpośrednią władzę cesarzy. Boemund walczył także z bejem Aleppo przy pomocy Baldwina i Joscelina z Edessy. Kiedy Baldwin i Joscelin zostali pojmani, Tankred został regentem Edessy. Boemund wrócił do Włoch, gdzie zmarł w 1111 r.
Aleksy I domagał się od Tankreda przyłączenia Księstwa Antiochii do Bizancjum, ale Tankred uzyskał wsparcie Hrabstwa Trypolisu oraz Królestwa Jerozolimskiego i udało się utrzymać niezależność. Tankred zmarł w 1112 władzę przejął nieletni Boemund II, regentem został siostrzeniec Tankreda Roger z Salerno, który odparł najazdy Wielkich Seldżuków zadając im w roku 1115 druzgocąca klęskę w bitwie pod Danis.
28 czerwca 1119 Roger poległ w bitwie pod Sarmadą (zwaną bitwą na Krwawym Polu) i regentem został Baldwin II. Boemund II poślubił córkę Baldwina II Alicję i rządził tylko 4 lata. Po jego śmierci księstwo odziedziczyła jego córka Konstancja, a Baldwin II ponownie pełnił rolę regenta do 1131. Po jego śmierci regentem został Fulko. W 1136 10-letnia Konstancja poślubiła 36-letniego Rajmunda z Poitiers. Rajmund zaatakował bizantyjską Cylicję. W wyniku konfliktu cesarz Jan II Komnen w 1138 zmusił Rajmunda do ślubowania posłuszeństwa, ale interwencja Joscelina II spowodowała odwrót Jana II. Jan II planował podbój wszystkich państw krzyżowców do 1142, ale jego śmierć przerwała realizację tych zamiarów.
Wpływy bizantyjskie i ormiańskie.
Po upadku Edessy w 1144, Antiochia została zaatakowana przez Nur ad-Dina. Większość księstwa została podbita, a Rajmund poległ w bitwie pod Inab w 1149. W 1153 Konstancja poślubiła Renalda de Châtillon. Renald popadł jednak w konflikt z Bizancjum. W wyniku tego w 1159 Manuel I Komnen przybył do księstwa, aby przejąć władzę.
Renald został pojmany przez muzułmanów w 1160 i regentem został łaciński patriarcha Antiochii. Renald został wypuszczony w 1176, jednak nigdy nie powrócił do Antiochii. W międzyczasie, Manuel poślubił córkę Konstancji Marię, ale w 1163 władzę przejął jej syn Boemund III. Boemund III w 1164 został pojmany przez Nur ad-Dina i powrócił do księstwa w 1165. Poślubił jedną z siostrzenic Manuela, która ustanowiła prawosławny patriarchat w mieście.
Dzięki pomocy flot z włoskich miast Antiochia przetrwała najazd Saladyna na Królestwo Jerozolimskie.
Upadek.
Sułtan egipskich mameluków Bajbars zdobył Antiochię w 1268 roku, kończąc tym samym 170-letnią historię księstwa Antiochii.

</doc>
<doc id="181259" url="https://pl.wikipedia.org/wiki?curid=181259" title="Edward Fierich">
Edward Fierich

Edward Fierich (ur. 12 sierpnia 1817 w Samborze, zm. 13 listopada 1896 w Krakowie) – prawnik polski, profesor i rektor Uniwersytetu Jagiellońskiego.
Życiorys.
Był synem Traugotta zarządcy dóbr kameralnych w Samborze i Anny Pauliny z Münnichów (1786 – 6 VIII 1851), kształcił się we Lwowie; w 1839 ukończył studia na Wydziale Prawa Uniwersytetu Lwowskiego. W latach 1839-1846 praktykował we lwowskiej Prokuratorii Skarbu. W 1845 obronił na Uniwersytecie Lwowskim doktorat z prawa. Pracował w administracji państwowej. W 1850 uzyskał nominację na profesora zwyczajnego UJ. Prowadził wykłady z postępowania cywilnego i prawa administracyjnego austriackiego, a dodatkowo także z prawa handlowego i wekslowego. Czterokrotnie pełnił funkcję dziekana Wydziału Prawa (1852–1859, 1866/1867, 1876/1877 i 1885/1886), a w roku akademickim 1872/1873 był rektorem. Od 1873 członek Komisji Prawniczej Akademii Umiejętności. W 1854 został odznaczony Orderem Franciszka Józefa. W 1888 uzyskał szlachectwo II stopnia, z tytułem "Ritter". W 1890 przeszedł na emeryturę.
Miał opinię dobrego wykładowcy, cieszył się popularnością zarówno wśród nauczycieli akademickich, jak i studentów. Ogłosił kilka prac naukowych, m.in. "O ważności zobowiązania wekslowego z podpisem przez pełnomocnika położonym" (1863), "Powszechny kodeks handlowy wraz z ustawą, wprowadzającą go w życie i wszelkimi postanowieniami doń się odnoszącymi, bądź uzupełniającymi, bądź objaśniającymi" (1869).
Z małżeństwa z Ksawerą Kołodziejską miał dwóch synów, przyszłych profesorów prawa UJ – Franciszka i przedwcześnie zmarłego Maurycego (1856-1889). Pochowany został w grobowcu rodzinnym na krakowskich Rakowicach (kwatera Ab zach.)

</doc>
<doc id="181260" url="https://pl.wikipedia.org/wiki?curid=181260" title="Czas (ujednoznacznienie)">
Czas (ujednoznacznienie)



</doc>
<doc id="181263" url="https://pl.wikipedia.org/wiki?curid=181263" title="Frejberg">
Frejberg

Frejberg ("Freyberg") – herb szlachecki.
Opis herbu.
W słup, w polu I błękitnym - pół słońca złotego i dwie sześcioramienne gwiazdy złote, w II srebrnym - kotwica czarna, błękitnym sznurkiem okręcona. Klejnot: trzy strusie pióra. Labry: błękitne, podbite z prawej strony srebrem, z lewej złotem.
Najwcześniejsze wzmianki.
Nadany w 1839 przez cesarza Mikołaja I.
Herbowni.
Frejberg (Freyberg).

</doc>
<doc id="181264" url="https://pl.wikipedia.org/wiki?curid=181264" title="Ludwik IV Bawarski">
Ludwik IV Bawarski

Ludwik IV Bawarski, Ludwik IV Wittelsbach (ur. 1282/1287 w Monachium, zm. 11 października 1347 w Puch k. Fürstenfeldbruck) – książę Bawarii od 1294, hrabia Palatynatu od 1329, król niemiecki od 1314, cesarz rzymski od 1328. Był pierwszym królem i cesarzem rzymskim z rodu Wittelsbachów.
Konflikt z Habsburgami.
Ludwik Bawarski był synem księcia Górnej Bawarii Ludwika II Mocnego Wittelsbacha i jego trzeciej małżonki Matyldy Habsburg, młodszym bratem Rudolfa I. Osierocony po wczesnej śmierci rodziców, dopiero w 1310 roku otrzymał należny mu nadział po ojcu. Teren Bawarii był wówczas miejscem sporu między Wittelsbachami a Habsburgami. W 1313 roku Ludwik pokonał wojska habsburskie w bitwie pod Gammelsdorf, w konsekwencji Wittelsbachowie rozszerzyli obszar panowania o Dolną Bawarię. Ten sukces wydawał się Luksemburgom najlepszą rekomendacją dla Ludwika jako kontrkandydata do tronu po zmarłym w 1313 roku Henryku VII przeciw Fryderykowi Pięknemu. Rywalizacja Habsburgów z Wittelsbachami osiągnęła swoje apogeum w podwójnej elekcji w 1314 roku i dwóch koronacjach królewskich, a w rezultacie pogrążyło to Rzeszę na osiem lat w zamęcie wojny domowej. Za Ludwikiem opowiedzieli się: arcybiskup Moguncji Piotr z Aspeltu, król Czech Jan Luksemburski, arcybiskup Trewiru Baldwin Luksemburski, margrabia brandenburski Waldemar Wielki oraz książę Saksonii-Lauenburga Jan II. Po stronie Fryderyka stanęli: arcybiskup Kolonii Henryk z Virneburga, brat i rywal Ludwika, palatyn reński i książę Górnej Bawarii Rudolf I Wittelsbach, obalony król Czech Henryk Karyncki oraz książę Saksonii-Wittenbergii Rudolf I, który pretendował do saskiej godności elektorskiej przeciw Janowi II z Lauenburga. Ostateczna konfrontacja reprezentantów zwalczających się dynastii miała miejsce pod Mühldorf w 1322 roku, gdzie górą byli Wittelsbachowie.
Konflikt z papieżem.
Ludwik od początku ubiegał się o papieską aprobatę, ale Rzym przyjął neutralną postawę wobec walki Habsburgów z Wittelsbachami, co więcej usiłował wykorzystać spór o tron w Rzeszy w celu ograniczenia wpływów cesarstwa na terenie Italii. W 1316 Ludwik koronował się w katedrze w Akwizgranie na króla niemieckiego. Gdy władca, utwierdziwszy się na tronie podjął starania o przywrócenia praw Rzeszy w Italii, papież Jan XXII wszczął przeciw niemu proces kanoniczny. Powodem było rzekome wspieranie heretyków przez Ludwika. Ponadto papież ekskomunikował monarchę. W odpowiedzi na to Ludwik IV złożył w 1324 apelację w Sachsenhausen, odrzucając prawowierność papieża i w celu rozpatrzenia tej sprawy obwieścił zwołanie soboru powszechnego. Sobór potępił papieża z powodu nadużywania władzy oraz wykorzystywania kar kościelnych dla osobistych korzyści. Konflikt króla z głową Kościoła był powodem zmiany polityki Ludwika wobec Habsburgów. W celu wzmocnienia swojej pozycji wobec papiestwa w 1325 w Monachium miało miejsce spotkanie Ludwika IV z Fryderykiem Pięknym, w wyniku tego układu król Niemiec przyznał Habsburgom wszystkie nabytki z czasów wojny. Fryderyk został uznany za współregenta.
Konflikt króla z papieżem nie utrudnił bynajmniej ubiegania się Ludwika Bawarskiego o tron cesarski. Już w 1323 w celach prewencyjnych posłał swoje wojska aby broniły Lombardii przed Królestwem Neapolu, które było najmocniejszym obok Francji sojusznikiem papieża. W maju 1326 w Mediolanie koronował się na króla Italii żelazną koroną Longobardów. Dwa lata później podjął wyprawę do Rzymu, gdzie w styczniu 1328 roku przyjął koronę cesarstwa rzymskiego z rąk przedstawiciela wpływowego rodu Colonna Sciarra Colonny, z "woli ludu" a nie z woli papieża. Usunął z urzędu Jana XXII i powołał antypapieża Mikołaja V. Powtórzono ceremonię koronacji, a pozycja cesarza na arenie politycznej wzrosła na tyle, że w 1338 zjazd elektorów w Rhense uznał, iż wybrany przez nich król i cesarz nie potrzebuje aprobaty papieża, urzędującego zresztą wówczas w Awinionie (zob. niewola awiniońska).
Na ten czas przypada umocnienie pozycji Wittelsbachów, na terenie Europy. Ich nową rezydencją zostało Monachium, które stało się największym miastem Bawarii. Wewnętrzna polityka cesarza zakładała wzmocnienie dziedzicznych posiadłości i budowaniu o nie pozycji monarchy w Rzeszy. Umacniał pozycję wolnych miast Rzeszy, oraz rycerstwa. Polityka dynastyczna oparta na małżeństwach wzbogaciła dynastię Ludwika IV o Tyrol, Fryzję, Holandię, oraz Brandenburgię, którą nadał w lenno swojemu synowi Ludwikowi. Ludwik IV znany był również jako mecenas kultury i sztuki. Jedną z ważniejszych fundacji było opactwo w Ettal poświęcone 28 kwietnia 1330 czy Alter Hof w Monachium. Wśród notabli i intelektualistów rezydujących na dworze władcy byli filozofowie tacy jak Michał z Ceseny, Marsyliusz z Padwy i William Ockham.
Konflikt z Luksemburgami.
Polityka Ludwika IV nie spotkała się z pełną aprobatą wśród książąt niemieckich. W latach czterdziestych nastąpiło zerwanie układów z Luksemburgami. Wśród powodów takiej sytuacji był fakt, iż Ludwik Bawarski unieważnił małżeństwo Jana Henryka Luksemburskiego z dziedziczką Tyrolu, Małgorzatą Maultasch, i zaślubił ją z własnym synem Ludwikiem V Brandenburskim. Nowy papież Klemens VI żądał wyboru nowego króla, co zaaprobowali Luksemburgowie. W wyniku tego za życia Ludwika wybrano Karola IV na antykróla, którego koronacja odbyła się w bońskiej katedrze.
Cesarz zmarł w 1347 roku. Synowie Ludwika wspierali w walce o koronę Günthera ze Schwarzburga, rywala Karola IV, lecz po jego wczesnej śmierci w 1349 roku dominacja Luksemburgów w Niemczech została uznana przez Wittelsbachów.
Małżeństwa i potomstwo.
Pierwszą żoną Ludwika IV w 1309 r. została Beatrycze, córka Bolka I Surowego, księcia świdnickiego. Ich dziećmi byli:
Drugą żoną w 1324 r. została Małgorzata II z Hainaut, córka Wilhelma I Dobrego, hrabiego Hainaut i Joanny Walezjuszki, siostry Filipa VI.
Ich dziećmi byli:

</doc>
<doc id="181271" url="https://pl.wikipedia.org/wiki?curid=181271" title="Proroctwo">
Proroctwo



</doc>
<doc id="181272" url="https://pl.wikipedia.org/wiki?curid=181272" title="Język buriacki">
Język buriacki

Język buriacki (буряад хэлэн, "buriaad helen") – język Buriatów, należący do podrodziny języków mongolskich. Większość użytkowników języka zamieszkuje w autonomicznej republice Buriacji na terenie Federacji Rosyjskiej. Oprócz odmiany używanej w Rosji istnieją również odmiany języka używane w Chinach i Mongolii.
Większość użytkowników języka buriackiego w Rosji posługuje się także językiem rosyjskim, który ma w kraju status urzędowego.
Bywa opisywany jako dialekt języka mongolskiego. Nie jest jednak dobrze wzajemnie zrozumiały z chałcha-mongolskim, służącym jako język urzędowy niepodległej Mongolii.
Alfabet.
Współczesny alfabet buriacki składa się z 36 liter.

</doc>
<doc id="181274" url="https://pl.wikipedia.org/wiki?curid=181274" title="Maybach SW35">
Maybach SW35

Maybach SW35 − samochód produkowany od 1935 do 1936 roku przez firmę Maybach. 
Wyposażony był w 3,5 litrowy silnik.
Silnik.
Type: S-6 SOHC

</doc>
<doc id="181277" url="https://pl.wikipedia.org/wiki?curid=181277" title="Ryan Giggs">
Ryan Giggs

Ryan Joseph Giggs (ur. 29 listopada 1973 w Cardiff jako Ryan Joseph Wilson) – walijski trener piłkarski i piłkarz Manchesteru United. Najbardziej utytułowany brytyjski piłkarz w historii. 
Nominalnie był lewym pomocnikiem, ale mógł też grać na pozycji lewoskrzydłowego, środkowego pomocnika czy też cofniętego napastnika. Najlepszy piłkarz w Anglii sezonu 2008/09. 1 lutego 2011 roku został wybrany piłkarzem wszech czasów Manchesteru United. Od 15 stycznia 2018 selekcjoner reprezentacji Walii w piłce nożnej. Oficer Orderu Imperium Brytyjskiego (OBE).
Życiorys.
Początki kariery.
Ryan Giggs urodził się w roku 1973 jako syn Lynne Giggs oraz Danny’ego Wilsona. Jego ojciec był rugbystą. W wieku siedmiu lat przeprowadził się do Manchesteru. Dwa lata później w czasie gry w piłkę został zauważony przez scouta Manchesteru City i Giggs rozpoczął grę w Deans. Następnie zaczął grać w Salford Juniors. W jednym z meczów tego zespołu zdobył sześć bramek. W roku 1985 rozpoczął treningi w szkółce piłkarskiej Manchesteru City, gdzie jego trenerem był Denis Schofield. W grudniu 1986 roku został zaproszony na testy do Manchesteru United, któremu kibicował jako dziecko. Uczęszczał do szkoły Moorside High w Manchesterze.
Manchester United.
W wieku 16 lat Giggs podpisał amatorski kontrakt z Manchester United, a 30 listopada 1990, tuż po 17. urodzinach – profesjonalny. Zadebiutował w lidze 2 marca 1991, w meczu na Old Trafford przeciwko Evertonowi, kiedy to wszedł na boisko za Denisa Irwina. Jego debiut w wyjściowej jedenastce nastąpił jeszcze w tym samym sezonie w derbach Manchesteru. Strzelił wówczas jedyną bramkę meczu. Poprzez kontuzję Lee Sharpe’a na początku sezonu 1991/1992 Giggs otrzymał szansę regularnej gry w pierwszej drużynie. 29 kwietnia 2009 w półfinałowym meczu Ligi Mistrzów z Arsenalem Ryan Giggs odnotował osiemsetny występ w barwach United.
Podczas swojej gry dla "Czerwonych Diabłów" Giggs zdobył wszystkie krajowe trofea: Puchar Ligi Angielskiej w 1992, 2006, 2009, Mistrzostwo Anglii w 1993, 1994, 1996, 1997, 1999, 2000, 2001, 2003, 2007, 2008, 2009, 2011 i 2013 oraz cztery Puchary Anglii w 1994, 1996 i 1999, 2004 roku. W latach 1999 i 2008 świętował wraz z drużyną zdobycie najbardziej prestiżowego klubowego trofeum na świecie – Pucharu Europy.
Przed rozpoczęciem sezonu 2001/2002 Giggs podpisał nowy, pięcioletni kontrakt z Manchester United, ucinając wszelkie spekulacje o jego odejściu z Old Trafford. 10 dni później, w meczu przeciwko Coventry City, Giggs strzelił gola, który ostatecznie zatwierdził siódmy mistrzowski tytuł mistrza Premiership dla jego drużyny.
Ryan Giggs świętował jubileusz 10-lecia gry w pierwszej drużynie Manchesteru United w towarzyskim meczu ze szkockim Celtikiem Glasgow rozegranym na Old Trafford 1 sierpnia 2001. W piątek, 23 sierpnia 2002 Giggs strzelił swoją setną bramkę w barwach Manchesteru United, zapewniając remis 2:2 w meczu z Chelsea na Stamford Bridge. Natomiast 29 września 2009 na Old Trafford strzelił swoją sto pięćdziesiątą bramkę w barwach Manchesteru United w meczu Ligi Mistrzów z VfL Wolfsburg.
16 stycznia 2011 roku, w 23 kolejce spotkań Premiership zagrał 600 mecz w lidze. Manchester United zmierzył się wtedy z Tottenhamem Hotspur, a mecz zakończył się remisem.
W lutym 2012 roku w wieku 38 lat podpisał umowę przedłużającą jego pobyt w klubie o kolejny rok. 4 lipca 2013 roku decyzją Davida Moyesa Giggs dołączył do sztabu szkoleniowego Manchesteru United jako grający trener, pozostając czynnym zawodnikiem. Sam Giggs powiedział, że niedługo planuje zrobienie licencji trenerskiej UEFA Pro.
22 kwietnia 2014 roku Ryan Giggs objął funkcję tymczasowego menadżera „Czerwonych Diabłów” po zwolnieniu Davida Moyesa, a jego asystentem został Paul Scholes.
Po objęciu przez Louisa van Gaala funkcji menadżera Manchesteru United został jego asystentem. 23 maja 2016 roku po zwolnieniu Louisa van Gaala przestał pełnić rolę asystenta w klubie.
Puchar Europy 2008.
W nocy z 21 na 22 maja 2008, w zwycięskim dla Manchester United finale w Moskwie, Giggs został rekordzistą w liczbie rozegranych meczów dla "Czerwonych Diabłów". Jednocześnie zdobył drugi w swojej karierze Puchar Europy. W czasie konkursu rzutów karnych był skutecznym egzekutorem „jedenastki”.
Reprezentacja Walii.
Giggs stał się najmłodszym piłkarzem pierwszej reprezentacji Walii, kiedy to wszedł na boisko w meczu przeciwko Niemcom w wieku 17 lat i 321 dni. Od tej pory był podstawowym zawodnikiem drużyny, grając dla niej przez 16 lat i strzelając w tym czasie 13 bramek. 30 lipca 2008 Giggs zdecydował o zakończeniu kariery reprezentacyjnej. Kapitan Wielkiej Brytanii Na IO 2012.
15 stycznia 2018 roku został selekcjonerem reprezentacji Walii. 20 czerwca 2022 zrezygnował ze stanowiska w związku z zarzutami o pobicie i przemoc wobec swojej byłej partnerki.
Życie prywatne.
Jego ojciec Danny Wilson był rugbystą. Chociaż został ochrzczony jako Ryan Joseph Wilson, przyjął nazwisko panieńskie swojej matki z powodu rozwodu rodziców. Jest żonaty ze Stacey Cooke (ślub 7 września 2007) i ma dwójkę dzieci: córkę Liberty (ur. 10 kwietnia 2003) i syna Zacha (ur. 1 października 2006).

</doc>
<doc id="181278" url="https://pl.wikipedia.org/wiki?curid=181278" title="Michel Platini">
Michel Platini

Michel François Platini (ur. 21 czerwca 1955 w Jœuf) – francuski piłkarz, trener i działacz sportowy pochodzenia włoskiego.
Uważany jest za jednego z najlepszych i najbardziej wszechstronnych piłkarzy w historii. Był zawodnikiem m.in. AS Nancy, AS Saint-Étienne oraz przez pięć lat Juventusu, z którym w tym czasie zdobył dwa mistrzostwa Włoch, Puchar Włoch, Puchar Mistrzów, Puchar Zdobywców Pucharów i Puchar Interkontynentalny oraz indywidualnie trzykrotnie Złotą Piłkę dla najlepszego piłkarza Europy. Z reprezentacją Francji, w której barwach rozegrał 72 mecze, brał udział w trzech turniejach o mistrzostwo świata oraz (w 1984) triumfował w mistrzostwach Europy (został także królem strzelców tej imprezy). W latach 1988–1992 był selekcjonerem drużyny narodowej. Od połowy lat 90 zasiada we władzach UEFA. Funkcję prezydenta tej organizacji pełnił od 26 stycznia 2007 do 21 grudnia 2015, kiedy to został zawieszony przez FIFA na 8 lat.
Kariera piłkarska.
Piłkarską karierę zaczynał w lokalnych klubach Quiestede i Jœuf. W 1971 roku Platini był bliski przejścia do FC Metz jednak do transferu ostatecznie nie doszło z powodu zdiagnozowania niewydolności serca przez lekarza nowego potencjalnego klubu Francuza. Przełomem w jego karierze było przejście w wieku osiemnastu lat do AS Nancy, z którym w 1978 zdobył swoje pierwsze cenne trofeum – Puchar kraju. Rok później grał już w AS Saint-Étienne, który na początku lat 80., także dzięki Platiniemu, odnosił swoje największe sukcesy. To z Saint-Étienne Michel wywalczył w 1981 swój jedyny tytuł mistrza Francji.
Po udanym Mundialu 1982 (Francja przegrała w meczu o trzecie miejsce z Polską) o Platiniego upomniał się Juventus F.C., przeżywający wówczas pod wodzą Giovanniego Trapattoniego okres piłkarskiego rozkwitu. Przez kolejnych pięć lat (w tym trzy wraz z Polakiem Zbigniewem Bońkiem) stanowił o ofensywnym obliczu drużyny, z którą zdobył wszystkie najważniejsze europejskie trofea. W połowie lat 80. był liderem reprezentacji Francji, która w 1984 wywalczyła swój pierwszy tytuł mistrza Europy.
Platini zakończył swoją piłkarską karierę w 1987, w wieku trzydziestu dwóch lat.
Sukcesy piłkarskie.
W reprezentacji Francji rozegrał 72 mecze (49 jako kapitan) i strzelił 41 goli, zdobył mistrzostwo Europy w 1984 oraz startował w Mistrzostwach Świata 1978 (faza grupowa), 1982 (IV miejsce) i 1986 (III miejsce).
Za wybitne osiągnięcia sportowe w 1985 został odznaczony przez prezydenta Francji Legią Honorową V klasy, a w 1988 IV klasą tego orderu.
Kariera szkoleniowa.
Pod koniec 1988 przejął od Henriego Michela stery reprezentacji. Kariera selekcjonera, trwająca cztery lata, przyniosła Platiniemu wiele rozczarowań, z których największe – niezakwalifikowanie się na Mundial 1990 i słaby występ na Euro 1992 – na dobre zniechęciło go do pracy szkoleniowej.
Kariera działacza piłkarskiego.
Od połowy lat 90. był prominentnym działaczem Unii Europejskich Związków Piłkarskich (UEFA). W latach 1993–1998 był przewodniczącym komitetu organizacyjnego mistrzostw świata. W 2005 roku ogłosił to, że w następnym wyborach będzie ubiegał się o funkcję prezydenta tej organizacji. 26 stycznia 2007 roku podczas XXXI zjazdu Unii Europejskich Związków Piłkarskich został wybrany na stanowisko prezydenta tej organizacji. Zastąpił Szweda Lennarta Johanssona. 21 grudnia 2015 został zawieszony przez władze Międzynarodowej Federacji Piłki Nożnej (FIFA) na okres 8 lat za przyjęcie znaczących środków finansowych od innego działacza Międzynarodowej Federacji Piłki Nożnej Josepha Blattera.

</doc>
<doc id="181281" url="https://pl.wikipedia.org/wiki?curid=181281" title="Jan Tomaszewski (piłkarz)">
Jan Tomaszewski (piłkarz)

Jan Tomaszewski (ur. 9 stycznia 1948 we Wrocławiu) – polski piłkarz występujący na pozycji bramkarza, reprezentant Polski, trener, polityk, działacz piłkarski i publicysta sportowy. Poseł na Sejm VII kadencji.
Uważany za jednego z najlepszych polskich bramkarzy w historii. Reprezentował barwy Gwardii Wrocław, Śląska Wrocław, Legii Warszawa, ŁKS-u Łódź, Beerschot VAC oraz Hércules CF. W latach 1999–2012 członek Klubu Wybitnego Reprezentanta. Z reprezentacją Polski dwukrotnie uczestniczył w mistrzostwach świata (1974 – 3. miejsce, 1978) oraz w Letnich Igrzyskach Olimpijskich 1976 w Montrealu (srebrny medal).
Życiorys.
Kariera piłkarska (klubowa).
Karierę piłkarską zaczynał w 1960 w trampkarzach Śląska Wrocław. Po kilku latach trafił do juniorów Gwardii Wrocław, których trenował jego krewny. Drużyna miała problem z bramkarzami, występujący dotąd jako pomocnik Jan Tomaszewski zgodził się spróbować zagrać na nowej pozycji. Grając w seniorach Gwardii, zwrócił uwagę trenera Śląska Franciszka Głowackiego, który ściągnął go do tego klubu. W barwach WKS zadebiutował 18 sierpnia 1968 w ówczesnej ekstraklasie, zastępując Klausa Masselego w drugiej połowie przegranego 3:1 meczu wyjazdowego z Odrą Opole. Wkrótce został podstawowym bramkarzem zespołu (25 meczów), który w sezonie 1968/1969 zajął 13. miejsce i tym samym spadł z ligi. Jan Tomaszewski z klubu odszedł w trakcie sezonu 1970/1971.
Następnie został zawodnikiem Legii Warszawa, w której z czasem zastąpił w podstawowym składzie Władysława Grotyńskiego. W sezonie 1970/1971 zdobył z klubem wicemistrzostwo Polski. Z powodu słabych występów na początku sezonu 1971/1972 stracił miejsce w podstawowym składzie na rzecz Piotra Mowlika, zdobył wówczas zajął z klubem 3. miejsce w ekstraklasie oraz dotarł do finału Pucharu Polski. Po sezonie 1971/1972 oraz rozegraniu 19 meczów ligowych odszedł z zespołu.
Następnie podpisał kontrakt z ŁKS-em Łódź, w którym dzięki znakomitym występom udało mu się wywalczyć pozycję jednego z najlepszych polskich bramkarzy oraz wrócić do reprezentacji Polski. 29 września 1973 w wygranym 2:0 meczu wyjazdowym z Odrą Opole strzelił swoją jedyną bramkę w ekstraklasie, pokonując w 79. minucie z rzutu karnego Andrzeja Krupę i ustalając tym samym wynik meczu. 7 grudnia 1975 podczas przegranego 3:0 meczu wyjazdowego ze Stoczniowcem Gdańsk w ramach 1/8 finału Pucharu Polski został ukarany czerwoną kartką za niesportowe zachowanie, a PZPN ukarał go wkrótce dyskwalifikacją na cztery mecze w ekstraklasie. Klub opuścił po sezonie 1977/1978.
W 1978 wyjechał do Belgii, gdzie zaczął grać w klubie Eerste klasse – VAC Beerschot, z którym w sezonie 1978/1979 zdobył Puchar Belgii. W klubie, w którym występował do 1981, rozegrał łącznie 85 meczów ligowych. Następnie w latach 1981–1982 reprezentował barwy klubu hiszpańskiej Primera División – Hérculesa Alicante, w którym rozegrał tylko 12 meczów ligowych.
W 1982 wrócił do ŁKS-u Łódź, w barwach którego w sezonie 1982/1983, rozegrał 4 mecze ligowe. 25 sierpnia 1982 zagrał swój ostatni mecz w profesjonalnej karierze; w spotkaniu tym łódzka drużyna zremisowała 2:2 w meczu wyjazdowym z Cracovią. Łącznie w ekstraklasie rozegrał 203 spotkania ligowe, w których strzelił 1 bramkę.
Kariera piłkarska (reprezentacyjna).
W latach 1971–1981 w reprezentacji Polski rozegrał 63 mecze. Debiut zaliczył 10 października 1971 na Stadionie Dziesięciolecia w Warszawie w przegranym 1:3 meczu eliminacyjnym do mistrzostw Europy 1972 z reprezentacją RFN. W spotkaniu tym zastąpił chorego Piotra Czaję; Jan Tomaszewski był później krytykowany za postawę w tym meczu. Ostatni raz w reprezentacji Polski zagrał 18 listopada 1981 na Stadionie Miejskim w Łodzi w meczu towarzyskim z Hiszpanią, w którym jedyny raz wystąpił w roli kapitana. Spotkanie zakończyło się porażką Polaków 3:2, a Jan Tomaszewski w 46. minucie został zmieniony przez Piotra Mowlika.
W 1973 po półtorarocznej przerwie wrócił do reprezentacji, wywalczając miejsce w podstawowej jedenastce. 17 października 1973 po remisie 1:1 z Anglią na Wembley w Londynie po 36 latach Polska awansowała na mistrzostwa świata. Do awansu przyczyniła się znakomita postawa Jana Tomaszewskiego w tym spotkaniu. Nazwany przed meczem przez angielskiego trenera Briana Clougha „klaunem” polski bramkarz bronił skutecznie, przepuszczając w meczu tylko jeden strzał oddany przez Allana Clarke’a z rzutu karnego. Dzięki swojemu występowi zdobył duży szacunek wśród angielskich kibiców i zyskał przydomek „bohatera z Wembley”, a także „człowieka, który zatrzymał Anglię”.
W 1974 został powołany na mistrzostwa świata w RFN, na których reprezentacja Polski zajęła 3. miejsce. Jan Tomaszewski na tym turnieju był podstawowym bramkarzem drużyny prowadzonej przez Kazimierza Górskiego, występując we wszystkich siedmiu meczach. Turniej był bardzo udany dla Polaka, jako pierwszy bramkarz w historii mistrzostw świata obronił dwa rzuty karne na jednym turnieju: Staffana Tappera w meczu ze Szwecją oraz Uliego Hoenessa w spotkaniu z RFN. Po turnieju zdobył wielkie uznanie, a Pelé nazwał go najlepszym bramkarzem świata.
W 1976 znalazł się w składzie reprezentacji Polski, prowadzonej wciąż przez Kazimierza Górskiego na turniej olimpijski w Montrealu. W finale reprezentacja Polski przegrała 3:1 z NRD i ostatecznie zdobyła srebrny medal. Rezultat ten uznano w kraju za porażkę, w konsekwencji trener podał się następnie do dymisji.
W 1978 został powołany przez polskiego trenera Jacka Gmocha na mistrzostwa świata w Argentynie. Wystąpił na nich w 4 meczach. Po porażce 2:0 z Argentyną został zastąpiony w bramce przez Zygmunta Kuklę, który bronił w ostatnich dwóch meczach Polaków. Reprezentacja Polski zajęła 3. miejsce w drugiej grupie drugiej rundy i zakończyła swój udział w turnieju.
Z 63 meczami w barwach reprezentacji Polski należał do Klubu Wybitnego Reprezentanta. 28 czerwca 2012 zrzekł się członkostwa w tej organizacji. Decyzję podjął dzień po tym, jak przewodniczący klubu, Władysław Żmuda, złożył wniosek o jego wykluczenie.
Kariera trenerska.
Jeszcze w trakcie kariery piłkarskiej rozpoczął karierę trenerską. W ostatniej kolejce sezonu 1980/1981 poprowadził ŁKS Łódź w przegranym 0:2 meczu wyjazdowym z Szombierkami Bytom. W latach 1989–1990 był trenerem bramkarzy reprezentacji Polski prowadzonej przez Andrzeja Strejlaua. W rundzie wiosennej sezonu 1989/1990 był przez trzy mecze trenerem Widzewa Łódź, a w rundzie wiosennej sezonu 1994/1995 prowadził ŁKS Łódź w jednym zremisowanym 1:1 spotkaniu z Rakowem Częstochowa, po którym złożył rezygnację.
Pozostała działalność.
W 1967 zdał egzamin maturalny we Wrocławiu. W 1986 ukończył trzyletnie zaoczne studia trenerskie w Akademii Wychowania Fizycznego w Warszawie.
W 1982 wstąpił do Patriotycznego Ruchu Odrodzenia Narodowego, popierając wprowadzenie stanu wojennego.
Od lat 90. zajmował się działalnością gospodarczą. Pracował jako specjalista ds. marketingu. Był także doradcą Jacka Dębskiego, prezesa Urzędu Kultury Fizycznej i Turystyki. Zajął się również działalnością publicystyczną w zakresie problematyki piłkarskiej. Był m.in. felietonistą „Przeglądu Sportowego”, a także komentatorem telewizyjnym w TVP oraz w Wizji Sport. Opublikował dwie książki: "Kulisy reprezentacyjnej piłki" (Promise Publishing Institute, Łódź 1991) oraz "PZPN czy przestępcy zrzeszeni przeciw nam" (Zysk i S-ka, Poznań 2004).
W swoich nieraz kontrowersyjnych wypowiedziach publicznych wielokrotnie krytykował działalność władz PZPN. W czasie kadencji prezesa Mariana Dziurowicza nazywał związek „dziurolandem”, a po objęciu funkcji prezesa przez Michała Listkiewicza ludzi z nim współpracujących określił „listkoludkami”. Na prośbę Michała Listkiewicza objął w 2005 funkcję szefa specjalnie powołanej komisji etyki PZPN, mającej zajmować się ujawnianiem i karaniem nieprawidłowości oraz nieuczciwości w krajowych rozgrywkach ligowych.
Podczas wyborów prezydenckich w 2010 wspierał kandydaturę Jarosława Kaczyńskiego. W 2011 kandydował w wyborach parlamentarnych z ostatniego miejsca na liście komitetu wyborczego Prawa i Sprawiedliwości w okręgu wyborczym nr 9 w Łodzi. Uzyskał mandat poselski, otrzymując 8114 głosów (2,24% głosów oddanych w okręgu), jednak do partii nie przystąpił. 25 maja 2012 został zawieszony na miesiąc w prawach członka klubu parlamentarnego Prawa i Sprawiedliwości. 27 lipca 2014 zapowiedział na następny dzień rezygnację z członkostwa w KP PiS, jednak prezes partii Jarosław Kaczyński poinformował następnego dnia o jego wykluczeniu. 4 lutego 2015 został przyjęty do klubu parlamentarnego Platformy Obywatelskiej. W wyborach w 2015 z piotrkowskiej listy PO nie uzyskał poselskiej reelekcji.
Życie prywatne.
Rodzice Jana Tomaszewskiego przybyli do Wrocławia z Wileńszczyzny. Trzykrotnie żonaty. Trzecia żona (od 1988), Katarzyna Calińska-Tomaszewska, była mistrzynią Polski w tenisie stołowym; ma dwie córki: Paulinę i Małgorzatę.

</doc>
<doc id="181282" url="https://pl.wikipedia.org/wiki?curid=181282" title="Neuschwanstein">
Neuschwanstein

Neuschwanstein – zamek położony na terenie gminy Schwangau (w dzielnicy Hohenschwangau), niedaleko Füssen w południowej Bawarii w Niemczech, w pobliżu zamku Hohenschwangau i granicy z Austrią. 
Budynek powstawał od 1869 roku jako wyidealizowany średniowieczny zamek rycerski dla króla bawarskiego Ludwika II Wittelsbacha. Wstępny projekt opracował Christian Jank, a rozwinęli go Eduard Riedel i Georg von Dollmann. Król przeżył w zamku tylko kilka miesięcy i zmarł jeszcze przed ukończeniem budowy. Neuschwanstein był początkowo nazywany "Neue Burg Hohenschwangau" (Nowy Zamek Hohenschwangau), a obecna nazwa została mu nadana w 1886 roku. Właścicielem zamku jest Wolny Kraj Bawaria ("Freistaat Bayern") i zarządza nim "Bayerische Verwaltung der staatlichen Schlösser, Gärten und Seen".
Neuschwanstein jest najsławniejszym spośród zamków Ludwika II i jedną z najbardziej znanych atrakcji turystycznych Niemiec. Każdego roku zwiedza go ponad 1,3 miliona turystów. Często nazywany „zamkiem z bajki” Neuschwanstein jest udostępniony do zwiedzania przez prawie cały rok. Architektura i wystrój wnętrz są naznaczone eklektyzmem z XIX wieku, zaś sama budowla jest jednym z najważniejszych dzieł historyzmu.
Historia.
Wcześniejsze budowle i projekty.
W miejscu obecnego zamku istniały w średniowieczu dwa małe zamki: składający się z wieży i właściwego budynku zamek "Vorderhohenschwangau" i oddzielona fosą warowna baszta "Hinterhohenschwangau". Obie nazwy nawiązują do wygasłego w XVI wieku rodu „panów na Schwangau”, miejscowych lenników Hohenstaufów i Welfów. Od XV wieku Schwangau podlegało Wittelsbachom. W XIX wieku zamki popadły w ruinę, a pozostałości Hinterhohenschwangau zaadaptowano na punkt widokowy, znany jako Sylphenturm. Ludwik II spędził część swojego dzieciństwa nieopodal ruin – w sąsiednim średniowiecznym zamku Hohenschwangau, przebudowanym około roku 1837 przez jego ojca, króla Maksymiliana II na romantyczny pałac mieszkalny. Hohenschwangau był wcześniej znany jako zamek Schwanstein ("Schloss Schwanstein"), a swoją obecną nazwę otrzymał dopiero po przebudowie. Do ruin powyżej pałacu królewicz Ludwik II odbywał wycieczki, a w 1859 roku w pamiętniku naszkicował ruiny zamku Vorderhohenschwangau.
Młody król Ludwik II objął rządy w 1864 roku. Pierwszym większym przedsięwzięciem budowlanym była budowa nowego „zamku rycerskiego”, późniejszego Neuschwanstein, w miejscu ruin Vorderhohenschwangau.
Oprócz Neuschwanstein powstały także Linderhof – zamek letni w stylu rokoko i neobarokowy pałac Herrenchiemsee, hołd czasom absolutyzmu. Inspiracją do budowy Neuschwanstein były dwie podróże Ludwika II: w maju 1867 roku zwiedził, w towarzystwie swojego brata, Ottona, odrestaurowany Wartburg pod Eisenach, a w lipcu tego samego roku zobaczył francuski zamek w Pierrefonds, odbudowywany wówczas z ruin przez Eugène’a Viollet-le-Duca w formie historyzującego pałacu. Obie budowle stanowiły dla króla romantyczne odniesienia do średniowiecza, podobnie jak muzyczne baśnie Richarda Wagnera, które silnie zainspirowały władcę. W liście z 15 maja 1868 Ludwik Bawarski zwierzył się zaprzyjaźnionemu kompozytorowi:
Po śmierci dziadka, Ludwika I Wittelsbacha, apanaże mu należne znacząco powiększyły dochody młodego króla. Ludwik II poprzez odbudowę Hohenschwangau chciał w znanej mu z czasu dzieciństwa okolicy stworzyć własne refugium z dala od Monachium, gdzie mógłby poczuć się jak w średniowieczu. Wstępny zarys zamku stworzył monachijski malarz teatralny Christian Jank, a projekt budowlany na ich podstawie przygotował architekt Eduard Riedel. Ze względu na trudności techniczne zarzucono plany włączenia już istniejących ruin w nowy budynek. Pierwotne plany zamku, które nawiązywały stylistycznie do zamku w Norymberdze i przewidywały skromny budynek na miejscu Vorderhohenschwangau, ustąpiły kolejnym, coraz bardziej rozbudowanym projektom, bliższym zamkowi Wartburg. Król obstawał przy szczegółowym planowaniu i osobiście zatwierdzał każdy projekt. Jego wpływ na kształt zamku był na tyle znaczący, że budynek może uchodzić bardziej za wytwór wyobraźni króla, niż architektów.
Zamek za panowania Ludwika II.
Budowa zamku rozpoczęła się w 1869 roku. Życzenia i wymagania (a wraz z nimi wydatki) Ludwika II rosły w miarę postępu prac, tak że kosztorysy musiały być wielokrotnie poprawiane. Zamiast obecnej sali tronowej przewidywano początkowo jedynie skromny gabinet. Zrezygnowano z pokojów gościnnych, by zdobyć miejsce na "Salę Mauretańską", której jednak nie zbudowano ze względu na notoryczne ograniczenia budżetowe. Kilkakrotnie przekładano przewidziany początkowo na 1872 rok termin zakończenia budowy. Co prawda Ludwik II otrzymywał, w podzięce za poparcie odezwy Otto Bismarcka do Wilhelma I, środki z Funduszu Welfów, jednak pieniądze były konsumowane także przez kolejne przedsięwzięcia budowlane. Mury głównej części zamku oraz części bramnej były w 1886 prawie gotowe, a w 1884 Ludwik II po raz pierwszy zamieszkał w budynku. Do śmierci w 1886 spędził w zamku, w którym nadal trwały prace budowlane, tylko 172 dni. W 1885 zorganizował w Neuschwanstein uroczystość z okazji 60. urodzin matki, mieszkającej w Hohenschwangau wcześniejszej królowej Marii Fryderyki Pruskiej.
Neuschwanstein miał dla Ludwika II pełnić rolę nadających się do mieszkania kulis teatralnych i stanowić "świątynię przyjaźni", poświęconą życiu i twórczości Richarda Wagnera, który jednak do zamku nigdy nie dotarł. Kompleks, mimo rozmiarów, nie był dostosowany do pełnienia siedziby dworu, a jedynie dawał lokum królowi i jego służbie. Sąsiednie budynki dworskie pełniły funkcję bardziej dekoracyjną, niż mieszkalną. Przykładowo: budynek dla mężczyzn, z salą z kominkiem, ukończony dopiero po śmierci króla Ludwika, był nawiązaniem do drugiego aktu "Lohengrina", którego jedna ze scen rozgrywa się w takiej scenerii.
Ludwik Bawarski pokrywał koszty swoich przedsięwzięć budowlanych z majątku rodzinnego i należnego mu uposażenia. Wbrew często powtarzanym opiniom, budżet państwa nie był obciążony inwestycjami króla. Do śmierci króla na budowę zamku wydano  marek wobec planowanych 3,2 mln. Własne środki okazywały się niewystarczające dla coraz bardziej komplikowanych projektów, co zmuszało Ludwika II do zaciągania kredytów. W 1883 był zadłużony na ponad 7 mln marek, a w 1885 groziła mu po raz pierwszy licytacja.
Spory dotyczące zadłużenia głowy państwa doprowadziły w 1886 roku do zmuszenia króla przez rząd bawarski do abdykacji. 9 czerwca 1886 roku ubezwłasnowolniono go; mieszkał wówczas w zamku Neuschwanstein. Samo odwołanie przewidziano na następny dzień. Król kazał pojmać przybyłą komisję i umieścił ją w wieży bramnej, a później odesłał do Monachium. 11 czerwca pojawiła się kolejna komisja, kierowana przez Bernharda von Guddena, osobistego lekarza króla. Władca został zmuszony do opuszczenia Neuschwanstein w nocy z 11 na 12 czerwca 1886.
Od końca XIX wieku po współczesność.
W momencie śmierci króla, 13 czerwca 1886 w pobliżu Zamku Berg, zamek Neuschwanstein nie był jeszcze ukończony. Ludwik II nie zamierzał nigdy udostępnić zamku publiczności, niemniej uczyniono to już sześć tygodni po jego śmierci. Dzięki opłatom za wstęp uregulowano część długów, a zarządcom majątku udało się do 1899 w całości spłacić zobowiązania. By zapewnić ciągłość trasy zwiedzania dokończono jeszcze prace przy kilku komnatach i budynkach pomocniczych. Zwiedzający mogli początkowo poruszać się po zamku swobodnie, co negatywnie wpłynęło na zużycie wyposażenia.
Położony na uboczu zamek przetrwał bez uszkodzeń obie wojny światowe. Do 1944 służył jako magazyn dzieł zagrabionych we Francji, zarządzany przez Einsatzstab Reichsleiter Rosenberg, organizację podległą NSDAP. Dzieła sztuki były tam dokumentowane fotograficznie. Po zakończeniu II wojny światowej na zamku odnaleziono 39 albumów zdjęć, które świadczyły o skali grabieży i które są przechowywane w amerykańskim National Archives and Records Administration. Pod koniec wojny w budynku ukryto złoto ze skarbca Reichsbanku, które zostało w ostatnich jej dniach przetransportowane w nieznane miejsce. SS miało zamiar w kwietniu 1945 wysadzić Neuschwanstein, by uniemożliwić wrogowi przejęcie budynku i dzieł sztuki. Wyznaczony dowódca jednostki nie wykonał rozkazu i przekazał zbiory odpowiedzialnej za zbiory komórce nadchodzących wojsk sprzymierzonych. Po drugiej wojnie światowej część pomieszczeń wykorzystywały bawarskie archiwa, jako prowizoryczny skład dokumentów (do czasu odbudowy zbombardowanych budynków w Monachium). W 2002 roku w pobliżu Neuschwanstein spadły kawałki meteorytu, skatalogowane jako meteoryt Neuschwanstein.
Neuschwanstein znalazł się w 2007 roku na liście finalistów "Nowych siedmiu cudów świata" i uzyskał ósmą lokatę. Od 2008 podejmowane są działania na rzecz umieszczenia pałaców Ludwika II: Neuschwanstein, Linderhof i Herrenchiemsee na liście światowego dziedzictwa UNESCO.
Zamek Neuschwanstein należy do największych atrakcji turystycznych Niemiec. Ze względów bezpieczeństwa dozwolone jest tylko zwiedzanie w grupach z przewodnikiem, trwające ok. 35 minut. Oferowane jest także zwiedzanie tematyczne, np. poświęcone historiom przedstawionym na obrazach znajdujących się we wnętrzu. Obiekt zwiedza rocznie ok. 1,3 mln turystów, a w sezonie letnim do osób dziennie. Wpływy z biletów w 2004 roku przekroczyły 6,5 miliona euro. Do zamku można się dostać pieszo, bryczką konną i autokarem.
Budynek.
Na zamek Neuschwanstein składają się liczne samodzielne budynki, rozmieszczone na grzbiecie skały, zwanej niegdyś "Jugend", o długości ok. 150 m. Wydłużona budowla jest urozmaicona wieżami, wieżyczkami, frontonami, balkonami, blankami i rzeźbami. Otwory okienne nawiązują do stylu romańskiego i z reguły są zgrupowane w biforia i triforia. Malownicze widoki na Neuschwanstein, idealistyczne wyobrażenie rycerskiego zamku, można obserwować ze wszystkich stron, w zależności od kierunku na tle Tegelberg, wąwozu Pöllat (na południu) albo pagórkowatego, obfitującego w jeziora krajobrazu Wyżyny Bawarskiej. W przeciwieństwie do „prawdziwych zamków”, które rozrastały się na przestrzeni stuleci, zamek Neuschwanstein od początku był planowany jako niesymetryczna konstrukcja. Elementy typowe dla zamków zostały wykorzystane, jednak zrezygnowano z umocnień i pozycji obronnych – kluczowych dla średniowiecznych siedzib możnych.
Mury budowli.
Wejście do zamku stanowi symetryczny budynek bramny, zwieńczony z obu stron wieżami, mieszczącymi klatki schodowe. Ten budynek, mieszczący się po wschodniej stronie, odcina się od pozostałych w całym zespole jaskrawymi barwami: fasada zewnętrzna jest licowana czerwoną cegłą, wewnętrzna – wapieniem o żółtym odcieniu. Gzyms jest wykończony blankami. Budynek wieńczy szczyt schodkowy. Na górnym piętrze znajdowało się pierwsze lokum Ludwika Bawarskiego, które pozwalało na bieżący nadzór nad postępem prac w części pałacowej. Przybudówki miały mieścić zamkowe stajnie. Przejście przez budynek bramny jest zwieńczone godłem królów bawarskich i prowadzi na dwupoziomowy dziedziniec. Dolny poziom jest ograniczony od wschodniej strony wejściem, od północy podstawą tzw. czworobocznej wieży, od południowej zaś nie jest zabudowany, by zapewnić widok na górską okolicę. Od zachodu dziedziniec zamyka murowana skarpa, której wieloboczny fragment miał stanowić część obrysu kaplicy z główną wieżą. Na wyższy poziom prowadzą schody.
Najbardziej wyróżniającym się budynkiem poziomu dziedzińca jest wysoka na 45 m czworoboczna wieża ("Viereckturm"), pełniąca, podobnie jak większość sąsiednich budynków, rolę dekoracyjną. Z platformy widokowej rozpościera się szeroki widok na Wyżynę Bawarską. Górny poziom dziedzińca jest ograniczony od północy trójkondygnacyjnym budynkiem zwanym "Ritterhaus" (Domem Rycerskim), z którego galeryjka, przyozdobiona arkadami, prowadzi do wieży i części bramnej. Zabudowania takie w średniowieczu stanowiły miejsce wypoczynku mężczyzn, stanowiących załogę twierdzy. W Neuschwanstein przewidziano tam pokoje dla służby i pomieszczenia gospodarcze. Po drugiej, południowej stronie dziedzińca znajduje się trójpiętrowy, ogrzewany budynek ("Kemenate"), przewidziany dla kobiet, jednak jako taki nigdy nie wykorzystywany. Wspomniana para budynków nawiązuje do zamku w Antwerpii z pierwszego aktu "Lohengrina". W bruku dziedzińca zaznaczono kontury planowanej kaplicy zamkowej.
Zachodnią część dziedzińca zamyka budynek pałacowy, który jest centralną częścią kompleksu i głównym budynkiem mieszkalnym. To w nim mieszczą się reprezentacyjne komnaty królewskie, ale także pokoje służby. Pałac jest potężną, pięciopiętrową budowlą składającą się z dwóch prostopadłościennych części, pokrytych dwuspadowymi dachami i złączonych ze sobą. Kształt jest dostosowany do skały, na której został zbudowany. Na skraju środkowej części budynku umieszczono dwie okrągłe wieże, mieszczące klatki schodowe, z których północna, o wysokości 65 m, wyraźnie wybija się ponad dach pałacu. Wieże wraz z bogato zdobionymi daszkami wyraźnie nawiązują do zamku w Pierrefonds. Na zachodniej fasadzie pałacu umieszczono dwupiętrową galeryjkę z widokiem na jezioro Alpsee. Od północnej strony wystaje jeszcze niewielka wieżyczka oraz ogród zimowy. Bryła pałacu jest ponadto bogato urozmaicona ozdobnymi kominami i wieżyczkami, a fasady od strony dziedzińca – freskami. Na wschodnim szczycie umieszczono miedzianą figurę lwa, na zachodnim zaś rycerza.
Historia budowy.
Ruiny zamku Vorderhohenschwangau i wieża Sylphenturm zostały rozebrane w 1868. Pozostałości baszty wysadzono. Prace nad budynkiem bramnym rozpoczęły się w lutym 1869, a kamień węgielny pod właściwy pałac umieszczono 5 września 1869. Do 1873 zakończono prace nad budową budynku wejściowego i jego urządzeniem, tak że król Ludwik II mógł w nim pomieszkiwać i obserwować postęp prac. W 1874 Georg von Dollmann przejął kierownictwo budowy po Eduardzie Riedlu. W 1880 nad budynkiem pałacowym zawisła wiecha, a przekazano go do zamieszkania w 1884. W tym samym roku kierownikiem budowy został Julius Hofmann, bowiem Dollmann popadł w niełaskę.
Zespół pałacowy zbudowano w tradycyjnej technologii z cegły, z elementami z innych materiałów. Wapień, który zdobi fasady, pochodzi z pobliskiego kamieniołomu "Alter Schrofen". Ciosy piaskowca użyte w portalu i do budowy wykuszy dostarczono ze Schlaitdorfu na skraju regionu Schönbuch w Wirtembergii. Marmur pochodził z okolic Salzburga, z masywu Untersberg i wykorzystano go jako materiał na okna, łuki okienne, kolumny i ich głowice. Podczas budowy nieuwzględnionej w pierwotnych planach Sali Tronowej wykorzystano także stal. W celu ułatwienia transportu materiałów zbudowano rusztowanie z dźwigiem parowym, który pozwalał na łatwe ich wciąganie. Drugi dźwig był używany bezpośrednio na placu budowy. Powołane wówczas Towarzystwo Dozoru Kotłów Parowych ("Dampfkessel-Revisionsverein"), później znane jako TÜV (niemieckie stowarzyszenia zajmujące się dozorem technicznym), zajmowało się regularną kontrolą bezpieczeństwa tych urządzeń.
Budowa była przez dwa dziesięciolecia największym pracodawcą w regionie. W 1880 pracowało na placu budowy codziennie 200 robotników i rzemieślników, przy czym do liczby tej nie wliczono dostawców i innych kooperantów. Okresowo, przed terminami odbioru i w razie zmian projektu, zatrudnionych bywało do 300 osób, pracujących również w nocy, w świetle lamp olejnych. Dane z lat 1879–1880 mówią o wielkiej ilości użytych materiałów budowlanych: 465 ton marmuru, 1550 ton piaskowca,  cegieł i 2050 metrów sześciennych drewna na rusztowania.
Nowatorski, jak na ówczesne czasy, był powołany 3 kwietnia 1870 związek zawodowy „"Verein der Handwerker am königlichen Schlossbau zu Hohenschwangau"“, na którego fundusze składała się niewielka miesięczna składka robotników oraz dotacje królewskie. Związek zapewniał wypłatę pensji dla budowniczych, którzy zachorowali albo odnieśli obrażenia do 15 tygodni, w zamian za składkę 0,70 marki. W przypadku śmierci wypłacano rodzinie niewielką rentę, co wtedy było jeszcze rzadkie. W sumie renty takie przyznano 39 rodzinom. W zestawieniu z innymi ówczesnymi budowami i danymi o ówczesnym bezpieczeństwie prac budowlanych – liczba ofiar śmiertelnych była niska.
Niedokończony zamek.
W dniu śmierci Ludwika II w 1886 zamek nie był ukończony. Mury budynku bramnego i pałacu były w większości gotowe. Czworoboczna wieża była otoczona rusztowaniami. Budowa "Kemenate", budynku dla kobiet rozpoczęła się dopiero po śmierci króla i trwała do 1892, przy czym, podobnie jak w przypadku Domu Rycerskiego ("Ritterhaus"), dokonano pewnych uproszczeń. Arkady Ritterhaus w początkowym zamyśle miały mieć formy nawiązujące do przyrody – kolumny miały przypominać pnie, a ich głowice – korony drzew. Budynek "Kemenate" miał być ozdobiony posągami świętych kobiet. Z budowy centralnie położonej na górnym dziedzińcu 90-metrowej baszty z trójnawową kaplicą zrezygnowano po położeniu fundamentów. Nie zrealizowano również skrzydła, łączącego budynek bramny i budynek dla kobiet, ani tarasowych ogrodów zamkowych, przewidzianych na zachód od budynku pałacowego. W 2008 roku pojawiły się pogłoski, jakoby administrator zamku planował do 2011 dokończyć budowę według pierwotnych założeń, ale okazało się to żartem primaaprilisowym.
Komnaty królewskie w pałacu były w 1886 w większości wykończone. Westybule i korytarze zostały wymalowane z uproszczeniami do 1888. Nie doszło do skutku urządzenie wymarzonej przez króla Sali Mauretańskiej ("Maurische Saal"), mającej się mieścić pod Salą Tronową. Nie doczekały się realizacji także tzw. Łaźnia Rycerska, wzorowana na tej z zamku Wartburg, która miała nawiązywać do średniowiecznych kąpieli rytualnych i stanowić hołd dla etosu rycerza, oraz Komnata Nowożeńców, inspirowana sceną z "Lohengrina", jak również pokoje gościnne (na pierwszym i drugim piętrze pałacu) i wielka sala bankietowa. Ponieważ plany rozrastały się w miarę budowy, a zamek miał być pierwotnie „prywatną rezydencją”, w momencie śmierci króla nie było nawet wiadomo, na co przeznaczyć wiele z powstałych pomieszczeń.
Styl.
XIX wiek był epoką romantycznych zamków. W historyzującym stylu zrealizowano w państwach niemieckich m.in.   sąsiedni zamek Hohenschwangau, zamki Lichteinstein i Hohenzollern w Wirtembergii oraz liczne zamki nadreńskie, np. Stolzenfels. Planowana przez Ludwika Bawarskiego odbudowa zamku Falkenstein nie wyszła poza sferę zamiarów ze względu na brak funduszy. Neuschwanstein, jeden z ostatnich wielkich zamków XIX wieku, był wyśmiewany przez współczesnych mu krytyków architektury jako kiczowaty, ale z czasem zyskał miano czołowego dzieła europejskiego historyzmu.
Eklektyzm stylu Neuschwanstein uchodzi za typowy dla architektury XIX wieku. W zespole budynków stapiają się elementy sztuki romańskiej (proste kształty geometryczne, takie jak prostopadłościany i pełne łuki), gotyku (strzelistość, smukłe wieże, ażurowe zdobienia), sztuki bizantyjskiej (wystrój Sali Tronowej), które zostały dopełnione przez zdobycze technologiczne z epoki budowy. Styl malowideł Maryi jako patronki Bawarii ("Patrona Bavariae") i św. Jerzego na budynku pałacowym od strony dziedzińca odwołuje się do lokalnej tradycji regionu Allgäu, zaś niezrealizowane projekty galeryjek Ritterhaus stanowiły zapowiedź secesji. Szeroko zostały wykorzystane motywy ze sztuk teatralnych: Christian Jank, jeden z architektów zamku był wcześniej scenografem i dekoratorem wnętrz i wykorzystał swoje szkice na potrzeby Neuschwanstein.
Wnętrza.
Zamek miał liczyć ponad 200 pomieszczeń, wliczając w to pomieszczenia dla gości, służby, do przechowywania zapasów i techniczne. Ukończono i wyposażono jedynie około 15 pokojów i komnat. W dolnych kondygnacjach pałacu mieszczą się pomieszczenia gospodarcze i dla pracowników oraz te wykorzystywane przez współczesną administrację zamku. Na wyższych piętrach znajdują się reprezentacyjne pomieszczenia królewskie. Na trzecim piętrze przedniej (wschodniej) części pałacu mieszczą się pokoje mieszkalne, a za nimi Sala Śpiewaków ("Sängersaal"). Górne kondygnacje zachodniej części pałacu niemal w całości zajmuje Sala Tronowa. Łączna powierzchnia pomieszczeń sięga niemal  m².
Choć kompleks zamkowy jako całość nie został ukończony, mieści jednak cenne wnętrza będące świadectwem niemieckiego historyzmu. Zamek wyposażono także w najnowocześniejsze w momencie budowy urządzenia. Przykładami mogą być zasilane bateriami dzwonki dla służby i połączenia telefoniczne. Kuchnia była wyposażona w piekarnik z ruchomym rożnem, który dostosowywał prędkość obrotu do żaru. Gorące powietrze dostarczano do kaloryferów. W zamku wykorzystano również podgrzewacze bieżącej wody, będące wówczas nowością taką jak automatycznie spłukiwane toalety.
Sala Tronowa ("Thronsaal") i Sala Śpiewaków ("Sängersaal").
Największymi pomieszczeniami w zamku są Sala Tronowa i Śpiewaków. Większym z nich jest Sala Śpiewaków ("Sängersaal") o wymiarach 27 na 10 m, znajdująca się nad mieszkaniem króla, na czwartym piętrze pałacu, od wschodniej strony. Sala łączy w jednym pomieszczeniu elementy będących jej pierwowzorem sal z zamku Wartburg ("Sänger- i Festsaal") i była „oczkiem w głowie” króla Ludwika. Wydłużone pomieszczenie jest ozdobione tematami z "Lohengrina" i "Parsifala", a wzdłuż dłuższej ściany rozciąga się galeria z trybuną, również nawiązująca do Wartburga. Wschodnia strona sali jest zwieńczona sceną, poprzedzielaną arkadami ("Sängerlaube"). Sala Śpiewaków nie była przeznaczona na dworskie przyjęcia mało towarzyskiego króla, lecz służyła raczej, podobnie jak Sala Tronowa, jako pomieszczenie-pomnik dla średniowiecznej kultury rycerzy i rycerskiego pojmowania miłości. Pierwszy występ na scenie Sali Śpiewaków miał miejsce w 1933, w pięćdziesiątą rocznicę śmierci Richarda Wagnera.
Licząca 20 metrów długości, 12 m szerokości i 13 m wysokości Sala Tronowa znajduje się w zachodnim skrzydle pałacu i obejmuje trzecie i czwarte piętro. Jej projektant, Julius Hofmann, nawiązał do kościoła pod wezwaniem Wszystkich Świętych w monachijskiej rezydencji króla. Druga co do wielkości sala w zamku jest od trzech stron otoczona barwnymi arkadami i kończy się apsydą, w której miał stanąć tron króla Ludwika. Freski namalował Wilhelm Hauschild. Posadzkę zdobi mozaika, ukończona już po śmierci Ludwika II, zaś żyrandol przypomina bizantyńską koronę. Sakralna w charakterze Sala Tronowa ma, zgodnie z życzeniem króla, cechy sali Graala z "Parsifala" i symbolicznie odwołuje się do nieograniczonej władzy, boskiego prawa królów, z której Ludwik, jako głowa monarchii konstytucyjnej, nie mógł korzystać.
Pokoje mieszkalne i służby.
Prócz odświętnych komnat dla Ludwika II przygotowywano także mniejsze pomieszczenia mieszkalne, które znajdowały się na trzecim piętrze wschodniego skrzydła pałacu. Całe mieszkanie składało się z ośmiu komnat i licznych mniejszych pomieszczeń. Mimo przepychu wyposażenia komnaty wydają się zwiedzającym dość nowoczesne, dzięki niewielkiej powierzchni i wyposażeniu w sofy i siedziska. Ludwik II nie przywiązywał większej wagi do reprezentacyjnego, dworskiego życia w stylu wcześniejszych monarchów. Tematyka fresków, gobelinów mebli, zdobień i dekoracji zdradza ulubione motywy króla: legendę o św. Graalu, utwory Wolframa von Eschenbacha i ich wagnerowskie interpretacje.
Zwrócony ku wschodowi salon jest udekorowany motywami z "Lohengrina". Od północnej strony przylega przytulna alkowa, wyposażona w sofę, stół, fotele i siedziska. Przejście z salonu do gabinetu zdobi niewielka grota. Była niegdyś wyposażona w sztuczny wodospad i deszczownicę ("Regenbogenmaschine") i sąsiaduje z małym ogrodem zimowym. Wzorem dla tego pomieszczenia była grota Wenus z "Tannhäusera" Wagnera. Stamtąd też zaczerpnięto motywy dekoracyjne gabinetu. Podobną jaskinię, tyle że w większej skali, król urządził w pałacowym parku Linderhof. Naprzeciwko gabinetu mieści się jadalnia, z dekoracjami nawiązującymi do treści średniowiecznych pieśni rycerskich. Kuchnia mieściła się trzy piętra niżej, więc w przeciwieństwie do pałacu Linderhof i Herrenchiemsee nie można było w jadalni zamontować instalacji typu „stoliczku, nakryj się” (stół chowany mechanicznie w podłodze). Potrawy były transportowane do jadalni windą towarową.
Jedynymi pomieszczeniami pałacu w stylu neogotyckim są sąsiadująca z jadalnią sypialnia i mieszcząca się obok niej kapliczka. Sypialnia króla jest zdominowana przez drewniane łóżko ze snycerską dekoracją. Wykonanie baldachimu, bogato zdobionego fialami, i naściennych sztukaterii z dębu zajęło 14 snycerzom ponad cztery lata pracy. Właśnie w tym pokoju pojmano władcę w nocy z 11 na 12 czerwca 1886. Do sypialni przylega mała kaplica, poświęcona Ludwikowi Świętemu – patronowi budowniczych.
Dużo skromniej były wyposażone pokoje dla służby, mieszczące się na parterze. W każdym z nich znajdowały się stół i szafa z dębowego drewna oraz po dwa długie na 1,80 m łóżka. Pokoje są oddzielone od korytarza, prowadzącego do głównej klatki schodowej, oknami z nieprzezroczystego szkła, żeby król mógł wchodzić i wychodzić niepostrzeżenie. Służba nie mogła korzystać z głównych schodów, a jedynie z przeznaczonych dla niej, węższych i bardziej stromych.
Obecność w kulturze.
Sztuki wizualne.
Neuschwanstein jest symbolem epoki romantyzmu. Był pierwowzorem zamku Śpiącej Królewny w Disneylandach i scenografią dla filmów, m.in. "Ludwika II" Helmuta Käutnera z 1955 i "Ludwika II" Luchino Viscontiego. Zamek inspirował także artystów, w tym Andy’ego Warhola, który uczynił go tematem swojego popartowego obrazu "Neuschwanstein" (1987). 
Neuschwanstein na znaczkach i monetach.
Neuschwanstein wielokrotnie stanowił motyw znaczków niemieckiej poczty. Po raz pierwszy pojawił się na 50-fenigowym znaczku obiegowej serii z lat 1977–1982, poświęconej zamkom i pałacom, a później jeszcze w 1986, na tle okolicznościowego znaczka wydanego w setną rocznicę śmierci króla Ludwika II. Po raz trzeci został umieszczony na znaczku w 1994 roku, wydanym w ramach serii "Bilder aus Deutschland" („Obrazki z Niemiec”).
Japońska poczta ("Nippon Yūsei") uświetniła 150. rocznicę nawiązania stosunków dyplomatycznych pomiędzy Japonią i Niemcami blokiem okolicznościowych znaczków. Na jednym z nich przedstawiono zamek Neuschwanstein.
W 2006 zapoczątkowano serię okolicznościowych monet o nominale 2 euro, poświęconą budynkom z krajów związkowych Niemiec. Przewodniczący Bundesratu wybiera budynek, który będzie przedstawiony w bieżącym roku. W 2012 przewodniczący pochodził z Bawarii i zadecydował o umieszczeniu na monecie zamku Neuschwanstein.
W 2010 roku położone na Oceanie Spokojnym państwo Palau wybiło pięciodolarową koloryzowaną srebrną monetę, przedstawiającą zamek Neuschwanstein. Kolekcjonerska seria „World of Wonders” obejmuje budowle z całego świata.

</doc>
<doc id="181284" url="https://pl.wikipedia.org/wiki?curid=181284" title="Ludwik II Bawarski">
Ludwik II Bawarski



</doc>
<doc id="181287" url="https://pl.wikipedia.org/wiki?curid=181287" title="Jewgienija Rudniewa">
Jewgienija Rudniewa

Jewgienija Maksimowna Rudniewa, ros. Евгения Максимовна Руднева (ur. 24 grudnia 1920, zm. 9 kwietnia 1944) – radziecka nawigator-bombardier okresu II wojny światowej, Bohater Związku Radzieckiego, znana także w zdrobnieniu jako Żenia Rudniewa (Женя Руднева).
Życiorys.
Z pochodzenia Ukrainka, urodziła się w Berdiańsku w Ukraińskiej SRR. Do 1941 roku ukończyła w Moskwie 3 lata studiów z dziedziny astronomii na wydziale mechaniczno-matematycznym Państwowego Uniwersytetu w Moskwie. Interesowała się astronomią - działała w moskiewskim oddziale Wszechzwiązkowego Towarzystwa Astronomiczno-Geodezyjnego (MOWAGO) i Kolektywie Obserwatorów (KOLNAB), zajmującym się amatorskimi obserwacjami astronomicznymi.
Po ataku Niemiec na ZSRR, w październiku 1941 roku wstąpiła ochotniczo do radzieckiego lotnictwa wojskowego. Ukończyła szkołę nawigatorów lotniczych i od maja 1942 służyła w kobiecym 588 Pułku Nocnych Bombowców, przemianowanym następnie na 46 Gwardyjski Pułk Nocnych Bombowców (w składzie 325 Dywizji Nocnych Bombowców, 4 Armii Lotniczej, 2 Frontu Białoruskiego). Odbyła jako nawigator-bombardier 645 nocnych misji na bombardowanie pozycji i transportu wroga, na powolnych dwupłatach Po-2, działających pojedynczo. Uzyskała stopień starszego porucznika gwardii. Podczas ostatniego lotu, w nocy na 9 kwietnia 1944 jej samolot został zestrzelony przez artylerię przeciwlotniczą w okolicy wsi Bułganak na północ od Kercza. Rudniewa i pilot P. Prokofiewa poniosły śmierć.
Nagrody i odznaczenia.
Pośmiertnie 26 października 1944 przyznano jej tytuł Bohatera Związku Radzieckiego. Ponadto, była ona odznaczona orderami Lenina, Czerwonego Sztandaru, Czerwonej Gwiazdy i Wojny Ojczyźnianej I stopnia. Od 1943 była członkinią KPZR.
W 1976 roku jej nazwiskiem nazwano planetoidę (1907) Rudneva.

</doc>
<doc id="181290" url="https://pl.wikipedia.org/wiki?curid=181290" title="Izrael (ujednoznacznienie)">
Izrael (ujednoznacznienie)



</doc>
<doc id="181291" url="https://pl.wikipedia.org/wiki?curid=181291" title="Gary Lineker">
Gary Lineker

Gary Winston Lineker (ur. 30 listopada 1960 w Leicesterze) – angielski piłkarz, grający na pozycji napastnika, trzykrotny król strzelców ligi angielskiej (w barwach Leicester, Evertonu i Tottenhamu).
Uważany za jednego z najlepszych napastników swoich czasów. Karierę rozpoczął w swoim rodzinnym mieście Leicester, w klubie Leicester City. Głośny był jego sezon w Evertonie, gdzie w 52 meczach strzelił 38 goli. To zaowocowało podpisaniem kontraktu z FC Barceloną. Nie zawiódł oczekiwań kibiców. Podczas pobytu w stolicy Katalonii w 137 meczach strzelił 52 gole. Klub w tym czasie zdobył Puchar Ligi w 1986, Puchar Króla w 1988 i Puchar Zdobywców Pucharów w 1989, zaś sam Lineker zapisał się w pamięci kibiców podczas ligowego spotkania z odwiecznym rywalem – Realem Madryt, kiedy to na stadionie Camp Nou 31 stycznia 1987 zaaplikował przyjezdnym 3 gole. Po tym sukcesie wrócił do Anglii, gdzie podpisał kontrakt z Tottenhamem. W tym klubie strzelił 67 bramek w 105 meczach. Z klubem zdobył Puchar Anglii w piłce nożnej w 1991. Karierę zakończył w lidze japońskiej. W Reprezentacji Anglii zadebiutował w 1984. W 1986 r. został królem strzelców Mistrzostw Świata w Piłce Nożnej zdobywając 6 bramek, z czego 3 przeciwko Polsce. Do 1992 strzelił w reprezentacji 48 bramek w 80 meczach (strzeleckim wynikiem w kadrze ustępuje jedynie Wayne'owi Rooneyowi oraz Robertowi "Bobby`emu" Charltonowi)
Był znany z wyjątkowej gry Fair play (w karierze nie dostał ani jednej żółtej kartki) i skuteczności strzeleckiej. Znany jest jako "kat" piłkarskiej reprezentacji Polski (w pięciu meczach przeciw Polsce strzelił aż sześć bramek), a także autor słynnego powiedzenia, że "piłka nożna to taka gra, w której 22 mężczyzn biega za piłką, a na końcu i tak wygrywają Niemcy". Obecnie pracuje jako prowadzący programu Match of The Day w brytyjskiej telewizji BBC.
Wzrost 177 cm, waga 74 kg (w czasie kariery).
Jego podobizna znajduje się w Muzeum Figur Woskowych Madame Tussaud w Londynie.
W 1986 roku poślubił Michelle Cockayne. W maju 2006 r. Cockayne wniosła pozew o rozwód z powodu rzekomego "nierozsądnego zachowania" męża. Lineker i ona mają czterech synów: George'a, Harry'ego, Tobiasa i Angusa.

</doc>
<doc id="181293" url="https://pl.wikipedia.org/wiki?curid=181293" title="Andrés Escobar">
Andrés Escobar

Andrés Escobar Saldarriaga (ur. 13 marca 1967 w Medellín, zm. 2 lipca 1994 tamże) – kolumbijski piłkarz, obrońca reprezentacji Kolumbii.
Był zawodnikiem kolumbijskiego klubu Atlético Nacional, z którym w 1989 wywalczył Copa Libertadores.
Uczestniczył w Mistrzostwach Świata 1990 we Włoszech oraz Mistrzostwach Świata 1994 w USA, podczas meczu z gospodarzami turnieju strzelając gola samobójczego.
Śmierć Escobara.
Po powrocie z mundialu, 2 lipca 1994 roku Andrés Escobar wybrał się z przyjaciółmi do klubu w kolumbijskim mieście Medellín. Po opuszczeniu lokalu został otoczony przez grupę mężczyzn. Jeden z nich wyjął pistolet i wystrzelił w stronę kolumbijskiego obrońcy 6 kul. Ranny Escobar zmarł po przewiezieniu do szpitala.
Motywem zbrodni był odwet za strzelonego gola samobójczego, który ostatecznie zminimalizował szanse reprezentacji na awans do fazy pucharowej Mistrzostw Świata w USA, choć również niektórzy doszukują się innych kwestii – także zemsty za stracone pieniądze u bukmacherów.
W pogrzebie Escobara uczestniczyło ponad 100 tysięcy osób.
Zabójca Escobara, Humberto Muñoz Castro, został skazany w 1995 roku na karę 43 lat pozbawienia wolności, wyszedł po 11 latach za dobre sprawowanie.

</doc>
<doc id="181294" url="https://pl.wikipedia.org/wiki?curid=181294" title="Zamek Neuschwanstein">
Zamek Neuschwanstein



</doc>
<doc id="181299" url="https://pl.wikipedia.org/wiki?curid=181299" title="Lew Jaszyn">
Lew Jaszyn

Lew Iwanowicz Jaszyn, (ur. 22 października 1929 w Moskwie, zm. 20 marca 1990 tamże) – radziecki piłkarz który grał na pozycji bramkarza. Mistrz Europy 1960 i wicemistrz Europy 1964. Uważany jest za najlepszego bramkarza w historii piłki nożnej.
Początki.
Jaszyn urodził się w Moskwie w rodzinie robotniczej. W 1941 roku z powodu trwającej II wojny światowej został wraz z bliskimi ewakuowany do Uljanowska, leżącego niemal dziewięćset kilometrów na wschód od Moskwy. Po ukończeniu piątej klasy szkoły podstawowej oddelegowano go do pracy w fabryce wojskowej, gdzie zdobywał doświadczenie zawodowe jako ślusarz lub monter. Po wojnie wrócił w rodzinne strony i pracował w Tuszynie, gdzie trenował piłkę nożną w przyzakładowej drużynie.
Kariera.
Całą sportową karierę spędził w stołecznym klubie Dinamo. W klubie tym występował w latach 1949–1971. W czasie 22 lat występów w Dynamie zdobył pięciokrotnie tytuł mistrza ZSRR, a puchar kraju trzykrotnie. Grał również na pozycji bramkarza w drużynie hokejowej Dinama, z którą zdobył mistrzostwo ZSRR w 1953 r.
W 1954 r. Jaszyn zadebiutował w kadrze swojego kraju. W reprezentacji zaliczył 78 występów. Zdobył Mistrzostwo Olimpijskie w 1956 roku, a w cztery lata później tytuł Mistrza Europy. Na Mistrzostwach Świata występował trzykrotnie: 1958, 1962, 1966. Zachował czyste konto w czterech z trzynastu rozegranych meczów. W roku 1970 był również w kadrze ZSRR, ale już jako trzeci bramkarz.
20 października 1957 r. w meczu Polska-ZSRR dwukrotnie pokonał go Gerard Cieślik. Polska wygrała wówczas w Chorzowie 2–1.
Po niepowodzeniu na mundialu 1962 największa krytyka spadła właśnie na niego. Obrażony na kibiców postanowił występować tylko w meczach wyjazdowych reprezentacji.
Lew Jaszyn jest jedynym jak do tej pory bramkarzem, który zdobył Złotą Piłkę magazynu France Football. Dostąpił tego zaszczytu w 1963 r.
Jeden z najlepszych występów zanotował w roku 1963 grając w meczu Reszty Świata przeciwko Anglii na stadionie Wembley. Popisał się wówczas serią wspaniałych parad bramkarskich. W całej swej karierze obronił 150 rzutów karnych, dużo więcej niż jakikolwiek inny bramkarz. W 1967 r. odznaczony Orderem Lenina (najwyższe odznaczenie państwowe) za zasługi dla ZSRR. W 1971 r. mając 41 lat rozegrał ostatni mecz dla Dynama Moskwa przeciwko drużynie gwiazd europejskiej piłki. .
Na całym świecie nazywano go "Czarną Panterą". Wzięło się to z tego, że zawsze występował w czarnych strojach oraz z powodu jego wyjątkowej sprawności fizycznej. Nazywano go również "Czarny Pająk" albo "Czarna Ośmiornica" z powodu długich rąk.
W 1986 amputowano mu nogę. Zmarł w 1990 w wyniku powikłań po tej operacji. 13 dni przed śmiercią został uhonorowany tytułem Bohatera Pracy Socjalistycznej i Orderem Lenina. Został pochowany na Cmentarzu Wagańkowskim w Moskwie.
FIFA w 1998 roku umieściła Jaszyna w bramce Jedenastki Stulecia. W 2000 roku został wybrany Najlepszym Bramkarzem Stulecia, wyprzedzając Gordona Banksa. W 2002 roku FIFA wyróżniła Jaszyna również jako najlepszego bramkarza finałów Mistrzostw Świata.
Życie prywatne.
Był żonaty z Walentiną Timofiejewną, z którą miał dwie córki: Irinę i Jelenę. Wnuk Jaszyna, Wasilij Frołow również był bramkarzem – grał w drużynach i Zielenograd Moskwa.
Osiągnięcia.
Na podstawie:

</doc>
<doc id="181300" url="https://pl.wikipedia.org/wiki?curid=181300" title="Jan Parys">
Jan Parys

Jan Stanisław Parys (ur. 23 grudnia 1950) – polski polityk, socjolog i publicysta, w latach 1991–1992 minister obrony narodowej, w latach 2015–2018 szef gabinetu politycznego ministra spraw zagranicznych.
Życiorys.
Jest absolwentem XXVII Liceum Ogólnokształcącego im. Tadeusza Czackiego w Warszawie. Studiował filozofię na Uniwersytecie Warszawskim. W 1973 ukończył studia socjologiczne na Wydziale Nauk Społecznych UW. Uzyskał stopień doktora nauk humanistycznych w dziedzinie socjologii. W latach 1975–1988 pracował w Polskiej Akademii Nauk. Zajmował się problematyką krajów trzeciego świata. Współautor wydanego w formie książkowej wywiadu z Józefem M. Bocheńskim pt. "Między logiką a wiarą", opracowanej na podstawie rozmowy przeprowadzonej we Fryburgu w 1986.
W 1989 rozpoczął pracę w Centralnym Urzędzie Planowania na stanowisku dyrektora gabinetu szefa tego urzędu, a następnie pracował jako dyrektor generalny CUP, odpowiedzialny za politykę gospodarczo-obronną.
W grudniu 1991 z rekomendacji Porozumienia Centrum objął stanowisko ministra obrony narodowej w rządzie Jana Olszewskiego. Opowiadał się za zbliżeniem Polski do struktur NATO i jak najszybszym opuszczeniem terytorium Polski przez jednostki armii rosyjskiej oraz weryfikacją kadry dowódczej Wojska Polskiego pod kątem jej poparcia dla integracji z NATO. Popadł w konflikt z prezydentem Lechem Wałęsą dążącym do utrzymania osobistej kontroli prezydenta nad siłami zbrojnymi.
Jedną z pierwszych decyzji personalnych na stanowisku ministra było przeniesienie w stan spoczynku poprzedniego ministra, wiceadmirała Piotra Kołodziejczyka. Decyzja ta odbyła się bez konsultacji z prezydentem Lechem Wałęsą, który planował powołać byłego ministra na stanowisko generalnego inspektora SZ (stanowisko to nigdy nie zostało utworzone). 6 kwietnia 1992 Jan Parys wygłosił na spotkaniu z oficerami Sztabu Generalnego WP oświadczenie, w którym mówił o niekonsultowanych z nim spotkaniach polityków z oficerami WP i oferowaniu im wysokich stanowisk dowódczych w zamian za poparcie wojska dla działań politycznych. W swoich wypowiedziach krytykował głównie prezydenta i ministrów z Kancelarii Prezydenta RP: Mieczysława Wachowskiego i Jerzego Milewskiego. Powołana przez Sejm komisja pod przewodnictwem Aleksandra Bentkowskiego (z PSL), badająca problemy poruszone w wypowiedzi Jana Parysa, stwierdziła, że zarzuty postawione przez ministra były bezzasadne. 23 maja 1992 Jan Parys został odwołany ze stanowiska.
W maju 1992 zaczęły powstawać tzw. Komitety Obrony Parysa, które przekształcono następnie w Ruch Trzeciej Rzeczypospolitej, na czele tej partii stanął były minister. W wyborach parlamentarnych w 1993 bez powodzenia kandydował do Sejmu z ramienia PC. W 1995 RTR wszedł w skład utworzonego pod przewodnictwem Jana Olszewskiego Ruchu Odbudowy Polski, jednak tuż przed wyborami parlamentarnymi w 1997 partia ta przeszła do Akcji Wyborczej Solidarność. Lider RTR w tych wyborach kandydował bez powodzenia z listy ROP (otrzymał 15 467 głosów), a rok później z ramienia AWS został radnym sejmiku mazowieckiego I kadencji.
W latach 1999–2003 był wiceprezesem Fundacji Polsko-Niemieckie Pojednanie. Odszedł ze stanowiska po kontroli NIK, po której izba zarzuciła członkom zarządu fundacji pobranie nienależnych w jej ocenie premii kwartalnych. Jan Parys twierdził, że premie były wypłacane z odsetek od lokat albo z puli przeznaczonej na administrowanie przekazywanymi pieniędzmi, ich wypłata nie uszczuplała wypłat z funduszu kombatanckiego. Sprawa zakończyła się oskarżeniem polityka o wyrządzenie fundacji znacznej szkody majątkowej dla osiągnięcia korzyści majątkowej. W pierwszej instancji w 2008 zapadł wyrok skazujący. W postępowaniu odwoławczym w 2009 wyrok ten został zmieniony przez sąd okręgowy, a Jan Parys prawomocnie uniewinniony. Równocześnie z procesem karnym toczyła się sprawa cywilna o zwrot premii, która zakończyła się w 2009 wyrokiem zasądzającym od Jana Parysa zwrot kwoty około 130 tys. zł.
Po odejściu z fundacji pracował jako doradca w Miejskim Przedsiębiorstwie Taksówkowym w Warszawie. Po śmierci Ryszarda Kuklińskiego wraz z Józefem Szaniawskim sprowadził do Polski jego prochy. Wszedł w skład Obywatelskiego Komitetu Pamięci Pułkownika Ryszarda Kuklińskiego. Występował jako oskarżyciel posiłkowy w procesie byłego oficera Służby Bezpieczeństwa i Urzędu Ochrony Państwa Jana Lesiaka, któremu zarzucano inwigilowanie w latach 1991–1997 ugrupowań opozycyjnych (m.in. Ruchu Trzeciej Rzeczypospolitej). Do grudnia 2015 był rektorem Toruńskiej Szkoły Wyższej.
W 2015 został członkiem rady Polskiego Instytutu Spraw Międzynarodowych. W latach 2015–2018 był szefem gabinetu politycznego ministra spraw zagranicznych Witolda Waszczykowskiego. Od stycznia do kwietnia 2018 pracował jako wykładowca w Akademii Dyplomatycznej MSZ.
Odznaczenia.
Zarządzeniem prezydenta RP na uchodźstwie Ryszarda Kaczorowskiego z 11 listopada 1990 został odznaczony Krzyżem Kawalerskim Orderu Odrodzenia Polski. Postanowieniami prezydenta RP Andrzeja Dudy z 25 maja 2017 oraz 22 listopada 2017 został odznaczony odpowiednio Krzyżem Wolności i Solidarności oraz Krzyżem Komandorskim z Gwiazdą Orderu Odrodzenia Polski.

</doc>
<doc id="181302" url="https://pl.wikipedia.org/wiki?curid=181302" title="Łom (narzędzie)">
Łom (narzędzie)

Łom – narzędzie mające postać stalowego drąga zaostrzonego lub spłaszczonego na końcu służące do rozbijania, kruszenia, podważania ciężarów i tym podobnych prac. W klasycznym wykonaniu jeden z końców zostaje spłaszczony a drugi zaostrzony.
Regionalnie łom nazywany jest „brechą” lub „breszką” z niemieckiego „brechstange”.

</doc>
<doc id="181303" url="https://pl.wikipedia.org/wiki?curid=181303" title="Ardżuna">
Ardżuna



</doc>
<doc id="181304" url="https://pl.wikipedia.org/wiki?curid=181304" title="Wolfgang Thierse">
Wolfgang Thierse

Wolfgang Thierse (ur. 22 października 1943 we Wrocławiu) – niemiecki polityk, działacz Socjaldemokratycznej Partii Niemiec (SPD), w latach 1998–2005 przewodniczący Bundestagu.
Życiorys.
Po nauce w szkole średniej pracował jako zecer. W 1969 ukończył germanistykę i naukę o kulturze na Uniwersytecie Humboldtów w Berlinie. Pracował na macierzystej uczelni, a od 1975 w enerdowskim ministerstwie sztuki i kultury. W 1976 wziął aktywny udział w protestach w obronie pozbawionego obywatelstwa Wolfa Biermanna, co skutkowało utratą pracy. W latach 1977–1990 zatrudniony w centralnym instytucie historii literatury Akademii Nauk NRD.
W październiku 1989 przystąpił do Neues Forum, a w styczniu 1990 do Sozialdemokratische Partei in der DDR, partii socjaldemokratycznej w NRD. W czerwcu tegoż roku objął funkcję jej przewodniczącego, a we wrześniu brał udział w zjednoczeniu tego ugrupowania z Socjaldemokratyczną Partią Niemiec.
Od marca do października 1990 był deputowanym parlamentu Izby Ludowej (wybranym w jedynych w NRD wolnych wyborach), od sierpnia pełnił funkcję przewodniczącego parlamentarnej frakcji SPD. W 1990 został wybrany na posła do Bundestagu. Z powodzeniem ubiegał się o reelekcję w wyborach w 1994, 1998, 2002, 2005 i 2009, zasiadając w niższej izbie niemieckiego parlamentu do 2013, kiedy to zrezygnował z kandydowania na kolejną kadencję.
Po wygranych wyborach parlamentarnych przez SPD w 1998 został przewodniczącym Bundestagu, zachował stanowisko także w następnej kadencji (2002–2005). Od 2005 do 2013 pełnił funkcję jednego z wiceprzewodniczących tej izby.
Żonaty, ma dwójkę dzieci.

</doc>
<doc id="181308" url="https://pl.wikipedia.org/wiki?curid=181308" title="Imbus">
Imbus

Klucz imbusowy, imbus (pierwotnie: klucz inbusowy, inbus; rzadziej: klucz ampulowy) – klucz trzpieniowy o przekroju sześciokąta foremnego. Ma on postać pręta wygiętego w kształt litery L (rzadziej Z) lub stanowi wymienną końcówkę (tzw. bit) do wkrętaków ręcznych i automatycznych.
Imbusem nazywany jest również łeb śruby z otworem w kształcie sześciokąta, przeznaczonym do włożenia takiego klucza. Wielkość tego otworu (rozmiar sześciokąta) zależy od średnicy śruby (od milimetra do kilkunastu milimetrów) – do różnych znormalizowanych otworów pasują różne klucze. Wykonywane są w standardzie zarówno metrycznym, jak i calowym.
Istnieją także wykonania z podcięciem w odległości kilku milimetrów od końca i wyobleniem zakończenia (tzw. końcówki kuliste) – pozwalają one na wkręcanie i wykręcanie śrub nawet przy odchyleniu osi klucza od osi śruby dochodzącym do 30°.
Według europejskiej normy ISO 2936:2001 (DIN 911) metryczne klucze imbusowe występują w rozmiarach:
Według amerykańskiej normy ANSI/ASME B18.3-1998 klucze imbusowe calowe występują w rozmiarach 7/64, 9/64, 5/32, 3/16, 1/4, 5/16, 3/8, 1/2, 5/8 i 3/4 cala.
Historia i nazewnictwo.
Historia klucza imbusowego rozpoczyna się w roku 1936, gdy firma Bauer &amp; Schaurte Karcher Gmbh, z miasta Neuss w Niemczech, uruchomiła produkcję śrub z gniazdem sześciokątnym oraz pasujących do nich kluczy. Niemiecka nazwa handlowa "Inbus" wywodzi się właśnie od "Innensechskantschlüssel Bauer &amp; Schaurte", co dosłownie oznacza „wewnętrzny klucz sześciokątny Bauera i Schaurtego”. Spolszczona forma imbus powstała prawdopodobnie w związku z nienaturalnością wymowy sąsiadujących z sobą spółgłosek "n" i "b", z których pierwsza jest przedniojęzykowa a druga wargowa.
W krajach angielskojęzycznych klucze tego typu znane są pod nazwą "Allen key", a francuskojęzycznych "clé Allen" – od nazwy firmy "Allen Manufacturing Company" w Hartford (Connecticut), która zastrzegła ją w roku 1943. Jeszcze inną nazwą jest "unbrako" lub "umbrako".
Zastosowanie.
Zaletą śrub z łbem imbusowym jest możliwość stosowania ich w miejscach, w których średnica łba może być tylko nieznacznie większa od średnicy gwintu (a nawet wtedy, gdy wymagana jest śruba bez łba). Co więcej, wkręcanie lub wykręcanie takiej śruby nie wymaga dodatkowego miejsca w płaszczyźnie prostopadłej do osi śruby, co umożliwia zastosowanie jej przy ograniczonym dostępie bocznym. Łby śrub wykonanych z tych samych materiałów i o tej samej wytrzymałości mogą mieć w przypadku kluczy imbusowych średnicę mniejszą niż dla kluczy nasadowych. Z kolei w porównaniu z systemami Phillips i Pozidriv zaletą imbusów jest niewyślizgiwanie się klucza (wkrętak) ze śruby przy słabym docisku w kierunku osi śruby.
Łby imbusowe stosuje się także we wkrętach do drewna. Rozwiązanie to jest często spotykane w meblach przeznaczonych do samodzielnego montażu – do zestawu dołącza się tani klucz imbusowy, o niskiej jakości, wystarczający do skręcenia mebla przez niedoświadczonego użytkownika.
Postęp techniki pozwolił na wprowadzenie kluczy trzpieniowych o jeszcze wyższej wytrzymałości (maksymalnym przenoszonym momencie siły w stosunku do rozmiarów trzpienia), w tym Torx. O wprowadzaniu nowych rodzajów trzpieni nie decydują już jednak wyłącznie względy wytrzymałościowe, ale też chęć utrudnienia demontażu urządzeń bez specjalistycznych narzędzi lub wymuszenie ich zakupu.

</doc>
<doc id="181309" url="https://pl.wikipedia.org/wiki?curid=181309" title="Grodzisko (Gdańsk)">
Grodzisko (Gdańsk)

Grodzisko ("Fort Grodzisko", niem. "Hagelsberg", kaszb. "Gradowô Góra") – obszar w Gdańsku w dzielnicy Śródmieście. Zespół fortyfikacji miejskich z XIX wieku.
Nazwa.
28 marca 1949 r. ustalono urzędową polską nazwę miejscowości – Grodzisko, określając drugi przypadek jako Grodziska, a przymiotnik – grodziski.
Położenie.
Grodzisko położone jest w północno-zachodniej części gdańskiego śródmieścia. Graniczy z osiedlami administracyjnymi Aniołki oraz Siedlce. Wewnątrz Śródmieścia graniczy od wschodu ze Starym Miastem, a od południa z Nowymi Ogrodami. Nad Grodziskiem wznosi się Góra Gradowa o wysokości 46 m n.p.m.
Historia.
Grodzisko przed wiekami pełniło początkowo rolę miejsca obserwacyjnego okolicznych wzniesień i lasu. Przypisywana mu była lokalizacja (w XII wieku) Zamku Książąt Pomorskich: "zamek książęcy miał być na Górze Zamkowej (Hagelsberg)".
Fortyfikacje miejskie od zachodniej strony miasta postanowiono rozbudować w XVI i XVII wieku. Usypano ciąg wałów z bastionami i fosą. Były to fortyfikacje typu starowłoskiego, łączące wały ziemne z elementami murowanymi. Powstał w ten sposób zewnętrzny, zachodni ciąg fortyfikacji, których elementem było Grodzisko. Projektantami linii obronnych byli Jan i Jerzy Strakowscy. W efekcie przeprowadzonych prac Grodzisko stało się ważnym elementem obrony Gdańska i uchroniło Gdańsk w trakcie oblężenia przez Szwedów, w czasie potopu szwedzkiego, jak i w trakcie wojny północnej.
Grodzisko zostało przebudowane w 1807 przez Prusy w trakcie obrony przed wojskami francuskimi.
Obecny kształt Grodzisko uzyskało w trakcie generalnej przebudowy w latach 1867–1874. Powierzchnia zespołu pofortecznego wynosi 27 ha.
Zabytki oraz interesujące miejsca.
W połowie 2018 planowano rozpoczęcie budowy podziemnego planetarium w Kaponierze Południowej. Z uwagi na przekroczenie założonego budżetu, w 2019 rozpisano kolejny przetarg.

</doc>
<doc id="181311" url="https://pl.wikipedia.org/wiki?curid=181311" title="Siedlików">
Siedlików

Siedlików – wieś w Polsce położona w województwie wielkopolskim, w powiecie ostrzeszowskim, w gminie Ostrzeszów.
Leży przy drodze Ostrzeszów-Mikstat w odległości ok. 7 km od każdego z tych miast i ok. 20 km na południe od Ostrowa Wlkp. Liczy około 1,2 tysiąca mieszkańców.
Wieś królewska w starostwie ostrzeszowskim w powiecie ostrzeszowskim województwa sieradzkiego w końcu XVI wieku.
W latach 1954-1959 wieś należała i była siedzibą władz gromady Siedlików. W latach 1975–1998 miejscowość administracyjnie należała do województwa kaliskiego.
W 1880 r. odkryto tu skarb wyrobów ze srebra.

</doc>
<doc id="181313" url="https://pl.wikipedia.org/wiki?curid=181313" title="Lothar Bisky">
Lothar Bisky

Lothar Bisky (ur. 17 sierpnia 1941 w Zollbrücku, zm. 13 sierpnia 2013 w Lipsku) – niemiecki polityk, działacz komunistyczny, w latach 2007–2010 współprzewodniczący Die Linke, a wcześniej przewodniczący Die Linkspartei. Od 2009 do śmierci poseł do Parlamentu Europejskiego, w latach 2009–2012 przewodniczący grupy GUE/NGL. Był ojcem malarza Norberta Bisky'ego.
Życiorys.
Ukończył filozofię na Uniwersytecie Humboldtów w Berlinie, studiował też kulturoznawstwo na Uniwersytecie im. Karola Marksa w Lipsku. Na tej uczelni uzyskał stopień doktora (w 1969) i doktora habilitowanego (1975) w zakresie nauk filozoficznych.
Pracował jako nauczyciel akademicki. Był kierownikiem działu w Centralnym Instytucie Badań nad Młodzieżą w Lipsku i wykładowcą partyjnej Akademii Nauk Społecznych. Sprawował funkcję rektora Uniwersytetu Filmu i Telewizji im. Konrada Wolfa (Potsdam-Babelsberg) od 1986 do 1990. W 1991 został jednym z dyrektorów regionalnego kanału telewizyjnego ORB.
W 1963 przystąpił do Niemieckiej Socjalistycznej Partii Jedności. W latach 1989–1991 należał do kierownictwa tej partii (używającej nazwy SED-PDS, potem PDS). W latach 1991–1993 był przewodniczącym PDS w kraju związkowym Brandenburgia. Od 1993 aż do rezygnacji w 2000 kierował PDS. Został ponownie wybrany na przewodniczącego w 2003, a w 2007 na współprzewodniczącego Die Linke (funkcję tę pełnił do 2010).
W 1990 był członkiem Izby Ludowej (demokratycznie wybranego parlamentu NRD). Od 1990 do 2005 zasiadał w landtagu Brandenburgii (od 2004 jako jego wiceprzewodniczący), następnie przez cztery lata sprawował mandat posła do Bundestagu.
W wyborach w 2009 uzyskał mandat posła do Parlamentu Europejskiego VII kadencji. Został przewodniczącym grupy Zjednoczonej Lewicy Europejskiej i Nordyckiej Zielonej Lewicy (ustąpił w 2012 na rzecz Gabriele Zimmer), a także wiceprzewodniczącym Komisji Kultury i Edukacji.

</doc>
<doc id="181314" url="https://pl.wikipedia.org/wiki?curid=181314" title="Bebeto">
Bebeto

Bebeto, właśc. José Roberto Gama de Oliveira (ur. 16 lutego 1964 w Salvadorze) – brazylijski piłkarz, który występował na pozycji napastnika, mistrz świata z roku 1994 i wicemistrz z roku 1998, najlepszy piłkarz Ameryki Południowej z roku 1989. Brązowy medalista olimpijski na igrzyskach w Seulu oraz w Atlancie. W reprezentacji Brazylii wystąpił 75 razy i zdobył 39 goli.
Bebeto jako pierwszy piłkarz w historii wykonał tzw. „kołyskę” – gest przypominający kołysanie dziecka, wykonywany po strzeleniu gola. Stało się to podczas ćwierćfinałowego meczu z Holandią na mistrzostwach świata w 1994. Dzień wcześniej żona piłkarza urodziła ich trzecie dziecko. Po strzeleniu gola Bebeto pobiegł w kierunku narożnika boiska, złączył ręce i wykonał „kołyskę”, a chwilę później dołączyli do niego dwaj partnerzy z drużyny: Romário i Mazinho.

</doc>
<doc id="181318" url="https://pl.wikipedia.org/wiki?curid=181318" title="ŚlAM">
ŚlAM



</doc>
<doc id="181319" url="https://pl.wikipedia.org/wiki?curid=181319" title="Pingwin białoskrzydły">
Pingwin białoskrzydły



</doc>
<doc id="181321" url="https://pl.wikipedia.org/wiki?curid=181321" title="Konsolidator">
Konsolidator

Konsolidator lub program konsolidujący, pop. „linker” (z ang.) – jeden z programów składowych kompilatora. Konsolidator w trakcie procesu konsolidacji łączy zadane pliki obiektowe i biblioteki statyczne tworząc w ten sposób plik wykonywalny. W systemach uniksowych jest to zazwyczaj program o nazwie "ld". 

</doc>
<doc id="181324" url="https://pl.wikipedia.org/wiki?curid=181324" title="Brutalizm">
Brutalizm

Brutalizm – nurt architektury późnego modernizmu powstały w końcu lat 40. XX wieku.
Przełomowym obiektem była szkoła w Hunstanton w Anglii zbudowana przez Petera i Alison Smithson w 1949. Miała ona wyeksponowaną stalową konstrukcję, nieotynkowane ceglane mury, odsłonięte belki stropowe i przewody instalacyjne.
Brutalizm zakładał, że najważniejsze są przestrzeń, konstrukcja i uwrażliwienie na właściwości zastosowanych materiałów. Zmienił architekturę z abstrakcyjnej na ekspresyjną. Nazwa wywodzi się z francuskiego określenia "béton brut", oznaczającego surowy beton i stosowanego wcześniej przez Le Corbusiera w odniesieniu do jego prototypowego i kontrowersyjnego bloku marsylskiego wybudowanego w stylu brutalizmu w 1952, jednak wyróżniającego się z podobnych sobie budowli humanistyczną architekturą docenianą zarówno przez jej użytkowników jak i krytyków sztuki.
Późniejsza architektura brutalizmu bywała krytykowana właśnie za dehumanizację. Architekturze tej zarzucano braki funkcjonalne, brzydotę i regres jak w przypadku szeroko krytykowanej Wieży Genex w Belgradzie z 1980, autorstwa Mihajlo Mitrović, gdzie ekspresja surowego betonu dominuje nad funkcją. Budynek jest zupełnie pozbawiony funkcjonalnych elementów architektonicznych takich jak portfenetry, szklane ściany, tarasy słoneczne, loggie i miejsca na bujną roślinność znanych już z powojennej, europejskiej architektury humanistycznego modernizmu.
Na rozwój brutalizmu znaczny wpływ miał minimalizm prezentowany przez twórczość Ludwiga Miesa van der Rohe.
Jedynym miastem na świecie stworzonym całkowicie w stylu brutalizmu jest Czandigarh, zbudowane głównie z surowego betonu przez Le Corbusiera w 1953. Wyjątkowym budynkiem brutalistycznym wykonanym bez użycia betonu na fasadzie jest piramida mieszkalno-biurowa, później przeznaczona na szpital (niem. "Ferrohaus") w Zurychu, zbudowana ze stali kortenowskiej przez Justusa Dahindena w 1970 oraz Nová Scéna Teatru Narodowego (cz. "Národní divadlo") w czeskiej Pradze, zbudowana ze szklanych luksferów i zielonego marmuru kubańskiego przez Karela Pragera w 1983. Luksfery na fasadzie teatru bywają podświetlane kolorowymi diodami aby wyświetlić dowolną grafikę, natomiast bryła budynku unosi się w powietrzu nad ziemią dzięki licznym prześwitom.
W Polsce.
Czołowym przykładem architektury brutalizmu w Polsce jest odbudowany dworzec kolejowy Katowice oraz blok mieszkalny Superjednostka tamże. Kolejnym przykładem brutalizmu w Polsce jest Galeria Sztuki Współczesnej „Bunkier Sztuki” w Krakowie. Zdaniem dyrektor Zarządu Infrastruktury Komunalnej i Transportu w Krakowie Joanny Niedziałkowskiej Stadion Miejski w Krakowie jest następnym przykładem tego nurtu architektonicznego.
Do budynków brutalistycznych zalicza się też strukturalistyczny Hotel Forum w Krakowie czy bloki mieszkalne „Bunkrowce” (wrocławski „Manhattan”), które zbudowała Jadwiga Grabowska-Hawrylak. Pomnik Barykada Września w Warszawie zalicza się do dzieł brutalizmu.

</doc>
<doc id="181325" url="https://pl.wikipedia.org/wiki?curid=181325" title="Ajzon">
Ajzon

Ajzon, "Ajson" (gr. , "Aisōn", łac. "Aeson") – w mitologii greckiej ojciec Jazona, władca Jolkos.
Ajzon był synem Kreteusa, syna Eola i Enarete, i Tyro, córki Salmoneusa, brata Kreteusowego, i Enarete. Jego braćmi rodzonymi byli z kolei Amytaon i Feres, przyrodnimi zaś Pelias i Neleus. Za żonę pojął wedle jednej wersji córkę Autolykosa Polymede, wedle innej zaś córkę Fylakosa imieniem Alkimede. W każdym razie ożenił się i spłodził syna imieniem Jazon.
Ajzon był władcą miasta Jolkos, odziedziczonego po ojcu. Był pobożnym człowiekiem, w przeciwieństwie do swego brata Peliasa, niegodziwca zajętego spiskowaniem przeciwko Ajzonowi. Wielokrotnie Ajzon wybaczał bratu, aż w końcu Pelias zebrał grupę zuchwałych ludzi, z którymi poszedł na zamek w Jolkos, zdobywając go. Przejął w ten sposób władzę nad miastem. Strącił brata z tronu mniej więcej w czasie narodzin Ajzonowego potomka, Jazona. Na tym jednak nie poprzestał. Uznał za właściwe posunięcie zabicie dziecka. Jednak dawny sługa Ajzona zachował lojalność względem byłego monarchy. Poinformował go o zagrożeniu. W takiej sytuacji Ajzon wraz z żoną rozgłosili, jakoby ich dziecko zachorowało, kilka zaś dni później podali do wiadomości publicznej zgon potomka. Jazona wysłali natomiast w ukryciu nocą na wychowanie do centaura Chejrona. Ajzon żył natomiast w odosobnieniu i biedzie, nie zwracając na siebie uwagi. Towarzyszyli mu zaledwie żona i kilku niewolników.
Jazon po latach dorósł i, nie znając swego pochodzenia, wrócił do Jolkos. Pelias, obawiając się potomka Ajzona, wysłał go po złote runo. Przed wyjazdem Jazon zdążył jeszcze poznać swą tożsamość i spotkać się z ojcem, zaprowadzony przez starego sługę do jego domu. Poznawszy prawdę, Jazon odwiedził jeszcze raz stryja, zażądał zwrotu tronu, który Pelias uzależniał od zdobycia runa, po czym udał się w podróż. Rozpowszechniła się potem plotka, że argonauci z Jazonem na czele ponieśli śmierć. Pelias uznał wtedy, że nie musi już obawiać się powrotu Jazona. Postanowił pozbawić brata życia. Ajzon poprosił o możliwość samodzielnego wyboru śmierci. Wypił więc krew byka, zatruwając się nią.
Istnieje jeszcze inna wersja, wedle której Ajzon nie otruł się, zmuszony przez Peliasa, ale przeżył, doczekał powrotu syna i nawet został nagrodzony drugą młodością przez Medeę. Wersję taką relacjonuje Owidiusz. Kiedy więc Jazon wrócił, ojciec jego był już człowiekiem starym i chorym, wypatrywał nadchodzącego zgonu i nawet syna nie poznał. Jazon zwrócił się o pomoc do przywiezionej ze sobą Medei. Czarodziejka wyszła podczas pełni w nieprzepasanej szacie i z gołymi plecami, bez obuwia, z sierpem w ręku. Po dziewięciu dniach wróciła z zebranymi magicznymi ziołami. Ustawiła ołtarze dla Hekate i Hebe, przystroiła je liśćmi, dokonała też ofiary na cześć bóstw świata podziemnego i bóstw śmierci, czyniąc im zadość za duszę Ajzona. Przyniesiono wtedy ciało starego władcy, składając je na trawie. Medea z rozpuszczonymi włosami obeszła ołtarze, zanurzyła pochodnię w krwi zwierząt ofiarnych, zapaliła ją i dokonała trzykrotnego oczyszczenia ciała Ajzona: ogniem, wodą i siarką. Dodała do ziół księżycowej rosy i piór strzygi, skóry jadowitego węża, piasku morskiego i kamieni gdzieś ze wschodu, a także wielu innych nieznanych składników. Zagotowała pieniącą się miksturę. Następnie rozcięła szyję Ajzona i wlała do środka czarodziejską mieszankę. Ajzon, wcześniej nie chodzący, wstał po tym, odzyskawszy siły mężczyzny lat czterdziestu.

</doc>
<doc id="181335" url="https://pl.wikipedia.org/wiki?curid=181335" title="Skrawanie">
Skrawanie



</doc>
<doc id="181336" url="https://pl.wikipedia.org/wiki?curid=181336" title="Zjadliwość drobnoustrojów">
Zjadliwość drobnoustrojów



</doc>
<doc id="181338" url="https://pl.wikipedia.org/wiki?curid=181338" title="Zjadliwość">
Zjadliwość



</doc>
<doc id="181347" url="https://pl.wikipedia.org/wiki?curid=181347" title="Zabytki Gdańska">
Zabytki Gdańska

Gdańsk stanowi jeden z najcenniejszych zespołów zabytkowych w Polsce, pomimo że prawie całe historyczne Śródmieście zostało odbudowane po ostatniej wojnie, a znaczna część zabytków ruchomych uległa zniszczeniu bądź rozproszeniu. W okresie renesansu i baroku działali tutaj tacy twórcy jak: Willem, Abraham i Izaak van den Blocke, Antoni van Obberghen, Andreas Schlüter.
Zabytki Gdańska znajdują się na Europejskim Szlaku Gotyku Ceglanego.

</doc>
<doc id="181351" url="https://pl.wikipedia.org/wiki?curid=181351" title="Maybach Brabus 57 6.3">
Maybach Brabus 57 6.3



</doc>
<doc id="181353" url="https://pl.wikipedia.org/wiki?curid=181353" title="Brabus">
Brabus

Brabus – przedsiębiorstwo tuningowe i producent pojazdów z Niemiec. Produkuje limuzyny eksportowane często do USA. Główna siedziba przedsiębiorstwa znajduje się w Bottrop, w centrum Zagłębia Ruhry, bezpośrednio obok autostrady A2. Obok dużych sal wystawowych mieszczą się tam również działy projektowania i produkcji.
Największym konkurentem Brabusa jest inne niemieckie przedsiębiorstwo – AMG, obecnie należące w pełni do Mercedes-Benz.
Historia.
Przedsiębiorstwo BRABUS zostało założone w 1977 roku przez prof. Bodo Buschmanna i Klausa Brackmana i to od trzech pierwszych liter ich nazwisk pochodzi nazwa przedsiębiorstwa.
Latem 1999 roku zakończono ostatecznie proces rozbudowy budynku biurowo-produkcyjnego przedsiębiorstwa Brabus na łącznej powierzchni 112 000 m² na terenie przedsiębiorstwa przy Brabus-Allee.
W lecie 2002 przedsiębiorstwo Brabus założyło wraz z MCC Smart GmbH w ramach joint venture przedsiębiorstwo Smart-BRABUS GmbH z siedzibą w Bottrop, która nie tylko oferuje wyłączny program dostaw akcesoriów dla wszystkich modeli Smart, lecz także projektuje i produkuje czołowe modele wszystkich serii modeli MCC.
Oferta.
Paleta przedsiębiorstwa BRABUS sięga od silników o podwyższonej mocy (często poprzez powiększenie pojemności skok.) poprzez elegancko stylizowane zestawy aerodynamiczne, wysokojakościowe koła z lekkich stopów, komfortowe podwozia sportowe, bardziej miękkie zawieszenia podnoszące komfort jazdy, aż do ekskluzywnego wyposażenia wnętrz o najwyższej rzemieślniczej perfekcji wykonane z wysokiej jakości skóry i alcantary. Pojazdy stylizowane przez to przedsiębiorstwo sprzedawane są jako pojazdy marki Brabus. Niektóre z projektów stanowią stałą ofertę producenta i są oznaczane jako modele aut marki Brabus.
Brabus od samego początku zajmuje się tuningiem głównie aut spod znaku Mercedes-Benz. Do najsłynniejszych konstrukcji należą tuningowe wersje modeli C, E, S i SLK. Sławę firmie przynosi również jej odmiana samochodów Maybach 57 i Maybach 62, które w wersji Brabus noszą nazwy Maybach Brabus 57 SV12 oraz Maybach Brabus 62.
Najpopularniejszym modelem przedsiębiorstwa jest jak do tej pory model z roku 1996 – Brabus E V12 (W210) z silnikiem V12 o mocy 582 KM. Był to wtedy najszybszy seryjny sedan i został zapisany w księdze Guinnessa. Legitymował się ograniczoną elektronicznie prędkością maksymalną wynoszącą 330 km/h. Cena wynosiła ponad 450 tys. DM. Jednym z nabywców tego auta był Michael Schumacher, który kupił dwie wersje tego modelu – model T (kombi) i sedana.
Drugim znaczącym pojazdem był model M V12 – zmodyfikowana terenówka na bazie modelu ML. Wyposażona w ten sam silnik V12 o mocy 582 KM została uznana za najszybsze terenowe auta tamtych lat. Mogła osiągnąć prędkość ponad 250 km/h.
Oficjalnie najszybszym modelem Brabusa jest E V12 Coupe „One Of Ten” na bazie E klasy w212 ze zmodernizowanym silnikiem V12 o mocy sięgającej 810 KM. Rozwija prędkość 381 km/h. W przedsiębiorstwie można zamówić praktycznie każde nadwozie i silnik, jak i wyposażenie (wnętrze wykonane z jedwabiu, nawigacja, GPS, multimedialne biuro przenośne, zestaw audio).
Najlepsze i najdroższe modele.
1994 – (w124) E V12 7.3 530 KM (V12-48v) 350 km/h i 4,5 s do 100 km/h

</doc>
<doc id="181354" url="https://pl.wikipedia.org/wiki?curid=181354" title="Kompetencje kulturowe">
Kompetencje kulturowe

Kompetencje kulturowe – zespół nabytych cech, zdolności umożliwiających swobodne uczestnictwo w kulturze zgodne z normami, wartościami, jest to zdolność do rozpoznawania, uczenia się, zmiany treści kultury. Dzięki określonym kompetencjom można treści kultury przekazywać następnym pokoleniom, wzbogacać kapitał kulturowy o nowe wartości, wzory. Są one niezbędne do pełnego uczestniczenia w społeczeństwie.

</doc>
<doc id="181362" url="https://pl.wikipedia.org/wiki?curid=181362" title="Mistrzostwa Świata w Piłce Nożnej 1998 (składy)">
Mistrzostwa Świata w Piłce Nożnej 1998 (składy)

Składy finalistów Mistrzostw Świata w Piłce Nożnej w 1998 we Francji.
 Anglia
Trener: Glenn Hoddle
David Seaman, Sol Campbell, Graeme Le Saux, Paul Ince, Tony Adams, Gareth Southgate, David Beckham, David Batty, Alan Shearer, Teddy Sheringham, Steve McManaman, Gary Neville, Nigel Martyn, Darren Anderton, Paul Merson, Paul Scholes, Rob Lee, Martin Keown, Les Ferdinand, Michael Owen, Rio Ferdinand, Tim Flowers
 Arabia Saudyjska
Trener: Carlos Alberto Parreira
Mohammed Al-Deayea, Mohammed Al-Jahani, Mohammed Al-Khilaiwi, Abdullah Zubromawi, Ahmad Madani, Fuad Amin, Ibrahim Al-Shahrani, Obeid Al-Dosari, Sami Al-Jaber, Sa’id al-Uwajran, Fahad Al-Mehallel, Ibrahim Al-Harbi, Hussein Sulaimani, Khalid Al-Muwallid, Jusuf ath-Thunajan, Khamis Al-Owairan, Ahmad Duchi, Nawaf Al-Temyat, Abdulaziz Al-Janoubi, Hamzah Saleh, Hussein Al-Sadiq, Tisir Al-Antaif
 Argentyna
Trener: Daniel Passarella
Carlos Roa, Roberto Ayala, José Chamot, Héctor Pineda, Matías Almeyda, Claudio López, Diego Simeone, Gabriel Batistuta, Ariel Ortega, Juan Sebastián Verón, Germán Burgos, Pablo Paz, Nelson Vivas, Leonardo Astrada, Néstor Sensini, Sergio Berti, Pablo Cavallero, Abel Balbo, Hernán Crespo, Marcelo Gallardo, Marcelo Delgado, Javier Zanetti
 Austria
Trener: Herbert Prohaska
Michael Konsel, Markus Schopp, Peter Schöttel, Anton Pfeffer, Wolfgang Feiersinger, Walter Kogler, Mario Haas, Heimo Pfeifenberger, Ivica Vastić, Andreas Herzog, Martin Amerhauser, Martin Hiden, Harald Cerny, Hannes Reinmayr, Arnold Wetl, Franz Wohlfahrt, Roman Mählich, Peter Stöger, Toni Polster, Andreas Heraf, Wolfgang Knaller, Dietmar Kühbauer
 Belgia
Trener: Georges Leekens
Filip De Wilde, Bertrand Crasson, Lorenzo Staelens, Gordan Vidović, Vital Borkelmans, Franky Van der Elst, Marc Wilmots, Luis Oliveira, Mbo Mpenza, Luc Nilis, Nico Van Kerckhoven, Philippe Vande Walle, Dany Verlinden, Enzo Scifo, Philippe Clement, Glen De Boeck, Mike Verstraeten, Gert Verheyen, Eric Van Meir, Émile Mpenza, Danny Boffin, Eric Deflandre
 Brazylia
Trener: Mário Zagallo
Cláudio Taffarel, Cafu, Aldair, Júnior Baiano, César Sampaio, Roberto Carlos, Giovanni, Dunga, Ronaldo, Rivaldo, Emerson, Carlos Germano, Zé Carlos, Gonçalves, André Cruz, Zé Roberto, Doriva, Leonardo, Denílson, Bebeto, Edmundo, Dida
 Bułgaria
Trener: Christo Bonew
Zdrawko Zdrawkow, Radostin Kisziszew, Trifon Iwanow, Iwajło Petkow, Iwajło Jordanow, Złatko Jankow, Emił Kostadinow, Christo Stoiczkow, Ljubosław Penew, Krasimir Bałykow, Ilian Iliew, Borisław Michajłow, Goszo Ginczew, Marijan Christow, Adałbert Zafirow, Anatoli Nankow, Stojczo Stoiłow, Danieł Borimirow, Georgi Baczew, Georgi Iwanow, Rosen Kiriłow, Milen Petkow
 Chile
Trener: Nelson Acosta
Nelson Tapia, Cristián Castañeda, Ronald Fuentes, Francisco Rojas, Javier Margas, Pedro Reyes, Nelson Parraguez, Clarence Acuña, Iván Zamorano, José Luis Sierra, Marcelo Salas, Marcelo Ramírez, Manuel Neira, Miguel Ramírez, Moisés Villarroel, Mauricio Aros, Marcelo Vega, Luis Musrri, Fernando Cornejo, Fabián Estay, Rodrigo Barrera, Carlos Tejas
 Chorwacja
Trener: Miroslav Blažević
Dražen Ladić, Petar Krpan, Anthony Šerić, Igor Štimac, Goran Jurić, Slaven Bilić, Aljoša Asanović, Robert Prosinečki, Davor Šuker, Zvonimir Boban, Silvio Marić, Marijan Mrmić, Mario Stanić, Zvonimir Soldo, Igor Tudor, Ardian Kozniku, Robert Jarni, Zoran Mamić, Goran Vlaović, Dario Šimić, Krunoslav Jurčić, Vladimir Vasilj
 Dania
Trener: Bo Johansson
Peter Schmeichel, Michael Schjønberg, Marc Rieper, Jes Høgh, Jan Heintze, Thomas Helveg, Allan Nielsen, Per Frandsen, Miklos Molnar, Michael Laudrup, Brian Laudrup, Søren Colding, Jacob Laursen, Morten Wieghorst, Stig Tøfting, Mogens Krogh, Bjarne Goldbæk, Peter Møller, Ebbe Sand, René Henriksen, Martin Jørgensen, Peter Kjær
 Francja
Trener: Aimé Jacquet
Bernard Lama, Vincent Candela, Bixente Lizarazu, Patrick Vieira, Laurent Blanc, Youri Djorkaeff, Didier Deschamps, Marcel Desailly, Stéphane Guivarc’h, Zinédine Zidane, Robert Pirès, Thierry Henry, Bernard Diomède, Alain Boghossian, Lilian Thuram, Fabien Barthez, Emmanuel Petit, Frank Lebœuf, Christian Karembeu, David Trezeguet, Christophe Dugarry, Lionel Charbonnier
 Hiszpania
Trener: Javier Clemente
Andoni Zubizarreta, Albert Ferrer, Agustín Aranzábal, Rafael Alkorta, Abelardo, Fernando Hierro, Fernando Morientes, Julen Guerrero, Juan Antonio Pizzi, Raúl, Alfonso, Sergi, Santiago Cañizares, Iván Campo, Carlos Aguilera, Albert Celades, Joseba Etxeberria, Guillermo Amor, Kiko, Miguel Ángel Nadal, Luis Enrique, José Francisco Molina
 Holandia
Trener: Guus Hiddink
Edwin van der Sar, Michael Reiziger, Jaap Stam, Frank de Boer, Arthur Numan, Wim Jonk, Ronald de Boer, Dennis Bergkamp, Patrick Kluivert, Clarence Seedorf, Phillip Cocu, Boudewijn Zenden, André Ooijer, Marc Overmars, Winston Bogarde, Edgar Davids, Pierre van Hooijdonk, Ed de Goey, Giovanni van Bronckhorst, Aron Winter, Jimmy Floyd Hasselbaink, Ruud Hesp
 Iran
Trener: Dżalal Talebi
Ahmad Reza Abedzadeh, Mehdi Mahdawikia, Naim Saadawi, Mohammad Chakpour, Afszin Pejrowani, Karim Bageri, Ali Reza Mansourian, Sirus Dinmohammadi, Hamid Estili, Ali Daei, Chodadad Azizi, Nima Nakisa, Ali Latifi, Nader Mohammadchani, Ali Akbar Ostad-Asadi, Reza Szahroudi, Dżawad Zarinczeh, Sattar Hamedani, Behnam Seradż, Mehdi Paszazadeh, Mehrdad Minawand, Parwiz Borumand
 Jamajka
Trener: René Simões
Warren Barrett, Stephen Malcolm, Christopher Dawes, Linval Dixon, Ian Goodison, Fitzroy Simpson, Peter Cargill, Marcus Gayle, Andy Williams, Walter Boyd, Theodore Whitmore, Dean Sewell, Aaron Lawrence, Donovan Ricketts, Ricardo Gardner, Robbie Earle, Onandi Lowe, Deon Burton, Frank Sinclair, Darryl Powell, Durrant Brown, Paul Hall
 Japonia
Trener: Takeshi Okada
Nobuyuki Kojima, Akira Narahashi, Naoki Soma, Masami Ihara, Norio Omura, Motohiro Yamaguchi, Teruyoshi Itō, Hidetoshi Nakata, Masashi Nakayama, Hiroshi Nanami, Shinji Ono, Wagner Lopes, Toshihiro Hattori, Masayuki Okano, Hiroaki Morishima, Toshihide Saitō, Yutaka Akita, Shōji Jō, Eisuke Nakanishi, Yoshikatsu Kawaguchi, Seigō Narazaki, Takashi Hirano
 Jugosławia
Trener: Slobodan Santrač
Ivica Kralj, Zoran Mirković, Goran Đorović, Slaviša Jokanović, Miroslav Đukić, Branko Brnović, Vladimir Jugović, Dejan Savićević, Predrag Mijatović, Dragan Stojković, Siniša Mihajlović, Dragoje Leković, Slobodan Komljenović, Niša Saveljić, Ljubinko Drulović, Željko Petrović, Savo Milošević, Dejan Govedarica, Miroslav Stević, Dejan Stanković, Perica Ognjenović, Darko Kovačević
 Kamerun
Trener: Claude Le Roy
Jacques Songo’o, Joseph Elanga, Pierre Wome, Rigobert Song, Raymond Kalla, Pierre Njanka, François Omam-Biyik, Didier Angibeaud, Alphonse Tchami, Patrick M’Boma, Samuel Eto’o, Lauren Etame Mayer, Patrice Abanda, Augustine Simo, Joseph Ndo, Bassey William Andem, Michel Pensée, Samuel Ipoua, Marcel Mahouvé, Salomon Olembé, Joseph-Désiré Job, Alioum Boukar
 Kolumbia
Trener: Hernán Darío Gómez
Óscar Córdoba, Iván Córdoba, Everth Palacios, José Santa, Jorge Bermúdez, Mauricio Serna, Antony de Ávila, Harold Lozano, Adolfo Valencia, Carlos Valderrama, Faustino Asprilla, Miguel Calero, Wilmer Cabrera, Jorge Bolaño, Víctor Aristizábal, Luis Antonio Moreno, Andrés Estrada, John Wilmar Pérez, Freddy Rincón, Hamilton Ricard, Léider Preciado, Faryd Mondragón
 Korea Pd.
Trener: Cha Bum-kun
Kim Byung-ji, Choi Sung-yong, Lee Lim-saeng, Choi Young-il, Lee Min-sung, Yoo Sang-chul, Kim Do-keun, Noh Jung-yoon, Kim Do-hoon, Choi Yong-soo, Seo Jung-won, Lee Sang-hun, Kim Tae-young, Ko Jong-soo, Lee Sang-yoon, Jang Hyung-seok, Ha Seok-ju, Hwang Sun-hong, Jang Dae-il, Hong Myung-bo, Lee Dong-gook, Seo Dong-myung
 Maroko
Trener: Henri Michel
Abdelkader El Brazi, Abdelilah Saber, Abdelkrim El Hadrioui, Youssef Rossi, Ismaël Triki, Noureddine Naybet, Mustapha Hadji, Saïd Chiba, Abdeljalil Hadda, Abderrahim Ouakili, Ali El Khattabi, Driss Benzekri, Rachid Neqrouz, Salaheddine Bassir, Lahcen Abrami, Rachid Azzouzi, Gharib Amzine, Youssef Chippo, Jamal Sellami, Tahar El Khalej, Rachid Rokki, Mustapha Chadili
 Meksyk
Trener: Manuel Lapuente
Jorge Campos, Claudio Suárez, Joel Sánchez, Germán Villa, Duilio Davino, Marcelino Bernal, Ramón Ramírez, Alberto García Aspe, Ricardo Peláez, Luis García Postigo, Cuauhtémoc Blanco, Oswaldo Sánchez, Pável Pardo, Raúl Lara, Luis Hernández, Isaac Terrazas, Francisco Palencia, Salvador Carmona, Braulio Luna, Jaime Ordiales, Jesús Arellano, Óscar Pérez
 Niemcy
Trener: Berti Vogts
Andreas Köpke, Christian Wörns, Jörg Heinrich, Jürgen Kohler, Thomas Helmer, Olaf Thon, Andreas Möller, Lothar Matthäus, Ulf Kirsten, Thomas Häßler, Olaf Marschall, Oliver Kahn, Jens Jeremies, Markus Babbel, Steffen Freund, Dietmar Hamann, Christian Ziege, Jürgen Klinsmann, Stefan Reuter, Oliver Bierhoff, Michael Tarnat, Jens Lehmann
 Nigeria
Trener: Bora Milutinović
Peter Rufai, Mobi Oparaku, Celestine Babayaro, Nwankwo Kanu, Uche Okechukwu, Taribo West, Finidi George, Mutiu Adepoju, Rashidi Yekini, Augustine Okocha, Garba Lawal, William Okpara, Tijjani Babangida, Daniel Amokachi, Sunday Oliseh, Uche Okafor, Augustine Eguavoen, Wilson Oruma, Benedict Iroha, Victor Ikpeba, Godwin Okpara, Abiodun Baruwa
 Norwegia
Trener: Egil Olsen
Frode Grodås, Gunnar Halle, Ronny Johnsen, Henning Berg, Stig Inge Bjørnebye, Ståle Solbakken, Erik Mykland, Øyvind Leonhardsen, Tore André Flo, Kjetil Rekdal, Mini Jakobsen, Thomas Myhre, Espen Baardsen, Vegard Heggem, Dan Eggen, Jostein Flo, Håvard Flo, Egil Østenstad, Erik Hoftun, Ole Gunnar Solskjær, Vidar Riseth, Roar Strand
 Paragwaj
Trener: Paulo César Carpegiani
José Luis Chilavert, Francisco Arce, Catalino Rivarola, Carlos Gamarra, Celso Ayala, Edgar Aguilera, Julio César Yegros, Arístides Rojas, José Cardozo, Roberto Acuña, Pedro Sarabia, Danilo Aceval, Carlos Humberto Paredes, Ricardo Rojas, Miguel Ángel Benítez, Julio César Enciso, Hugo Brizuela, César Augusto Ramírez, Carlos Morales Santos, Denis Caniza, Jorge Luis Campos, Rubén Ruiz Díaz
 RPA
Trener: Philippe Troussier
Hans Vonk, Themba Mnguni, David Nyathi, Willem Jackson, Mark Fish, Philemon Masinga, Quinton Fortune, Alfred Phiri, Shaun Bartlett, John Moshoeu, Helman Mkhalele, Brendan Augustine, Delron Buckley, Jerry Sikhosana, Doctor Khumalo, Brian Baloyi, Benny McCarthy, Lebohang Morula, Lucas Radebe, Naughty Mokoena, Pierre Issa, Simon Gopane
 Rumunia
Trener: Anghel Iordănescu
Dumitru Stângaciu, Dan Petrescu, Cristian Dulca |Anton Doboș, Constantin Gâlcă, Gheorghe Popescu, Marius Lăcătuș, Dorinel Munteanu, Viorel Moldovan, Gheorghe Hagi, Adrian Ilie, Bogdan Stelea, Liviu Ciobotariu, Radu Niculescu, Lucian Marinescu, Gabriel Popescu, Ilie Dumitrescu, Iulian Filipescu, Ovidiu Stîngă, Tibor Selymes, Gheorghe Craioveanu, Florin Prunea
 Szkocja
Trener: Craig Brown
Jim Leighton, Jackie McNamara, Tommy Boyd, Colin Calderwood, Colin Hendry, Tosh McKinlay, Kevin Gallacher, Craig Burley, Gordon Durie, Darren Jackson, John Collins, Neil Sullivan, Simon Donnelly, Paul Lambert, Scot Gemmill, David Weir, Billy McKinlay, Matt Elliott, Derek Whyte, Scott Booth, Jonathan Gould, Christian Dailly
 Tunezja
Trener: Henryk Kasperczak
Chokri El Ouaer, Imed Ben Younes, Sami Trabelsi, Mounir Boukadida, Hatem Trabelsi, Ferid Chouchane, Tarek Thabet, Zoubeir Baya, Riadh Jelassi, Kaies Ghodhbane, Adel Sellimi, Mourad Melki, Riadh Bouazizi, Sirajeddine Chihi, Skander Souayah, Radhouane Salhi, José Clayton, Mehdi Ben Slimane, Faysal Ben Ahmed, Sabri Jaballah, Khaled Badra, Ali Boumnijel
 USA
Trener: Steve Sampson
Brad Friedel, Frankie Hejduk, Eddie Pope, Mike Burns, Thomas Dooley, David Regis, Roy Wegerle, Earnie Stewart, Joe-Max Moore, Tab Ramos, Eric Wynalda, Jeff Agoos, Cobi Jones, Preki, Chad Deering, Juergen Sommer, Marcelo Balboa, Kasey Keller, Brian Maisonneuve, Brian McBride, Claudio Reyna, Alexi Lalas
 Włochy
Trener: Cesare Maldini
Francesco Toldo, Giuseppe Bergomi, Paolo Maldini, Fabio Cannavaro, Alessandro Costacurta, Alessandro Nesta, Gianluca Pessotto, Moreno Torricelli, Demetrio Albertini, Alessandro Del Piero, Dino Baggio, Gianluca Pagliuca, Sandro Cois, Luigi Di Biagio, Angelo Di Livio, Roberto Di Matteo, Francesco Moriero, Roberto Baggio, Filippo Inzaghi, Enrico Chiesa, Christian Vieri, Gianluigi Buffon

</doc>
<doc id="181367" url="https://pl.wikipedia.org/wiki?curid=181367" title="Adam Epler">
Adam Epler

Adam Józef Aleksander Epler (ur. 1 grudnia 1891 we Lwowie, zm. 24 października 1965 w Londynie) – pułkownik artylerii Wojska Polskiego, mianowany pośmiertnie generałem brygady.
Życiorys.
Był synem Marii i Edwarda, inżyniera kolejowego i wiceprezydenta miasta Lwowa. Żonaty z Zofią z Murczyńskich. Miał syna Zbigniewa (ur. 18 sierpnia 1919).
W 1909 uzyskał maturę w Gimnazjum Klasycznym w Chyrowie, po czym podjął studia na Uniwersytecie Lwowskim – w sumie zaliczył osiem semestrów w latach 1909–1912 i 1913–1914.
W 1912 odbył jednoroczną obowiązkową służbę w cesarskiej i królewskiej armii, gdzie ukończył szkołę oficerów rezerwy w XI Brygadzie Artylerii. 1 maja 1915 otrzymał stopień podporucznika rezerwy. W czasie I wojny światowej służył na frontach wschodnim i włoskim, awansując we wrześniu 1916 do stopnia porucznika. W 1918 ukończył kurs dowódców baterii, zorganizowany w 10 Armii, stacjonującej w Trydencie.
Po upadku monarchii austro-węgierskiej zgłosił się 13 listopada 1918 do Stacji Zbornej Oficerów Artylerii w Krakowie i w kilka dni potem otrzymał przydział do 1 Krakowskiego pułku artylerii polowej na stanowisko dowódcy baterii. Z tym pułkiem przeszedł szlak bojowy w czasie wojny o granice wschodnie w 1919, następnie walczył jako dowódca baterii i dywizjonu w 3 pułku artylerii polowej Legionów w wojnie bolszewickiej 1920.
Po wojnie ukończył półroczny kurs dowódców dywizjonów w Toruniu i został zweryfikowany w stopniu majora ze starszeństwem z dniem 1 czerwca 1919. Od 15 czerwca 1922 roku był dowódcą I dywizjonu 3 pap Leg. w Zamościu. Z dniem 15 lipca 1924 roku został przesunięty na stanowisko kwatermistrza pułku. Od połowy 1926 roku był zastępcą dowódcy i p.o. dowódcy tego pułku. W tym czasie otrzymał od dowódcy 3 DP Leg. pułkownika Stanisława Kwaśniewskiego następującą opinię służbową: "„Podpułkownik Epler posiada bardzo wybitne wartości taktyczne, bardzo dobry artylerzysta. Nadzwyczajnie sprytny, posiada szerokie horyzonty, szybko się orientuje, bardzo dobry prelegent. Inteligencja nadzwyczajna, podobnie i bystrość umysłu”." 22 marca 1929 roku został przeniesiony do 28 pułku artylerii lekkiej w Zajezierzu k. Dęblina na stanowisko dowódcy pułku. Był słuchaczem VII Kursu Wyższych Dowódców Artylerii przy Wyższej Szkole Wojennej w Warszawie. Jako dowódca pułku miał wielkie zasługi jako organizator koszar, parku przykoszarowego i bazy socjalnej dla kadry i żołnierzy. 13 października 1935 roku objął stanowisko II dowódcy piechoty dywizyjnej 20 Dywizji Piechoty w Baranowiczach. Na tym stanowisku służył do wybuchu II wojny światowej.
W czasie kampanii wrześniowej zgodnie z przydziałem mobilizacyjnym objął dowództwo Ośrodka Zapasowego 20 DP w Słonimie, gdzie w dość krótkim czasie zorganizował Zgrupowanie „Kobryń” w sile prawie pełnej dywizji piechoty, walczące następnie pod rozkazami gen. Franciszka Kleeberga w SGO „Polesie” i znanej pod nazwą 60 Dywizji Piechoty. Jednostki dowodzonej przez niego dywizji wzięły udział w walkach z wojskami radzieckimi na terenie Lubelszczyzny: 29 września pod wsią Jabłoń i 30 września pod Milanowem. Wraz ze swą dywizją walczył pod Kockiem, a jego udział w tej bitwie uznawany jest za wybitny.
Po złożeniu broni 6 października 1939 płk Epler dostał się do niewoli niemieckiej, gdzie Niemcy pozwolili mu zatrzymać szablę. Przebywał w obozie przejściowym w Dęblinie, potem w Radomiu, skąd z pomocą radomskich harcerzy (rodzina porucznika Jończyka) zbiegł i włączył się do ruchu konspiracyjnego Organizacji Orła Białego w Krakowie pod pseudonimem „Kobylański”. Zagrożony aresztowaniem, zdecydował się na ucieczkę z Krakowa przez Słowację, Węgry i państwa bałkańskie na Bliski Wschód, gdzie do końca grudnia 1940 dowodził stacjonującą wówczas w Egipcie Legią Oficerską. Po wojnie osiadł w Londynie, gdzie zmarł 24 października 1965.
Był autorem pracy pt. "Ostatni żołnierz polski kampanii 1939 roku" wydanej w 1942 w Tel Awiwie przez Sekcję Oświaty i Kultury Wojska Polskiego na Środkowym Wschodzie. W 1989 ARS-HIT Spółka z o.o. Centrum Wydawniczo-Handlowe Wydawnictwo i Galeria opublikowała reprint wydania z 1942.
Prezydent RP Lech Wałęsa postanowieniem Nr W.111-48-94 z 28 września 1994 mianował go pośmiertnie na stopień generała brygady za szczególne zasługi w działalności konspiracyjnej i w walce zbrojnej z niemieckim okupantem.

</doc>
<doc id="181368" url="https://pl.wikipedia.org/wiki?curid=181368" title="Stopień jednomianu">
Stopień jednomianu



</doc>
<doc id="181369" url="https://pl.wikipedia.org/wiki?curid=181369" title="Jeffrey Sachs">
Jeffrey Sachs

Jeffrey David Sachs (ur. 5 listopada 1954 w Detroit) – amerykański ekonomista żydowskiego pochodzenia, Zasłynął on jako ekonomiczny doradca rządów w Ameryce Łacińskiej, Europie Wschodniej, krajach byłego ZSRR, Azji i Afryce. Sachs znany jest także ze swojej współpracy z międzynarodowymi organizacjami na rzecz zwalczania biedy, redukcji zadłużenia i walki z chorobami – zwłaszcza HIV/AIDS w krajach rozwijających się. Jest autorem wielu artykułów i książek o tematyce ekonomicznej.
Życiorys.
W celu rozwiązania kryzysów gospodarczych takich państw jak Boliwia, Rosja, czy Polska doradzał stosowanie tzw. "terapii szokowej". Najpierw przyczynił się do zahamowania hiperinflacji w Boliwii w 1985, poprzez regulacje cen benzyny. Te wydarzenia przyniosły mu światowy rozgłos, dlatego m.in. został poproszony o udzielenie pomocy doradczej Polsce przez Ambasadę RP w Waszyngtonie. W 1989 Sachs jako 35-latek był ekonomicznym doradcą „Solidarności”, przygotował wstępny projekt programu transformacji polskiej gospodarki – planu Balcerowicza, doradzał pierwszemu postkomunistycznemu rządowi we wprowadzaniu radykalnych reform gospodarczych. Plan miał na celu błyskawiczne odcięcie się od centralnie planowanej gospodarki. Gwałtowne zmiany między innymi spowodowały zamknięcie wielu miejsc pracy, które jakoby nie miały szansy na konkurencyjność w nowym systemie. Po przeprowadzeniu gospodarczych reform w Polsce Sachs doradzał też Jugosławii i Rosji, gdzie nie udało się osiągnąć sukcesu, głównie z powodu braku przychylności państw Zachodu oraz błędnych założeń systemowych.
Jeffrey Sachs jest także twórcą tzw. ekonomii klinicznej (nazwa od podobieństwa do medycyny klinicznej). Ekonomia kliniczna opiera się na wszechstronnej i głębokiej analizie sytuacji kraju tak, aby działaniami na każdym z pól (kultura, warunki sanitarne, zdrowie, infrastruktura, model rządów, geografia itd.) skierować go na ścieżkę rozwoju. Ten model rozwoju jest promowany przez zwolenników (m.in. Sachs, Milton Friedman) terapii szokowej. Postuluje się, że podczas przewrotu politycznego lub katastrofy środowiskowej powinno się szybko przeforsować reformy wolnorynkowe w celu ożywienia gospodarki. Naomi Klein krytykuje takie postępowania jako nieodpowiedzialne za efekty ujemne i pozbawione procesów demokratycznych we wdrażaniu reform.
Przedmiotem badań Sachsa są powiązania między poziomem zdrowia a rozwojem krajów – geografia ekonomiczna, globalizacja, transformacje gospodarcze, międzynarodowe rynki finansowe, koordynacja międzynarodowej polityki makroekonomicznej, wschodzące rynki, wzrost i rozwój gospodarczy, polityka makroekonomiczna w krajach wysoko rozwiniętych i rozwijających się oraz inne zagadnienia ekonomiczne w ujęciu globalnym.
W 1976 Sachs "summa cum laude" obronił licencjat, a w dwa lata później został magistrem Uniwersytetu Harvarda. W 1980, mając zaledwie 26 lat, uzyskał stopień doktora na Uniwersytecie Harvarda. W 2007 Uniwersytet Ekonomiczny w Krakowie przyznał mu doktorat honoris causa. W 2019 również Uniwersytet Łódzki nadał mu doktorat honoris causa.
Sachs zrobił błyskawiczną karierę akademicką i już w 1983 został profesorem na Uniwersytecie Harvarda, gdzie przez 20 lat był wykładowcą. W lipcu 2002 Sachs został dyrektorem Instytutu Ziemi ("Director of The Earth Institute") Columbia University w Nowym Jorku, gdzie jest profesorem ustawodawstwa dotyczącego ochrony zdrowia i rozwoju. Był także specjalnym doradcą Sekretarza Generalnego ONZ Ban Ki-moon, a wcześniej także Kofi Annana do spraw Milenijnych Celów Rozwoju ("Millennium Development Goals"). Sachs był też dyrektorem Projektu Milenijnego ONZ, doradcą Międzynarodowego Funduszu Walutowego, Banku Światowego, OECD, WHO i Programu Rozwoju Narodów Zjednoczonych.
W książce "Koniec z nędzą. Zadanie dla naszego pokolenia" z 2005 Sachs twierdząc, że „Rządy Afryki są nędzne, ponieważ Afryka jest biedna” ("Africa’s governance is poor because Africa is poor") odwrócił powszechnie przyjęte założenie. Według Sachsa, dzięki odpowiedniej polityce, masowe ubóstwo – 1,1 miliarda ludzi żyjących za mniej niż 1$ dziennie – może zostać zwalczone w ciągu 20 lat. Za przykład mogą służyć Chiny i Indie; Chinom w ciągu ostatnich dwóch dekad udało się wydźwignąć z biedy 300 milionów ludzi. Kluczowym elementem miałby być znaczny wzrost pomocy międzynarodowej – z 65 mld $ w 2002 do 195 mld $ przed rokiem 2015. Sachs podkreśla duże znaczenie geografii; Afryka jest słabo rozwinięta i podatna na rozprzestrzenianie się chorób, lecz te problemy, dzięki odpowiednim środkom, mogą zostać rozwiązane: występowanie chorób, takich jak malaria, może być kontrolowane, a odpowiednia infrastruktura stworzona. Bez dokładnego określenia celów elity polityczne będą dalej koncentrować się na rabunkowej eksploatacji zasobów naturalnych, a inwestycje i rozwój pozostaną w sferze marzeń.
Jednocześnie jest często krytykowany, zwłaszcza przez środowiska gospodarczych keynesistów i socjaldemokratów, którzy oceniają jego koncepcje jako utopijne i przyczyniające się wyłącznie do zwiększenia ubóstwa na świecie.
Życie prywatne.
Jeffrey Sachs jest żonaty z Sonią Ehrlich Sachs, która jest pediatrą. Mają trójkę dzieci, Lisę, Hannah i Adama.
Odznaczenia.
Prezydent Aleksander Kwaśniewski odznaczył go w 1999 Krzyżem Komandorskim Orderu Odrodzenia Polski. 
Linki zewnętrzne.
Po angielsku:

</doc>
<doc id="181372" url="https://pl.wikipedia.org/wiki?curid=181372" title="Robert Desnos">
Robert Desnos

Robert Desnos (ur. 4 lipca 1900 w Paryżu, zm. 8 czerwca 1945 w Terezinie) – francuski poeta, prozaik, dramaturg, eseista i awangardowy filmowiec związany z nurtem surrealistycznym w sztuce. Oprócz Aragona i Éluarda najważniejszy z liderów surrealizmu w literaturze.
Wywodził się z klasy średniej. Jako młody człowiek pracował w biurze. Prędko zaangażował się w ruch komunistyczny, ale z czasem zmienił poglądy, co poróżniło go z surrealistami. Od początku swej drogi artystycznej związany z nurtami awangardowymi, m.in. z dadaizmem. W latach 20. utrzymywał się głównie z pracy w redakcji Paris-Soir.
Debiutował w prasie w 1917, a w 1922 napisał pierwszą książkę.
Jako młody twórca był przyjacielem André Bretona, który bardzo go cenił. Desnos fascynował się w tamtych czasach pisaniem automatycznym.
W połowie lat 20., poróżniwszy się z kręgiem Bretona, próbował klasycznych środków formalnych, nawiązując do Baudelaire’a. Prędko stał się zajadłym przeciwnikiem surrealistów. Opublikował szereg artykułów związanych z estetyką różnych dziedzin sztuki nowoczesnej, zwłaszcza interesował się jazzem i kinematografią. Na początku lat 30. zaczął pracować w radiu. Przyjaźnił się z Hemingwayem, Dos Passosem i Picassem.
W czasie II wojny światowej uczestnik francuskiego ruchu oporu. Pod pseudonimami publikował liczne teksty antyhitlerowskie. Aresztowany przez Gestapo w 1944, został wywieziony do niemieckiego obozu koncentracyjnego Auschwitz, potem do Buchenwaldu, Flossburga i obozu Theresienstadt w Terezinie, gdzie już po wojnie zmarł na tyfus. Nie zachowały się wiersze, które pisał podczas uwięzienia. Według relacji towarzyszy niedoli odznaczał się niezwykłą odwagą i hartem ducha – udawało mu się nawet manipulować strażnikami.
Erotyki poświęcone żonie Youki stanowią bardzo istotną część twórczości.
Poezję Desnosa wielokrotnie umuzyczniano, zrobił to m.in. Witold Lutosławski.
1974 – publikacja książki zawierającej teksty Desnosa opatrzone dwudziestoma pięcioma litografiami Joana Miró. Wydawnictwo uchodzi za jedną z najwybitniejszych książek artystycznych.

</doc>
<doc id="181373" url="https://pl.wikipedia.org/wiki?curid=181373" title="John Glenn">
John Glenn

John Herschel Glenn Jr. (ur. 18 lipca 1921 w Cambridge w stanie Ohio, zm. 8 grudnia 2016 w Columbus) – amerykański lotnik, astronauta i polityk, senator w latach 1974–1999.
Życiorys.
Urodzony 18 lipca 1921 roku w Cambridge w Ohio. Ojciec, John Glenn senior, był konduktorem kolejowym, później porzucił ten zawód i założył warsztat ślusarski. Szkoły podstawową i średnią ukończył w New Concord w Ohio, parutysięcznym mieście położonym kilkanaście kilometrów od rodzinnego Cambridge. Uczył się doskonale i zasłynął jako sportowiec. Grał w futbol amerykański, koszykówkę, pływał, uprawiał łyżwiarstwo i biegi długodystansowe, a także grał na trąbce. Jeszcze przed zdaniem końcowych egzaminów w liceum ukończył kurs pilotażu w New Philadelphia. Następnie studiował inżynierię w college’u Muskingum w tym samym mieście. W 1942 roku rozpoczął szkolenie według programu dla pilotów lotnictwa morskiego w Teksasie, gdzie w 1943 jako podporucznik uzyskał złote skrzydełka pilota. Na rok trafił do Dywizjonu 155 jako pilot myśliwca F-4U Corsair. W tym samym roku ożenił się z koleżanką ze szkoły średniej Annie Castor. Podczas II wojny światowej brał udział w 59 lotach bojowych. Po wojnie kontynuował służbę w lotnictwie jako pilot w Dywizjonie 218, stacjonującym w bazie marynarki na wyspie Guam, a od lipca 1948 roku był instruktorem lotnictwa w Teksasie. W 1953 roku uczestniczył w wojnie koreańskiej, wykonał 90 lotów bojowych i zestrzelił trzy MiGi-15 podczas ostatnich dziewięciu dni walk nad rzeką Jalu. Za bojowe zasługi został czterokrotnie odznaczony Distinguished Flying Cross (Krzyż Lotniczy) oraz dziewięciokrotnie – Air Medal (Medal Lotniczy). Później ukończył szkołę pilotów doświadczalnych marynarki USA w Patuxent River i w tym charakterze służył w latach 1956–1959. Również w tych latach zaangażował się w prace projektowe w Biurze Broni Marynarki Wojennej w Waszyngtonie. Brał czynny udział w doskonaleniu nowych typów samolotów odrzutowych. W tym czasie ukończył studia na University of Maryland.
Podjął się także zorganizowania rekordowego lotu transkontynentalnego od wybrzeży Pacyfiku do wybrzeży Atlantyku. Przeloty te były w Stanach Zjednoczonych bardzo popularne i cieszyły się długoletnią tradycją. 16 lipca 1957 roku major J. Glenn wystartował z Los Angeles, trzykrotnie uzupełniał paliwo w powietrzu i po trzech godzinach 23 minutach wylądował na lotnisku Floyd Bennett Field pod Nowym Jorkiem bijąc poprzedni rekord o 23 minuty, lecąc na myśliwcu F8U.
Gdy w 1959 roku rozpoczęto nabór kandydatów na astronautów Glenn zgłosił swoją kandydaturę. Był już wtedy znanym lotnikiem i doświadczonym oblatywaczem. Mimo swego wieku przeszedł pozytywnie wszelkie próby i badania i 2 kwietnia 1959 został członkiem pierwszej grupy amerykańskich astronautów, którzy rozpoczęli przygotowania do lotów kosmicznych w ramach programu Mercury. Był jedynym lotnikiem spośród amerykańskich astronautów, który brał udział w powietrznych akcjach bojowych drugiej wojny światowej. Była to siódemka lotników nazwanych przez Amerykanów "original seven" ("Siódemka programu Mercury"). W siedmioosobowym zespole począł odgrywać przodującą rolę. Jego pomysły dotyczące treningu zostało zaakceptowane przez kierownictwo ośrodka. Astronauci przebyli wyczerpujące tygodniowe ćwiczenia na pustyni Nevady, by zapoznać się z warunkami życia na odludziu, w przypadku przymusowego lądowania w podobnych okolicach. Z własnej inicjatywy sprawdził reakcję swego organizmu na brak wody, nie przyjmując płynów przez 24 godziny. Brał aktywny udział w planowaniu niektórych urządzeń kabiny Mercury. Dbał o utrzymanie kondycji fizycznej. Każdego dnia przed śniadaniem przebiegał po plaży około sześć kilometrów.
John Glenn był dublerem Alana Sheparda, który 5 maja 1961 roku wykonał suborbitalny lot kosmiczny oraz Virgila Grissoma, który 21 lipca 1961 roku uczestniczył w podobnym locie.
20 lutego 1962 roku został pierwszym amerykańskim astronautą, który wykonał lot orbitalny na pokładzie statku kosmicznego Mercury 6. Była to ósma próba startu – wcześniejsze siedem były odwoływane z różnych przyczyn. Kapsuła, w której leciał J. Glenn nosiła nazwę Friendship-7 (Przyjaźń 7). Podczas trwającej 4 godziny, 55 minut i 23 sekundy misji astronauta trzykrotnie okrążył Ziemię. W czasie lotu Glenn miał problemy ze sterowaniem kapsułą. Temperatura w kabinie podniosła się do ponad 40 °C na skutek problemów z klimatyzacją. Po pomyślnym wodowaniu na Oceanie Atlantyckim w odległości około 350 km od wyspy San Juan został bohaterem narodowym Stanów Zjednoczonych.Lot Glenna był najdonioślejszym osiągnięciem Stanów Zjednoczonych na początku tych lat, gdy prezydent Kennedy zdecydował o wysłaniu ludzi na Księżyc. Społeczeństwo uwielbiało astronautę. Prezydent Kennedy, który w maju witał w Białym Domu Alana Sheparda, poleciał na Przylądek Canaveral, aby powitać Glenna. W Waszyngtonie astronauta wygłosił przemówienie do połączonych izb Kongresu. Zaszczyt ten spotkał dotąd tylko kilka głów państw. Następnie odbyła się wielka defilada na Manhattanie, gdzie zebrały się cztery miliony ludzi. Witano go uroczyście także w gmachu ONZ. Spotkał się między innymi z lordem-burmistrzem australijskiego miasta Perth, w którym na czas lotu pozapalano światła. Wreszcie nastąpiło powitanie w rodzinnym stanie Ohio.
Dwa lata po swoim locie kosmicznym zrezygnował z kariery astronauty i zaangażował się w politykę. W 1974 został wybrany do Senatu Stanów Zjednoczonych (z ramienia demokratów). W Senacie do 1999 roku nieprzerwanie reprezentował stan Ohio. W 1984 roku bezskutecznie ubiegał się o nominację swojej partii w wyborach prezydenckich.
Drugi lot kosmiczny odbył w roku 1998, po 36 latach, w charakterze specjalisty ładunku użytecznego na pokładzie Discovery. Był to lot STS-95. Prom kosmiczny wystartował 29 października 1998 roku. W momencie startu John Glenn miał ukończone 77 lat. Nikt w jego wieku wcześniej ani później nie poleciał w kosmos. Wywołało to bardzo duże zainteresowanie mediów. W misji uczestniczył również pierwszy hiszpański astronauta Pedro Duque. Podczas lotu STS-95 na orbicie pozostawiono studenckiego satelitę PANSAT oraz satelitę służącego do obserwacji korony słonecznej SPARTAN. J. Glenn był przez cały czas pod obserwacją lekarzy, których interesowało jak człowiek w takim wieku zniesie warunki lotu kosmicznego. Lot zakończył się 7 listopada 1998 roku po 8 dniach, 21 godzinach, 43 minutach i 57 sekundach.
W sumie jako pilot wylatał ponad 9000 godzin, a podczas obu pobytów w przestrzeni kosmicznej spędził w niej 9 dni, 2 godziny, 39 minut i 20 sekund.Zasłużył się nie tylko w astronautyce, ale również w nauce, rozwoju technologii kosmicznej i polityce.
Zmarł 8 grudnia 2016 w Ohio State University Wexner Medical Center (szpitalu klinicznym Uniwersytetu Stanu Ohio) w Columbus, mając 95 lat.

</doc>
<doc id="181375" url="https://pl.wikipedia.org/wiki?curid=181375" title="Fojniks">
Fojniks

Fojniks – w mitologii greckiej syn Agenora i Telefassy, brat Europy, mąż Alfesjobei, ojciec Adonisa.
Kiedy ojciec wysłał rodzeństwo na poszukiwanie uprowadzonej przez Zeusa córki, Fojniks popłynął najpierw na zachód, do miejsca, w którym istniała później Kartagina, by po śmierci Agenora wrócić do ziemi Kanaan, zwanej odtąd na jego cześć Fenicją. Uczestniczył w polowaniu na dzika kalidońskiego i był jednym z Argonautów.
Według innej wersji Fojniks był ojcem Agenora i dziadkiem Europy.

</doc>
<doc id="181378" url="https://pl.wikipedia.org/wiki?curid=181378" title="Andreas Escobar">
Andreas Escobar



</doc>
<doc id="181380" url="https://pl.wikipedia.org/wiki?curid=181380" title="Idas (syn Afareusa)">
Idas (syn Afareusa)

Idas (gr. Idas, łac. Idas) – w mitologii greckiej jeden z Argonautów i uczestników łowów kalidońskich.
Uchodził za syna Afareusa i, jego żony, Arene. Był mężem Marpessy, porwanej przez niego, kochanki Apollona, bratem Linkeusa oraz kuzynem Dioskurów. Zginął podczas walki z Dioskurami.

</doc>
<doc id="181381" url="https://pl.wikipedia.org/wiki?curid=181381" title="Andres Escobar">
Andres Escobar



</doc>
<doc id="181385" url="https://pl.wikipedia.org/wiki?curid=181385" title="Admetos">
Admetos



</doc>
<doc id="181388" url="https://pl.wikipedia.org/wiki?curid=181388" title="Lube">
Lube

Lube (ros. Любэ) – rosyjski zespół rockowy.
Historia i charakterystyka twórczości.
Charakterystycznym wyróżnikiem grupy jest łączenie muzyki gitar elektrycznych z elementami rosyjskiego folkloru. W swojej twórczości muzycy grupy wykorzystują też elementy piosenki autorskiej i rosyjskiego szansona. Wyróżniającą się w karierze zespołu jest powszechnie uważana za pieśń ludową piosenka „Koń”; nagranie bez akompaniamentu muzycznego z partią chóru. Po wydaniu albumu "Зона Любэ" ("Zona Lube", 1994) piosenka ta stała się wielkim przebojem.
Swoje pierwsze piosenki Lube zarejestrował 14 stycznia 1989. Nazwę zespołu łączy się z miastem Lubiercy pod Moskwą i młodzieżową subkulturą "Lubierów" rozwijającą się w podmoskiewskich miejscowościach w drugiej połowie lat 80. XX wieku.
Utwory śpiewane przez zespół mają często charakter patriotyczny. Opowiadają o pięknie i wielkości Rosji, o wojnach, zarówno o tzw. „wojnie ojczyźnianej” jak i współczesnych konfliktach zbrojnych. Pojawiają się w nich często odniesienia do różnych formacji wojsk rosyjskich, w tym jednostek specjalnych jak Specnaz. Jednym ze znanych utworów zespołu jest rockowe wykonanie hymnu Rosji. Na koncertach członkowie zespołu występują często w mundurach, nierzadko śpiewają w towarzystwie chórów wojsk różnych formacji, w tym Chóru Aleksandrowa. 
Założycielem zespołu jest poeta i kompozytor Igor Matwijenko, zaś wokalistą i frontmanem – pochodzący z Lubierców Nikołaj Rastorgujew. Tekstów dla grupy użycza rosyjski poeta i pieśniarz Aleksandr Szaganow. 
Pierwszy koncert Lube w Polsce odbył się 9 grudnia 2007 roku w warszawskiej Sali Kongresowej.
11 lipca 2009 roku zespół wystąpił wraz z innymi gwiazdami rosyjskiej piosenki (m.in. Lew Leszczenko, Valeria) podczas Festiwalu Piosenki Rosyjskiej w Zielonej Górze.
Lube jest ulubionym zespołem muzycznym prezydenta Rosji Władimira Putina.

</doc>
<doc id="181389" url="https://pl.wikipedia.org/wiki?curid=181389" title="Baltazar Castiglione">
Baltazar Castiglione



</doc>
<doc id="181390" url="https://pl.wikipedia.org/wiki?curid=181390" title="Andrzej Trzebiński">
Andrzej Trzebiński

Andrzej Trzebiński, ps. „Paweł Późny”, „Stanisław Łomień”, „Andrzej Jarociński” (ur. 27 stycznia 1922 w Radgoszczy koło Łomży, rozstrzelany 12 listopada 1943 w Warszawie) – polski poeta, dramaturg, krytyk literacki i publicysta.
Życiorys.
Absolwent Gimnazjum im. Tadeusza Czackiego w Warszawie. W czasie II wojny światowej, po konspiracyjnej maturze w 1940 podjął studia na tajnym Uniwersytecie Warszawskim. Studiował slawistykę i filologię polską. Największy wpływ spośród profesorów wywarł na jego osobowość prof. Stanisław Adamczewski, którego nazwał "swoim pierwszym, bezpośrednim mistrzem". Jak wielu jego rówieśników łączył studia i pracę zarobkową (tracza na kolei) z działalnością konspiracyjną. Od 1942 związany z Konfederacją Narodu. W konspiracji angażował się przede wszystkim w organizację ruchu literackiego, był nie tylko twórcą, ale także wizjonerem, teoretykiem, ideologiem kultury. Od początku brał udział w wydawaniu pisma „Sztuka i Naród” – pierwszego podziemnego almanachu literackiego. Był autorem wielu artykułów programowych próbujących zdefiniować zadania literatury i miejsce pokolenia wchodzącego do niej w sytuacji okupacji.
Na przełomie maja i czerwca 1943 przejął po Wacławie Bojarskim stanowisko redaktora naczelnego „Sztuki i Narodu”. Prowadził to pismo aż do aresztowania 6 listopada tegoż roku.
Był twórcą i pierwszym kierownikiem Ruchu Kulturowego – ponad podziałami partyjnymi i organizacyjnymi. Współtworzył deklarację ideową ruchu, która ukazała się w 14/15 numerze „SiN” z grudnia 1943 – stycznia 1944, już po jego śmierci.
Długo poszukiwany przez Niemców jako redaktor „SiN-u”, aresztowany został nie w związku ze swą konspiracyjną działalnością, ale za nielegalne korzystanie z fabrycznej stołówki, pod fałszywym nazwiskiem Andrzeja Jarocińskiego. Nie został zidentyfikowany. Rozstrzelano go z ustami zalepionymi gipsem jako jednego z zakładników, w egzekucji ulicznej na rogu ul. Wareckiej i Nowego Światu 12 listopada 1943. Miał wtedy 21 lat. Jego symboliczny grób znajduje się na Cmentarzu Powązkowskim w Warszawie (kwatera 295-3-5).
Twórczość.
Większość spuścizny Trzebińskiego spłonęła w czasie powstania warszawskiego, ocalało łącznie ok. 400 stron. Są to wiersze, dramat "Aby podnieść różę", fragmenty niedokończonej powieści "Kwiaty z drzew zakazanych", publicystyka i pamiętnik.
Za najmniej ciekawe w dorobku Trzebińskiego uważane są utwory liryczne – zresztą autor eseju "Pokolenie liryczne i dramatyczne" („Sztuka i Naród” 1942, nr 5) deklarował niemoc liryki i szukał właściwej dla swego pokolenia formy wypowiedzi w dającym możliwość obiektywizacji dramacie. Własne koncepcje teoretyczne na temat dramatu ("Z laboratorium dramatu", „Sztuka i Naród”, 1943, nr 8) zrealizował w grotesce "Aby podnieść różę..." Wśród dorobku poetyckiego Trzebińskiego znalazły się także piosenki żołnierskie: "Wymarsz Uderzenia" i "Ojczyzna wzywa nas do boju" wydane w 1942 r. w broszurze "Uderzenie" (w związku z przeprowadzoną w tym czasie akcją Konfederacji Narodu).
Zachowała się także twórczość publicystyczna i krytycznoliteracka Trzebińskiego, drukowana głównie w „Sztuce i Narodzie”. Obok wspomnianych artykułów "Z laboratorium dramatu" i "Pokolenie liryczne i dramatyczne" składają się na nią m.in. szkice: "To czas się wstrzymał i odwrócił lica" (1942, nr 1, bardzo ostra, krytyczna recenzja "Kwiatów polskich" Juliana Tuwima), "Udajmy, że istniejemy gdzie indziej" (1942, nr 3-4), "Metoda złotego szczytu (Glosy na temat uniwersalizmu)" (1943, nr 7), "Wspomnienie o przyjacielu" (1943, nr 9-10, poświęcone Wacławowi Bojarskiemu), "Polska fantastyczna" (1943, nr 11-12), "W klimacie kultury imperialnej" (1943, nr 13).
Na niedokończoną powieść "Kwiaty z drzew zakazanych" składają się dwa tomy. W pierwszym dominuje obraz przedwojennego środowiska literackiego – widzianego jako pozbawionego idei, pełnego postaw cynicznych i sceptycznych. Nakreślony jest on z wyraźnym zacięciem demaskatorskim, a widziany oczami młodego twórcy – Zbigniewa. W drugim tomie punkt ciężkości przenosi się na postać Zbigniewa. Przestał on być już wyłącznie obserwatorem – ma teraz ambicję stania się animatorem ruchu kulturowego, niemalże wodzem rewolucji, która stanie się odpowiedzią na miałkość postaw przedwojennych. I postać ta, wyraźnie nosząca cechy samego autora i jednoznacznie nawiązująca do roli, jaką sam starał się odegrać w konspiracyjnym środowisku – staje się w drugim tomie powieści przedmiotem obserwacji i analizy.
 Jest on jednak zapisem nie tylko wydarzeń, ale i zmagań intelektualnych – świadectwem świadomości reprezentanta pokolenia, któremu przyszło wkraczać w dorosłość w sytuacji ekstremalnej.

</doc>
<doc id="181406" url="https://pl.wikipedia.org/wiki?curid=181406" title="GJ 436">
GJ 436

GJ 436 (Gliese-Jahreiss 436) – czerwony karzeł o jasności widomej 11m, odległy o ok. 33 lata świetlne od Ziemi. Znajduje się on w gwiazdozbiorze Lwa.
Układ planetarny.
Gwiazdę GJ 436 obiega w niewielkiej odległości planeta GJ 436 b. W 2007 roku zaobserwowano, że planeta ta przechodzi na tle swojej gwiazdy, co pozwoliło stwierdzić, że ma nie tylko masę, ale i rozmiary zbliżone do Neptuna.
W styczniu 2008 roku doniesiono o odkryciu drugiej planety w tym układzie, GJ 436 c. Wstępne wyniki wskazywały, że ma ona masę niecałych 5 , co czyniło ją najlżejszą odkrytą dotąd planetą pozasłoneczną (w układzie gwiazdy ciągu głównego). Jednak dokładniejsze analizy tranzytów GJ 436 b nie potwierdziły jej istnienia i odkrycie zostało oficjalnie odwołane 21 maja tego samego roku.
W 2012 przy pomocy Kosmicznego Teleskopu Spitera odkryto inną potencjalną planetę pozasłoneczną orbitującą wokół GJ 436 – UCF-1.01. Planeta ta jest mniejsza od Ziemi, jej średnica wynosi około dwóch trzecich średnicy Ziemi. Krąży ona bardzo blisko gwiazdy, jej okres orbitalny wynosi zaledwie 1,4 ziemskiego dnia. Możliwe jest także istnienie trzeciej planety, UCF-1.02, ale jej istnienie także nie zostało jeszcze potwierdzone.

</doc>
<doc id="181407" url="https://pl.wikipedia.org/wiki?curid=181407" title="Zapis (czasopismo)">
Zapis (czasopismo)

ZAPIS – Poezja, proza, eseje, felietony – pismo literackie wydawane w drugim obiegu od 1977 r.
Tytuł pisma pochodził od pojęcia zapisu cenzorskiego, czyli dyrektywy określającej, jakie treści nie mogą zostać opublikowane. Pismo miało być właśnie miejscem druku tekstów objętych zapisem.
Pierwszy numer „Zapisu” ukazał się z datą styczeń 1977. W skład zespołu redakcyjnego tego numeru wchodzili: Jerzy Andrzejewski, Stanisław Barańczak, Jacek Bocheński, Kazimierz Brandys, Tomasz Burek, Marek Nowakowski, Barbara Toruńczyk i Wiktor Woroszylski. (Nazwiska członków redakcji były jawne).
Pismo ukazywało się początkowo jako maszynopis, powielany bądź przepisywany.
Pierwszych 12 numerów wychodziło nieregularnie, począwszy od numeru 13. (ze stycznia 1980 r.), „Zapis” stał się kwartalnikiem.
Jako poszczególne numery pisma ukazały się w całości m.in. "Kompleks polski" (nr 3 z 1977 r.), "Mała apokalipsa" (nr 10 z 1979 r.), "Wschody i zachody księżyca" (nr 12 z 1982 r.) Tadeusza Konwickiego, "Wielki strach" Juliana Stryjkowskiego (nr 14 z 1980 r.), "Traktat o gnidach" Piotra Wierzbickiego (nr 9 z 1979 r.).
„Zapis” publikował utwory literackie, które nie mogły być wydawane w obiegu oficjalnym, ale także informacje o życiu kulturalnym i politycznym. Był też miejscem dyskusji o stanie kultury polskiej, o wzajemnych relacjach literatur obu obiegów, o roli kultury emigracyjnej.
Pismo starało się podawać regularnie w każdym numerze informacje o aktualnych zapisach i ingerencjach cenzorskich dotyczących kultury.
W maju 1980 r. zostały też po raz pierwszy przyznane nagrody „Zapisu”. Pierwszymi laureatami zostali:
Adam Zagajewski za "List" (poezja)
Janusz Anderman za "Gra na zwłokę" (proza)
Mirosław Chojecki i Bogdan Grzesiak jako założyciele NOW-ej (upowszechnianie literatury).

</doc>
<doc id="181643" url="https://pl.wikipedia.org/wiki?curid=181643" title="Geoffrey Marcy">
Geoffrey Marcy

Geoffrey W. Marcy (ur. 29 września 1954) – amerykański astronom, który we współpracy z Paulem Butlerem i Debrą Fischer uczestniczył w odkryciu 70 spośród 100 pierwszych znanych planet pozasłonecznych. Potwierdził również obecność odkrytej przez Michela Mayora planety 51 Pegasi b. Inne osiągnięcia Marcy’ego to odkrycie:
Kariera naukowa.
Marcy edukację akademicką rozpoczął w UCLA, gdzie otrzymał tytuł licencjata z fizyki i astronomii, a w roku 1976 obronił pracę magisterską. Potem przeniósł się na Uniwersytet Kalifornijski w Santa Cruz, gdzie w roku 1982 otrzymał tytuł doktora w specjalności astrofizyka.
Następnie pracował jako wykładowca w Carnegie Institute w Waszyngtonie w latach 1982–1984, a od roku 1997 jest profesorem Uniwersytetu Stanowego San Francisco. Marcy mieszka z żoną Susan w Kalifornii.
Nagrody.
W 2001 r. otrzymał (wraz z Paulem Butlerem) Medal Henry’ego Drapera, a w 2005 (razem z Michelem Mayorem) Nagrodę Shawa w dziedzinie astronomii.

</doc>
<doc id="181644" url="https://pl.wikipedia.org/wiki?curid=181644" title="Stanisław Masłowski">
Stanisław Masłowski

Stanisław Stefan Zygmunt Masłowski (ur. 3 grudnia 1853 we Włodawie, zm. 31 maja 1926 w Warszawie) – polski malarz realistyczny, autor pejzaży akwarelowych.
Życiorys.
Stanisław Masłowski urodził się 3 grudnia 1853 we Włodawie nad Bugiem i tamże został ochrzczony 8 maja 1854. Metryka jego chrztu jest przechowywana w archiwum Parafii św. Ludwika OO. Paulinów we Włodawie. Umarł 31 maja 1926 w Warszawie.
Pochodził ze zubożałej rodziny szlacheckiej, herbu Samson, wywodzącej się z ziemi wieluńskiej. Masłowscy używali przydomku „Watta” i pisali się „z Rudy” (Z. Gloger w swej „Geografii historycznej ziem dawnej Polski” podaje za Długoszem, że pierwszą stolicą ziemi wieluńskiej była Ruda, zanim wybrano dogodniej położony Wieluń). Masłowski był synem Rajmunda (1825–1897) i Walerii Józefy Katarzyny z Danilewiczów (1827–1869), bratem Bolesława, chemika (1851–1928), Zdzisława, Mieczysława, budowniczego (zm. 1928) i Władysława, również budowniczego. Dziadek Masłowskiego ze strony matki, Wincenty Danilewicz (ur. 1787 w Mińsku Lit., herbu Ostoja) brał udział jako szwoleżer – w kampanii napoleońskiej, za co został odznaczony francuskim orderem Legii Honorowej. Ojciec Masłowskiego był prawnikiem, kilkakrotnie awansował zmieniając wraz z rodziną miejsce zamieszkania.
Miejsce urodzenia późniejszego artysty – Włodawa była jedną z wielu miejscowości, w których jego ojciec znajdował zatrudnienie. Z Włodawy rodzina Masłowskich przeniosła się w roku 1856 do Garwolina, gdzie Rajmund Masłowski pełnił funkcję pisarza sądu pokoju. W latach 1858–1865 Masłowski mieszkał w Chęcinach. Warto dodać, że Rajmund Masłowski w powstaniu styczniowym był naczelnikiem okręgu chęcińskiego. W związku z tym w połowie 1864 roku został aresztowany, a następnie około 6 miesięcy spędził w więzieniu w Kielcach.
W 1865 Masłowski zamieszkał w Kaliszu, gdzie jego ojciec objął stanowisko patrona (tzn. obrońcy) przy tamtejszym Trybunale Cywilnym. W Kaliszu uczęszczał do Męskiego Gimnazjum Klasycznego, gdzie jego pierwszym nauczycielem rysunku był artysta malarz Stanisław Barcikowski, absolwent Szkoły Sztuk Pięknych w Warszawie. W tym okresie Masłowski dużo rysował z natury, m.in. w latach 1865–1871 w Bronowie koło Poddębic u Marii i Jarosława Konopnickich, przyjaciół ojca, którzy ochrzcili przyszłego artystę imieniem „Stasikoszczok” (zob.: opowiadanie Marii Konopnickiej: "Jak się dzieci w Bronowie z Rozalią bawiły"), a następnie w Jędrzejowie u dziadka Wincentego Danilewicza. Kopiował też z czasopism obrazy Juliusza Kossaka.
Od 1871 Masłowski mieszkał w Warszawie, do której jego ojciec został przeniesiony służbowo. Jego studia w Warszawskiej Klasie Rysunkowej trwały zapewne w latach 1871–1875. „W szkole tej korzystałem – stwierdza artysta w nocie autobiograficznej – z rad pp. Gersona i A. Kamińskiego”. W roku 1875 za rysunki szkolne otrzymał srebrny medal z Akademii Sztuk Pięknych w Petersburgu. W tym okresie brał czynny udział w życiu sławnej pracowni wynajętej przez grupę artystów-malarzy: J. Chełmońskiego, S. Witkiewicza, Antoniego Adama Piotrowskiego i innych w Hotelu Europejskim w Warszawie. Szczery sentyment dla kolegów z „Europy” pozostał Masłowskiemu do końca życia.
« nie zachowała się ani jedna notata światła, tylko dwa rysunki pni potężnych topoli podmalowane akwarelą, wierne jak dokument. Obraz jest bez sentymentalizmu, a jednak ten świetlny eksperyment malarski nie był robiony bez sentymentu. Ciekawa i nieoczekiwana jest jego geneza literacka, wywodził ją sam autor z »Beniowskiego« 'Księżyc wstąpił krwawy i oczerwieniać zaczął staw Ladawy’ (J. Słowacki: Beniowski, Pieśń I, ww. 383-384). Tak oto były przerzucane mosty między romantyzmem wielkiej poezji polskiej a realizmem malarskim następnej epoki.[...]”.&lt;/ref&gt;]]
Wiele wzruszeń malarskich dała Masłowskiemu w młodych latach Ukraina. Po raz pierwszy jeździł tam w towarzystwie literata Edwarda Chłopickiego (1875). Drugą podróż odbył w roku 1876 (z którego to wyjazdu zachowało się kilka listów Masłowskiego do artysty-malarza Władysława Leszczyńskiego). Następne wyprawy miały miejsce co najmniej w latach 1878, 1886.
W latach 1884–1887 Masłowski wszedł w nową fazę twórczości i w nowe środowisko sztuki. W tym czasie nawiązał bliskie stosunki koleżeńskie z grupą malarzy i pisarzy związaną z „Wędrowcem”, z Aleksandrem Gierymskim i Antonim Sygietyńskim, z młodymi: Józefem Pankiewiczem i Władysławem Podkowińskim. W roku 1886 pół roku spędził Masłowski w Monachium, gdzie – jak pisze – „pracował u siebie”.
W twórczości Masłowskiego lata 1890–1907 nazwano okresem burzy i fermentu. Jego początkowy etap cechuje przejście przez impresjonizm i odejście odeń w poszukiwaniu własnej formy.
W roku 1897 Masłowski został członkiem krakowskiego ugrupowania artystów pod nazwą „Sztuka”, utworzonego głównie z inicjatywy Jana Stanisławskiego, gdzie z warszawskich plastyków weszli także Józef Pankiewicz i Konstanty Laszczka. W roku 1899 wystawił Masłowski w salonie Krywulta grupę kilkunastu akwarel; tego roku i w roku 1902 wziął udział w ekspozycjach wiedeńskiej Secesji. W roku 1900 odbył podróż do Włoch i Paryża. W roku 1900 na Wystawie powszechnej w Paryżu medalem został odznaczony jego obraz „Rynek w Kazimierzu”. W roku 1901 demonstrował drobne akwarele w redakcji „Chimery”. Zbiorowa wystawa w roku 1902 w „Zachęcie” kończy drugi etap poszukiwań Masłowskiego.
Niespokojny okres lat 1902–1907 zaznacza się pierwszym wyjazdem artysty w roku 1903 do Woli Rafałowskiej między Mińskiem Mazowieckim a Siedlcami, gdzie miał niebawem znaleźć syntezę swojego pejzażu polskiego. W roku następnym rozpoczął serię wypraw do Włoch. Rok 1904 – to Rzym, Florencja, Fiesole, lecz także Troki pod Wilnem. Wystawa specjalna w „Zachęcie” (1904) zademonstrowała 58 akwarel Masłowskiego.
W latach 1905–1907 Masłowski pracował w swej warszawskiej pracowni (przy Mokotowskiej) i eksperymentował.
Lata 1907–1926 to okres rozkwitu i schyłku twórczości Masłowskiego. Plener w Nowosiółce na Wołyniu w roku 1908 dał 18 akwarel wystawionych w Towarzystwie Zachęty Sztuk Pięknych (TZSP). W latach 1909 i 1910 miał Masłowski tamże wystawę indywidualną, a następnie wystawiał tam corocznie do roku 1914 pejzaże z Włoch, Tunisu i polskie z Woli Rafałowskiej. W roku 1913 urządził Masłowski niewielką wystawę akwarel w „Galerie Léon Marseille” w Paryżu.
W czerwcu 1914 otrzymał Masłowski zaproszenie na objęcie profesury w Warszawskiej Szkole Sztuk Pięknych, której nie przyjął. Wybuch I wojny światowej zastał go w kraju. W kwietniu 1916 TZSP urządziło wielką zbiorową wystawę Masłowskiego. W grudniu tego roku otrzymał nagrodę jubileuszową „Zachęty”. Koniec wojny w 1918 roku, przyniósł wielkie moralne odprężenie. Masłowski namalował wtedy obraz „Beliniacy”.
W roku 1921 Masłowski został wybrany na członka Société Nationale des Beaux-Arts w Paryżu. W 1922 roku odbył kolejną podróż do Włoch. W 1925 roku odbyła się wystawa jubileuszowa prac Masłowskiego w TZSP. W roku następnym „Zachęta” wydała jako premię reprodukcję jego obrazu „Duma Jaremy” z roku 1879.
W ostatnim roku życia, chory na serce, niewiele pracował. Umarł 31 maja 1926 w Warszawie. Pochowany został na cmentarzu Powązkowskim w Warszawie, w grobie rodziny matki (kwatera 11-1-7, zob. także tablice informacyjne za wejściem przez bramę Św.Honoraty, w kategorii „Plastycy”).
Wolne chwile Masłowski spędzał na ulubionych lekturach zarówno literatury staropolskiej, jak i np. francuskiej lub włoskiej. Ulubiona jego lektura – to pisma Montaingne’a – „Próby” (Essais), książka znaleziona przy łóżku po śmierci. Swoistym plonem jego lektur był opracowany przed I wojną światową (zapewne po raz pierwszy) – przekład na język polski dzieła G.Vasariego – „Żywoty najsławniejszych malarzy, rzeźbiarzy i architektów”.
Był żonaty (od 20 lutego 1897) z Anielą Ponikowską (1864–1940) – siostrą Cezarego Ponikowskiego (1853–1944), adwokata, pierwszego po odzyskaniu niepodległości, wielokrotnego prezesa Naczelnej Rady Adwokackiej. Miał z nią w 1901 roku syna Macieja (1901–1976), historyka sztuki.
Twórczość.
Jak wspomniano wyżej, uzdolnienia plastyczne Masłowskiego wystąpiły już w młodym wieku. Świadczy o nich srebrny medal, który za rysunki szkolne w 1875 roku otrzymał z Akademii Sztuk Pięknych w Petersburgu. „Masłowski – wspomina Henryk Piątkowski – bardzo jeszcze młodym będąc chłopcem, jako uczeń warszawskiej Szkoły Rysunkowej zaznaczył wybitny swój talent w pierwszych porywach twórczych” i dodaje, że uczył się głównie nie w szkole, lecz w otoczeniu przyrody polskiej, którą odczuwał i wypowiadał z mistrzostwem”. Spostrzeżenia te uzupełnia i potwierdza relacja koleżeńska Miłosza Kotarbińskiego, w której czytamy o „bardzo wyróżniającym się już w szkole, a nie docenionym dotąd Stanisławie Masłowskim. Ten był już z natury urodzonym impresjonistą. Studia z odlewów gipsowych rzeźby klasycznej prowadził czysto wrażeniowo, w czym mu wyrozumiałe kierownictwo zupełnie nie przeszkadzało. Barwnością i żywością studiów krajobrazowych z natury wyprzedził najzagorzalszych później impresjonistów”.
Rok 1875 przyniósł w życiu Masłowskiego pierwsze wystawione w Towarzystwie Zachęty Sztuk Pięknych (TZSP) obrazy: „Owczarek” i „Kozacy”, pierwsze ilustracje zamieszczone w „Kłosach”, pierwszy wyjazd na Ukrainę.
Ukraiński wątek ogarnął Masłowskiego w młodości z wielką siłą, niósł on obok junackiej tężyzny także lirykę zadumy. Taką właśnie drugą Ukrainę, niepodobną do szlacheckiej, rycerskiej, myśliwskiej Ukrainy Juliusza Kossaka, Józefa Brandta i Józefa Chełmońskiego, zobaczył Masłowski i zaczął inscenizować w kompozycjach pracowni. Z obrazów o tematyce ukraińskiej wyliczyć można: „Odbicie branki” (wystawiony 1878), „Pożegnanie Kozaka” (ilustracja, 1878), „Duma Jaremy” (1879), „Chłopcy w stepie” (ilustracja, 1879), „Noc” (wystawiony 1880), „Tabun” (1880), „Odpoczynek Czumaka” (1880), „Wesele” (1881), „Odpoczynek” (1882), wreszcie „Taniec Kozaków” (1883), który jest jakby zamknięciem i syntezą całości. Na tym nie wyczerpuje się jednak tematyka i topografia obrazów powstałych w pracowni Masłowskiego we wczesnym okresie jego twórczości. Trafia się i wieś mazowiecka („Na pastwisku”, 1880), a nawet melodramat („Niedola”, 1881), ale główny akcent jego ówczesnej twórczości to Ukraina. Malarstwo pracowni Masłowskiego w tym okresie nie da się sprowadzić do wspólnego mianownika; jego realizm ma wówczas kilka wydań – bliżej romantycznych sentymentów albo bliżej prawdy natury. Ogólnie mówiąc, droga Masłowskiego idzie od linearyzmu do dekoracyjności, od waloru do koloru, a potem od oleju do akwareli, w sumie od pracowni do pleneru.
Najciekawszym rezultatem ukraińskich i innych wypraw Masłowskiego były zgoła prekursorskie studia i szkice z natury – akwarele, ołówki, oleje. Niektóre z nich to: „Trójka bałagulska” (Muzeum Narodowe w Krakowie), „Studium konia” (tamże), „Zima” (tamże), „Cyganka” (1877, dawniej w zbiorach B. Wydżgi), „Studium jamnika”, „Szczeniaki” (własność rodziny artysty), „Studium psa”, „Głowy byków” (Muzeum Narodowe w Warszawie), „Oset” (z roku 1876–1878, reprodukowany jako winieta w secesyjnym „Sfinksie” w latach 1909 i 1912). Ich funkcja poznawcza szybko przekształcała się i rozszerzała. Jedne z najciekawszych studiów powstały w czasie parodniowego pobytu w cygańskim obozie za praską rogatką. A jednak pierwszą sławę, a nawet sukces finansowy przyniosły mu nie pionierskie „szkicyki”, ale „Duma Jaremy” i „Taniec Kozaków” (reprodukowany w zeszycie 11 „Albumu malarzy polskich”, Warszawa 1885).
W latach 1884–1887 Masłowski – jak już wspomniano – wszedł w nową fazę twórczości i w nowe środowisko sztuki nawiązując bliskie stosunki koleżeńskie z grupą malarzy i pisarzy związaną z „Wędrowcem”, z A. Gierymskim i A. Sygietyńskim, z młodymi J. Pankiewiczem i W. Podkowińskim. Okres ten już w 1884 roku zaowocował dużą olejną kompozycją wykonaną w pracowni, którą jest pejzaż zatytułowany „Wschód księżyca” (Muzeum Narodowe w Krakowie – Oddział w Sukiennicach). W malarstwie Masłowskiego wysunął się teraz na czoło problem światła w nocy i w dzień – obok koloru problem waloru. Malarstwo Masłowskiego uległo w tym okresie głębokim przemianom. Świadczą o tym także: „Wschód słońca” (1886), dalej „Zachód słońca” (1887), „Targ na Mariensztacie” (ok. 1887), „Południe” (ok. 1888).
Obrazy te torują Masłowskiemu drogę do impresjonizmu. Gerson w krytyce z roku 1888 notuje: „p. Masłowski nadesłał na wystawę rzadkiej piękności i siły akwarelę „Chatę mazowiecką”. Widzi w niej Gerson jasność, soczystość, silę barw, plastyczność. W tym czasie zjawia się w twórczości Masłowskiego nowy temat – miasto Warszawa. Szczególnie interesująco wypadły liczne notaty zza Żelaznej Bramy. Z omawianego okresu pochodzi liczny poczet studiów akwarelowych z Mazowsza, stawiających Masłowskiego w rzędzie „pierwszych polskich plenerzystów i impresjonistów” (S. Rutkowski).
Jak wyżej wspomniano, lata 1890–1907 – to w twórczości Masłowskiego „okres burzy i fermentu”. Jego początkowa faza – to przejście przez impresjonizm, a następnie odejście odeń w poszukiwaniu własnej, odrębnej formy. Pierwszą próbą nowego kierunku był ponoć obraz „Pocztylion” (1890), a następnie „Targ na Grzybowie” (1892), „Ostatnie promienie”, „Przed poborem” (1892). Następne lata przynoszą wiele coraz to nowych prób i eksperymentów wahających się między impresjonizmem a neoromantyzmem. W roku 1893 wystawia Masłowski między innymi „Stare Miasto” i „Poranek”, a w roku 1894 „Mickiewicza i Marylę” oraz „Porwanie”; w roku 1895 „Wiosnę”; w roku 1896 „Sprawę o granicę” i „Bociany”. Wszystko to są duże olejne kompozycje. Zdaje się, że najdalej posuniętą próbą w kierunku dywizjonistycznej, plamkowej formy był obraz zatytułowany „Poranek”. Rok 1896 przynosi zsyntetyzowanie poprzednich wysiłków, czego wyrazem są dwie wielkie kompozycje: „Sprawa o granicę” i „Bociany”. Wielką zbiorową wystawą w Salonie Krywulta w Warszawie w r. 1896 zamknął Masłowski swój najbardziej niespokojny etap nowego okresu malarstwa.
W 1899 roku eksponował Masłowski w salonie sztuki Krywulta kilkanaście akwarel. W tym samym roku i w 1902 uczestniczył w ekspozycjach wiedeńskiej Secesji. W roku 1900 podróżował do Włoch i Paryża. W 1901 roku w redakcji „Chimery” zaprezentował zespół drobnych akwarel. A oto czołowe prace Masłowskiego z tych lat. Z roku 1898 pochodzą „Chart”, „Portret dziewczynki”, „Giewont we mgle”; z roku 1899 – „Rynek w Kazimierzu” i „Kapliczka w Kazimierzu”; z roku 1902 – duża „Cyganka”, pejzaże z Rybiniszek, „Wrona”, „Kamienica pod Okrętem”. Warto zwrócić uwagę, że są to wyłącznie akwarele. „Rynek w Kazimierzu” na Wystawie powszechnej w Paryżu (1900) został odznaczony medalem. Zbiorowa wystawa w roku 1902 w „Zachęcie” kończy drugi etap poszukiwań Masłowskiego. Z licznych recenzji zasługuje na przypomnienie zdanie E. Niewiadomskiego: „miejsce Masłowskiego będzie w tym samym szeregu, w którym stanęli artyści skądinąd różnej miary: Kossak Juliusz, Matejko, Grottger, Chełmoński, Piechowski. Jest to artysta narodowy na wskroś. Narodowymi są motywy jego prac i ich pojęcia, narodowym temperament, życie tryskające z obrazów, siła barw […]”.
W 1903 roku Masłowski próbował swych sił w malarstwie dekoracyjnym malując plafon sali balowej i chóru kaplicy w pałacu w Supraślu.
Wystawa specjalna w „Zachęcie” (1904) zademonstrowała 58 akwarel Masłowskiego. W latach 1905–1907 Masłowski pracował w warszawskiej pracowni (przy Mokotowskiej) eksperymentując. Robił ilustracje do „Pana Tadeusza” (specjalne wydanie w roku 1905 dla prenumeratorów łódzkiego wydawnictwa „Rozwój”), a także kolejne kompozycje figuralne, jak pełen rytmu i ekspresji obraz „Pijani chłopi” (1906, Muzeum Narodowe w Warszawie), scena z Rewolucji 1905 roku „Patrol Kozaków”, znany też jako „Wiosna 1905” lub „Świt 1906” (1906, Muzeum Sztuki w Łodzi), obraz „Pierwsze żyto” (1907) i rzadka w twórczości Masłowskiego próba symbolizmu „Świątynia sztuki” (1907, zaginiony).
Jesienią 1907 powstały pejzaże z Radziejowic łączące graficzną czytelność kreski z malarskością plamy, jak np. „Staw w Radziejowicach” (1907). Plener w Nowosiółce na Wołyniu w roku 1908 dał 18 akwarel wystawionych w TZSP. Jak już wspomniano, w latach 1909 i 1910 odbyły się w TZSP wystawy indywidualne Masłowskiego. Z tego okresu (1909) pochodzi między innymi akwarela „Maki”. W następnych latach, do roku 1914 wystawiał on w TZSP pejzaże z Włoch, Tunisu i polskie z Woli Rafałowskiej, m.in. „Podwórze w Villi d’Este”, „Zatoka Neapolitańska”, „Krowy”, „Białe maki”, „Chojar”, „Motyw z Taorminy”, „Beduinka”, „Wejście do pałacu beja”, „Kawiarnia arabska” i inne. Wszystkie one prezentowały niezwykłe bogactwo koloru i dekoracyjności, rzadką świeżość i bezpośredniość wizji. Przykładami akwareli z tego okresu są obrazy „Maki” i „Malwy w ogródku” (1911). Zdarzały się także w tym czasie oleje pracowniane.
Wkrótce powrócił do malarstwa pejzażowego. Twórczość tego ostatniego okresu była nierówna. Do wybitniejszych utworów tego czasu należą akwarele z podróży do Włoch w roku 1922 i niektóre pejzaże z Woli Rafałowskiej, jak na przykład kilka z roku 1924: „Ule” (Muzeum Śląskie w Katowicach), „Gryka”, czy „Łubin” (Muzeum Narodowe w Warszawie).

</doc>
<doc id="181646" url="https://pl.wikipedia.org/wiki?curid=181646" title="Henri Fantin-Latour">
Henri Fantin-Latour

Henri Fantin-Latour (ur. 14 stycznia 1836 w Grenoble, zm. 25 sierpnia 1904 w Buré w Dolnej Normandii) – francuski malarz i grafik.
Życiorys.
W 1854 rozpoczął studia w paryskiej École des Beaux-Arts. Uczeń Gustave’a Courbeta, którego poznał w 1859.
Fantin-Latour znany jest głównie z realistycznych portretów indywidualnych i grupowych, często swoich przyjaciół. Malował również sceny rodzajowe oraz martwe natury z owocami i kompozycjami kwiatowymi. Był blisko zaprzyjaźniony z Richardem Wagnerem. Jest autorem serii grafik (rysunków, litografii) i obrazów zainspirowanych tetralogią Wagnera "Pierścień Nibelunga".
Pochowany został na Cmentarzu Montparnasse.

</doc>
<doc id="181659" url="https://pl.wikipedia.org/wiki?curid=181659" title="Adam Kornecki">
Adam Kornecki

Adam Kornecki (właściwie Dawid Kornhendler, ur. 25 sierpnia 1917 w Sarnakach, zm. 3 lipca 1986 we Frankfurcie nad Menem) – podpułkownik, funkcjonariusz PRL-owskich służb specjalnych, cywilnych – Ministerstwa Bezpieczeństwa Publicznego i wojskowych – Oddziału II Sztabu Generalnego Ludowego Wojska Polskiego, od 1951 Zarządu II Sztabu Generalnego Wojska Polskiego.
Życiorys.
W szkole powszechnej, którą ukończył w 1931, został członkiem organizacji „Pionier”. Następnie terminował w zawodzie ślusarza. 14 sierpnia 1931 został aresztowany pod zarzutem wywieszania transparentu komunistycznego; zwolniony za kaucją. Od 1932 członek Komunistycznego Związku Młodzieży Polskiej. Wkrótce wszedł w skład Egzekutywy KO Siedlce. 1 maja 1935 został aresztowany ponownie za wywieszanie transparentu komunistycznego. W latach 1934–1935 był członkiem Komitetu Dzielnicowego (KD) Warszawa-Śródmieście. Pracował w wytwórni obuwia „J. Czerski” i działał w Związku Zawodowym Pracowników Handlowych i Biurowych. Aresztowany 18 czerwca 1937 za działalność komunistyczną, został osadzony w Więzieniu Centralnym w Warszawie. Sąd Okręgowy w Warszawie skazał go 6 października 1938 na 3 lata więzienia. Więziony był na Mokotowie, m.in. z Aleksandrem Zawadzkim, Edwardem Ochabem, Juliuszem Burginem.
4 września 1939 wydostał się wraz z towarzyszami z więzienia i udał się na wschód. W Brześciu nad Bugiem pracował w Zakładzie Remontu Czołgów aż do najazdu Niemiec na ZSRR. W czerwcu 1941 wstąpił do Armii Czerwonej. 14 lipca 1941 został ranny. Po wyjściu ze szpitala do 15 sierpnia 1942 walczył w 205 pułku artylerii, pod Stalingradem został ranny w nogę. Po wyjściu ze szpitala skierowany do pracy w szkole, następnie od 1 lutego do 20 sierpnia 1943 zatrudniony w Kujbyszewie w jednej z fabryk jako kierownik działu personalnego. We wrześniu 1943 zgłosił się jako lejtnant Armii Czerwonej do 1 Korpusu Polskich Sił Zbrojnych w ZSRR i został w stopniu podporucznika skierowany do Samodzielnego Batalionu Specjalnego na stanowisko zastępcy dowódcy kompanii zwiadowczej. W czerwcu 1944 awansowany do stopnia porucznika i przerzucony jako skoczek spadochronowy na tyły wroga do oddziałów Armii Ludowej. Rozkazem Dowództwa Obwodu III Radomsko-Kieleckiego AL z 6 lipca 1944 mianowany zastępcą dowódcy i szefem sztabu 1 Brygady AL im. Ziemi Kieleckiej. W oddziale partyzanckim wstąpił do Polskiej Partii Robotniczej. Brał udział w walkach brygady m.in. pod Gustawowem, pod Gruszką i na Wykusie. 14 sierpnia 1944 mianowany kapitanem. 29 października 1944 w czasie przebijania się wraz z brygadą przez linię frontu został ponownie ranny. W tym czasie otrzymał stopień majora. Od czasów partyzanckich używał nazwiska Kornecki.
Służbę w organach bezpieczeństwa rozpoczął w 1944 roku, zaraz po utworzeniu Resortu Bezpieczeństwa Publicznego PKWN. Po przemianowaniu RBP-PKWN w Ministerstwo Bezpieczeństwa Publicznego w pierwszych dniach stycznia 1945 roku, został szefem Wojewódzkiego Urzędu Bezpieczeństwa Publicznego w Kielcach, skąd został odwołany 1 października 1945 „za niewywiązywanie się z kierownictwa powierzonego Urzędu i złą organizację pracy agenturalno-operacyjnej, w wyniku czego miały miejsce napady bandyckie na więzienia w Kielcach i Radomiu”. Następnie zastępcą szefa Wojewódzkiego Urzędu Bezpieczeństwa Publicznego (WUBP) w Poznaniu, od marca 1948 roku pełnił tę samą funkcję w Wojewódzkim Urzędzie Bezpieczeństwa Publicznego we Wrocławiu i od połowy 1948 w WUBP w Szczecinie.
Na początku 1949 roku przeszedł do organów wywiadu wojskowego, gdzie 28 kwietnia (1949) objął funkcję zastępcy szefa Wydziału VIII Oddziału II Sztabu Generalnego LWP. Od 2 sierpnia 1949 zastępca szefa "Wydziału III" (Morskiego) Oddziału II SG LWP, następnie 2 marca 1950 roku szef.
3 grudnia 1950 mianowany attaché wojskowym w Sztokholmie. Po powrocie, w marcu 1952, oddany do dyspozycji Departamentu Kadr Ministerstwa Obrony Narodowej i pod koniec września zwolniony do rezerwy.
Do służby powrócił ponownie w 1957 roku i 4 lutego (1957) został starszym pomocnikiem szefa Wydziału II Oddziału II Zarządu II Sztabu Generalnego Wojska Polskiego.
Od kwietnia 1957 do marca 1958 przebywał w Berlinie „pod przykryciem” jako rezydent z zadaniem zorganizowania nowej rezydentury. W dniu 8 lutego 1958 Oficerski Sąd Honorowy dla Oficerów Starszych przy Jednostce Wojskowej Nr 5613 po rozpatrzeniu sprawy ppłk Korneckiego uznał go winnym naruszania honoru i godności oficerskiej (m.in. „wykazywał zupełny brak dyscypliny za powierzony mu odcinek pracy, lekceważył i nie wykonywał rozkazów bezpośrednich i wyższych przełożonych, samowolnie nadużywał funduszu operacyjnego, nie wykonywał rozkazów przełożonych po powrocie do kraju”) (IPN BU 00244/87/13, k. 33). Dyscyplinarnie zwolniony do rezerwy 22 marca 1958 roku, na rencie od 14 listopada 1962. Protestując przeciw wydarzeniom marcowym i tolerowaniu przez kierownictwo PZPR kampanii antysemickiej 20 czerwca 1968 zwrócił się do KD PZPR Warszawa-Ochota o skreślenie go z ewidencji partii. Egzekutywa KD 12 lipca 1968 postanowiła wydalić go z partii. 27 marca 1969 roku wyemigrował do Niemiec Zachodnich. Kilkakrotnie występował w Radiu Wolna Europa, atakując głównie Mieczysława Moczara. 
Odznaczenia.
i inne.

</doc>
<doc id="181660" url="https://pl.wikipedia.org/wiki?curid=181660" title="Romuald Gadomski">
Romuald Gadomski

Romuald Gadomski (ur. 26 grudnia 1905 w Ciechocinku, zm. 10 września 1974 w Warszawie) – podpułkownik, uczestnik wojny polsko-radzieckiej i II wojny światowej, funkcjonariusz aparatu bezpieczeństwa PRL.
Życiorys.
Syn górnika Stanisława, sympatyka Polskiej Partii Socjalistycznej. W 1920 podczas wojny polsko-sowieckiej zgłosił się ochotniczo do Wojska Polskiego, zawyżając swój wiek o dwa lata. Podczas walk został ranny. Po wyleczeniu kształcił się w gimnazjum najpierw w Mińsku Mazowieckim, następnie w Bydgoszczy. Jesienią 1922 wstąpił do Komunistycznej Partii Polski. Po zdaniu w 1925 matury studiował na Politechnice Warszawskiej, potem w Wyższej Szkole Handlowej. Działał w Komunistycznej Partii Polski „Życie”, przyjaźnił się blisko z Wincentym Rutkiewiczem. W 1926 na polecenie władz KPP wstąpił do PPS-Lewicy, w której był członkiem egzekutywy Komitetu Warszawskiego. Wraz z Rutkiewiczem i innymi organizował jej komórki w Warszawie i na Mazowszu. Od lutego 1927 działał w Krakowie. Od 1929 członek trzyosobowego Komitetu Generalnego PPS-Lewicy, z ramienia którego był odpowiedzialny za kontakty z KPP. 1930–1931 odbywał służbę wojskową w Szkole Podchorążych Rezerwy Piechoty w Zambrowie. Wówczas na polecenie Wydziału Wojskowego KC KPP obsługiwał komórkę partyjną w 71 pułku piechoty, za co został karnie przeniesiony do 86 pułku piechoty w Mołodecznie. Po dezercji, ścigany listami gończymi, przeszedł do nielegalnej pracy i 1931–1932 działał jako funkcjonariusz KPP w Obwodzie Poznańsko-Pomorskim. 1932–1935 więziony za dezercję i działalność komunistyczną. 1935–1936 był „okręgowcem” Komunistycznej Partii Zachodniej Ukrainy we Lwowie. Po kapitulacji Warszawy 28 września 1939 wraz z rodziną udał się do zajętego przez Armię Czerwoną Białegostoku, gdzie był księgowym w fabryce włókienniczej, a następnie w Mińsku pracował w redakcji wydawanego w języku polskim pisma „Sztandar Wolności”. Po ataku Niemiec na ZSRR w czerwcu 1941 ewakuowany w rejon Kujbyszewa. W październiku 1941 na polecenie Kominternu wstąpił do armii gen. Władysława Andersa. We wrześniu 1943 został aresztowany w Jerozolimie za prowadzenie agitacji komunistycznej wśród oficerów i podoficerów. Zwolniony w grudniu 1944.
W czerwcu 1945 roku delegat Rządu Jedności Narodowej w Palestynie i Jordanii. Od 11 września 1946 r. wicedyrektor "Departamentu V" Ministerstwa Bezpieczeństwa Publicznego i zastępca ówczesnego dyrektora tego departamentu, Julii Brystygierowej. Następnie od 1 lipca 1947 r. zastępca naczelnika "Wydziału II Samodzielnego" MBP, w tym samym miesiącu (17 lipca 1947) mianowany wicedyrektorem "Departamentu VII" (wywiad) MBP oraz zastępcą ówczesnego dyrektora "Departamentu VII", generała Wacława Komara. Zwolniony z MBP 15 września 1949 roku. W grudniu 1948 był delegatem na Zjazd Zjednoczeniowy PPR i PPS, a w 1959 delegatem na III Zjazd Polskiej Zjednoczonej Partii Robotniczej. 1959–1965 był korespondentem PAP w Belgradzie, a 1965–1967 zastępcą redaktora naczelnego tygodnika „Życie Gospodarcze”. Był odznaczony m.in. Krzyżem Komandorskim i Krzyżem Oficerskim Orderu Odrodzenia Polski. Pochowany na wojskowych Powązkach (kwatera C33-6-14).

</doc>
<doc id="181661" url="https://pl.wikipedia.org/wiki?curid=181661" title="Juliusz Kotkowski">
Juliusz Kotkowski

Juliusz Kotkowski (ur. 1 maja 1913, zm. ?) – kapitan WP, funkcjonariusz Ministerstwa Bezpieczeństwa Publicznego, następnie Ministerstwa Spraw Zagranicznych PRL.
W czasie II wojny światowej od 1942 roku służył w Armii Brytyjskiej. Po powrocie do kraju został funkcjonariuszem Ministerstwa Bezpieczeństwa Publicznego (w 1947), służbę rozpoczął w "Departamencie VII" (wywiadowczym) MBP. Od 1 stycznia 1949 roku kierownik "Sekcji 1" Wydziału I Departamentu VII MBP. W październiku 1952 roku przeniesiony do Ministerstwa Spraw Zagranicznych (MSZ). Przebywał na placówkach za granicą, m.in. w 1953 r. w ambasadzie PRL w Wiedniu.

</doc>
<doc id="181662" url="https://pl.wikipedia.org/wiki?curid=181662" title="Tadeusz Przybysz">
Tadeusz Przybysz

Tadeusz Przybysz (ur. 2 listopada 1921, zm. 28 października 1991) – pułkownik Wojska Polskiego.
W 1946 rozpoczął służbę w Sekcji Personalnej Oddziału II SG WP. W listopadzie 1950 przeniesiony został do Kierownictwa Oddziału II SG WP. W 1951 rozpoczął długoletnią służbę w Zarządzie II SG WP. Był m.in. szefem Oddziału Agenturalnego Wywiadu Operacyjnego (tzw. Oddział "A") przy Zarządzie II Sztabu Generalnego Wojska Polskiego
Bibliografia

</doc>
<doc id="181671" url="https://pl.wikipedia.org/wiki?curid=181671" title="Droga krajowa nr 86 (Polska)">
Droga krajowa nr 86 (Polska)

Droga krajowa nr 86 (DK86) – droga krajowa klasy GP oraz klasy S prowadząca dawnym śladem „jedynki”.
Droga stanowi połączenie Katowic i miast Zagłębia Dąbrowskiego z Łodzią (poprzez S1 i A1), z Częstochową (poprzez DK91), a także ze Zwardoniem (poprzez DK1). Ma około 40 km i w całości znajduje się w województwie śląskim.
Trasa jest częścią dawnej Gierkówki.
W latach 1986–2000 numer 86 przypisany był do drogi Janów Lubelski – Frampol. Od 2000 roku trasa ta jest częścią drogi krajowej nr 74.
Przebieg.
Trasa rozpoczyna się na węźle drogowym z drogą krajową nr 1, drogą ekspresową S1 oraz drogą krajową nr 91 w Podwarpiu. Następnie biegnie przez Będzin i Sosnowiec, gdzie trasę przecina droga krajowa nr 94, aż do Katowic, gdzie krzyżuje się z Drogową Trasą Średnicową, autostradą A4 oraz drogą krajową nr 81. Następnie przez las dobiega do Tychów nie naruszając w ogóle obszaru zabudowy miasta. Tam trasa kończy się łącząc się z drogą krajową nr 1. Około 3 km dalej znajduje się węzeł drogowy z drogą krajową nr 44.
W Tychach nie ma możliwości wjazdu na węźle 1/S1/86 z trasy 86 na S1 i na odwrót.
29 czerwca 2020 odcinek od węzła Murckowska do węzła Giszowiec w Katowicach został zamknięty z powodu uskoku wywołanego osunięciem się ziemi podtrzymującej wiadukt.
Droga ekspresowa S86.
Fragment drogi pomiędzy Katowicami a Sosnowcem jest oznaczony jako droga ekspresowa S86.
Historia numeracji.
Na przestrzeni lat trasa posiadała różne oznaczenia i kategorie:
Dopuszczalny nacisk na oś.
Od 13 marca 2021 roku na całej długości drogi dopuszczalny jest ruch pojazdów o nacisku pojedynczej osi do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej droga krajowa nr 86 była objęta ograniczeniami dopuszczalnego nacisku pojedynczej osi:

</doc>
<doc id="181677" url="https://pl.wikipedia.org/wiki?curid=181677" title="Podgórze Bocheńskie">
Podgórze Bocheńskie

Podgórze Bocheńskie (512.42) – mezoregion geograficzny w południowej Polsce .
Podgórze Bocheńskie leży między doliną Dunajca na wschodzie a Wieliczką na zachodzie. Od południa graniczy z pogórzami Wielickim i Wiśnickim, od północy i wschodu z Niziną Nadwiślańską. Ma powierzchnię około 750 km2.
Pogórze ma postać łagodnych wzniesień o wysokości 260–300 m, rozczłonkowanych przez doliny i płynące w nich potoki, przechodzących ku północy w płaskodenne doliny Raby i Wisły.
Pogórze zbudowane jest z solonośnego miocenu w części południowej w postaci iłów i łupków z przewarstwieniami piasków oraz piaskowców warstw grabowieckich, w części północnej w postaci iłów, iłowców i mułowców warstw chodenickich. Przykryte są utworami czwartorzędowymi głównie lessami w postaci pyłów, glin pylastych, pyłów piaszczystych oraz holoceńskich osadów akumulacji rzecznej i utworów zlodowaceń plejstoceńskich. Budują one szczyty i stoki wzniesień.
Pokłady soli eksploatowane są tutaj w Wieliczce i Bochni co najmniej od XIII wieku.

</doc>
<doc id="181678" url="https://pl.wikipedia.org/wiki?curid=181678" title="Pogórze Wiśnickie">
Pogórze Wiśnickie

Pogórze Wiśnickie (513.34) – mezoregion fizycznogeograficzny stanowiący wschodnią część Pogórza Zachodniobeskidzkiego, położony między dolinami Raby i Dunajca. Od zachodu sąsiaduje z Pogórzem Wielickim, od wschodu z Pogórzem Rożnowskim, od południa z Beskidem Wyspowym.
Topografia.
Północną granicę stanowi próg denudacyjny Pogórza Karpackiego wysokości 60–80 m, za którym znajduje się Podgórze Bocheńskie. Od południa granica przebiega łagodnie z Beskidem Wyspowym. Biegnie wzdłuż rzeki Białki przez Wojakową na przełęcz między Kobyłą a Rogozową. Z przełęczy doliną do Rajbrotu, stąd drogą przez Bytomsko do Żegociny. Dalej granica biegnie przez Kamionną, Nowe Rybie, Szyk, Kostrzę, Wilkowisko, Stróżę, Skrzydlną, Szczyrzyc i Raciechowice, Zasańską Przełęcz i pomiędzy Grodziskiem a Uklejną do Raby w Myślenicach. Raba stanowi zachodnią granicę oddzielającą Pogórze Wiśnickie od Pogórza Wielickiego. Na wschodzie Pogórze Wiśnickie ciągnie się po dolinę Dunajca (od Czchowa na północ). Z zachodu na wschód Pogórze Wiśnickie rozciąga się na około 50 km w linii prostej; część zachodnia ma szerokość zaledwie kilku kilometrów, ale część wschodnia kilkanaście. Powierzchnia wynosi około 700 km². Najwyższe wzniesienia Pogórza Wiśnickiego to: Jaszczurówka (538 m), Rogozowa (536 m), Glichowiec (527 m), Szpilówka (516 m), Piekarska Góra (515 m), Ostrysz (507 m), Grodzisko (502 m), Dzielec (496 m), Bukowiec (494 m), Sołtysie Góry (492 m), Mahulec (483 m), Trupielec (476 m), Dominiczna Góra (468 m), Krowia Góra (456 m), Paprotna (441 m).
Budowa geologiczna i rzeźba terenu.
Średnie wyniesienie mieści się między 330–480 m n.p.m., niektóre wzniesienia przekraczają jednak 500 m. Charakterystyczną cechą ukształtowania terenu są wydłużone, szerokie i spłaszczone garby, oddzielone wąskimi obniżeniami pochodzenia erozyjnego. W dolinach płyną bystre potoki należące do dorzecza Raby, Uszwicy lub Dunajca, a spadki na zboczach dochodzą do 20%. Pogórze Wiśnickie budują dolno- i górnokredowe utwory fliszowe, kredowe łupki oraz eoceńskie łupki pstre, margle, piaskowce. Są one przykryte kilkunastometrową warstwą osadów z czwartorzędu tj. glin pylastych, glin i pyłów półzwartych, pyłowymi utworami lessopodobnymi. W północnej części na granicy z Podgórzem Bocheńskim teren przykrywają głównie utwory pylaste w postaci pseudobielicowych gleb. Woda i wiatry stale zmieniają krajobraz w wyniku procesów erozyjnych, takich jak deflacja i spłukiwanie, oraz akumulacji materiału. Zaniechanie upraw wraz ze wzrostem powierzchni lasów i łąk zahamowały dostawę materiału do potoków, co powodowało wzrost energii potoków i silniejsze erodowanie dolin rzecznych. Charakterystyczną cechą wzniesień Pogórza Wiśnickiego jest występowanie licznych wystających z ziemi skałek, ostańców wierzchołkowych i wychodni. Z ważniejszych warto wymienić Kamienie Brodzińskiego, Nową Muchówkę, Kamień Grzyb w Połomiu Dużym, Kamień Grzyb w Zegartowicach, Kamień Żółw w Tarnawie, Skałki Chronowskie, Diabelski Kamień w Kornatce, Skałki w Drogini, Diabelski Kamień w Trzcianie i Diabelski Kamień w Szyku.
Ludność i zabytki regionu.
Brak większych ośrodków miejskich. Największe miasto, Bochnia, leży na północnej granicy regionu, jedynym miastem całkowicie położonym w tym regionie jest znajdujący się w jego środku Nowy Wiśnicz. Z większych miejscowości warto wymienić Dobczyce leżące w dolinie Raby na styku z Pogórzem Wielickim. Inne większe miejscowości to: Lipnica Murowana, Łapanów oraz Żegocina i Szczyrzyc na granicy z Beskidem Wyspowym. W części północnej pokrytej żyznymi glebami dobrze rozwija się rolnictwo. Z ważniejszych zabytków regionu warto wymienić: XV-wieczny zamek w Dębnie, Zamek Kmitów i Lubomirskich w Nowym Wiśniczu, ruiny zamku w Melsztynie, Czchowie i Wielkiej Wsi, zespół urbanistyczny Czchowa, rynek w Lipnicy Murowanej i kościół św. Leonarda, kaplica-grota w Porąbce Uszewskiej, liczne zabytkowe kościoły, np. w Czchowie, Sobolowie, Łapczycy, Chronowie, Trzcianie.
Przyroda.
Środowisko naturalne jest w niewielkim tylko stopniu skażone, gdyż brak tu ciężkiego przemysłu i wielkich aglomeracji miejskich, a rolnictwo zbliżone jest do ekologicznego. Cały obszar pogórza wchodzi w skład Obszaru Chronionego Krajobrazu Pogórza Wiśnickiego. Są 3 rezerwaty przyrody: Kamień-Grzyb, Bukowiec i rezerwat przyrody Panieńska Góra, są liczne pomniki przyrody, głównie okazałe stare drzewa oraz duże skały. Z rzadkich w Polsce roślin występują takie gatunki, jak: storczyk blady, kruszczyk połabski, kosaciec syberyjski, marzanka pagórkowa, pajęcznica gałęzista. Przeprowadzone w latach 1998-2000 badania lichenologiczne wykazały występowanie 163 gatunków porostów, w tym również gatunków rzadkich i chronionych.
Szlaki turystyczne.
 – niebieski: Bochnia – Nowy Wiśnicz – Kamień Grzyb – Paprotna (obok Kamieni Brodzińskiego) – Rajbrot – Łopusze – Przełęcz Rozdziele – Widoma – góra Kamionna – Pasierbiecka Góra – Tymbark.
 – z Rajbrotu obrzeżem Pogórza Wiśnickiego przez Dominiczną Górę, Piekarską Górę, Szpilówkę i Bukowiec.
 – z Biadolin Szlacheckich przez Dębno, wzgórze Dąbrowa, miejscowość Jaworsko, górę Wolnicę (408 m), do Melsztyna.
 – z Wojnicza przez Wielką Wieś, na Panieńską Górę (331 m).

</doc>
<doc id="181681" url="https://pl.wikipedia.org/wiki?curid=181681" title="Mayo (hrabstwo)">
Mayo (hrabstwo)

Mayo (irl. "Contae Mhaigh Eo") – hrabstwo na zachodnim wybrzeżu Irlandii, w prowincji Connacht. Jego stolicą jest Castlebar, największe miasto hrabstwa.
Geografia.
W pobliżu granicy z hrabstwem Roscommon znajduje się świątynia Knock. W Mayo mieści się również Croagh Patrick, góra, na której święty Patryk modlił się i pościł przez czterdzieści dni i nocy. Najwyższym punktem w hrabstwie (a zarazem w prowincji Connacht) jest Mweelrea (814 metrów). Rzeka Moy na północnym wschodzie jest znana z połowów łososi. W obszarze Mayo leży również największa wyspa Irlandii – Achill. Południowa część hrabstwa wchodzi w skład regionu Connemara.
Sport.
Mayo jest też znane z powodu swojej drużyny grającej w Gaelic Football, oraz jej niezdolności do wygrania ogólnoirlandzkich finałów w ostatnich latach. Ostatnio wygrali oni Sam Maguire Cup w roku 1951. Michael Davitt, założyciel Irish Land League, urodził się w Mayo. Most w Achill wziął od niego nazwę.

</doc>
<doc id="181683" url="https://pl.wikipedia.org/wiki?curid=181683" title="Jerzy Pelc">
Jerzy Pelc

Jerzy Pelc (ur. 30 września 1924 w Warszawie, zm. 2 czerwca 2017 w Warszawie) – polski filozof, semiotyk i logik, od 1971 profesor Uniwersytetu Warszawskiego i Instytutu Filozofii i Socjologii Polskiej Akademii Nauk.
Życiorys.
Był absolwentem Liceum im. Stefana Batorego (matura 1942), uczestnikiem powstania warszawskiego, kolegą Krzysztofa Baczyńskiego.
Po wojnie zajął się studiami polonistycznymi; był uczniem Juliana Krzyżanowskiego i Witolda Doroszewskiego. Wydał między innymi "Beniowskiego" Słowackiego. Równocześnie poświęcił się studiom filozoficznym, prowadzonym głównie pod kierunkiem Tadeusza Kotarbińskiego.
Jego zainteresowania skupiły się wokół zagadnień semiotyki. W latach 1972–1994 był kierownikiem Zakładu Semiotyki Logicznej Uniwersytetu Warszawskiego, od 1970 był redaktorem naczelnym „Studiów Semiotycznych”. Od 1973 nieprzerwanie prowadził seminarium "Logika języka naturalnego" oraz kurs semiotyki logicznej. Zajmował się filozofią języka, logiką języka, semiotyką teoretyczną, metodologią semiotyki, a w zakresie studiów magisterskich polonistyką (językoznawstwem i literaturoznawstwem).
Był między innymi przewodniczącym International Association for Semiotic Studies oraz przewodniczącym honorowym Institut International de Philosophie – najważniejszych międzynarodowych organizacji semiotycznych i filozoficznych.
Zajmowane stanowiska, pełnione funkcje:
W 2008 został odznaczony Srebrnym Medalem „Zasłużony Kulturze Gloria Artis”.
Pochowany na cmentarzu Powązkowskim (kwatera 141-1-13).
Linki zewnętrzne.
Strona na witrynie Polskiego Towarzystwa Semiotycznego

</doc>
<doc id="181684" url="https://pl.wikipedia.org/wiki?curid=181684" title="Droga krajowa nr 94 (Polska)">
Droga krajowa nr 94 (Polska)

Droga krajowa nr 94 – droga krajowa klasy GP oraz częściowo G, będąca bezpłatną trasą alternatywną dla autostrady A4. Droga krajowa nr 94 w znacznej części jest poprowadzona starą trasą drogi krajowej nr 4 i w związku z tym jest potocznie nazywana przez kierowców "starą czwórką". Po całkowitym wybudowaniu autostrady A4 równolegle biegnąca dawna droga krajowa nr 4, nabrała znaczenia drugorzędnego i pełni funkcję trasy zapasowej; może okazać się przydatna w razie ewentualnego powstania wypadku lub innego źródła zaburzającego ruch na A4. Przebiega przez województwa: dolnośląskie, opolskie, śląskie, małopolskie oraz podkarpackie.
W latach 1996 – 2001 była w planach budowa drogi ekspresowej S94 na trasie Bielsko-Biała – Żywiec – Zwardoń. W 2000 roku dokonano reformy sieci dróg krajowych i odcinek ten otrzymał oznaczenie 69, który w późniejszych latach zbudowano jako S69. W 2016 trasa została włączona w skład drogi S1.
Pikietaż.
Droga krajowa nr 94 w porównaniu do większości polskich dróg krajowych ma nietypowy pikietaż – kilkukrotnie jest on odliczany od zerowego kilometra, pomimo zakończenia w 2016 roku budowy autostrady A4.
Poniższa tabela zawiera informacje dotyczące wyznaczonego pikietażu w ciągu drogi, opracowana na podstawie materiału źródłowego. Może ona zawierać nie do końca precyzyjne dane.
Klasa drogi.
Droga posiada klasę GP na prawie całej długości – wyjątkiem jest odcinek od węzła "Krzywa" do Prochowic, który posiada klasę G.
Dopuszczalny nacisk na oś.
Od 13 marca 2021 roku na całej długości drogi dopuszczalny jest ruch pojazdów o nacisku pojedynczej osi do 11,5 tony.
Do 13 marca 2021 r..
Wcześniej droga krajowa nr 94 była objęta ograniczeniami dopuszczalnego nacisku pojedynczej osi:
Stosowne oznakowanie odcinka o dopuszczalnym nacisku na oś do 10 ton () występowało we Wrocławiu.
Historia numeracji.
Na przestrzeni lat trasa posiadała różne oznaczenia:

</doc>
<doc id="181685" url="https://pl.wikipedia.org/wiki?curid=181685" title="Mahmud Ahmadineżad">
Mahmud Ahmadineżad

Mahmud Ahmadineżad (pers.: محمود احمدی نژاد IPA: []; ur. 28 października 1956 w Garmsarze) – irański polityk, lider partii Sojusz Budowniczych Islamskiego Iranu będącej koalicją konserwatywnych grup politycznych, prezydent Iranu od 3 sierpnia 2005 do 3 sierpnia 2013, wcześniej burmistrz Teheranu (2003–2005).
Życiorys.
Ahmadineżad urodził się w pobliżu Garmsaru w miejscowości Aradan, w prowincji Semnan, był czwartym z siedmiorga dzieci. Jego ojciec, Ahmad, był ślusarzem, sklepikarzem, fryzjerem, kowalem i religijnym szyitą, który nauczał Koranu. Jego matka, Khanom, nosiła tytuł sajjid (honorowy tytuł nadawany m.in. osobom wywodzącym swój rodowód od proroka Mahometa). Gdy Ahmadineżad miał niecały rok, wraz z rodziną przeniósł się do Teheranu. Ukończył studia na Irańskim Uniwersytecie Nauki i Technologii w 1976 r. (budownictwo lądowe), gdzie kontynuował naukę do 1986 roku. Ahmadineżad przystąpił do ultrakonserwatywnego ugrupowania studenckiego – Biura Umacniania Jedności, które powstało na fali islamskiej rewolucji 1979 roku. W 1997 doktoryzował się z inżynierii budownictwa i planowania transportu. W 1993 objął funkcję gubernatora ostanu (prowincji) Ardabil, którą pełnił do 1997 roku. Sześć lat później został wybrany na burmistrza Teheranu. W czerwcu 2005 r. objął urząd prezydenta, jego rywalem w II turze wyborów był Ali Akbar Haszemi Rafsandżani.
W październiku 2005 roku, podczas przemówienia według niektórych tłumaczeń wezwał do „wymazania Izraela z mapy”, ale interpretacje tego stwierdzenia znacznie się różnią. Został potępiony za antysemityzm, gdy dwa miesiące później określił Holokaust jako mit i skrytykował państwa europejskie za prawne regulacje zabraniające rewizji oraz negowania Holokaustu. W odpowiedzi na oskarżenia Ahmadineżad powiedział: „Nie jestem antysemitą. Bardzo szanuję Żydów”. Ahmadineżad nakazał wznowienie procesu wzbogacania uranu, argumentując, że Iran ma prawo do energii jądrowej do celów pokojowych.
Na „Światowej Konferencji przeciwko rasizmowi, dyskryminacji rasowej, ksenofobii i pochodnym formom nietolerancji” w 2009 w Genewie (tzw. Durban II) określił rząd Izraela jako „rasistowski”, skrytykował też niektóre zachodnie państwa, w tym USA, za obojętność wobec „agresji, brutalność i bombardowania cywilów w Gazie”.
Według doniesień mediów 4 sierpnia 2010 doszło do nieudanego zamachu na konwój prezydenta w czasie przejazdu z lotniska na stadion w Hamadan. W wyniku eksplozji granatu zostać miało rannych kilka osób, lecz sam prezydent nie odniósł żadnych obrażeń. Biuro prasowe prezydenta zdementowało informacje o próbie zamachu, oświadczając, że eksplozja na trasie przejazdu spowodowana była wystrzałem sztucznych ogni.

</doc>
<doc id="181686" url="https://pl.wikipedia.org/wiki?curid=181686" title="Droga krajowa nr 81 (Polska)">
Droga krajowa nr 81 (Polska)

Droga krajowa nr 81 – droga krajowa klasy GP o długości ok. 60 km, prowadząca z Katowic od węzła Katowice Giszowiec z drogą krajową nr 86 do skrzyżowania z drogą ekspresową S52 w Harbutowicach koło Skoczowa. Trasa w prawie całości dwujezdniowa czteropasmowa prócz fragmentu w Ochojcu. W granicach Żor (ok. 6 km) posiada nawierzchnię betonową. Kontynuacją arterii w kierunku Ustronia i Wisły jest droga wojewódzka nr 941. Droga krajowa nazywana jest "wiślanką". Od pierwszego lipca 2011 roku do 30 września 2021 roku była płatna w elektronicznym systemie viaTOLL za przejazd autobusów oraz pojazdów o dopuszczalnej masie całkowitej powyżej 3,5 tony. 1 października 2021 r. viaTOLL został zastąpiony przez nowy system e-TOLL.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021 r..
We wcześniejszych latach droga krajowa nr 81 była objęta ograniczeniami dopuszczalnego nacisku na oś:
Historia numeracji.
Na przestrzeni lat trasa posiadała różne oznaczenia i kategorie/klasyfikacje:

</doc>
<doc id="181687" url="https://pl.wikipedia.org/wiki?curid=181687" title="Nielba Wągrowiec (piłka nożna)">
Nielba Wągrowiec (piłka nożna)

Nielba Wągrowiec – polski klub piłkarski z Wągrowca, występujący w IV lidze.
Historia.
Miejski Klub Piłkarski Nielba Wagrowiec powstał w 1925 roku w Wągrowcu. Od tego czasu nieprzerwanie występował w najwyżej IV lidze. Nielba 4 razy występowała w barażach o III ligę. W pierwszym swoim podejściu wągrowiecka drużyna ograła jedenastkę Wielimia Szczecinek, jednak przez reorganizację rozgrywek nie została do nich dopuszczona. Kolejne dwie próby awansu miały miejsce w sezonach 2004/2005 i 2005/2006, w których to Nielba przegrywała z zespołami Kani Gostyń i Jaroty Jarocin. W sezonie 2006/2007 Nielba występowała w IV lidze (Wielkopolska Północ) razem z m.in. Groclinem Dyskobolią II Grodzisk Wielkopolski, Promieniem Remesem Opalenicą i Sokołem Pniewy, osiągając mistrzostwo i po raz czwarty w historii awansując do baraży o III ligę. Tym razem jednak okazała się lepsza od drużyny Piasta Kobylin osiągając historyczny, pierwszy awans do III ligi. W sezonie 2007/2008 klub z Wagrowca zagrał w III lidze gr. 2 z m.in. Mieszkiem Gniezno, TKP Toruń czy też Kaszubią Kościerzyna plasując się ostatecznie na 3 pozycji, co jest największym sukcesem w dotychczasowej historii klubu. Po reorganizacji rozgrywek w 2008 r. zespół z Wągrowca gra w II lidze gr. zachodniej z m.in. Zawiszą Bydgoszcz, Zagłębiem Sosnowiec, Rakowem Częstochowa czy też Turem Turek. 27 sierpnia 2008 klub odniósł historyczny sukces eliminując z Pucharu Polski Śląsk Wrocław, po zwycięstwie 1-0. Zwycięską bramkę zdobył Tomasz Mikołajczak. W 1/16 wągrowiecki zespół odpadł jednak z rozgrywek po porażce 0-3 z warszawską Polonią na własnym stadionie.
Od sezonu 2008/2009 utworzono również zespół rezerw Nielba II Wągrowiec, występujący w klasie okręgowej podlegającej pod pilski OZPN.

</doc>
<doc id="181698" url="https://pl.wikipedia.org/wiki?curid=181698" title="Aleksander Agiejewicz Abaza">
Aleksander Agiejewicz Abaza



</doc>
<doc id="181699" url="https://pl.wikipedia.org/wiki?curid=181699" title="Marcin Samlicki">
Marcin Samlicki

Marcin Franciszek Samlicki (ur. 23 października 1878 w Bochni, zm. 25 czerwca 1945 tamże) – polski malarz, kolorysta.
Życiorys.
Ukończył gimnazjum w Bochni. Studiował na Akademii Sztuk Pięknych w Krakowie w pracowniach Józefa Unierzyskiego i Józefa Mehoffera. Od 1908 uczestniczył w kursach krajobrazu, które organizował Jan Stanisławski, w tym samym roku wyjechał w podróż podczas której odwiedził Wiedeń i Włochy. Po raz kolejny wyjechał dwa lata później, przebywał wówczas w Monachium, Berlinie, Brukseli i Antwerpii. W 1911 brał udział w wystawie Niezależnych, gdzie krytycy zwrócili uwagę na nowatorskie zastosowanie gry barw i światła. W 1912 wyjechał do Paryża, gdzie kontynuował naukę malarstwa w Académie de la Grande Chaumière, poznając tajniki malarstwa dawnego. Należał do paryskiej bohemy, poznał tam środowisko polskich malarzy emigracyjnych, wśród których byli między innymi Olga Boznańska i Tadeusz Makowski. Podczas I wojny światowej został internowany w zorganizowanym na południu Francji obozie dla osób legitymujących się austro-węgierskim paszportem. W 1928 powrócił do kraju i zamieszkał w Bochni. W 1931 był jednym z inicjatorów Grupy Dziesięciu (razem z Teodorem Grottem i Wlastimilem Hofmanem). Był współtwórcą kabaretu Zielony Balonik w krakowskiej Jamie Michalika. Od 1936 był wykładowcą na Akademii Sztuk Pięknych w Krakowie.
Zginął tragicznie tuż po zakończeniu II wojny światowej, rozjechany przez samochód żołnierzy radzieckich na ulicy Kazimierza Brodzińskiego w Bochni, gdzie dziś znajduje się obelisk poświęcony jego pamięci. Grób Samlickiego znajduje się na cmentarzu przy ulicy Orackiej w Bochni pod jaworem, który sam Samlicki miał posadzić na grobie swoich rodziców.
Tworzył pejzaże stosując technikę olejną oraz grafikę, między innymi drzeworyt i suchą igłę.

</doc>
<doc id="181700" url="https://pl.wikipedia.org/wiki?curid=181700" title="Paweł Kosieradzki">
Paweł Kosieradzki

Paweł Kosieradzki (ur. 3 lutego 1903 w Miechowie, zm. 24 lutego 1994) – polski profesor nauk technicznych.
Życiorys.
Ukończył gimnazjum w Kielcach (1922), absolwent Wydziału Mechanicznego Politechniki Warszawskiej.
Uczestnik wojny polsko-bolszewickiej w 1920. Od 1929 do 1939 pracował w Fabryce Karabinów w Warszawie. Zorganizował Wydział Obróbki Termicznej i Wykończenia, związany był z produkcją broni maszynowej. Był również kierownikiem produkcji maszyn do pisania FK. Uruchomił proces technologii niklowania, jeden z pierwszych w Europie. Od 1936 do 1937 był szefem ruchu w Fabryce Karabinów, a od 1937 szefem produkcji i wicedyrektorem. w latach 1929–1934 opracował metodę kąpieli cyjanowych, które hartowały stal i chroniły ją przed korozją.
Największym osiągnięciem jest opracowany wraz z bratem Władysławem Kosieradzkim i wicepremierem Eugeniuszem Kwiatkowskim szczegółowy plan Centralnego Okręgu Przemysłowego. Paweł Kosieradzki opracował stronę zagadnień przemysłowych, za co został odznaczony w roku 1937 Złotym Krzyżem Zasługi.
W 1939 roku po ewakuacji Fabryki Karabinów odmówił dalszej pracy w zakładzie. Wojnę przetrwał prowadząc Biuro Techniczno Handlowe oraz pracując jako nauczyciel w Szkole Rzemieślniczej w Warszawie.
Po wojnie prowadził działalność dydaktyczną, publicystyczną i doradczą. Był jednym z redaktorów „Przeglądu Mechanicznego” i „Mechanika”, współautorem „Małego Poradnika Mechanika”.
Od 1957 roku pracował jako zastępca dyrektora ds. naukowych Instytutu Mechaniki Precyzyjnej w Warszawie. W 1959 otrzymuje tytuł profesora nadzwyczajnego. W latach 1963–1974 kierował pracami wszystkich zakładów Instytutu. W roku 1974 otrzymał tytuł profesora zwyczajnego.
W 1992 został odznaczony Krzyżem za udział w Wojnie 1918-1921 awansowany do stopnia podporucznika Wojska Polskiego.
Pochowany na cmentarzu Powązkowskim (kwatera 32-2-7/8).

</doc>
<doc id="181701" url="https://pl.wikipedia.org/wiki?curid=181701" title="Mistrzostwa Świata w Piłce Nożnej 1998 (eliminacje strefy CONMEBOL)">
Mistrzostwa Świata w Piłce Nożnej 1998 (eliminacje strefy CONMEBOL)

W eliminacjach do finałów Mistrzostw Świata w Piłce Nożnej 1998 we Francji w strefie CONMEBOL wzięło udział 9 zespołów: Argentyna, Boliwia, Chile, Ekwador, Kolumbia, Paragwaj, Peru, Urugwaj i Wenezuela. 
Zasady kwalifikacji.
Drużyny grały w jednej grupie systemem każdy z każdym mecz i rewanż. Do turnieju finałowego awansowały cztery pierwsze drużyny.
Awans.
Do turnieju finałowego awans wywalczyły zespoły: Argentyny, Paragwaju, Kolumbii i Chile. 
Piątą drużyną z Ameryki Południowej, która zagrała we Francji była Brazylia. Zespół ten bronił tytułu mistrza świata z 1994 i nie musiał brać udziału w eliminacjach.

</doc>
<doc id="181709" url="https://pl.wikipedia.org/wiki?curid=181709" title="Łamacz światła">
Łamacz światła

Łamacz światła, "Brise soleil" – detal architektoniczny, poziomy lub pionowy, służący rozproszeniu światła słonecznego padającego na okno lub szklaną elewację w celu uniknięcia przegrzewania pomieszczeń, a zwłaszcza oślepienia osób przebywających w budynku. 
Łamacze światła wykonane z żelazobetonu zastosował Le Corbusier w swoim marsylskim bloku mieszkalnym Unité d'Habitation w 1952 r.
Według architekta ten rodzaj swoistych zewnętrznych żaluzji miał na celu stworzenie cienia w pomieszczeniach mieszkalnych w lato kiedy słońce jest wysoko aby chronić pomieszczenia przed przegrzewaniem oraz umożliwić dobre nasłonecznienie mieszkań zimą kiedy słońce jest nisko nad horyzontem i jego promienie wpadają już bez przeszkód.
Łamacze światła najczęściej wykonane są ze stali lub aluminium i mają postać nadwieszonych nad nadprożem okiennym rusztów z prętów, siatek, zespołów żaluzji. Niekiedy występują łamacze światła w formie betonowych belek lub rusztów.
Łamacze światła są często zespolone z pomostami do czyszczenia elewacji.

</doc>
<doc id="181710" url="https://pl.wikipedia.org/wiki?curid=181710" title="Brise soleil">
Brise soleil



</doc>
<doc id="181711" url="https://pl.wikipedia.org/wiki?curid=181711" title="Chanukija">
Chanukija

Chanukija () – dziewięcioramienny świecznik żydowski zapalany podczas święta Chanuka.
Istnieje bardzo wiele halachicznych przepisów związanych z ustawianiem chanukiji, świec i ich zapalaniem.
Zgodnie z tradycją chanukija powinna stać przy drzwiach frontowych domu (na których znajduje się mezuza) lub, gdy drzwi domu nie znajdują się na froncie, ustawiana jest na parapecie okna wychodzącego na ulicę, tak, aby przechodnie mogli ją zobaczyć. Chanuka trwa przez 8 dni, w czasie których zapala się kolejne świeczki – po jednej na każdy dzień. Nie wolno używać świec mających plecione knoty. Zamiast świec niektórzy używają oliwy z oliwek. W naczyniu z oliwą powinien znajdować się jeden knot, by lampka nie przypominała buchającej ogniem pochodni. Świece powinny znajdować się w odległości trzech "tefachim" od ziemi ("tefach" = 8 cm albo 9 cm albo 9,6 cm), lecz nie większej niż dziesięć "tefachim", choć nawet wtedy micwa zostaje wypełniona. Jeżeli dana osoba mieszka na wysokości dwudziestu "amot" ("ama" = 57,6 cm albo 48 cm albo 54 cm) powinna zasięgnąć rady rabina, gdzie zapalić świece.
Jedna ze świec – "Szamasz" – jest świecą dodatkową, dziewiątą, którą zapala się pozostałe. "Szamasz" powinien być trochę oddalony od pozostałych świeczek lub znajdować się nieco powyżej nich. Świece zapalane są o zmierzchu lub w chwili pojawienia się pierwszych gwiazd na niebie (w przypadku stref podbiegunowych przyjmuje się czas Jerozolimy).
Świece ustawiane są następująco: najpierw "Szamasz", następnie zaczyna się od prawej strony. Każdego dnia dostawia się jedną świeczkę więcej w kolejności od strony prawej do lewej. Zapala się najpierw "Szamasz", następnie świeczkę najbardziej po lewej stronie i zapala się kolejne z prawej. Jeżeli chanukija stoi przy drzwiach, najpierw dostawiamy świeczki najbliżej drzwi.
Jeszcze przed zapaleniem świec należy odmówić błogosławieństwa "aszer kideszanu bemicwotaw weciwanu lehadlik ner szel chanuka" (Ten, który uświęcił nas Swoimi przykazaniami i nakazał nam zapalanie świec chanukowych), oraz "szeasa nisim laawoteinu bajamim hahem bazman haze" (Ten, który dokonał cudów dla naszych ojców w tamtych czasach, o tej porze). Pierwszej nocy odmawia się również błogosławieństwo "szehechajanu". W trakcie zapalania świec odmawia się również hymn "hanerot halalu" (Te światła). Po zapaleniu wszystkich świec śpiewa się "maoz cur" (Potężna opoko mojego zbawienia). Żydzi sefardyjscy zamiast "maoz cur" śpiewają "mizmor szir chanukat habajit ledawid" (Psalm 30).
W synagodze świece chanukowe zapala się między "Minchą" a "Maariwem", zaś chanukiję ustawia się przy południowej ścianie budynku, zaś świece od strony wschodniej na zachód. Świece należy zapalać przed zapalaniem świec szabatowych i powinny być one wystarczająco długie (lub wystarczająco pełne oliwy) by nie zgasły przed końcem nabożeństwa. Zapalanie świec w sobotę wieczorem odbywa się tuż przed lub po "Hawdali" (modlitwie wieczornej w sobotę oznaczającej koniec Szabatu).
Dobrze widziane jest, aby kobiety zapalające świece przez pół godziny później nie wykonywały żadnych prac. Płomienia chanukiji nie wolno w żaden sposób wykorzystywać, w Szabat trzeba również uważać, by np. podmuch wiatru z otwieranych drzwi nie zdmuchnął płomieni. Tradycyjnie spożywa się w czasie Chanuki produkty mleczne.

</doc>
<doc id="181713" url="https://pl.wikipedia.org/wiki?curid=181713" title="Gunnor">
Gunnor

Gunnor (Gunnora) (zm. 4 lub 8 stycznia 1031) – metresa, a później druga żona normandzkiego księcia Ryszarda I Nieustraszonego. 
Miała z nim ośmioro dzieci (pięciu synów i trzy córki) m.in.

</doc>
<doc id="181714" url="https://pl.wikipedia.org/wiki?curid=181714" title="Beata Hłasko">
Beata Hłasko

Beata Hłasko, z domu Andrychiewicz (ur. 10 stycznia 1908 w Warszawie, zm. 9 listopada 1975 w Warszawie) – polska tłumaczka literatury skandynawskiej. 
Córka Polaka i Norweżki. W latach 1928–1930 pracowała w Ministerstwie Spraw Zagranicznych, w latach 1931–1944 była korespondentką języków obcych w Izbie Przemysłowo-Handlowej w Warszawie. Od 1938 roku była drugą żoną Macieja Hłaski, ojca Marka. Była żołnierzem AK, uczestniczyła w powstaniu warszawskim. Od 1945 do 1949 r. była tłumaczką poselstwa norweskiego w Warszawie. 

</doc>
<doc id="181715" url="https://pl.wikipedia.org/wiki?curid=181715" title="Route 66 (ujednoznacznienie)">
Route 66 (ujednoznacznienie)



</doc>
<doc id="181717" url="https://pl.wikipedia.org/wiki?curid=181717" title="Helena Rubinstein">
Helena Rubinstein

Helena Rubinstein, właśc. Chaja Rubinstein (ur. 25 grudnia 1872 w Podgórzu pod Krakowem, zm. 1 kwietnia 1965 w Nowym Jorku) – polska bizneswoman żydowskiego pochodzenia, mecenaska sztuki, założycielka przedsiębiorstwa Helena Rubinstein Inc.
Życiorys.
Urodziła się w żydowskiej rodzinie w podkrakowskim Podgórzu, jako najstarsza z ośmiorga dzieci Hercla Naftalego Rubinsteina i Gitel Scheindel Silberfeld. Ojciec był drobnym kupcem. Wkrótce po jej urodzeniu rodzina przeniosła się na Kazimierz.
Edukację zakończyła na szkole powszechnej na Kazimierzu. W latach 90. XIX wieku wyjechała do rodziny w Wiedniu, po czym w 1897 roku na statku „Prinz Regent Luitpold” wyemigrowała do Australii. Prawdopodobnie wtedy zmieniła imię (podpisała się na liście pasażerów jako Helena Juliet Rubinstein). Pracowała jako niania, kelnerka, a później zaczęła sprzedawać krem pod marką Valaze, wyprodukowany rzekomo według receptury matki. Po kilku latach, już jako obywatelka Australii, wróciła do Europy, otwierając salony kosmetyczne kolejno w Londynie i Paryżu. W 1915 roku przeniosła się do Stanów Zjednoczonych, do Nowego Jorku, gdzie mieszkała do śmierci w 1965 roku.
Wprowadziła ma rynek kremy przeciwzmarszczkowe, z filtrem, z witaminami, a także otworzyła SPA. Stosowała również nowoczesne metody sprzedaży i marketingu, m.in. angażowała do promowania swoich kosmetyków znane aktorki. Skutecznie konkurowała z Elizabeth Arden.
Kolekcjonerka i mecenaska sztuki wspierała polskich twórców takich jak: Elie Nadelman, czy Alicja Halicka. W jej zbiorach można było znaleźć prace impresjonistów i postimpresjonistów (Auguste'a Renoira, Claude’a Moneta, Alfreda Sisleya i Edgara Degasa), kubistów (Pabla Picassa, Juana Grisa, Georges’a Braque’a, Louisa Marcoussisa czy Ossipa Zadkina) i innych nowoczesnych twórców, takich jak: Paul Klee, Fernand Léger, Roger de la Fresnaye, André Derain oraz Henri Matisse. Ważną część jej zgromadzonych dział stanowiły realizacje surrealistów, w szczególności Salvadora Daliego, ale także dzieł Joana Miró, Pavla Tchelitchewa, Giorgia de Chirico, Marca Chagalla, Maxa Ernsta. Część z nich kupiona została w celu prezentacji w salonach kosmetycznych, w szczególności ceniła rodaka Eliego Nadelmana.
Uważana za jedną z najbogatszych kobiet w historii. Pozostawiła majątek szacowany na 100 mln dolarów.
W 2022 roku w Żydowskim Muzeum Galicja na Kazimierzu w Krakowie otwarta została pierwsza polska wystawa poświęcona tej postaci.
Życie prywatne.
W 1908 roku wyszła za mąż w Londynie za Edwarda Titusa, amerykańskiego Żyda polskiego pochodzenia, tak jak ona urodzonego w Podgórzu. Małżeństwo miało dwóch synów. Po rozwodzie, w 1938 roku poślubiła młodszego o 20 lat gruzińskiego księcia, Artchila Gourielli-Tchkonia.

</doc>
<doc id="181718" url="https://pl.wikipedia.org/wiki?curid=181718" title="Włodzimierz Plaskota">
Włodzimierz Plaskota

 
Włodzimierz Plaskota, "Dusiek" (ur. 2 grudnia 1933 w Skarżysku-Kamiennej, zm. 25 czerwca 2005 we Wrocławiu) – polski muzyk, kompozytor, kabareciarz.
Od 1967 r. sprawował funkcję szefa muzycznego kabaretu "Dymek z papierosa" Wojciecha Dzieduszyckiego, od 1971 r. kabaretu „Elita”, a od 1976 r. Studia 202. Był twórcą i kompozytorem blisko tysiąca znanych i nieznanych piosenek, spektakli teatralnych oraz autorem ilustracji muzycznej serialu "Strachy". 
Pochowany na Cmentarzu Osobowickim we Wrocławiu.

</doc>
<doc id="181719" url="https://pl.wikipedia.org/wiki?curid=181719" title="Ultrafiltracja">
Ultrafiltracja

Ultrafiltracja ("filtracja molekularna") – proces filtracji z użyciem , membran i wszelkich materiałów porowatych, o porach, których rozmiary są zbliżone do wielkości pojedynczych cząsteczek (zwykle kilka–kilkadziesiąt nanometrów). Wielkość cząsteczek oddzielanych substancji musi znacznie przekraczać wielkość cząsteczek rozpuszczalnika. Siłą napędową procesu jest wysokie ciśnienie hydrauliczne roztworu rozdzielanego.
Ultrafiltracja umożliwia rozseparowanie roztworów rzeczywistych oraz mieszanin gazów na poszczególne indywidua chemiczne (związki chemiczne, jony, pierwiastki itp). Ultrafiltracja wymaga zwykle stosowania znacznych ciśnień i jest czasochłonna.
Przykładem ultrafiltracji jest proces hemodializy.
W przypadku membran o porach mniejszych niż 2 nm proces rozdziału nosi nazwę nanofiltracji; dla jeszcze mniejszych jest to odwrócona osmoza; natomiast przy porach większych niż 100 nm (lecz nie więcej niż kilka μm) jest to mikrofiltracja.

</doc>
<doc id="181729" url="https://pl.wikipedia.org/wiki?curid=181729" title="Wybory parlamentarne w Bułgarii w 2005 roku">
Wybory parlamentarne w Bułgarii w 2005 roku

Wybory parlamentarne odbyły się na terenie Bułgarii 25 czerwca 2005 roku. Bułgarzy wybrali 240 deputowanych do bułgarskiego parlamentu. Uprawnionych do oddania głosu było 6,7 mln osób. 22 partie polityczne stanęło do rywalizacji, łącznie wystawiły one 6666 kandydatów na deputowanych.
Przewidywania.
Wybory wygrała opozycyjna lewica Sergeja Staniszewa, ponieważ Narodowy Ruch Symeon Drugi (Symeon Sakskoburggotski) nie spełnił oczekiwań Bułgarów i nie zrealizował wyborczych obietnic (zobacz Wybory parlamentarne w Bułgarii, 2001). Partią rządzącą zostanie zapewne lewicowa Koalicja na rzecz Bułgarii, w której główne znajdują się postkomuniści z Bułgarskiej Partii Socjalistycznej, jednak do większości potrzebne będą im głosy tureckiego Ruchu na rzecz Praw i Swobód.
Wybory parlamentarne.
Tło wyborcze.
Do walki politycznej wystartowała w tym roku zjednoczona w jednym komitecie wyborczym lewica pod nazwą Koalicja na rzecz Bułgarii. Prawica jest rozdrobniona i nie ma szans na przejęcie władzy, wśród nich największa partia antykomunistyczna i centroprawicowa Zjednoczone Siły Demokratyczne. Do walki o mandaty deputowanych wystartowała również partia bułgarskich Turków Ruch na Rzecz Praw i Swobód, sprzymierzona z lewicą. Niskie poparcie ma skrajnie nacjonalistyczna partia Ataka.
Głosowanie.
Swój głos Bułgarzy oddawali w jednym z 12 tysiącach lokali wyborczych, które były otwarte od godziny 6:00 do 20:00 czasu bułgarskiego (4:00 do 18:00 czasu polskiego). W celu zwiększenia frekwencji, władze centralne zorganizowały loterię fantową, w której do wygrania był samochód, sprzęt komputerowy, telefony komórkowe oraz sprzęt gospodarstwa domowego.

</doc>
<doc id="181730" url="https://pl.wikipedia.org/wiki?curid=181730" title="Monica Seles">
Monica Seles

Monica Seles (serb. Моника Селеш, "Monika Seleš", wym. []; węg. "Szeles Mónika", wym. []; ur. 2 grudnia 1973 w Nowym Sadzie) – amerykańska tenisistka, wcześniej jugosłowiańska, pochodzenia serbskiego i węgierskiego, posiadająca również obywatelstwo węgierskie, mistrzyni dziewięciu turniejów wielkoszlemowych w grze pojedynczej, półfinalistka Australian Open 1991 i Australian Open 2001 w grze podwójnej, trzykrotna triumfatorka Mistrzostw WTA w grze pojedynczej, była liderka rankingu WTA w grze pojedynczej, brązowa medalistka letnich igrzysk olimpijskich z Sydney (2000) w grze pojedynczej, dwukrotna zdobywczyni Pucharu Federacji wraz z drużyną Stanów Zjednoczonych, zdobywczyni Pucharu Hopmana 1991 wraz z drużyną Jugosławii, członkini Międzynarodowej Tenisowej Galerii Sław. Tenisistka leworęczna z oburęcznym forehendem i backhendem.
Kariera tenisowa.
Monica Seles rozpoczęła treningi tenisowe w wieku pięciu lat. Jej pierwszym trenerem był jej ojciec, Károly Szeles. To za jego namową dziewczyna zaczęła grać zarówno oburęczny backhand, jak i forehand. W 1985 wygrała prestiżowy juniorski turniej Orange Bowl, rozgrywany w Miami i zwróciła uwagę Nicka Bollettieriego. Rok później wraz z całą rodziną przeprowadziła się z Jugosławii do Stanów Zjednoczonych i rozpoczęła treningi w słynnej Akademii Tenisowej na Florydzie, gdzie ćwiczyła przez dwa lata.
W marcu 1988 zadebiutowała w turnieju WTA w grze pojedynczej w imprezie w Boca Raton. W swoim pierwszym meczu, jako nieklasyfikowana zawodniczka, pokonała Helen Kelesi 7:6(3), 6:3. W kolejnej rundzie uległa Chris Evert (3 WTA). 13 lutego 1989 otrzymała status profesjonalnej tenisistki i w tym samym tygodniu doszła do półfinału w Waszyngtonie. W kwietniu odniosła pierwsze zawodowe zwycięstwo, a dokonała tego w Houston. W maju wystąpiła w wielkoszlemowym French Open, dochodząc do półfinału – wówczas miał miejsce jej pierwszy mecz ze Steffi Graf. Znalazła się w czołowej dziesiątce rankingu WTA (głównie za sprawą dobrych występów w całym Wielkim Szlemie) i zadebiutowała w Mistrzostwach WTA, kończąc udział w nich na ćwierćfinale po porażce 3:6, 7:5, 5:7 z Martiną Navrátilovą.
Pierwsze ważniejsze zawody wygrała w marcu 1990 roku w Miami. Wkrótce odniosła pasjonującą serię triumfów na kortach ziemnych, co przypieczętowała zdobyciem mistrzostwa French Open, w finale którego ograła Steffi Graf. Wcześniej nie dała szans Manueli Maleewej. Miesiąc później po raz pierwszy w karierze zagrała w ćwierćfinale Wimbledonu, tym razem pokonana przez Zinę Garrison. Na koniec sezonu wygrała Mistrzostwa WTA w Stanach Zjednoczonych, zostając najmłodszą w dziejach triumfatorką tego turnieju (miała 16 lat i 11 miesięcy). Jej finałowe starcie z Gabrielą Sabatini było pierwszym pięciosetowym meczem kobiecym od 1901 roku, a ostateczny wynik to 4;6, 5:7, 6:3, 6:4, 6:2 na korzyść Jugosłowianki. Sezon zakończyła na pozycji wiceliderki światowej klasyfikacji.
Wraz z rokiem 1991 zaczęły się miesiące dominacji Seles w kobiecym tenisie. Wygrała trzy turnieje wielkoszlemowe (w czwartym, Wimbledonie, nie wystartowała); w finałach odprawiła kolejno: w Melbourne Janę Novotną, w Paryżu Arantxę Sánchez Vicario, a w Nowym Jorku Martinę Navrátilovą. 11 marca zastąpiła Steffi Graf na pierwszym miejscu listy WTA. W listopadzie po raz drugi w karierze triumfowała w Mistrzostwach WTA. W tym sezonie kolekcja jej pucharów wzrosła do dwudziestu, w tym dziesięć wywalczonych było tylko w 1991.
W 1992 ponownie wygrała trzy turnieje Wielkiego Szlema, w czwartym (Wimbledon) dochodząc do finału. Londyńska lewa Wielkiego Szlema już zawsze pozostała jedyną, której Seles nie udało się wygrać. W jedynym jej finale musiała uznać wyższość Graf. Monica została trzecią kobietą w erze open, która w jednym roku zagrała w finałach wszystkich turniejów wielkoszlemowych (po Navrátilovej w latach 1985 i 1987 oraz po Graf w latach 1988 i 1989); jej wynik powtórzyła Niemka w 1993, a potem dopiero Martina Hingis w 1997 i Justine Henin-Hardenne w 2006. Ponadto została pierwszą tenisistką w erze open, która wygrała Roland Garros trzy razy z rzędu (jej wynik wyrównała Justine Henin w latach 2005–2007). Jesienią 1992 Jugosłowianka po raz trzeci (i ostatni w karierze) wygrała Mistrzostwa WTA, w finale ogrywając Navrátilovą. Od stycznia 1991 do lutego 1993 osiągnęła finały 33 spośród 34 turniejów, w których brała udział. Przegrała dwanaście spotkań i tylko jeden w Wielkim Szlemie (finał Wimbledonu 1992).
W styczniu 1993 zdobyła trzecie z rzędu mistrzostwo Australian Open (finał z Graf), cały czas utrzymując się na pozycji liderki światowej klasyfikacji. 30 kwietnia rozgrywała ćwierćfinałowy mecz w Hamburgu z Magdaleną Maleewą. Prowadziła 6:4, 4:3, kiedy na kort wbiegł Gunter Parche i zaatakował ją. Niemiec okazał się być obsesyjnym fanem Steffi Graf. Seles została raniona nożem na głębokość 1,5 centymetra i została przewieziona do szpitala. W momencie zdarzenia miała dziewiętnaście lat. Parche nie został skazany na karę więzienia, gdyż uznano, że ma problemy psychiczne. Tenisistka zakomunikowała, że nigdy więcej nie zagra na terenie Niemiec.
Doznany szok sprawił, że Seles zdecydowała się zawiesić swoje turniejowe występy. Przewodnictwo w klasyfikacji WTA straciła, po 91. tygodniach przebywania na tym miejscu, 7 czerwca 1993 na rzecz swojej największej rywalki; odzyskała je trzy lata później. W 1994 otrzymała obywatelstwo amerykańskie i zdecydowała się reprezentować Stany Zjednoczone na światowych arenach tenisowych.
Powróciła w sierpniu 1995 w Toronto, od razu wygrywając turniej. Miesiąc później dostała się do finału US Open, gdzie została pokonana przez Graf w ich pierwszej konfrontacji po feralnym zamachu. Jej wyborna forma utrzymywała się również w sezonie 1996, kiedy to wygrała swój dziewiąty (ostatni w karierze) turniej wielkoszlemowy, ale pierwszy w barwach Stanów Zjednoczonych. Miało to miejsce w styczniu w Melbourne, a w finale zwyciężyła Anke Huber. W swoim pierwszym występie we French Open od 1992 roku (wtedy wygrała tę imprezę po raz trzeci z rzędu) uległa w ćwierćfinale Janie Novotnej. W finale w Nowym Jorku musiała jednak uznać wyższość Graf. 24 listopada był jej ostatnim w karierze dniem na pierwszym miejscu listy światowej.
Rok 1997 rozpoczęła dopiero w marcu występami w dwóch amerykańskich turniejach (Miami, Hilton Head), w finałach obydwu przegrała ze wschodzącą gwiazdą, Martiną Hingis. Przez następne miesiące utrzymywała się w czołowej dziesiątce rankingu WTA, jednak występ w Mistrzostwach WTA zakończyła po konfrontacji pierwszej rundy z Arantxą Sánchez Vicario. W maju 1998 zagrała w finale French Open, w którym ponownie uległa Hiszpance; rundę wcześniej ograła jednak ówczesny światowy numer jeden, Hingis. W Wimbledonie doszła do ćwierćfinału, pokonana przez Natallę Zwierawą. W US Open również weszła do najlepszej ósemki zawodów, ale ponownie napotkała tam Hingis. W Mistrzostwach WTA ograła najpierw Annę Kurnikową, ale potem przegrała z Graf.
Hingis i Graf były największymi rywalkami Moniki Seles. W styczniu 1999 powróciła do Melbourne i o ile z Niemką uporała się w ćwierćfinale, o tyle Szwajcarka w półfinale nie dała jej żadnych szans. Porażką z Graf zakończył się też mecz półfinałowy French Open (dla niemieckiej tenisistki był to ostatni tytuł w całej karierze). Na światowych arenach coraz więcej miały też do powiedzenia amerykańskie siostry Serena i Venus Williams, które kilkakrotnie rywalizowały z Seles. W 2000 Amerykanka doszła do ćwierćfinałów wszystkich imprez wielkoszlemowych (poza Melbourne, tam nie wystartowała) i zdobyła brązowy medal letnich igrzysk olimpijskich w Sydney. Po kilku latach przerwy znów dostała się do finału Mistrzostw WTA, ale pokonała ją tam Martina Hingis.
Nie grała w wielu ważnych zawodach w roku 2001; osiągnęła ćwierćfinał Australian Open i czwartą rundę US Open. Dwa razy ograła Hingis. W sezonie 2002 była w trzech ćwierćfinałach wielkoszlemowych (Paryż, porażka z Venus Williams, Londyn, porażka z Justine Henin i Nowy Jork, kolejna porażka z Williams); w Melbourne odpadła po półfinale z Hingis. W lutym wygrała też swój ostatni profesjonalny turniej (pięćdziesiąty trzeci), eliminując w finale w Madrycie Chandę Rubin.
W marcu 2003 po raz ostatni wystąpiła w finale imprezy WTA; miało to miejsce w Dubaju, przegrała z późniejszą mistrzynią, Justine Henin-Hardenne. Jej ostatni turniejowy start miał miejsce podczas French Open; w pierwszej rundzie uległa Nadii Pietrowej 4:6, 0:6.
Monica Seles wygrała w swojej karierze sześć zawodów w grze podwójnej: trzykrotnie uczyniła to w Rzymie (1990, 1991, 1992 z Helen Kelesi, Jennifer Capriati i Heleną Sukovą), raz w San Antonio (1991, z Patty Fendick) i dwukrotnie w Tokio (1997, 1998 z Ai Sugiyamą i Anną Kurnikową). W 1991 roku w parze z Anne Smith awansowała do półfinału Australian Open; wynik ten powtórzyła w Melbourne dziesięć lat później w duecie z Martiną Hingis.
Od 1996 roku reprezentowała Stany Zjednoczone w rozgrywkach o Puchar Federacji. Uczestniczyła w zwycięskich dla swojego państwa finałach w latach 1996 i 2000. W obydwu Amerykanki zwyciężyły Hiszpanki 5-0. Seles ma bilans meczów singlowych w tym turnieju równy 15-2, natomiast deblowych 2-0.
Monica Seles reprezentowała obydwa swoje państwa w turnieju o Puchar Hopmana. W barwach Jugosławii w parze z Goranem Prpiciem wygrała edycję 1991. W finale wygrali z Amerykanami, Ziną Garrison i Davidem Wheatonem. W 2001, już jako tenisistka Stanów Zjednoczonych, z Janem-Michaelem Gambill awansowali do decydującego spotkania, ale przegrali z odwieczną rywalką Moniki, Martiną Hingis i przyszłym wybitnym tenisistą, Rogerem Federerem. W 2002 ponownie zaproszeni do Perth Seles i Gambill ulegli w finale Hiszpanom, Tommy’emu Robredo i Arantxy Sánchez Vicario.
W letnich igrzyskach olimpijskich reprezentowała wyłącznie Stany Zjednoczone. W 1996 w Atlancie poległa w ćwierćfinale z Janą Novotną, ale cztery lata później w Sydney zdobyła brązowy medal. Walkę o miejsce w finale przegrała z późniejszą mistrzynią, Venus Williams.
Do historii przeszła rywalizacja Moniki Seles ze Steffi Graf, szczególnie nasilona w latach 1991–1993. Ich pierwsze spotkanie miało miejsce podczas French Open 1989, ostatnie również na paryskiej mączce, dziesięć lat później. Rozegrały piętnaście meczów, z czego dziesięć padło łupem Niemki. Dwanaście spośród tych pojedynków rozegrały w sytuacji, gdy jedna z nich była liderką rankingu WTA. Amerykanka pokonała Graf pięciokrotnie: w 1990 w Berlinie i Paryżu, w 1992 we French Open i potem dwukrotnie w Melbourne, w 1993 i 1999.
Monica Seles oficjalnie zakończyła swoją karierę tenisową 14 lutego 2008 roku. Tenisistka ma w dorobku 53 wygrane turnieje singlowe (w tym 9 wielkoszlemowych i 3 Mistrzostwa WTA) oraz 6 deblowych. Zajmowała pierwsze miejsce w rankingu WTA przez 178 tygodni. W styczniu 2009 została włączona do Międzynarodowej Tenisowej Galerii Sław.
Po zakończeniu kariery tenisowej.
Monica Seles jest Ambasadorem Dobrej Woli firmy IIMSAM, zajmującej się walką z niedożywieniem oraz Ambasadorem fundacji Laureus for Good Fundation, charytatywnej inicjatywy politycznej, która zajmuje się szerzeniem sportu na całym globie, widząc pozytywny wpływ sportu na człowieka. W czerwcu 1996 wydała książkę zatytułowaną "From Fear to Victory".
Brała udział w rozgrywkach amerykańskiej ligi tenisowej World Team Tennis, broniąc barw drużyny New York Sportimes.
W marcu 2008 wzięła udział w amerykańskiej wersji Tańca z gwiazdami (sezon szósty). Jej partnerem był Jonathan Roberts. Para została wyeliminowana w drugim odcinku po zatańczeniu fokstrota i mambo (za każdy z tych tańców otrzymali 15 punktów na 30 możliwych). W sierpniu wystąpiła w pokazowym meczu podczas turnieju Rogers Cup w Kanadzie razem z Martiną Navrátilovą, Aleksandrą Wozniak i Sereną Williams. W 2009 wydała autobiografię pod tytułem "Getting a Grip: On My Game, My Body, My Mind", gdzie szczegółowo opisuje dzień, w którym została zaatakowana przez nożownika.
W marcu 2011 w Dosze brała udział w spotkaniu mającym na celu poprawienie warunków bezpieczeństwa na wszystkich arenach sportowych. W maju podczas turnieju w Rzymie otrzymała nagrodę nazywaną Złotą Rakietą za całokształt tenisowych osiągnięć.
Życie prywatne.
Monica Seles jest córką Karola Selesa (zmarł w maju 1998 roku) i jego żony Estery. Jej rodzice mają pochodzenie węgierskie. Monica urodziła się w Nowym Sadzie w Wojwodinie, wówczas na terenie Jugosławii, obecnie Serbii. Po wyjeździe do Stanów Zjednoczonych zamieszkała w Sarasocie. 16 marca 1994 otrzymała obywatelstwo amerykańskie, a wiosną 2007 również węgierskie.
Od 2009 roku spotyka się z Tomem Golisano, starszym od niej o 32 lata, współwłaścicielem drużyny Buffalo Sabres.
Historia występów wielkoszlemowych.
Występy w grze mieszanej.
Monica Seles nigdy nie startowała w rozgrywkach gry mieszanej podczas turniejów wielkoszlemowych.

</doc>
<doc id="181732" url="https://pl.wikipedia.org/wiki?curid=181732" title="Filip V Hiszpański">
Filip V Hiszpański

Filip V (ur. 19 grudnia 1683 w Wersalu, zm. 9 lipca 1746 w Madrycie) – król Hiszpanii z dynastii Burbonów panujący w latach 1700–1724 i 1724–1746 (w 1724 abdykował na rzecz swojego syna Ludwika I, po jego śmierci wrócił na tron).
Syn delfina Francji Ludwika, który z kolei był pierwszym synem króla Francji Ludwika XIV i Marii Teresy, córki króla Hiszpanii Filipa IV.
Książę Andegawenii.
Filip urodził się w Wersalu w 1683 r. i od urodzenia nosił tytuł księcia Andegawenii. Był drugim synem Ludwika Wielkiego Delfina, następcy tronu Francji, najstarszego syna króla Ludwika XIV i Marii Teresy Habsburg, córki króla Hiszpanii Filipa IV. Matką księcia Andegawenii była Maria Anna Wittelsbach, córka księcia-elektora Bawarii Ferdynanda Marii.
Królem Hiszpanii był wówczas zdeformowany wielopokoleniowym kazirodztwem i upośledzony umysłowo Karol II Habsburg. Miał dwie żony, ale z żadną z nich nie doczekał się potomstwa. Pod koniec wieku XVII było jasne, że na nim wygaśnie linia Habsburgów hiszpańskich. Otwartą kwestią było następstwo po Karolu. Początkowo udało się osiągnąć konsensus, polegający na uznaniu za następcę Karola księcia bawarskiego Józefa Ferdynanda, przy czym dwaj pozostali chętni na hiszpańskie dziedzictwo, król Ludwik i cesarz Leopold I Habsburg, mieli otrzymać części hiszpańskiego terytorium. Jednak sprzeciw Hiszpanów i nagła śmierć Józefa Ferdynanda w 1699 r. postawiła sprawę sukcesji ponownie pod znakiem zapytania.
Cesarz Leopold forsował kandydaturę swojego młodszego syna, arcyksięcia Karola. Ludwik chciał wysunąć kandydaturę jednego ze swoich młodszych wnuków, który zrzekłby się jednocześnie praw do tronu Francji (połączenie koron francuskiej i hiszpańskiej, jak również hiszpańskiej i cesarskiej, zagrażało równowadze europejskiej). Kandydatów było dwóch – Filip d’Anjou i Karol de Berry. Po długich naradach ostatecznie Wielki Delfin opowiedział się za Filipem. W zamysłach Ludwika to on był następcą tronu Hiszpanii, dzięki jego małżeństwu z Marią Teresą.
Austriacy negowali prawa Filipa do tronu, twierdząc, że Maria Teresa, wychodząc za Ludwika, zrzekła się praw do hiszpańskiego tronu. Francuzi nie negowali tego faktu, ale zwracali uwagę, że ich pretensje opierają się na fakcie, że Marii Teresie nigdy nie wypłacono posagu.
Tymczasem na hiszpańskim dworze rozpoczęły się zabiegi o to, by umierający Karol uczynił Filipa swoim spadkobiercą. Kandydaturze francuskiego księcia sprzyjała Rada Stanu (uchwaliła ona nawet następstwo tronu dla Filipa) i papież Innocenty XII. Ostatecznie Karol podpisał 2 października 1700 r. testament na rzecz Filipa. Nie obyło się bez podejrzeń, że został on sfałszowany przez partię profrancuską. Karol zmarł 1 listopada 1700 r. Kiedy Ludwik dowiedział się o postanowieniach testamentu, wypowiedział słynne słowa: "Il n’y a plus de Pyrenées" ("Pireneje przestały istnieć").
Przekazanie korony hiszpańskiej księciu Andegawenii, teraz już arcykatolickiemu królowi Filipowi V, przyjęto z entuzjazmem zarówno w Paryżu, jak i Madrycie. Pewien hiszpański szlachcic powiedział przy tej okazji do austriackiego ambasadora: "Jest dla mnie największą przyjemnością i satysfakcją całego życia, że opuszczam słynną austriacką dynastię".
Sukcesja hiszpańska.
Kiedy Rada Państwa zaakceptowała testament Karola, hiszpański ambasador w Paryżu został wysłany na audiencję u swojego nowego monarchy. Wygłosił przy tym długą orację w języku hiszpańskim, którego Filip nie rozumiał. Rychło jednak wyruszył objąć tron w Madrycie. Ludwik, mimo że obiecywał wcześniej oddać Włochy Habsburgom austriackim, teraz dążył do utrzymania w całości hiszpańskiego dziedzictwa. W lutym 1701 r. rozdrażnił cesarza, wprowadzając francuskie garnizony do Mediolanu. W tym samym czasie złamał postanowienia traktatu z Rijswijk z 1697 r., usuwając załogi holenderskie z „Twierdz bariery”. Hiszpania przyznała też Francji monopol na handel niewolnikami z hiszpańskimi koloniami. To zirytowało państwa kupieckie (tj. Holandię i Anglię). Równocześnie Ludwik wydał patent zapewniający Filipowi i jego potomkom prawa do tronu Francji.
7 września 1701 r. Anglia i Holandia zawarły z cesarzem porozumienie w Hadze. Przewidywało ono rozdział korony Francji i Hiszpanii, przekazanie posiadłości hiszpańskich we Włoszech Habsburgom i uczynienie z Belgii bariery między Francją a Holandią. Ludwik odrzucił te warunki. 16 września posunął się do proklamowania syna jakobickiego pretendenta do tronu Anglii i Szkocji królem Jakubem III. To wywołało wściekłość w Anglii. 15 maja 1702 r. Anglia i Holandia wypowiedziały wojnę Francji i Hiszpanii. Po ich stronie stanęła Dania oraz większość książąt Rzeszy. Rozpoczęła się wojna o sukcesję hiszpańską.
W tym czasie młody Filip przy pomocy francuskich doradców próbował przywrócić ład w swoim nowym królestwie. Armia hiszpańska jednak praktycznie nie istniała i do końca wojny nie odegrała znaczącej roli. W nowym konflikcie Francja była więc faktycznie osamotniona. Początkowo jednak właśnie do niej należała inicjatywa. Wszystko zmieniło się 13 sierpnia 1704 r., kiedy w bitwie pod Blenheim dwaj wybitni wodzowie koalicji, książę Eugeniusz Sabaudzki i John Churchill, 1. książę Marlborough, powstrzymali francuską ofensywę w Bawarii.
W tym samym roku alianci proklamowali arcyksięcia Karola królem Hiszpanii Karolem III. Pretendent wylądował w Lizbonie i na czele angielsko-portugalskich wojsk ruszył w głąb kraju. Odparty spod Madrytu przez marszałka Berwicka znalazł poparcie w separatystycznie nastawionej Katalonii i usadowił się w Barcelonie (rok 1705). Dopiero w 1706 r. pretendent (zwany w Hiszpanii Don Carlosem) zebrał odpowiednie siły do kontynuowania wojny. 28 czerwca wkroczył do Madrytu. Jego łupem padła również Saragossa. Filip musiał uciekać do Burgos. Don Carlos nie zyskał jednak sympatii Kastylijczyków, którzy rozpętali przeciwko jego siłom wojnę partyzancką (guerillę). W efekcie już w sierpniu 1706 r. Filip V mógł wrócić do swojej stolicy.
Rok 1707 to dalsze sukcesy Francuzów. Berwick pokonał koalicję pod Almansą oraz odbił Walencję i Saragossę. Wprawdzie w 1710 r. Don Carlos ponownie zajął Madryt, ale i tym razem guerilla zmusiła go do odwrotu. Ostatecznie pretendent utrzymał się tylko w Katalonii. Można powiedzieć, że ta partyzancka wojna w znacznej mierze zadecydowała o losie Hiszpanii.
1708 r. to czas sukcesów koalicji. Jej wojska opanowały prawie całe hiszpańskie Niderlandy, Anglicy zajęli Minorkę i Sardynię, a ich flota panowała na Morzu Śródziemnym. Austriacy kontrolowali Włochy. Potem przyszła straszna zima z 1708 na 1709 r., która ciężko doświadczyła wyniszczoną wojną Francję. Żołnierze marli z głodu i zimna, a Ludwik, aby móc dalej płacić żołd, oddał do mennicy swoją złotą zastawę. Wiosną 1709 r. alianci ruszyli na Paryż. 11 września 1709 r. pod Malplaquet drogę zagrodził im marszałek Claude de Villars. Po morderczej bitwie Villars został zmuszony do odwrotu, ale większość ofiar tej bitwy stanowili żołnierze alianccy. Ofensywa została zatrzymana.
Rok następny przyniósł sukcesy Francuzów w Hiszpanii oraz narastające napięcia w koalicji. Między Don Carlosem, a jego bratem Józefem, od 1705 r. cesarzem, narastał konflikt o posiadłości włoskie. Holendrzy kłócili się z Don Carlosem o Belgię. W Anglii ogromne straty w kolejnych bitwach oraz korupcja prowojennych dygnitarzy zwróciła przeciw nim opinię publiczną. W 1710 r. upadł prowojenny rząd wigów, a władzę objęli torysi, którzy opowiadali się za pokojem. W 1711 r. zmarł bezpotomnie cesarz Józef i jego następcą został Don Carlos, jako Karol VI. Perspektywa połączenia koron cesarskiej i hiszpańskiej również była dla większości Europy nie do przyjęcia. Rokowania ruszyły pełną parą.
11 kwietnia 1713 r. Francja, Anglia, Holandia, Prusy, Portugalia i Sabaudia podpisały pokój w Utrechcie. Hiszpania podpisała traktaty pokojowe ze stronami pokoju utrechckiego w latach 1713–1715. Na mocy tych porozumień Filip otrzymywał Hiszpanię i jej kolonie. Hiszpańskie Niderlandy, Mediolan, Mantua oraz królestwo Neapolu przypadały Karolowi VI. Sycylię otrzymał książę Sabaudii Wiktor Amadeusz II. Anglicy zatrzymywali Gibraltar i Minorkę oraz otrzymali dwa przywileje handlowe "navío de permiso" (prawo do wysyłania jednego statku handlowego wyporności 500 ton rocznie) i "asiento de negros" (30-letnia wyłączność na dostarczanie niewolników z Afryki do Ameryki). Ludwik zrzekał się swoich praw do sukcesji hiszpańskiej, a Filip do sukcesji francuskiej.
Polityka włoska.
Traktaty z lat 1713–1715 nie zakończyły konfliktu Filipa V z Karolem VI. Dawny Don Carlos nie zrzekł się praw do hiszpańskiego tronu. Na jego dworze przebywali uchodźcy z Hiszpanii, a wielkie wpływy miała tzw. hiszpańska rada. Z kolei Filip nie zrzekł się swoich praw do posiadłości włoskich. W dążeniach do ich odzyskania umacniała Filipa jego druga żona, Elżbieta Farnese, i jej faworyt, kardynał Giulio Alberoni, pierwszy minister Hiszpanii. Filip miał dwóch synów z pierwszego małżeństwa (Ludwika i Ferdynanda), więc Elżbieta widziała przyszłość swojego pierworodnego Karola tylko we Włoszech. Tam wygasały zaś dwa książęce rody – Farnese w Parmie i Medyceusze w Toskanii. Filip przystąpił więc do gry o Italię.
Korzystając z zaangażowania cesarza w wojnę z Turcją w 1717 r., flota hiszpańska niespodziewanie zajęła Sardynię. Alberoni wystawił wielką flotę, liczącą ponad 300 okrętów. W czerwcu 1718 r. hiszpański desant opanował Sycylię. Na tym jednak sukcesy Hiszpanów się zakończyły. Cesarz zawarł pokój z Turcją i podpisał przymierze z Francją (gdzie po śmierci Ludwika XIV w 1715 r. władzę objął regent Filip II Burbon-Orleański), Anglią i Holandią. 11 sierpnia 1718 r. Anglicy rozbili flotę hiszpańską pod Passero. W 1719 r. amia francuska pod wodzą Berwicka (tego samego, który walczył po stronie Filipa podczas wojny o sukcesję) wkroczyła do Hiszpanii.
Filip musiał się ugiąć. Oddalił Alberoniego i przystąpił do anglo-francusko-cesarsko-holenderskiego porozumienia. W 1720 r. zadecydowano, że Wiktor Amadeusz II otrzyma Sardynię w zamian za Sycylię, która przypadnie cesarzowi. Karol VI uznał Filipa królem Hiszpanii. Książę Karol Hiszpański uzyskał potwierdzenie swych praw do Parmy i Toskanii. Filip uznał również prawa regenta Orleańskiego do tronu Francji. Kością niezgody pozostała sprawa Gibraltaru, z którego Anglicy nie zamierzali rezygnować. Cesarz nie wpuszczał natomiast księcia Karola do Włoch.
W 1727 r. wybuchła wojna hiszpańsko-angielska. Hiszpanie bezskutecznie oblegali Gibraltar. Rokowania nie przyniosły rezultatów. W 1731 r. zmarł ostatni książę Parmy i Karol VI zajął księstwo jako lenno cesarskie. Alianci załagodzili sytuację, ale tylko na krótką metę. Podczas wojny o sukcesję polską udało się odnieść pewne sukcesy we Włoszech. Wprawdzie księstwa Parmy i Toskanii pozostały przy cesarzu, ale królestwa Neapolu i Sycylii otrzymał Karol Hiszpański jako secundogeniturę hiszpańskich Burbonów.
Sprawy włoskie powróciły jeszcze w 1740 r., po wybuchu wojny o sukcesję austriacką. Hiszpania silnie zaangażowała się w wojnę, odnosząc pewne sukcesy. W czasie trwania działań wojennych, w 1746 r., zmarł król Filip. Wraz z jego śmiercią upadły wpływy Elżbiety Farnese na madryckim dworze i Hiszpania przestała przykładać tak dużą wagę do spraw włoskich.
Sprawy wewnętrzne.
Obejmując rządy w Hiszpanii, Filip zastał kraj rozrywany partykularyzmami dzielnicowymi, bez wojska i z dziurawym skarbem. Społeczeństwo było pogrążone w marazmie. Nastąpił rozrost biurokracji. Wewnątrz kraju mało było dróg, wiele za to komór celnych. Każda prowincja była inaczej zorganizowana, każda płaciła inne podatki. Hiszpania jak powietrza potrzebowała reform.
Ludwik XIV przykazał ruszającemu do Hiszpanii wnukowi, aby szanował miejscowe obyczaje. W rzeczy samej Filip rychło stał się „dobrym Hiszpanem”. Wielki dewot, często popadający w melancholię i hipochondrię, przychylnym okiem patrzył na rosnące znaczenie duchowieństwa w życiu Hiszpanii. Często asystował z trybuny przy auto-da-fé, które uważał za „budującą ceremonię religijną”. Udało mu się również zdobyć serca Kastylijczyków swoją postawą podczas wojny. Przede wszystkim panowanie Filipa to początek reform w Hiszpanii. Przybywając z Francji na czele francuskiego wojska, Filip przywiózł ze sobą również francuskich doradców, którzy, wypełniając rozkazy Ludwika XIV, przystąpili do reformowania Hiszpanii.
Podczas pierwszych lat panowania Filip praktycznie nie rządził. O sprawach personalnych decydowała dama dworu jego pierwszej żony, Marii Ludwiki Sabaudzkiej, księżna Ursinos. Zarząd wewnętrzny podlegał francuskim doradcom. Głównym administratorem Hiszpanii został wytrawny biurokrata Jean Orry. Zreorganizował on rząd na wzór francuski. Ustanowił generalnego kontrolera finansów i czterech sekretarzy stanu (wojny, marynarki, spraw zagranicznych i kościelnych, sprawiedliwości). Rada Kastylii została podzielona na wyspecjalizowane izby. Utworzono skarb centralny, z odpowiednim aparatem urzędniczym w terenie. Tym sposobem uzyskano fundusze na wojsko. W 1711 r. armia hiszpańska liczyła 100 batalionów piechoty i 20 000 żołnierzy kawalerii.
Postawa prowincji podczas wojny sukcesyjnej przyczyniła się do unifikacji kraju. W 1707 r. zniesiono odrębne prawa dla Aragonii i Walencji. Rok później zniesiono bariery celne między Kastylią i Aragonią, a także wprowadzono w tych prowincjach jednolity system podatkowy. W 1714 r. Berwick zdobył Barcelonę. Katalonia zapłaciła cenę za swoje separatystyczne dążenia. Zniesiono katalońskie Kortezy, wprowadzono kastylijskie prawa i język hiszpański jako język urzędowy. Filip, wzorem swojego dziadka, popierał biurokratyczny centralizm i gospodarczy merkantylizm. Zakładał królewskie manufaktury, a w San Ildefonso chciał utworzyć nowy Wersal.
Rządy Orry’ego dobiegły końca w 1714 r., kiedy został on odesłany do Francji. Dominującą pozycję na dworze uzyskała druga żona Filipa, ambitna i energiczna Elżbieta Farnese, i jej faworyt Alberoni. Filip coraz bardziej pogrążał się w melancholii. W 1724 r. abdykował nawet na rzecz swojego najstarszego syna, Ludwika I. Po rychłej śmierci tegoż jeszcze w tym samym roku Filip powrócił na tron, ale nie zajmował się sprawami państwa. W 1737 r. na zaproszenie Elżbiety na dwór madrycki przybył słynny kastrat Farinelli. Zdobył on wielki wpływ na Filipa. Król nie mógł usnąć, dopóki Farinelli nie odśpiewał mu przed snem czterech arii operowych.
Impuls nadany hiszpańskiej administracji przez Orry’ego utrzymywał się. Wzmacniała się pozycja sekretarzy stanu. Liczne rady królewskie zostały podporządkowane Radzie Kastylii i Radzie Indii. Wicekrólowie ustępowali miejsca kapitanom generalnym. Proces unowocześniania Hiszpanii był jednak powolny. Brakowało wykwalifikowanych kadr, a wiele starych urzędów pozostało i stawiało opór modernizacji.
Alberoni jako pierwszy minister znosił cła wewnętrzne, powołał Kolegium Morskie w Kadyksie, budował arsenały i flotę wojenną. Zostanie ona wprawdzie zniszczona w 1718 r. w bitwie z Anglikami, ale Hiszpania nie zapomni już o utrzymywaniu potęgi morskiej. Jeden z następców Alberoniego (usuniętego w 1725 r.), baron Ripperda, z pochodzenia Holender, popierał manufaktury i handel, planował również założenie Banku Hiszpańskiego. Jego plany przejął José Patiño. W latach 1726–1727 zreformował on strukturę hiszpańskiego handlu kolonialnego. Przeniósł z Sewilli do Kadyksu Izbę Handlową Indii. Założył liczne kompanie do handlu z Antylami, Wenezuelą i Filipinami. Zakładał nowe porty, stocznie i arsenały, zarówno w metropolii, jak i w koloniach. Dochody ze skarbu wzrosły w latach 1700–1737 ze 140 do 200 milionów realów.
Przystąpiono również do zwalczania angielskiej kontrabandy na Karaibach. W 1739 r. wywołało to wojnę o ucho Jenkinsa, podczas której okazało się, że Hiszpania jest w stanie z powodzeniem odeprzeć brytyjski atak na swoje kolonie w Indiach Zachodnich. W 1732 r. Hiszpania wysłała na Morze Śródziemne 500 okrętów w celu zdobycia Oranu. Hiszpania z powrotem stała się wielkim graczem międzynarodowej polityki.
Rodzina.
2 listopada 1701 r. w Figueras poślubił Marię Ludwikę Sabaudzką (17 września 1688 – 14 lutego 1714), córkę księcia Sabaudii – Wiktora Amadeusza II i Marii Anny, córki księcia Filipa I Orleańskiego. Filip i Maria mieli razem czterech synów:
24 grudnia 1714 r. w Maladze poślubił Elżbietę Farnese (25 października 1692 – 11 lipca 1766), córkę księcia Parmy Edwarda II Farnese i Doroty Zofii Wittelsbach, córki elektora Palatynatu Filipa Wilhelma. Filip i Elżbieta mieli razem czterech synów i trzy córki:

</doc>
<doc id="181733" url="https://pl.wikipedia.org/wiki?curid=181733" title="Droga krajowa nr 12 (Polska)">
Droga krajowa nr 12 (Polska)

Droga krajowa nr 12 – droga krajowa klasy S (ekspresowa), GP (ruchu głównego przyspieszonego) oraz miejscami G (główna) biegnąca równoleżnikowo przez obszar Polski od granicy z Niemcami w Łęknicy do granicy z Ukrainą w Dorohusku-Berdyszczach. Przebiega przez 6 województw: lubuskie, dolnośląskie, wielkopolskie, łódzkie, mazowieckie i lubelskie. Przecina drogę krajową nr 18 (docelowo autostradę A18) na "węźle Królów" i autostradę A1 na "węźle Tuszyn". Wschodnie odcinki trasy są częścią trasy europejskiej E372 i E373. Całkowita długość "drogi nr 12" wynosi 757 km (z uwzględnieniem odcinków ekspresowych oznaczonych jako S12).
Droga poza innymi krótkimi odcinkami miejskimi ma wspólny przebieg z drogą krajową nr 11 na odcinku Jarocin – Pleszew (19 km), z drogą ekspresową S8 na odcinku Sieradz – Rzgów (58 km) oraz między węzłami Piotrków Trybunalski Północ i Piotrków Trybunalski Wschód (3,4 km), z drogą krajową nr 91 na odcinku Rzgów – Piotrków Trybunalski (32,2 km), z drogą krajową nr 74 na odcinku Piotrków Trybunalski – Sulejów (12,2 km) oraz na odcinku z drogą ekspresową S17 (E372) na odcinku od węzła "Kurów Zachód" do węzła "Piaski-Wschód" .
Trasa drogi krajowej nr 12 dwa razy przebiega przez województwo lubuskie. Po opuszczeniu go za Szprotawą i przejazd przez odcinek dolnośląski wita ponownie lubuskie w Szlichtyngowej i biegnie kilkanaście kilometrów przez Wschowę do granicy z województwem wielkopolskim.
Klasa drogi.
Pomijając odcinki o statusie drogi ekspresowej trasa nr 12 posiada na prawie całej długości parametry klasy GP. Wyjątkiem jest odcinek Szprotawa – Przemków – Radwanice – Głogów, posiadający parametry klasy G.
Historia numeracji.
Przed reformą sieci drogowej w 1985 roku trasa miała różne oznaczenia:
Przed reformą sieci dróg krajowych w Polsce w 2000 roku trasa posiadała oznaczenia:
Droga ekspresowa S12.
Na wschodnim odcinku w przyszłości rolę drogi nr 12 ma zająć planowana droga ekspresowa S12. W eksploatacji znajdują się następujące odcinki drogi S12:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021 r..
We wcześniejszych latach droga krajowa nr 12 była objęta ograniczeniami dopuszczalnego nacisku pojedynczej osi:

</doc>
<doc id="181734" url="https://pl.wikipedia.org/wiki?curid=181734" title="Paragon">
Paragon

Paragon – dokument potwierdzający dokonanie zakupu. Przez sprzedawców posiadających kasy fiskalne wydawany jest paragon fiskalny, zawierający m.in. dane sprzedawcy, informacje o cenie produktu oraz naliczonym podatku od towarów i usług (VAT). W Polsce powinien być wydawany przy każdej transakcji bez potrzeby dodatkowych starań ze strony klienta.
W języku potocznym mianem paragonu określa się dowolny dokument, zwykle wydrukowany na papierze z rolki, potwierdzający dokonanie transakcji, np. stanowiący dowód zapłaty za kupiony towar, wykonaną usługę lub potwierdzenie pobrania gotówki drukowane przez bankomaty.
Nazwa "paragon" przy tym prawdopodobnie pochodzi od wiedeńskiej drukarni "Paragon", która w roku 1910 jako pierwsza zaczęła regularną produkcję paragonów, wówczas jeszcze w formie bloczków do wypełnienia przez sprzedawcę.

</doc>
<doc id="181751" url="https://pl.wikipedia.org/wiki?curid=181751" title="Gävle">
Gävle

Gävle – miasto w Szwecji nad Zatoką Botnicką. Siedziba władz administracyjnych gminy Gävle w regionie Gävleborg. Około 68 700 mieszkańców. Prawa miejskie uzyskało w 1419 r i jest najstarszym miastem Norrland.
Gävle jest starym miastem przemysłowym, które dziś jest czasem kojarzone z fabryką o nazwie marki kawy "Gevalia", która jest łacińską nazwą miasta. Slogan miasta brzmi „Witajcie na pokładzie” (szw. „Välkommen ombord”). Gävle posiada swoją własną morską stację ratunkową.
Ludność.
Gmina Gävle liczy 96 170 mieszkańców. Szacuje się, że żyją tu przedstawiciele ok. 160 narodowości. Liczba ludności według oficjalnego języka kraju urodzenia wygląda następująco:
Historia.
Pierwsze wzmianki o Gävle jako o mieście spotykamy w 1413 r., jednak prawa miejskie miejscowość otrzymała w roku 1446. Miasto spełniało funkcję portu dla północnego Bergslagen, Gävlefiskarna posiadały królewski monopol na połów ryb wzdłuż większej części wybrzeża Norrland. W Gävle zaczęło wcześnie obowiązywać prawo składu i konkurowało nawet ze Sztokholmem, lecz na skutek wewnętrznej polityki handlowej kraju, która zabraniała mieszkańcom Norrland wysyłania statków do miast położonych na południe od Sztokholmu, rozwój ten został zahamowany.
W czasie II wojny północnej Gävle nie ucierpiało w stopniu tak znacznym, jak większość nadmorskich miast Norrland. Rosyjski atak na miasto został w roku 1719 odparty przez szwedzkie wojsko. Miasto było trawione wieloma pożarami, m.in. w latach 1606, 1645 i 1776. W roku 1669 Gävle spłonęło niemal doszczętnie. Ostatni wielki pożar zanotowano w roku 1869, kiedy to większa część miasta na północ rzeki Gavleån uległa spaleniu.
Zamek, wzniesiony przez Jana III Wazę w roku 1583, mający liczne wieże, został całkowicie zniszczony przez pożar w roku 1727, potem odbudowany w prostszym stylu.
Szkolnictwo.
W latach 1550 w mieście otwarto trivium, a w 1669 roku uzupełniono je gimnazjum, kiedy to sztokholmskie gimnazjum przeniesiono do Gävle. Szkoła istnieje nadal i obecnie nosi nazwę Vasaskolan. Budynek gimnazjalny z roku 1669 zachował się do dziś i można go zwiedzać w niedalekim Hemlingby.
Obecnie w Gävle istnieją trzy szkoły komunalne i pewna liczba szkół niefinansowanych ze środków publicznych.
Założona w 1977 roku Wyższa Szkoła w Gävle (Högskolan i Gävle) oferuje 50 kierunków i około 700 przedmiotów w zakresie nauk humanistycznych, nauk społecznych, pielęgniarstwa, pedagogiki, socjologii, nauk przyrodniczych i technicznych. Liczba studentów wynosi obecnie ok. 14 700.
Życie kulturalne i zabytki.
Jedną z najczęściej odwiedzanych instytucji kultury jest miejska biblioteka, z której zasobów korzysta rocznie ponad 500 000 osób. Jest ona jedną z dwóch bibliotek w Europie, czynnych przez 365 dni w roku. W jej zasobach są również książki mówione. Biblioteka posiada też bogaty wybór książek w obcych językach, m.in. angielskim, hiszpańskim, rosyjskim, franscuskim, a także polskim. Od roku 2011 są dostępne książki w plikach mp3. Biblioteka jest też miejscem rozmaitych imprez kulturalnych, dni tematycznych, wykładów i spotkań z pisarzami. 
W roku 1878 wzniesiono teatr, na scenie którego grywane są obecnie przedstawienia różnego rodzaju, w tym rzędzie performance, stand-up i varieté. W teatrze goszczą nierzadko artyści z zagranicy.
Wśród zabytków na uwagę zasługuje Kościół Świętej Trójcy (Heliga Trefaldighets kyrka) oddany do użytku wiernych w roku 1654 na miejscu strawionego pożarem średniowiecznego kościoła. We wnętrzu obejrzeć można ambonę pochodzącą z połowy XVII wieku nastawę ołtarzową dłuta Ewerta Friisa. Na skutek osiadania ziemi i powstałych poprzez to uszkodzeń części kościoła były kilkukrotnie przebudowane, a wieża została wzniesiona w latach 1779–1781 przy pomocy systemu przyporowego. Dopiero podczas restauracji 1936-1938 udało się architektom uzyskać pełną stabilność. Dziś widoczne jest jeszcze pewne nachylenie wieży kościoła. 
W południowej części miasta znajduje się Muzeum Kolejnictwa, którego początki datują się na rok 1915. Nowoczesne muzeum leśne Silvanum z przynależącym leśno-botanicznym parkiem jest unikalne w swoim rodzaju w skali kraju. Przy zamku działa muzeum więziennictwa. Zbiory umieszczone są w dwóch budynkach, z których starszy został wzniesiony w 1732. W otwartym w 1998 Domu koncertowym odbywają się m.in. koncerty orkiestry symfonicznej Gävle. Znajduje się tam również bogata biblioteka muzyczna.
Gävle było kandydatem na Europejskią Stolicę Kultury 2014.
Miasto przemysłowe.
Pod koniec XIX wieku Gävle stało się znaczącym miastem przemysłowym. W mieście rozwinął się przemysł metalowy, maszynowy, stoczniowy, drzewny, celulozowo-papierniczy oraz chemiczny.
Sport.
Gävle znane jest najbardziej z klubu Brynäs IF, którego drużyna występuje w pierwszej lidze hokeja na lodzie i piłkarskiej drużyny Gefle IF. Gävle ma dwa zespoły bowlingowe, w mieście znajduje się także tor dla wyścigów kłusaków. Gävle jest jednym z kilku miast Szwecji, w którym od roku 1989 organizowany jest każdej wiosny tradycyjny bieg kobiet na dystansie 5 kilometrów.

</doc>
<doc id="181752" url="https://pl.wikipedia.org/wiki?curid=181752" title="Georg Gänswein">
Georg Gänswein

Georg Gänswein (ur. 30 lipca 1956 w Riedern am Wald) – niemiecki duchowny rzymskokatolicki, doktor prawa kanonicznego, arcybiskup, osobisty sekretarz papieża Benedykta XVI w latach 2005–2022, prefekt Domu Papieskiego od 2012.
Życiorys.
Gänswein jest synem wiejskiego kowala, najstarszym spośród pięciorga rodzeństwa. Przed podjęciem studiów pracował jako instruktor narciarstwa i listonosz. 
Studiował teologię katolicką we Fryburgu Bryzgowijskim i 31 maja 1984 został wyświęcony na prezbitera przez arcybiskupa Fryburga, Oskara Saiera. Dwa lata później rozpoczął w Monachium studia doktoranckie z dziedziny prawa kanonicznego, zakończone uzyskaniem doktoratu w 1993. W 1994 został mianowany referentem arcybiskupa i proboszczem parafii katedralnej.
W 1995 na zaproszenie kardynała Antonio Marii Javierre Ortasa przybył do Rzymu i rozpoczął pracę w Kongregacji ds. Kultu Bożego i Dyscypliny Sakramentów, a następnie, od 1996 w Kongregacji Nauki Wiary. Jest ponadto profesorem Papieskiego Uniwersytetu Świętego Krzyża (prałatury Opus Dei) – gdzie wykłada prawo kanoniczne.
W 2000 został obdarzony tytułem kapelana honorowego Jego Świątobliwości. W 2003 został osobistym sekretarzem kardynała Josepha Ratzingera. Po konklawe 2005 i wyborze kard. Ratzingera na papieża nadal pełnił tę funkcję, aż do śmierci Benedykta XVI w 2022. W 2006 został obdarzony tytułem prałata honorowego Jego Świątobliwości.
7 grudnia 2012 papież Benedykt XVI prekonizował go arcybiskupem tytularnym Urbs Salvia i mianował prefektem Domu Papieskiego. Święcenia biskupie otrzymał 6 stycznia 2013 w bazylice św. Piotra w Rzymie. Udzielił mu ich sam papież, któremu asystowali kardynał Tarcisio Bertone, sekretarz Stanu Stolicy Apostolskiej, i kardynał Zenon Grocholewski, prefekt Kongregacji ds. Edukacji Katolickiej. Jako dewizę biskupią przyjął słowa "Testimonium Perhibere Veritati" ("Dać Świadectwo Prawdzie"), wypowiedziane według Ewangelii Jana przez Jezusa do Piłata.
Jego ulubionym hobby jest tenis, jazda na nartach i wędrówki górskie. Znany jest we Włoszech jako "Don Giorgio".

</doc>
<doc id="181753" url="https://pl.wikipedia.org/wiki?curid=181753" title="Jan Stanisławski">
Jan Stanisławski



</doc>
<doc id="181754" url="https://pl.wikipedia.org/wiki?curid=181754" title="Mistrzostwa Świata w Piłce Nożnej 1998 (eliminacje strefy CAF)">
Mistrzostwa Świata w Piłce Nożnej 1998 (eliminacje strefy CAF)

W eliminacjach do finałów Mistrzostw Świata w Piłce Nożnej 1998 we Francji w strefie CAF wzięło udział 36 zespołów. Walczyły one o pięć miejsc przydzielonych Afryce. 
Zasady kwalifikacji.
Kwalifikacje do turnieju finałowego były dwustopniowe. W pierwszej rundzie wzięły udział 32 drużyny, rozlosowane w pary. Zwycięzcy dwumeczu awansowali do fazy grupowej, gdzie czekały na nie rozstawione drużyny: Egiptu, Kamerunu, Maroka i Nigerii. 
W drugiej rundzie 20 zespołów zostało podzielone na 5 grup, w których grały systemem każdy z każdym mecz i rewanż. 
Zwycięzcy grup awansowali do finałów.
Runda pierwsza.
31 maja 1996 - 23 czerwca 1996
Runda druga.
8 listopada 1996 - 17 sierpnia 1997
Awans.
Do turnieju finałowego we Francji awansowały zespoły: Nigerii, Tunezji, RPA, Kamerunu i Maroka.

</doc>
<doc id="181755" url="https://pl.wikipedia.org/wiki?curid=181755" title="Mad Season">
Mad Season

Mad Season – amerykańska supergrupa rockowa powstała w 1994 w Seattle w stanie Waszyngton z inicjatywy gitarzysty Pearl Jam, Mike’a McCready’ego. Trzon zespołu stanowili: wokalista Layne Staley (Alice in Chains), basista John Baker Saunders i perkusista Barrett Martin (Screaming Trees). W trakcie swojej aktywności muzycznej zespół zarejestrował album studyjny "Above", wydany w marcu 1995, który promowany był przez trzy single – „River of Deceit”, „I Don’t Know Anything” oraz „Long Gone Day”. Pomimo sukcesu komercyjnego, Mad Season okazał się krótkotrwałym projektem muzycznym.
Szansę na dalszą działalność przekreśliła śmierć dwóch członków grupy – Johna Bakera Saundersa w styczniu 1999 i Layne’a Staleya w kwietniu 2002. Zespół reaktywował się kilkukrotnie przy okazji pojedynczych koncertów w 2012 oraz w latach 2014–2015.
Historia.
Gacy Bunch (1994).
W drugiej połowie 1994, w trakcie produkcji trzeciego albumu studyjnego "Vitalogy" zespołu Pearl Jam, gitarzysta Mike McCready udał się do kliniki w Minneapolis na leczenie odwykowe spowodowane uzależnieniem od alkoholu i narkotyków. Tam poznał basistę Johna Bakera Saundersa, udzielającego się w projektach muzycznych wykonujących muzykę z pogranicza bluesa i blues rocka. Współpracował on między innymi z Hubertem Sumlinem, The Lamont Cranston Band i lokalną sceną w Chicago. Po powrocie do Seattle Saunders podróżował wraz z Pearl Jam podczas tras. McCready zakupił sprzęt dla basisty w sklepie mieszczącym się przy Pioneer Square, który należał do Evana Sheeley’ego. Gitarzysta skontaktował się z perkusistą Barrettem Martinem, przekładając mu propozycję współpracy. Martin zgodził się, ponieważ jego macierzysty zespół Screaming Trees był w owym czasie nieaktywny. „Natychmiast polubiłem Bakera, ponieważ miał tak bluesową przeszłość – pochodził z Chicago i pomiędzy naszą trójką panowała dobra chemia”. Skład uzupełnił wokalista Alice in Chains, Layne Staley, którego McCready i Saunders odwiedzali w domu. Po odbyciu dwóch lub trzech wspólnych prób 12 października muzycy zorganizowali koncert w klubie muzycznym Crocodile Cafe. Na potrzeby występu nazwali się Gacy Bunch, inspirując się postacią amerykańskiego seryjnego mordercy z Chicago Johna Wayne’a Gacy’ego oraz znanego serialu telewizyjnego z lat 70. "The Brady Bunch". Materiał koncertowy, zarejestrowany w formacie bootlega, wypełniły szkice i instrumentalne wersje utworów, które później ukazały się na debiutanckim albumie studyjnym. Zespół wykonał również instrumentalną wersję coveru Jimiego Hendrixa „Voodoo Child (Slight Return)”.
Na fali pozytywnego przyjęcia członkowie zespołu zorganizowali dwa kolejne występy w Crocodile Cafe w dniach 6 i 20 listopada.
"Above" (1994–1995).
Po uzyskaniu większego rozgłosu, McCready uświadamiając sobie negatywne konotacje dotyczące nazwy Gacy Bunch, postanowił ją zmienić. „To był żart, który był zabawny przez jakieś pięć minut, lecz gdy wybiła szósta minuta, nie był już tak zabawny”. Wybór padł na Mad Season. „Wiele grzybów halucynogennych rośnie w okolicach Surrey w Anglii, gdzie wykonaliśmy proces miksowania naszego pierwszego albumu, a tamtejsi ludzie określają ten czas mianem «mad season», ponieważ błądzą w szaleństwie, zbierając grzyby z połową swoich umysłów. Termin ten zawsze tkwi w mojej świadomości, ponieważ odnosi się do moich ostatnich lat, okresu picia i narkomanii”. Krisha Augerot, która ówcześnie współpracowała z menedżerem Pearl Jam Kellym Curtisem, została przydzielona do nadzorowania projektu Mad Season.
Pod koniec roku muzycy przystąpili do pracy nad materiałem na debiutancki album. McCready początkowo przymierzał się do nagrania dema, lecz Staley opowiadał się za pełnometrażową płytą. Sesja nagraniowa odbyła się w Bad Animals Studio pod kierownictwem współpracującego z Pearl Jam inżyniera dźwięku Bretta Eliasona i asystenta Sama Hofstedta. W trakcie sesji Staley pracował nad tekstami i partiami wokalnymi. Hofstedt przyznawał, że wokalista przeważnie w studiu przebywał sam, gdzie obsługując maszynę taśmową, eksperymentował z własnymi pomysłami. Brett Eliason wspominał, że stopień uzależnienia Staleya od heroiny miał bezpośredni wpływ na pracę nad albumem. Wokalista podczas sesji czytał książkę "Prorok" autorstwa libańskiego pisarza Khalila Gibrana, której treść miała znaczący wpływ na powstanie warstwy lirycznej utworu „River of Deceit”. Gościnnie w nagraniach udział wziął wokalista Screaming Trees, Mark Lanegan i muzyk sesyjny Eric „Skerik” Walton. Martin w jednej z wypowiedzi przyznał: „Piosenki napisaliśmy w kilka tygodni, zagraliśmy parę niezapowiedzianych koncertów, i nagraliśmy album w około dwa tygodnie. To było szybkie”. McCready: „Całą muzykę Mad Season zrobiliśmy w około siedem dni. Kończenie wokali przez Layne’a zajęło mu kilka dni ponieważ ćwiczyliśmy tylko dwa razy i zagraliśmy cztery koncerty”.
31 grudnia muzycy wystąpili w klubie RKCNDY w Seattle podczas noworocznego koncertu. W roli supportu zaprezentowała się formacja Second Coming. 8 stycznia 1995 członkowie zespołu wystąpili u boku między innymi Krista Novoselicia, Mudhoney i Soundgarden, w audycji radiowej "Self-Pollution", nadawanej drogą satelitarną z piwnicy domu Eddiego Veddera. Grupa podczas minikoncertu wykonała na żywo „Lifeless Dead” i „I Don’t Know Anything”.
14 marca wytwórnia Columbia opublikowała album "Above". Stephen Thomas Erlewine z AllMusic napisał, że brzmi on jak „skrzyżowanie Alice in Chains z Pearl Jam, biorąc na siebie ciężką powagę unowocześnienia gitarowego rocka lat 70. Alice i PJ z lat 90.”. Brytyjski magazyn „Melody Maker”, określił płytę jako „połączenie country z Black Sabbath”, dodając w dalszej części, że jest to „album nagrany przez znanych muzyków, którzy w tym czasie pragnęli odrobiny wyciszenia”. 1 kwietnia zadebiutował on na 24. pozycji zestawienia Billboard 200, utrzymując się na liście przez dwadzieścia siedem tygodni. Promowany był singlem „River of Deceit”, do którego został zrealizowany teledysk w reżyserii Josha Tafta. Utwór osiągnął umiarkowany sukces w notowaniach „Billboardu”, docierając do 9. lokaty Alternative Songs i 2. Mainstream Rock Songs. W celach promocyjnych zostały opublikowane dodatkowo dwa single – „I Don’t Know Anything” i „Long Gone Day”. Pierwszy z utworów zanotował 20. pozycję Mainstream Rock Songs. 14 czerwca "Above" uzyskał od Recording Industry Association of America certyfikat złotej płyty, po przekroczeniu progu pół miliona sprzedanych egzemplarzy.
"Live at The Moore" (1995).
Po wydaniu albumu zespół zagrał w kwietniu trzy występy. Dwa z nich miały miejsce w Moore Theatre, jeden w Crocodile Cafe. Koncert Mad Season w Moore Theatre z 29 kwietnia został zarejestrowany, wyreżyserowany przez Duncana Sharpa i opublikowany 29 sierpnia na VHS "Live at The Moore". Zawierał on między innymi cover „I Don’t Wanna Be a Soldier” z repertuaru Johna Lennona, którego studyjna wersja Mad Season trafiła na wydany w tym samym roku tribute album "". Był to ostatni koncert zespołu w oryginalnym składzie, choć według Saundersa w planach był występ w programie "Saturday Night Live".
W 1996 koncertowa wersja „River of Deceit” trafiła na składankę "Bite Back: Live at Crocodile Cafe", lecz zespół w owym czasie nie był już aktywny. McCready i Martin powrócili do swoich macierzystych formacji, a Saunders dołączył do grupy The Walkabouts, z którą odbył dwie europejskie trasy koncertowe.
Ostatnie lata (1996–1999).
W 1997 McCready, Saunders i Martin podjęli próbę reaktywacji Mad Season, mając przygotowanych szesnaście lub siedemnaście utworów w wersjach instrumentalnych. Stopień uzależnienia Staleya od heroiny uniemożliwił mu powrót do zespołu. McCready wyszedł z ideą zatrudnienia Lanegana na stanowisko wokalisty i zmiany nazwy grupy na Disinformation, lecz ostatecznie do planowanej współpracy nie doszło. Muzycy rozważali znalezienie nowego wokalisty, ale plany te przerwała śmierć Saundersa, który zmarł z powodu uzależnienia narkotykowego 15 stycznia 1999. Johnny Bacolas, muzyk współpracujący ze Staleyem przy projektach Sleze i Alice N’ Chains w latach 80., w jednym z wywiadów przyznał: „Saunders był bardzo smutny z powodu tego, że Mad Season nie udało nagrać się drugiej płyty”. Martin stwierdził, że śmierć basisty zakończyła definitywnie działalność zespołu.
Po zakończeniu działalności.
Po śmierci Saundersa McCready powrócił do Pearl Jam oraz zaangażował się w nowy projekt muzyczny The Rockfords. Martin do 2000 występował w Screaming Trees, kiedy to zespół został rozwiązany. Od tego czasu pracuje jako muzyk sesyjny. W 2001 na krótko został perkusistą R.E.M. Wraz z gitarzystą Peterem Buckiem i basistą Mikiem Millsem został inicjatorem utworzenia supergrupy Tuatara. McCready wziął gościnny udział w realizacji debiutanckiej płyty formacji "Breaking the Ethers" z 1997. Staley powrócił do Alice in Chains. W listopadzie 1998 wziął udział w swoim ostatnim projekcie muzycznym, dołączając do supergrupy Class of ’99, z którą nagrał cover Pink Floyd – „Another Brick in the Wall”. W kwietniu 2002 zmarł z powodu przedawkowania mieszanki heroiny i kokainy, potocznie znanej jako speedball.
28 lutego 2010 McCready wystąpił podczas charytatywnego koncertu Hootenanny For Haiti w Seattle. W trakcie niespełna trzygodzinnego występu wykonał z zaproszonymi gośćmi „Heaven is a Place on Earth” Belindy Carlisle, „I’m So Lonesome I Could Cry” Hanka Williamsa oraz „Dead Flowers” z repertuaru The Rolling Stones. Po raz pierwszy od czasu rozwiązania Mad Season wykonał „River of Deceit”, gdzie partie wokalne sprawował Jeff Rouse.
W kwietniu 2013 wytwórnia Legacy Recordings wydała zremasterowaną wersję "Above", która składała się z 2 płyt CD i jednej DVD. Wydawnictwo ukazało się w formie box setu i zawierało dodatkowo koncert "Live at The Moore" w pakiecie CD/DVD oraz na winylu, pełny zapis występu zespołu w RKCNDY z 31 grudnia 1994, a także nieopublikowane wcześniej utwory autorstwa Lanegana, które były przygotowane na drugi album studyjny.
Mike McCready i Barrett Martin wystąpili ponownie razem przy okazji koncertu Mad Season "Sonic Evolution" 30 stycznia 2015. Odbył się on w Benaroya Hall w Seattle przy akompaniamencie Seattle Symphony Orchestra. Na występie w roli wokalistów zaprezentowali się Chris Cornell, Jeff Angell i Kim Virant. Na gitarze basowej zagrał Duff McKagan. Gościnnie wystąpili również Eric „Skerik” Walton i Sean Kinney. Prócz utworów Mad Season zostały wykonane także covery z repertuaru Temple of the Dog. Zapis koncertu ukazał się na płycie "Sonic Evolution".
Charakterystyka twórczości.
Styl muzyczny.
Muzyka Mad Season kategoryzowana jest przez krytyków jako rock alternatywny, blues, grunge i blues-rock. Stephen Thomas Erlewine z AllMusic napisał: „Płyta ta ["Above"] bagatelizuje proste haczyki i melodię na korzyść introspekcji i powolnego uatrakcyjnienia, od czasu do czasu flirtując z bluesem”. Autor dodał, że „Mad Season nie pogrąża się w najciemniejszych obszarach grunge’u”. Kyle Anderson na łamach „Entertainment Weekly” napisał, że „Mad Season jest zespołem bluesowym następnej generacji”. Stephen M. Deusner z portalu Pitchfork opisał brzmienie grupy jako „punk zintegrowany z rockiem klasycznym”. Autor podkreślił wyraźny wpływ zespołów Black Sabbath i Led Zeppelin. „Wake Up” porównał do „Planet Caravan” Black Sabbath z uwagi na psychodeliczny i mroczny klimat. Grę McCready’ego w „Lifeless Dead” przyrównał do stylu Jimmy’ego Page’a. „Wpływ Led Zeppelin słychać jest nie tylko w riffach, ale również w reakcji między gitarą a sekcją rytmiczną”. Jon Dolan z dwutygodnika „Rolling Stone” opisał styl muzyczny zespołu jako „ciężki blues”. Jonathan Gold z magazynu „Spin” porównał partie śpiewu Staleya do Bono i Lou Reeda, natomiast styl McCready’ego do brzmienia Bad Company i Pearl Jam. Jeden z recenzentów czasopisma on-line PopMatters, w swej recenzji napisał: „McCready wybiera bluesowe riffy i agresywne akordy w stylu Back Sabbath. Wokale Staleya unikają zwykłego i bezpośredniego mamroczącego warczenia normalnego dla nurtu grunge’owego, wywołując styl Roberta Planta z Led Zeppelin”. Scott Meisler z dziennika „Sun-Sentinel” przyznał w swojej ocenie: „«Wake Up» podnosi status albumu do tytułu «wielkiego». Przez siedem minut słuchacz jest wprowadzany w podróż poprzez świat muzyczny, liryczny i wokalnej doskonałości, tak rzadko osiągalnej we współczesnej muzyce rockowej”.
Barrett Martin w jednym z wywiadów odniósł się do klasyfikacji gatunkowej grupy: „To był po prostu prawdziwy rock oparty na bluesie; nie brzmiało to jak grunge, ani żaden z naszych macierzystych zespołów”.
Teksty.
Warstwa liryczna autorstwa Staleya ma charakter posępny i przygnębiający. Scott Meisler z „Sun-Sentinel” opisał ją jako „mroczną”. Autor podkreślił, że styl śpiewania jest jednym z najjaśniejszych punktów na płycie. „Muzyka w tle jest daleko poza odpowiednią, ale straciłaby większość swego prestiżu bez głosu Staleya”. Teksty napisane przez wokalistę w dużej mierze zostały zainspirowane książką "Prorok" autorstwa Gibrana, którą Staley czytał w trakcie trwania sesji nagraniowej. Tematyka warstwy lirycznej jest zróżnicowana. „Artificial Red” i „Lifeless Dead” odnoszą się do skomplikowanych relacji interpersonalnych, opartych na osobistych doświadczeniach z partnerką wokalisty – Demri Larą Parrott. Opowiadają o bardzo pokrętnej relacji, zdradzonej, podstawowej obietnicy pomiędzy ludźmi budującymi związek. „Lifeless Dead” to kompozycja o mężczyźnie u kresu życia, który umiera w najgorszym upodleniu, zaniedbany, porzucony. J.C. Macek z PopMatters przyznał, że brzmi on jak „bolesne przepowiedzenie własnej śmierci”.
Nagrody i wyróżnienia.
W 2013 redakcja miesięcznika „Teraz Rock” zestawiła Mad Season w gronie „20 najlepszych supergrup”. W 2016 zespół redakcyjny dwutygodnika „Rolling Stone” sklasyfikował Mad Season na 7. pozycji zestawienia „10 najlepszych supergrup”.
Skład zespołu.
Oryginalny skład
Pozostały personel

</doc>
<doc id="181756" url="https://pl.wikipedia.org/wiki?curid=181756" title="Herning">
Herning

Herning – miasto w Danii, w środkowej części Półwyspu Jutlandzkiego, w regionie Jutlandia Środkowa (d. okręgu Ringkjøbing); siedziba gminy Herning.
Jest jednym z większych miast regionu. W mieście znajduje się stacja kolejowa Herning.
Miasto ma własną telewizję, radio i ukazującą się codziennie gazetę.
Atrakcje turystyczne.
W Herning działa muzeum sztuki współczesnej HEART – Herning Museum of Contemporary Art. Obok znajduje się inne muzeum sztuki współczesnej – Carl-Henning Pedersen &amp; Else Alfelt Museum, które gromadzi dzieła współczesnego malarza duńskiego Carla-Henninga Pedersena. 
W mieście znajdują się także trzy budynki autorstwa Jørna Utzona, architekta, który zaprojektował bryły Sydney Opera House oraz monumentalna rzeźba „Elia”, autorstwa Ingvara Cronhammara.

</doc>
<doc id="181758" url="https://pl.wikipedia.org/wiki?curid=181758" title="Dragomir Okuka">
Dragomir Okuka

Dragomir "Dragan" Okuka (ur. 2 kwietnia 1954 w Poriji – w dawnej Jugosławii, obecnie Bośni i Hercegowinie) – serbski piłkarz występujący na pozycji pomocnika, a następnie trener piłkarski.
Kariera piłkarska.
Przez większą część piłkarskiej kariery – jedenaście lat – związany był z czołową drużyną ligi jugosłowiańskiej Veležem Mostar. Z zespołem, w którym występowali wówczas m.in. Vahid Halilhodžić, Blaž Slišković, Džemal Hadžiabdić, Enver Marić i Dušan Bajević, zdobył wicemistrzostwo (1974) i Puchar kraju (1981), Puchar Bałkanów (1981) oraz – w sezonie 1974/1975 – dotarł do ćwierćfinału Pucharu UEFA. Łącznie w Veležu rozegrał 450 meczów. Wówczas także ukończył studia prawnicze na Uniwersytecie w Mostarze.
W połowie lat 80., kiedy wielu zawodników ligi zaczęło wyjeżdżać do klubów zachodnich, Okuka wyemigrował do Szwecji. Przez pięć lat, bez większych sukcesów, występował w barwach Örebro SK oraz Motola FF. Po powrocie do kraju w 1990 zakończył piłkarską karierę i został dyrektorem generalnym Veležu.
W czasie wojen w Jugosławii.
Po wybuchu wojny w Bośni na początku 1992 został zmilitaryzowany i – jako że miał stopień porucznika – przydzielony do ochrony starszych oficerów sztabowych. Po półtorarocznym pobycie w Mostarze ze względów etnicznych (jest Serbem wyznania prawosławnego) został zmuszony do ucieczki. Przez cztery miesiące ukrywał się u matki, mieszkającej niedaleko Mostaru, a następnie u przyjaciół w nadmorskiej miejscowości Hercegovia. W pewnym momencie rozważał wyjazd na stałą emigrację do Szwecji, jednak ostatecznie zdecydował się pozostać w kraju.
Kolejny raz polityka i działania wojenne wpłynęły na jego życie pod koniec lat 90. W 1999 jako trener Budućnosti Podgorica przyjechał do Belgradu w czasie, kiedy miasto było bombardowane przez wojska NATO. W czasie nalotów Okuka należał do oddziałów obrony cywilnej.
Kariera szkoleniowa.
1994–2000: kluby w Jugosławii.
W 1994 rozpoczął karierę szkoleniową w broniącym się przed spadkiem do drugiej ligi FK Bečej. W pierwszym sezonie doprowadził klub do piątego, a w kolejnym do czwartego miejsca w ekstraklasie, dzięki czemu – jako pierwszy zespół z Jugosławii – Bečej mógł zagrać w rozgrywkach europejskich (Puchar Intertoto). Efektywna praca z Bečejem sprawiła, że Okuka niedługo potem otrzymał propozycje od znacznie silniejszych klubów z Belgradu, najpierw od Partizana, gdzie jednak ostatecznie postanowiono przedłużyć umowę z ówczesnym trenerem Talim Tumbakoviciem, a następnie z Čukaričkiego.
Mimo iż podpisał z nim trzyletni kontrakt, zrezygnował już po kilku miesiącach; jeszcze korzystniejsza okazała się oferta od trzeciego belgradzkiego zespołu, Obilicia, gdzie prezesem był wówczas miliarder i kontrowersyjny polityk serbski Željko Ražnatović. W sezonie 1997/1998 Obilić, nie przegrywając żadnego meczu ligowego, zdobył pierwszy w historii tytuł mistrza Jugosławii. Okuka, który odszedł z klubu po porażce z Bayernem Monachium w drugiej rundzie eliminacji Ligi Mistrzów, przyczyn sukcesu dopatrywał się w wojskowej atmosferze, stworzonej w klubie przez jego właściciela.
Następnie krótko pracował w Budućnosti Podgorica, gdzie przeżył naloty NATO na Kosowo w 1999, oraz w Vojvodinie Nowy Sad, z której odszedł – jak sam twierdził – z powodu przesadnego zaangażowania działaczy i zawodników w sprawy polityczne.
2001–2003: Legia Warszawa.
W marcu 2001, mimo propozycji z Kuwejtu i Zjednoczonych Emiratów Arabskich, został szkoleniowcem Legii Warszawa. Kilka miesięcy później zajął z nią trzecie miejsce w tabeli, za Wisłą Kraków i Pogonią Szczecin. Już w sezonie 2001/2002 Legia pod wodzą Okuki, mimo dwu porażek z rzędu na inaugurację rozgrywek, zdobyła pierwsze od siedmiu lat mistrzostwo kraju.
Komentatorzy podkreślali, że zwycięstwo nie byłoby możliwe, gdyby nie: przejście na ustawienie 3-5-2, udane transfery (Stanko Svitlica, Aleksandar Vuković i Radostin Stanew), skuteczne posunięcia kadrowe Okuki, takie jak przywrócenie z drugiego zespołu Cezarego Kucharskiego i powierzenie mu opaski kapitańskiej, a także wystawianie w pierwszej drużynie dotychczasowych rezerwowych Wojciecha Kowalewskiego i Siergieja Omeljańczuka, wysoka forma Bartosza Karwana, Jacka Zielińskiego i Sylwestra Czereszewskiego, ale również słabsza postawa obrońcy mistrzowskiego tytułu, Wisły Kraków.
Serb pracował w Legii jeszcze przez jeden sezon, ale brak awansu do Ligi Mistrzów (porażka z FC Barceloną, a następnie odpadnięcie w II rundzie Pucharu UEFA po meczach z FC Schalke 04) oraz dopiero czwarte miejsce na koniec rozgrywek 2002/2003 sprawiły, że latem 2003 nowym szkoleniowcem warszawskiego klubu został asystent Okuki, Dariusz Kubicki. Mimo to osiągnięcia z czasów pracy w Warszawie wystarczyły, aby kibice Legii wybrali Serba na najlepszego trenera dekady 2000–2010.
2005–2006: reprezentacja Serbii U–21.
Półtora roku później Okuka otrzymał propozycję prowadzenia reprezentacji Serbii i Czarnogóry U-21. Awansował z nią na młodzieżowe mistrzostwa Europy 2006, gdzie dzięki grupowemu zwycięstwu nad gospodarzami turnieju Portugalczykami, jego podopieczni dotarli do półfinału. Przegrali w nim, dopiero po rzutach karnych (0:0, k. 4:5), z Ukrainą.
Wśród piłkarzy prowadzonych wówczas przez Okukę znajdowali się przyszli reprezentanci Serbii oraz Czarnogóry, m.in.: Vladimir Stojković, Milan Stepanov, Dušan Basta i Simon Vukčević.
Po 2006 – praca w Polsce, na Cyprze, w Bułgarii, Grecji i Chinach.
W 2006 został trenerem Wisły Kraków zastępując Dana Petrescu. Został zwolniony po zakończeniu rundy jesiennej sezonu 2006/2007 na dziewiątym miejscu.
Od maja do grudnia 2007 prowadził cypryjską Omonię Nikozja
W czerwcu 2008 został szkoleniowcem bułgarskiego Łokomotiwu Sofia. W pierwszym sezonie zajął 5. miejsce w ekstraklasie, ponadto jego podopieczny Martin Kamburow został królem strzelców ligi. W kwietniu 2010 szefowie klubu ogłosili, że po zakończeniu sezonu nie przedłużą kontraktu z Okuką. Jednak trener został zwolniony już wcześniej, po ligowej porażce 1:2 z Czerno More Warna. Kiedy odchodził, klub zajmował trzecie miejsce i miał zapewnioną grę w europejskich pucharach.
W czerwcu 2010 został zatrudniony przez działaczy greckiej Kavali, której zawodnikiem był wówczas m.in. Euzebiusz Smolarek. Już pięć miesięcy później został jednak zastąpiony przez Polaka Henryka Kasperczaka.
W 2011 roku został trenerem Jiangsu Shuntian, grającego w ekstraklasie Chin. W drugim sezonie swojej pracy zajął z tą drużyną drugie miejsce w lidze, a także zdobył tytuł najlepszego trenera w kraju. Tytuł mistrzowski trafił do zespołu Guangzhou Evergrande, prowadzonego przez Włocha Marcella Lippiego. Pracę Okuki doceniono w Serbii, gdzie również został wybrany na najlepszego trenera roku.
Sukcesy.
Kariera szkoleniowa

</doc>
<doc id="181759" url="https://pl.wikipedia.org/wiki?curid=181759" title="Winiak">
Winiak



</doc>
<doc id="181760" url="https://pl.wikipedia.org/wiki?curid=181760" title="Karabinek Typ 56">
Karabinek Typ 56

Typ 56 – chińska wersja karabinka AK (to samo oznaczenie posiadają również chińskie wersje karabinka SKS i karabinów maszynowych DPM i RPD).
Historia konstrukcji.
Chińscy komuniści od początku byli zaopatrywani przez ZSRR w broń i amunicję. Po utworzeniu w 1949 roku ChRL sowieccy specjaliści pomagali rozwijać chiński przemysł zbrojeniowy. O ile początkowo przekazywano licencje na starsze wzory uzbrojenia, to w połowie lat 50. XX wieku udzielono licencji na nowsze wzory, wśród których znalazł się karabinek automatyczny AK.
Oznaczona jako Typ 56 wersja AK produkowana w Chinach jest łatwa do odróżnienia od innych odmian tego karabinka dzięki zastosowaniu stałego bagnetu, składanego pod lufę (rozwiązanie identyczne jak w karabinku SKS), który można zdjąć, lecz potrzeba do tego dodatkowych narzędzi. Jednocześnie z produkcją karabinków rozpoczęto produkcję amunicji 7,62 x 39 mm także oznaczonej jako Typ 56.
Masowa produkcja karabinka Typ 56 rozpoczęła się pod koniec lat 50. Karabinek stał się głównym uzbrojeniem żołnierzy chińskich. W latach sześćdziesiątych planowano zastąpić go opracowanym w Chinach karabinkiem Typ 63, ale wady tej konstrukcji sprawiły, że z planów tych zrezygnowano.
Karabinek Typ 56, będący jedną z najtańszych wersji AK, znalazł się w uzbrojeniu wielu armii świata. W armii chińskiej był zastępowany od 1981 roku przez karabinek Typ 81, ale produkcja na eksport trwa.
Opis konstrukcji.
Zasada działania identyczna jak karabinka AK. Oznaczenia na AK w wersji z alfabetem Chin lub alfabetem łacińskim. Znane wojskom USA oznaczenia

</doc>
<doc id="181761" url="https://pl.wikipedia.org/wiki?curid=181761" title="Fokker D.VII">
Fokker D.VII

Fokker D.VII – niemiecki jednomiejscowy samolot myśliwski, zaprojektowany w drugiej połowie 1917 przez Antona Fokkera i Reinholda Platza w niemieckiej wytwórni lotniczej "Fokker" w Schwerinie. Myśliwiec powstał w oparciu o najlepsze rozwiązania konstrukcyjne i osiągnięcia techniki lotniczej zastosowane w samolotach zarówno niemieckich, jak i ententy, zwłaszcza francuskich. Prototyp samolotu otrzymał oznaczenie fabryczne "V.11".
Historia.
"V.11" zbudowano w układzie dwupłata o grubym profilu płatów, które miały kształt prostokątny. Drewniane płaty były dwudźwigarowe – od krawędzi natarcia do pierwszego dźwigara kryte sklejką, w dalszej części płótnem. Lotki umieszczono tylko na górnym płacie i wyposażono je w kompensację aerodynamiczną. Płat górny i dolny usztywniono rozpórkami o kształcie odwróconej litery „N”, a płat górny dodatkowo podparto dwiema parami zastrzałów. Kadłub był kratownicowy, spawany z rurek stalowych, pokryty z przodu – tam gdzie znajdował się silnik rzędowy – blachami aluminiowymi, w środkowej części, mieszczącej odkrytą kabinę, kryty sklejką, w tylnej płótnem. Usterzenie poziome i pionowe były skośne, a stery wysokości i kierunku miały kształt zbliżony do eliptycznego.
Prototyp "V.11" ukończono i oblatano w styczniu 1918. Samolot był łatwy w pilotażu, nie wykazywał skłonności do wpadania w korkociąg, a z mocniejszym silnikiem BMW miał dobrą zwrotność, bardzo wysoki pułap lotu i prędkość. Po wprowadzeniu niezbędnych zmian, polegających między innymi na wydłużeniu kadłuba, samolot skierowano do produkcji seryjnej pod oznaczeniem "Fokker D.VII". Był on wytwarzany w zakładach "Fokker", jak i w wytwórni lotniczej "Albatros" oraz na licencji w austro-węgierskich zakładach "MAG". Łącznie zbudowano ponad 4300 samolotów tego typu. Przez niektórych samolot (w wersji z silnikiem BMW) uznawany jest za najlepszy seryjny myśliwiec I wojny światowej.
Użycie.
W lotnictwie niemieckim był on wprowadzany od momentu rozpoczęcia produkcji seryjnej. Po raz pierwszy w akcji bojowej został zastosowany na froncie zachodnim w maju 1918. Samoloty "Fokker D.VII" były używane również w lotnictwie austro-węgierskim.
W styczniu 1919 polskie oddziały wojskowe zdobyły na lotnisku Ławica w Poznaniu 3 samoloty myśliwskie Fokker D.VII. Dalsze 7 samolotów tego typu zmontowano w Poznaniu w latach 1919–1920 ze zdobytych podzespołów.
W Austrii i Niemczech w 1920 zakupiono 20 samolotów Fokker D.VII. W tym samym roku we Francji zakupiono kolejne 20 samolotów, które były zdobyczą wojenną. Sprowadzono je do Polski w 1921. Ogółem w lotnictwie polskim znalazło się 50 samolotów myśliwskich Fokker D.VII.
W latach 1919–1921 samoloty Fokker D.VII były na wyposażeniu: 13. i 15. eskadr myśliwskich, 6. eskadry wywiadowczej, Wyższej Szkoły Pilotów na Ławicy i Bazy Lotnictwa Morskiego w Pucku. Samoloty te brały udział w wojnie polsko-bolszewickiej w 1920. Po zakończeniu walk 8 samolotów Fokker D.VII było na wyposażeniu 111. eskadry myśliwskiej 3. pułku lotniczego i 2 egzemplarze w 115. eskadrze myśliwskiej 4. pułku lotniczego. Samoloty te zostały wycofane ze służby pod koniec 1926. Niezależnie od nich do 1932 samolotów D.VII używano w szkołach lotniczych, Centrum Wyszkolenia Oficerów Lotnictwa w Dęblinie oraz eskadrach treningowych 1., 3. i 4. pułku lotniczego.
Opis konstrukcji.
Samolot Fokker D.VII był jednomiejscowym samolotem myśliwskim, dwupłatem o konstrukcji mieszanej, przeważnie drewnianej. Podwozie klasyczne – stałe. Napęd – 1 silnik rzędowy, śmigło dwułopatowe, drewniane. Uzbrojony był w 2 karabiny maszynowe LMG 08/15 kalibru 7,92 mm – stałe, w górnej części kadłuba.

</doc>
<doc id="181763" url="https://pl.wikipedia.org/wiki?curid=181763" title="Jan Stanisławski (malarz)">
Jan Stanisławski (malarz)

Jan Grzegorz Stanisławski (ur. 24 czerwca 1860 w Olszanie k. Korsunia, zm. 6 stycznia 1907 w Krakowie) – polski malarz, wykładowca sztuki, inicjator i członek różnych ugrupowań artystycznych, jeden z głównych przedstawicieli polskiego modernizmu.
Życiorys.
Był synem prawnika-poety Antoniego Roberta Stanisławskiego (1817-1883), wykładowcy na uniwersytecie w Charkowie i na uniwersytecie w Kazaniu.
Kształcił się w gimnazjum w Kazaniu. Ukończył studia matematyczne na Uniwersytecie Warszawskim zwieńczone srebrnym medalem. Początkowo planował zostać profesorem matematyki, wyjeżdżając w tym celu do Petersburskiego Instytutu Technologicznego. Po kilku miesiącach zmienił jednak plany i, porzucając studia matematyczne, wrócił do Warszawy.
Malarstwa uczył się u Wojciecha Gersona w Warszawie, następnie studiował w Szkole Sztuk Pięknych w Krakowie oraz w Paryżu pod kierunkiem Emila Carolus-Durana. Odbywał liczne podróże: odwiedził Włochy, Hiszpanię, Szwajcarię, Prusy, Austrię i rejony Naddnieprzańskiej Ukrainy. Od 1897 był profesorem w Szkole Sztuk Pięknych w Krakowie, gdzie wprowadził obowiązkowe wyjazdy studentów w plener, co przetrwało do dziś.
Jego wczesne prace były wystawiane w Paryżu na inauguracyjnej wystawie Salon du Champ-de-Mars oraz na wystawie organizowanej przez Towarzystwo Przyjaciół Sztuk Pięknych w Krakowie. W latach 90. XIX wieku intensywnie podróżował, co owocowało licznymi rysunkami z Berlina, Drezna, Pragi, Krakowa i różnych miejsc na dawnych rubieżach Rzeczypospolitej. Razem z Julianem Fałatem wykonał tła pejzażowe w panoramie "Przejście Napoleona przez Berezynę".
Był wykładowcą Akademii Sztuk Pięknych w Krakowie, a także animatorem i jednym z założycieli powstałego w 1897 roku krakowskiego Towarzystwa Artystów Polskich „Sztuka”.
Od 1898 należał do stowarzyszenia artystów Wiedeńska Secesja. Jego prace pojawiły się na jej wystawach w latach 1901, 1902 i 1905.
Charakterystyczną cechą postaci Jana Stanisławskiego była znaczna tusza, z czym wiązało się wiele anegdot dotyczących tego artysty. Opowiadano np., że pewnego razu, gdy malarz podczas pobytu w Zakopanem wybierał się do Kuźnic, przewożący go małą furką góral miał powiedzieć: "Czy ja was, panie, aby na jeden raz całego zabiorę?". Z figurą Stanisławskiego dziwnie kontrastowały niewielkie rozmiarami obrazy, które malował. Sprzeczność tę tak oto wyjaśnił sam Tadeusz Boy-Żeleński: "Podobno tusza jego była przyczyną ich maleńkości: przy większym obrazie zanadto go męczył konieczny ruch ciągłego zbliżania się i oddalania".
Ożenił się w wieku 39 lat, zmarł w pełni sił twórczych siedem lat później. W listopadzie w roku jego śmierci w Pałacu Sztuki otwarto dwie wystawy, jedną prezentującą 154 obrazy olejne, a także rysunki i pastele, oraz drugą, zawierającą dzieła jego wybitnych uczniów. 
Zmarł w dniu, gdy założony przez niego związek artystów „Sztuka” organizował wystawę z okazji 10-lecia istnienia. Został pochowany z honorami na Cmentarzu Rakowickim, w kwaterze XVI.
Na krótko przed śmiercią w 1909 wdowa po artyście przekazała Muzeum Narodowemu w Krakowie jego 100 najbardziej wartościowych obrazów oraz szkicownik.
Wykształcił ponad 60 uczniów. Byli wśród nich m.in.: Stanisław Kamocki (1875-1944), Stanisław Czajkowski (1878-1954), Józef Czajkowski (1872-1947), Stefan Filipkiewicz (1879-1944), Henryk Szczygliński (1891-1944), Jan Bukowski (1873- 1943), Alfons Karpiński (1875-1961), Ludwik Konarzewski (1885-1954), Tadeusz Makowski (1882-1932).
Charakterystyka twórczości.
Stanisławski malował wyłącznie pejzaże niewielkiego formatu. Charakterystyczne w jego twórczości jest traktowanie przedmiotu obrazu jako czegoś otwartego, a samego dzieła – jako fragmentu większej całości. Często zostawała ona podporządkowywana jednemu motywowi. Na swoich obrazach nie umieszczał postaci ludzi czy zwierząt. Skupiał się na roślinach, obłokach, pogodzie. Zwracał uwagę na szczegóły. Dla dojrzałej fazy twórczości charakterystyczna jest syntetyzacja form. Posługiwał się szeroką plamą barwną, studiował zmiany światła i koloru o różnych porach dnia i roku, dążył do uchwycenia rytmu i nastroju przyrody.
Wybrane dzieła.
Muzeum Narodowe w Warszawie:
Muzeum Narodowe w Krakowie:
Muzeum Śląskie w Katowicach

</doc>
<doc id="181764" url="https://pl.wikipedia.org/wiki?curid=181764" title="Dadaj (jezioro)">
Dadaj (jezioro)

Dadaj – jezioro morenowe na Pojezierzu Olsztyńskim w województwie warmińsko-mazurskim, w dorzeczu Łyny (Dymer – Pisa – Łyna – Pregoła), 4 km od Biskupca. 
Jezioro rynnowe o wydłużonym z północy na południe i mocno rozczłonkowanym kształcie, w części północno-zachodniej leży duża zatoka o długości 1,4 km. Piętnaście wysp, w większości zadrzewione, o łącznej powierzchni ok. 25,3 ha (największa ok. 10 ha). Dno faliste o licznych wzniesieniach, piaszczysto-żwirowe, w zatokach muliste. Południowa odnoga zlewni jest znacznie płytsza od pozostałych jego części i jej głębokość nie przekracza 10 m, rynna o długości 4,5 km. 
Linia brzegowa bardzo dobrze rozwinięta, brzegi są łagodnie wyniesione, miejscami wysokie i strome, porośnięte kępami drzew, ale przeważnie bezleśne. Tylko w środkowej partii zachodniego brzegu rośnie las, z pozostałych stron jezioro otaczają pola uprawne i łąki. Od południa duży półwysep z dwoma cyplami, na jednym z nich grodzisko staropruskie.
Do jeziora Dadaj wpływają Biesowa Struga, Czerwonka i Dymer, wypływa natomiast rzeka Dadaj, kierująca się do Jeziora Tumiańskiego i jeziora Pisz.
W kulturze.
Jezioro Dadaj pojawia się w twórczości Artura Beckera, polskiego pisarza tworzącego w języku niemieckim. "Macondo odnalazł nawet nie w rodzinnych Bartoszycach, skąd w 1985 roku wyruszał do Niemiec, ale nad mazurskim jeziorem Dadaj, gdzie jako dziecko spędzał z rodzicami wakacje. Ów Dadaj jest w jego twórczości nie tylko epicentrum świata, ale przede wszystkim jakimś duchem sprawczym, ożywioną istotą, która rządzi rzeczywistością żywych i martwych. Zwłaszcza martwych, ożywających pod jego piórem w chłodnych odmętach jeziora i na kartach książek. Trudno nie dostrzec w tym pisaniu z jednej strony tradycji mickiewiczowskiej „Świtezi”, z drugiej odległego (a może nie całkiem odległego) echa „Der Erlkönig” Goethego".

</doc>
<doc id="181771" url="https://pl.wikipedia.org/wiki?curid=181771" title="Richard Dadd">
Richard Dadd

Richard Dadd (ur. 1 sierpnia 1817, zm. 7 stycznia 1886), angielski malarz ery wiktoriańskiej, znany ze swoich obrazów o baśniowej tematyce.
Najsłynniejsze dzieła Dadda powstały, gdy przebywał on w zakładzie dla umysłowo chorych w londyńskim Bethlem, skazany za ojcobójstwo i podwójne usiłowanie morderstwa.
Richard Dadd urodził się w 1817 roku w Chatham, Wielkiej Brytanii, jako syn miejscowego aptekarza. Jego talent do rysowania ujawnił się we wczesnym wieku. Ojciec, popierając zdolności syna, przeprowadził się wraz z rodziną do Londynu, gdzie młody Dadd dostał się do Królewskiej Akademii Sztuk Pięknych. Razem z Williamem Powell Frithem, Henrym O’Neilem i Augustusem Eggem założył tzw. Klikę, stowarzyszenie studentów malarstwa i rysunku. Od początku istnienia grupy Dadd uważany był za najbardziej utalentowanego członka Kliki.
W lipcu 1842 roku Thomas Phillips, patron Dadda, zaprosił go na podróż po Bliskim Wschodzie. Trasa wieść miała przez Grecję, Turcję, Palestynę i Egipt. W grudniu tegoż roku, podróżując statkiem po Nilu, Dadd doznał udaru słonecznego, który tragicznie wpłynął na jego zdrowie psychiczne. Uwierzył, że jest wysłannikiem boga Ozyrysa, który nakazał mu zgładzić grzeszników.
Powróciwszy do Anglii w 1843 roku, Dadd został oddany pod opiekę rodzinie w hrabstwie Kent. W sierpniu tego roku Dadd nabrał przekonania, że jego ojciec jest Szatanem w przebraniu i zwabiwszy go w odludne miejsce, zasztyletował go i uciekł do Francji. W drodze do Paryża Dadd dokonał próby morderstwa na turyście za pomocą brzytwy. Został schwytany, osądzony i skazany na dożywotnie przebywanie w zakładzie dla umysłowo chorych.
Badania lekarskie wykazały, że cierpiał na schizofrenię.
W szpitalu pozwolono mu kontynuować malowanie. Tam też powstały jego największe, choć nieliczne dzieła – najsłynniejsze z nich to obraz „Mistrzowskie cięcie baśniowego drwala” (1855-1864), które – choć niewielkich rozmiarów – skomponowane jest z niewiarygodnej ilości elementów i namalowane z nienaturalną precyzją. Obraz ten znajduje się w Tate Gallery w Londynie.
Twórczość Dadda była zapomniana do wystawy jego prac w Tate Gallery w 1974.

</doc>
<doc id="181777" url="https://pl.wikipedia.org/wiki?curid=181777" title="Sekcja Rowerzystów Miejskich">
Sekcja Rowerzystów Miejskich

Rowerowy Poznań - "Sekcja Rowerzystów Miejskich" – stowarzyszenie, którego główne cele to promocja roweru jako środka komunikacji miejskiej i działania na rzecz tworzenia infrastruktury dla ruchu rowerowego w mieście i poza nim (miejskie i turystyczne drogi rowerowe, parkingi dla rowerów itp.).
Stowarzyszenie organizuje imprezy rowerowe, jako członek Rady Rowerowej uczestniczy w spotkaniach z władzami miasta i jednostkami odpowiedzialnymi za infrastrukturę i projektantami dróg rowerowych, współpracuje z mediami, prowadzi projekty edukacyjne, kontroluje podejmowane przez miasto działania w ramach polityki rowerowej, monitoruje aktywności i wypowiedzi decydentów, walczy ze stereotypami i integruje miejską społeczność rowerową. Ważne miejsce w kalendarzu imprez organizowanych przez Rowery Poznań zajmuje Rowerowe Powitanie Wiosny, podczas którego topiona jest nietypowa marzanna symbolizująca wybrany problem komunikacyjny dotyczący ruchu rowerowego. Jesienią zaś odbywa się Tweed Ride, czyli stylowy przejazd w strojach z lat minionych.
Stowarzyszenie należy do ogólnopolskiej sieci "Miasta dla rowerów" oraz Porozumienia dla Twierdzy Poznań i jest obecnie jedyną organizacją, która kompleksowo zajmuje się tematyką rowerową w Poznaniu.
Historia.
Organizacja powstała w 1993 roku w Poznaniu jako inicjatywa studentów i młodych pracowników nauki. Współzałożycielami byli m.in. Adam Kompowski, Piotr Matczak i Piotr Rachwalski.
Sekcja Rowerzystów Miejskich początkowo działała jako część Poznańskiego Towarzystwa Cyklistów, po roku weszła w struktury Okręgu Wielkopolskiego Polskiego Klubu Ekologicznego. Od 1997 r. jest osobnym stowarzyszeniem, które posiada osobowość prawną.
Organizacja od 1993 r. wydaje bezpłatny biuletyn "Ostatni Dzwonek"; pismo ukazuje się nieregularnie. W 2001 r. nakładem stowarzyszenia ukazała się książka "Rower na co dzień. Komunikacja, rekreacja, ochrona środowiska", wydana na podstawie materiałów polsko-duńskiej konferencji w Mikuszewie.
Sekcja Rowerzystów Miejskich organizowała dla swych członków i sympatyków wycieczki rowerowe po terenach zielonych Poznania i okolic. W latach 1999-2000 SRM zaprojektowała i wykonała rowerowe szlaki turystyczne w Żerkowsko-Czeszewskim Parku Krajobrazowym.
W grudniu 2008 r. stowarzyszenie było współorganizatorem wielkiego przejazdu rowerowego przez centrum Poznania w trakcie Konferencji Narodów Zjednoczonych w sprawie Zmian Klimatu.
W roku 2011 SRM wydał "Społeczny raport na temat polityki rowerowej Poznania", w którym przeanalizowano sieć tras rowerowych w Poznaniu, ich jakość, poziom bezpieczeństwa użytkowników i inne ważne zagadnienia polityki rowerowej miasta. Podobny raport powstał w roku 2015.
Działalność SRM w zeszłych dekadach skupiała się na kontakcie z Zarządem Dróg Miejskich oraz innymi jednostkami miasta w celu podejmowania interwencji naprawczych poznańskiej infrastruktury rowerowej. Członkowie organizowali też w ostatnich latach regularne patrole rowerowe, czyli przejazdy z udziałem społeczników i urzędników skupiające się na potencjałach infrastruktury w danych dzielnicach. Odbywały się również rajdy rowerowe dla sympatyków i członków. Równie ważnym aspektem działalności Stowarzyszenia jest edukacja. Organizacja wydaje broszury i ulotki na temat zasad poruszania się w ruchu drogowym, organizuje prezentacje szkoleniowe, czy bierze udział w projektach edukacyjnych dla dzieci i młodzieży szkolnej. W latach 2016-2018 Stowarzyszenie przeprowadziło dwa duże (finansowane przez miasto) projekty edukacyjne dla dorosłych: Miejska Akademia Rowerowa oraz dla dzieci: Rowerem do Szkoły. Tylko w ramach projektów edukacyjnych dedykowanych szkołom w latach 2016-2018 przeszkolono ponad 3100 dzieci.

</doc>
<doc id="181778" url="https://pl.wikipedia.org/wiki?curid=181778" title="Sherwood">
Sherwood

Nazwy miejscowe.
Najbardziej znane z miejsc o nazwie Sherwood to las Sherwood w Nottinghamshire, według legendy siedziba Robin Hooda. Od niego pochodzi też nazwa jednego z przedmieści miasta Nottingham.
Istnieje również kilka miejscowości w Stanach Zjednoczonych Ameryki o nazwie Sherwood:
Gminy w USA:

</doc>
<doc id="181787" url="https://pl.wikipedia.org/wiki?curid=181787" title="Dadra i Nagarhaweli">
Dadra i Nagarhaweli

Dadra i Nagarhaweli (hindi दादर और नगर हवेली, trb.: "Dadra aur Nagarhaweli", trl.: "Dādrā aur Nagarhavelī"; gudźarati દાદરા અને નગર હવેલી; ang. "Dadra and Nagar Haveli") – terytorium związkowe w zachodnich Indiach, około 150 km na północ od Bombaju, istniejące w latach 1961–2020.
Do 1954 Dadra i Nagarhaweli było częścią portugalskiego terytorium Daman wchodzącego w skład kolonii Indie Portugalskie. W 1954 w wyniku indyjskiej blokady lądowych granic Indii Portugalskich Portugalia utraciła kontrolę nad terenami Dadra i Nagarhaweli, które stanowiły enklawy w terytorium Indii. Mieszkańcy Dadra i Nagarhaweli wyparli administrację portugalską i do 1961, kiedy terytorium włączono do Indii było ono de facto samodzielne i zarządzane przez "Varishta Panchayat of Free Dadra and Nagar Haveli".
26 stycznia 2020 roku połączone wraz z terytorium Daman i Diu w nową jednostkę administracyjną Dadra, Nagarhaweli, Daman i Diu. 
Dadra i Nagarhaweli jest położone na nizinie nadmorskiej. Ponad 40% terytorium pokrywają lasy (eksploatacja drewna tekowego). Występuje głównie uprawa ryżu i hodowla bydła, także przemysł chemiczny, maszynowy i włókienniczy. Składa się z dwóch części :
Dodatkowo stan Gujarat posiada na obszarze Nagarhaweli niewielką enklawę wokół wioski Meghwal. 

</doc>
<doc id="181788" url="https://pl.wikipedia.org/wiki?curid=181788" title="4.xBSD">
4.xBSD

4.xBSD – wersje systemu BSD rozwijane dzięki kontraktowi jaki Uniwersytet Kalifornijski Berkeley uzyskał od DARPA.
4.0BSD.
Pierwszy system z serii 4.x, opublikowany w 1980.
4.1BSD.
Ulepszona obsługa poczty, ulepszone jądro, dodana(?) obsługa Pascala i Lispu oraz obsługa nowych VAX-ów 11/750. Opublikowana w 1981.
4.2BSD.
Pierwszy system operacyjny zawierający wbudowaną obsługę TCP/IP. Rok 1983
4.3BSD.
Przedostatnia, najpełniejsza wersja systemu Unix rozwijanego w laboratoriach CSRG Uniwersytetu Kalifornijskiego Berkeley. Rozprowadzana na taśmach wraz z pełnym kodem źródłowym ("vide:" licencja BSD). Pierwsza wersja ukazała się w czerwcu 1986, poszczególne wersje pośrednie nosiły nazwy kodowe (chronologicznie): Tahoe (1988), Net/1 (1989), Reno (1990), Net/2 (najpopularniejsza, ostatnia wersja: 1991).
W ostatnie wersji stało się bazą dla takich projektów informatycznych jak 386BSD, BSD/386, NetBSD, FreeBSD.
4.4BSD.
Ostatnia wersja odmiany Uniksa powstałej w 1993 na Uniwersytecie Kalifornijskim Berkeley w laboratoriach CSRG, podobnie jak poprzednie dostępna na taśmach z pełnym kodem źródłowym.
Publicznie dostępny kod BSD stał się przyczyną procesu, jaki AT&amp;T w 1992 roku wytoczył firmie BSDI, która oparła swój system na kodzie z Uniwersytetu Berkeley, który także został pozwany do sądu. Proces ten przez wiele lat hamował rozwój Uniksów z rodziny BSD.
4.4BSD i jego uszczuplona o kod AT&amp;T wersja 4.4BSD-Lite (1994) stał się podstawą wielu wolnych i komercyjnych odmian systemu Unix. Do jej derywatów zaliczają się (chronologicznie) nowsze wersje systemów BSD/OS (wcześniej rozprowadzany jako BSD/386 oparty był na 4.3BSD Net/2), NetBSD (od pełnej wersji 1.0), FreeBSD (od wersji 2.0). Uaktualnienie do wersji 4.4BSD Lite2 zasiliło FreeBSD 3.0, NetBSD 1.3, OpenBSD 2.3, BSD/OS 3.0 oraz kod Rhapsody firmy Apple.

</doc>
<doc id="181790" url="https://pl.wikipedia.org/wiki?curid=181790" title="Sherwood (las)">
Sherwood (las)

Sherwood – las otaczający wioskę Edwinstowe w hrabstwie Nottinghamshire w Anglii. Ten znany na całym świecie teren rekreacyjny o powierzchni 423 hektarów, jest pozostałością dawnej, znacznie większej puszczy, związanej z legendą Robin Hooda. Według legendy, Robin Hood podróżował po tym obszarze w latach 1191–1234. Były to wówczas królewskie lasy, obejmujące kilka sąsiednich hrabstw, w których urządzano polowania. Jako teren rekreacyjny, las został udostępniony publicznie w 1969 przez Radę Hrabstwa Nottinghamshire a od 2002 jest rezerwatem przyrody. W 2007 do utworzonego wcześniej rezerwatu włączono obszar "Budby South Forest", największego w hrabstwie wrzosowiska. 
Sherwood jako popularna atrakcja turystyczna przyciąga rocznie ponad pół miliona turystów z całego świata. Liczba odwiedzających znacznie wzrosła, gdy w październiku 2006 telewizja BBC rozpoczęła emisję nowego serialu o przygodach Robin Hooda.
Co roku, w lecie, przez tydzień odbywa się tutaj festiwal Robin Hooda, na którym przywoływane są różne średniowieczne zabawy i obyczaje.
Major Oak.
Najbardziej znanym miejscem w Sherwood jest legendarny dąb szypułkowy zwany Major Oak, będący według lokalnych przekazów główną kwaterą Robin Hooda. Ma on około 800 lat, a od XIX wieku jego masywne gałęzie są podtrzymywane przez system wsporników.

</doc>
<doc id="181795" url="https://pl.wikipedia.org/wiki?curid=181795" title="Krowa i Kurczak">
Krowa i Kurczak

Krowa i Kurczak (ang. "Cow &amp; Chicken", 1997–1999) – amerykański serial animowany wykreowany przez Davida Feissa i wyprodukowany przez wytwórnię Hanna-Barbera (a dokładnie Hanna-Barbera Cartoons) dla Cartoon Network.
Premierowy odcinek pt. "Nie pal" został wyemitowany w bloku "Co za kreskówka!".
Bohaterowie.
Inne postaci.
Dodatkowo w odcinku „Kurczak czarodziej” przez chwilę pojawia się Łasica z serialu Jam Łasica. Pawian nigdy się nie pojawia.
Wersja polska.
Opracowanie wersji polskiej: Start International Polska
Reżyseria: Paweł Galia
Dialogi polskie:
Dźwięk i montaż: Jerzy Wierciński
Kierownik produkcji: Alicja Jaśkiewicz
Udział wzięli:
i inni

</doc>
<doc id="181797" url="https://pl.wikipedia.org/wiki?curid=181797" title="Dolman">
Dolman

Dolman, dołman, dołoman, huzarka (węg. "dolmány") – wywodzący się z Turcji narodowy strój węgierski.
W Turcji był to jedwabny lub sukienny ubiór męski z obcisłymi rękawami. Zakładano na niego futro. Stał się ubiorem janczarów i był popularny wśród oficerów tatarskich. W języku tureckim "dołama" znaczy 'owijanie'.
Na Węgrzech była to dopasowana, długa za kolana, kurtka z sukna lub aksamitu. Zdobiono ją szamerunkiem na piersiach, u dołu i na rękawach. Używana była od XV wieku. Stopniowo ulegała skracaniu. Stała się strojem węgierskich huzarów, a w XVIII wieku była popularnym uniformem wojskowym również w innych państwach, m.in. w Polsce. Huzarzy zakładali na nią mentyk. W Polsce dolman nazywano huzarką.

</doc>
<doc id="181798" url="https://pl.wikipedia.org/wiki?curid=181798" title="Język chwarszyjski">
Język chwarszyjski

Język chwarszyjski (nazwa własna "Kedaes hikwa") – jeden z niewielkich języków kaukaskich, używany przez maks. 500 osób w południowym Dagestanie. Język chwarszyjski należy do języków didojskich w zespole awaro-didojskim, tworzącym podgrupę wśród języków dagestańskich w grupie północno-wschodniej (nachsko-dagestańskiej) języków kaukaskich.
Dane mówiące o liczbie osób posługujących się tym językiem nie są zbyt dokładne, ponieważ w dużej mierze opierały się na szacunkach. Według statystyk w 1926 r. języka tego używało 1019 osób. W późniejszym czasie użytkownicy chwarszyjskiego uznawani byli za odłam Awarów i tak też zapisywani podczas kolejnych spisów powszechnych. Szacunki z roku 1958 podawały liczbę 1800 użytkowników języka, dane, za rok 1967 donosiły o ponad 1 tys., natomiast według spisu powszechnego, przeprowadzonego na terenie Federacji Rosyjskiej w 2000 r. liczba osób posługujących się tym językiem wynosi zaledwie 128 osób, w tym tylko 107 w Dagestanie. Tak niską liczbę użytkowników chwarszyjskiego tłumaczy się tym, iż przypuszczalnie większość Chwarszów podała podczas spisu narodowość awarską.
Językiem chwarszyjskim posługuje się ludność we wsi Chwarszi w południowodagestańskim okręgu cumadyjskim. Od nazwy tej wsi pochodzi też nazwa języka.
Język chwarszyjski nie wykształcił piśmiennictwa. Jest używany wyłącznie w sytuacjach nieformalnych, w domu, wśród przyjaciół. W charakterze języka literackiego używany jest język awarski, jako największy język literacki Dagestanu. Wśród ludności rozpowszechniony jest także rosyjski, jako język urzędowy Federacji Rosyjskiej.
Chwarszyjski jest językiem ergatywnym. Ze względu na historię tego języka widoczne są wpływy języka awarskiego, tureckiego, arabskiego, gruzińskiego oraz rosyjskiego.
Ze względu na niewielką liczbę użytkowników języka, a także z powodu obniżania się prestiżu języka wśród jego użytkowników, uważa się, iż grozi mu wymarcie w ciągu najbliższych kilkudziesięciu lat.

</doc>
<doc id="181799" url="https://pl.wikipedia.org/wiki?curid=181799" title="Karabinek Typ 63">
Karabinek Typ 63

 
Typ 63 (często określany również jako "Typ 68") – chiński karabinek automatyczny powstały poprzez połączenie konstrukcji karabinka samopowtarzalnego Typ 56 (licencyjna wersja SKS), oraz karabinka automatycznego o tej samej nazwie – Typ 56 (licencyjna wersja AK).
Historia.
W latach 50 XX wieku w Chińskiej Republice Ludowej rozpoczęto produkcję wielu typów radzieckiej broni strzeleckiej, jednak po pogorszeniu się stosunków pomiędzy tymi państwami, Chińczycy postanowili kontynuować dalszy rozwój broni własnymi siłami.
Na początku lat 60 XX wieku postanowiono skonstruować nowy karabinek automatyczny mający łączyć cechy dwóch konstrukcji:
Założenia konstrukcyjne zakładały stworzenie broni mogącej prowadzić ogień ciągły jak karabinki AK, jednocześnie zapewniając wyższą celność jak karabinki SKS. Nowa broń analogicznie jak w SKS miała także zostać wyposażona w zatrzask zatrzymujący zamek w tylnym położeniu po wystrzeleniu ostatniego naboju.
Pracami nad nową konstrukcją kierował Tang Wenlie, łącząc w niej zarówno rozwiązania stosowane w AK jak i SKS. W 1963 roku rozpoczęto produkcję nowego karabinka pod nazwą Typ 63, który w pierwszej kolejności miał zastąpić licencyjne SKS a następnie AK. Rozpoczęcie masowej produkcji Typ 63 zbiegło się jednak w czasie z rozpoczęciem Rewolucji Kulturalnej, co sprawiło, że wyprodukowane egzemplarze były wyjątkowo niskiej jakości. Typ 63 okazał się zawodny i niecelny. Pod koniec lat 70 próbowano jeszcze opracować jego zmodernizowaną wersję (Typ 68), ale w 1969 roku podjęto decyzję o zakończeniu produkcji. Do tego czasu wyprodukowano ponad milion egzemplarzy Typ 63.
Karabinek Typ 63 wycofano z uzbrojenia armii chińskiej w 1978 roku. Zmagazynowane egzemplarze zostały prawdopodobnie wyeksportowane 
Opis konstrukcji.
Karabinek Typ 63 jest indywidualną bronią samoczynno-samopowtarzalną. Zasada działania oparta o wykorzystanie energii gazów prochowych odprowadzanych przez boczny otwór lufy (krótki ruch tłoka gazowego). Ryglowanie przez obrót zamka. Po wystrzeleniu ostatniego naboju zamek zatrzymuje się w tylnym położeniu. Mechanizm spustowy umożliwia strzelanie ogniem pojedynczym i seriami. Przełącznik rodzaju ognia, pełniący także rolę bezpiecznika umieszczony przed kabłąkiem spustowym. Zasilanie z dwurzędowych magazynków łukowych o pojemności 15 lub 20 naboi (po usunięciu urządzenia zatrzymującego zamek w tylnym położeniu można używać 30 nabojowych magazynków AK). Otwarte przyrządy celownicze składają się z muszki i celownika krzywkowego (ze szczerbiną). Mechanizmy karabinka osadzone w długim drewnianym łożu połączonym ze stałą kolbą. Broń nie posiada oddzielnego chwytu pistoletowego. Pod lufą zamocowany składany bagnet.

</doc>
<doc id="181800" url="https://pl.wikipedia.org/wiki?curid=181800" title="Sherwood (trylogia)">
Sherwood (trylogia)

Sherwood – powieściowa trylogia fantasy autorstwa Tomasza Pacyńskiego, na motywach legendy o Robin Hoodzie, inspirowana m.in. serialem "Robin z Sherwood". Składają się na nią powieści "Sherwood", "Maskarada" oraz "Wrota światów". Pierwszy tom nominowany do nagrody Zajdla w 2001 roku.
Ze względów objętościowych ostatnia część trylogii miała się ukazać w dwóch tomach, o tytułach "Zła piosenka" oraz "Garść popiołu". Drugi z nich nie został jednak wydany ze względu na nagłą śmierć autora w maju 2005.
Fabuła.
Akcja trylogii dzieje się na początku XIII wieku, około dwudziestu lat po śmierci Robin Hooda.

</doc>
<doc id="181801" url="https://pl.wikipedia.org/wiki?curid=181801" title="Janczar">
Janczar

Wyraz zapożyczony z węgierskiego ("jancsár"), z tureckiego – "yeniçeri" = nowe wojsko:
Zobacz też:

</doc>
<doc id="181802" url="https://pl.wikipedia.org/wiki?curid=181802" title="Dagomba">
Dagomba



</doc>
<doc id="181805" url="https://pl.wikipedia.org/wiki?curid=181805" title="Dagomba (państwo)">
Dagomba (państwo)

Dagomba – państwo plemienne w Afryce Zachodniej.
Królestwo Dagomba powstało w XV wieku na terenie obecnej Ghany. W XVIII–XIX wieku znalazło się pod zwierzchnictwem państwa Aszantów, któremu płaciło daninę w niewolnikach. W 1896 roku królestwo zostało zajęte przez Wielką Brytanię, jednak Anglicy nie usuwali lokalnych władców, dzięki czemu władza królewska oficjalnie przetrwała do czasów współczesnych. Od 1957 roku Dagomba znajduje się na terenie niepodległej Ghany, jednak podobnie jak i inne lokalne królestwa plemienne (np. Mamprusi) posiada pewną autonomię, podporządkowując się jedynie rządowi federalnemu w Akrze. W ostatnim czasie region Dagomba jest bardzo niestabilny: w 2002 roku podczas rozruchów zabity został władca Yakubu II, następcę wybrano dopiero w roku 2006.

</doc>
<doc id="181808" url="https://pl.wikipedia.org/wiki?curid=181808" title="Dagomba (lud)">
Dagomba (lud)

Dagomba – grupa etniczna w Afryce Zachodniej, zamieszkująca głównie dorzecze Białej Wolty i Oti w północnej Ghanie. Liczy ponad 1,2 mln osób (2017). Posługuje się językiem dagbani z podgrupy językowej gur. Wyznaje islam z zachowanymi elementami animizmu. Podstawą organizacji społecznej Dagomba są rody patriarchalne i wielkie rodziny. Zajmują się głównie uprawą roślin, hodowlą i rzemiosłem.

</doc>
<doc id="181809" url="https://pl.wikipedia.org/wiki?curid=181809" title="Live Monsters">
Live Monsters



</doc>
<doc id="181812" url="https://pl.wikipedia.org/wiki?curid=181812" title="Daniel Schultz">
Daniel Schultz

Jerzy Daniel Schultz, "Daniel Schultz młodszy" (ur. 1615 w Gdańsku, zm. 1683 tamże) – malarz barokowy uznawany za jednego z najwybitniejszych artystów aktywnych w Rzeczypospolitej Obojga Narodów w XVII wieku.
Malarz nadworny Jana II Kazimierza, Michała Korybuta Wiśniowieckiego oraz Jana III Sobieskiego.
Życiorys.
Pochodził z rodziny artystów. Przez pięć lat uczył się u swego wuja Daniela Schultza starszego. Od 1646 podróżował po Niderlandach, gdzie studiował. Do Polski powrócił około 1649 roku i wkrótce został portrecistą króla Jana Kazimierza.
Był nadwornym malarzem Jana II Kazimierza, Michała Korybuta Wiśniowieckiego, oraz Jana III Sobieskiego. Podczas panowania Michała Korybuta posiadał swoją pracownię na Zamku Królewskim w Warszawie i w Pałacu Wilanowskim
Malował realistyczne portrety królewskie i magnackie oraz obrazy religijne i animalistyczne.

</doc>
<doc id="181814" url="https://pl.wikipedia.org/wiki?curid=181814" title="Polska Ludowa (pismo PLAN)">
Polska Ludowa (pismo PLAN)

„Polska Ludowa” – jedno z pierwszych pism konspiracyjnych wydanych w czasie okupacji niemieckiej (1939–1945), wydawane przez Polską Ludową Akcję Niepodległościową; wydano tylko jeden numer pisma. 
Pierwszy numer „Polski Ludowej” wydano 6 stycznia 1940 w nakładzie 1500 egzemplarzy. 
W skład redakcji wchodzili: 
W wydaniu drugiego, przygotowywanego już numeru, przeszkodziły aresztowania członków organizacji.

</doc>
<doc id="181816" url="https://pl.wikipedia.org/wiki?curid=181816" title="Endoderma (botanika)">
Endoderma (botanika)

Endoderma, śródskórnia – tkanka pochodzenia miękiszowego, najbardziej wewnętrzna warstwa kory pierwotnej, otaczająca walec osiowy. W łodydze występuje najczęściej jako tzw. pochwa skrobiowa, natomiast w korzeniu pełni funkcję ochronną dla walca osiowego. 
Budowa i funkcje.
Komórki endodermy mają liczne plazmodesmy w ścianach peryklinalnych, zwłaszcza w wewnętrznej. Natomiast w ścianach antyklinalnych w pierwszym stadium rozwoju endodermy w strefie włośnikowej korzeni, w ścianach komórkowych występują tzw. pasemka Caspary'ego. Pasemka te powodują wybiórczość endodermy i regulują przepływ wody do walca osiowego, uniemożliwiając jej dalszy transport apoplastem. W endodermie woda i rozpuszczone w niej sole mineralne przechodzą do cytoplazmy, czyli do symplastu, a następnie znowu do apoplastu po wewnętrznej stronie komórek z pasemkami Caspary'ego.
Powyżej strefy włośnikowej na powierzchni ściany pierwotnej komórek endodermy odkłada się suberyna, przez którą początkowo nadal przechodzą plazmodesmy. Jest to drugie stadium rozwoju endodermy i jednocześnie ostatnie u paprotników, a także u nagonasiennych i dwuliściennych, gdzie endoderma może pełnić przejściowo funkcję okrywającą, po obumarciu kory pierwotnej, a przed powstaniem perydermy.
W starszych korzeniach u roślin jednoliściennych zgrubiałe są całe ściany antyklinalne i wewnętrzne. Ze względu na charakterystyczny kształt przekroju, komórki te nazywane są U-kształtnymi. korkowacenie i drewnienie powodują stopniowe obumieranie komórek. Między komórkami U-kształtnymi znajdują się komórki cienkościenne, funkcjonujące jako tzw. komórki przepustowe. Są one położone na zewnątrz od pasm ksylemu w walcu osiowym, co umożliwia przepływanie wody do naczyń. Natomiast martwe komórki U-kształtne całkowicie izolują korę pierwotną od pasm floemu, co chroni tę tkankę przed wnikaniem patogenów.
W łodygach roślin jednoliściennych brak endodermy. 
U dwuliściennych w młodych łodygach endoderma występuje w postaci tzw. pochwy skrobiowej - warstwy komórek, zawierających duże ziarna skrobi. Po zakończeniu wzrostu pochwa skrobiowa może zaniknąć. Typowa endoderma z pasemkami Caspary'ego występuje tylko w podziemnych i przyziemnych, etiolowanych częściach łodyg.
W łodydze widliczki komórki endodermy wokół każdej merysteli, otoczone pasemkami Caspary'ego, stopniowo rozklejają się i rozsuwają stopniowo, w miarę wzrostu łodygi. Komórki rosną w kierunku radialnym, czasem dzieląc się stycznie, i tworzą tzw. "trabekule endodermalne", rzadko rozmieszczone wokół każdej merysteli. U skrzypów endoderma jest wyraźna - albo otacza walec osiowy (np. skrzyp polny), albo oddzielnie każdą wiązkę przewodzącą (np. skrzyp bagienny). 
W liściach paprotników i roślin nasiennych endoderma z pasemkami Caspary'ego może tworzyć pochwę, otaczającą wiązki przewodzące.

</doc>
<doc id="181817" url="https://pl.wikipedia.org/wiki?curid=181817" title="I Need You">
I Need You



</doc>
<doc id="181818" url="https://pl.wikipedia.org/wiki?curid=181818" title="Peter Eisenman">
Peter Eisenman

Peter Eisenman (ur. 11 sierpnia 1932 w Newark, New Jersey) jest jednym z czołowych przedstawicieli dekonstruktywizmu w amerykańskiej architekturze.
W latach 60. XX w. wraz z Johnem Hejdukiem, Michaelem Gravesem, Charlesem Gwathmey i Richardem Meierem był członkiem grupy twórczej "New York Five", inspirującej się dziełami Le Corbusiera. Stopniowo wytworzył własne idee - teorie architektoniczne Eisenmana mówią o wyzwoleniu i niezależności samej dyscypliny, a jego prace są kontynuacją prób wyzwolenia formy od sensu (treści) projektowanej przestrzeni. W swoich koncepcjach inspiruje się teoriami Jacques'a Derridy. Zrealizowane budynki Eisenmana spotykają jednak się z ostrą krytyką, także samych użytkowników, ze względu na ich znaczne niedostatki funkcjonalne.
Jest autorem między innymi pomnika ofiar Holocaustu w Berlinie.

</doc>
<doc id="181824" url="https://pl.wikipedia.org/wiki?curid=181824" title="Spółgłoska faryngalna">
Spółgłoska faryngalna

Spółgłoski faryngalne (spółgłoski gardłowe) – spółgłoski szczelinowe artykułowane poprzez silne cofnięcie nasady języka, tak że powstaje szczelina między nagłośnią a tylną ścianką jamy gardłowej. Występują w językach semickich (np. w arabskim i sefardyjskiej wymowie języka hebrajskiego), północnokaukaskich i niektórych językach indiańskich (zwłaszcza salisz i wakaskich). Zgodnie z teorią laryngalną język praindoeuropejski mógł również zawierać spółgłoski faryngalne.
Zapis.
W Międzynarodowym Alfabecie Fonetycznym bezdźwięczną spółgłoskę faryngalną oznaczamy przez , a dźwięczną przez .
W alfabecie hebrajskim występują litery "heth" (ח) - w wymowie sefardyjskiej spółgłoska bezdźwięczna i "`ajin" (ע) - spółgłoska dźwięczna. W wymowie aszkenazyjskiej (używana m.in. przez polskich Żydów) heth brzmi jak [χ], a `ajin jest nieme. 
W alfabecie arabskim występują również dwie litery: haa (ﺡ), wymawiane [], i `ajn (ع), wymawiane []. W niektórych dialektach języka arabskiego głoski te są zastępowane przez spółgłoski nagłośniowe.

</doc>
<doc id="181826" url="https://pl.wikipedia.org/wiki?curid=181826" title="Wybory prezydenckie we Francji w 2002 roku">
Wybory prezydenckie we Francji w 2002 roku

Wybory prezydenckie we Francji w 2002 roku odbyły się w dwóch turach 21 kwietnia i 5 maja 2002. Wybory wygrał ubiegający się o reelekcję prezydent Jacques Chirac, który w drugiej turze pokonał Jeana-Marie Le Pena, przewodniczącego Frontu Narodowego, otrzymując 82,21% głosów.
W pierwszej turze udział wzięło 16 kandydatów, z których żaden nie przekroczył progu 20% głosów. Wygrał ją Jacques Chirac (19,88%). Drugie miejsce zajął Jean-Marie Le Pen (16,86%), który wyprzedził socjalistycznego premiera Lionela Jospina (16,18%). Sukces przywódcy Frontu Narodowego spotkał się z wielotysięcznymi protestami ulicznymi w okresie między turami – w samym Paryżu 1 maja 2002 demonstrowało około pół miliona osób. Wyniki pierwszej tury skłoniły też francuską centroprawicę do integracji – 23 kwietnia 2002 pod auspicjami prezydenta powstała Unia na rzecz Większości Prezydenckiej.

</doc>
<doc id="181827" url="https://pl.wikipedia.org/wiki?curid=181827" title="Międzynarodowy numer rachunku bankowego">
Międzynarodowy numer rachunku bankowego

Międzynarodowy numer rachunku bankowego () – międzynarodowy standard służący do identyfikowania rachunków płatniczych.
Standard został utworzony przez Europejski Komitet Standardów Bankowych (), po czym przyjęto go jako ISO 13616. Międzynarodowy numer rachunku bankowego składa się z dwuliterowego kodu kraju ISO 3166-1, po którym następują dwie cyfry sprawdzające (suma kontrolna), oraz do trzydziestu znaków alfanumerycznych (liter lub cyfr), które zawierają numer rozliczeniowy i numer rachunku, określanych razem jako BBAN ( – podstawowy numer rachunku bankowego). Decyzja o długości tego bloku należy do poszczególnych krajów, z tym, że dany kraj musi posiadać jedną, określoną długość. W BBAN musi się zawierać unikatowy kod identyfikujący bank, o określonej długości i określonym miejscu, w którym się on rozpoczyna. Jego pozycja i długość również zależy od danego kraju.
W transakcjach elektronicznych kod IBAN powinien być przechowywany w jednym ciągu, bez spacji, jednakże w przypadku dokumentów na papierze powinien być zapisywany w grupach po cztery znaki, przy czym ostatnia grupa może mieć ich mniejszą liczbę (ze względu na różną liczbę znaków w poszczególnych państwach).
Kod IBAN został utworzony, by wspomóc obsługę płatności w Unii Europejskiej. Klienci, zwłaszcza osoby fizyczne oraz małe i średnie przedsiębiorstwa, często napotykają na problemy związane z różnymi standardami bankowości na świecie. Podanie numeru konta odbiorcy w formacie IBAN oraz kodu BIC banku jest obowiązkowe podczas wysyłania poleceń przelewu typu SEPA (w euro do państw Europejskiego Obszaru Gospodarczego oraz Islandii, Norwegii i Szwajcarii).
Kraje IBAN (stan na czerwiec 2021).
Lista krajów i terytoriów zależnych, w których banki stosują numerację rachunków w standardzie IBAN. 
W kolumnie "Długość" podano liczbę znaków, z których składa się cały IBAN (wraz z kodem kraju), nie wliczając w to odstępów rozdzielających bloki znaków. Oznaczenia w kolumnie "Format": "N" – cyfra, "A" – litera, "X" – znak (litera lub cyfra).
Przykłady.
kk = suma kontrolna; B = kod banku; C = numer konta
Sprawdzanie i wyliczanie cyfr kontrolnych.
Algorytm sprawdzania cyfr kontrolnych:
Program w języku Python sprawdzający poprawność numeru IBAN, podanego jako pierwszy argument (dla kodów polskich i niemieckich sprawdza długość kodu):
import sys
_lengths = { 'pl': 28, 'de': 22 } # tu można rozszerzyć o pozostałe kraje
def _norm_char(c):
 if c.isalpha():
 return str(ord(c.lower()) - ord('a') + 10)
 else:
 return c
def check_iban(num):
 if not num.isalnum():
 return False, 'Numer może zawierać tylko znaki alfanumeryczne.'
 prefix = num[:2].lower()
 if not prefix.isalpha():
 return False, 'Numer nie zaczyna się od kodu kraju.'
 expected_length = _lengths.get(prefix)
 l = len(num)
 # dla nieobsługiwanych krajów nie sprawdzamy długości
 if (expected_length is not None) and (l != expected_length):
 return False, 'Nieprawidłowa długość kodu ({} znak{} zamiast {}).'.format(len(num), (" if l == 1 else 'i' if (1 &lt; l % 10 &lt; 5) and not (10 &lt; l % 100 &lt; 20) else 'ów'), expected_length)
 i = int(".join(_norm_char(j) for j in num[4:] + num[:4]))
 if i % 97 != 1:
 return False, 'Nieprawidłowa suma kontrolna.'
 return True, None
num = sys.argv[1]
ok, msg = check_iban(num)
if ok:
 print('Numer {} jest poprawnym numerem IBAN.'.format(num))
else:
 print('Numer {} jest błędny. {}'.format(num, msg))
Funkcja w języku PL/SQL sprawdzająca poprawność cyfr kontrolnych dla polskiego numeru konta.
create or replace
FUNCTION udf_WyliczNRB(
 v_bban IN VARCHAR2)
RETURN VARCHAR2
AS
 in_v_bban VARCHAR2(100);
BEGIN
 in_v_bban := v_bban;
 in_v_bban := replace(REPLACE(in_v_bban, ' '), '-'); -- usunięcie spacji i myślników
 IF LENGTH(in_v_bban) &lt;&gt; 28 THEN
 RETURN 'Nieprawidłowy nr rachunku - zła długość';
 END IF;
 IF regexp_like(in_v_bban, '[A-Z]{2}\d{26}') THEN -- sprawdzenie formatu podanego numeru IBAN
 IF mod(to_number(
 substr(in_v_bban, 5, 24) || 
 ascii(substr(in_v_bban, 1, 1)) - 55 ||
 ascii(substr(in_v_bban, 2, 1)) - 55 ||
 substr(in_v_bban, 3, 2)), 97) = 1 then
 RETURN 'Cyfry kontrolne są poprawne';
 else
 RETURN 'Błędne cyfry kontrolne';
 end if;
 else
 RETURN 'Nieprawidłowy nr rachunku - zły format';
 END IF;
END;
Algorytm wyliczania cyfr kontrolnych:
Funkcja w języku C# wyliczająca cyfry kontrolne dla polskiego numeru konta, podanego jako argument:
 public static string WyliczNRB(string bban) {
 if (string.IsNullOrEmpty(bban))
 throw new ArgumentException("Nie podano numeru rachunku.");
 bban = bban.Replace(" ", null); // usunięcie ewentualnych spacji
 if (!Regex.IsMatch(bban, @"^\d{24}$"))
 throw new ArgumentException("Podany numer rachunku jest nieprawidłowy.");
 string nr2 = bban + "252100"; // A=10, B=11, ..., L=21, ..., P=25 oraz 2 zera
 int modulo = 0;
 foreach (char znak in nr2) 
 modulo = (10 * modulo + int.Parse(znak.ToString())) % 97;
 modulo = 98 - modulo;
 // zwrócenie w postaci czytelnej dla człowieka
 return string.Format("{0:00} {1}", modulo, string.Join(" ",
 Regex.Split(bban, "(...)(...)(...)(...)(...)(...)")).Trim());
Funkcja w języku Transact-SQL wyliczająca cyfry kontrolne dla polskiego numeru konta, podanego jako argument:
 CREATE FUNCTION dbo.udf_WyliczNRB (@bban VARCHAR(32)) RETURNS VARCHAR(26) AS
 BEGIN
 SET @bban = REPLACE(@bban, ' ', ") -- usuniecie ewentualnych spacji
 IF LEN(@bban) &lt;&gt; 24 RETURN 'Nieprawidlowy nr rachunku'
 IF PATINDEX('%[^0123456789]%', @bban) &lt;&gt; 0 RETURN 'Nieprawidlowy nr rachunku'
 DECLARE @bban2 DECIMAL(32,0)
 SET @bban2 = CAST(@bban AS DECIMAL(32,0))*1000000 + 252100
 RETURN right('00'+ CAST(98 - (@bban2 - FLOOR(@bban2 / 97)*97) AS VARCHAR(2)),2) + @bban
 END
i sposób skorzystania z niej:
 SELECT dbo.udf_WyliczNRB('114020040000123456789012');
 20114020040000123456789012

</doc>
<doc id="181829" url="https://pl.wikipedia.org/wiki?curid=181829" title="Przebudzenie Ziemi">
Przebudzenie Ziemi



</doc>
<doc id="181830" url="https://pl.wikipedia.org/wiki?curid=181830" title="Wybory prezydenckie we Francji w 1995 roku">
Wybory prezydenckie we Francji w 1995 roku

Wybory prezydenckie odbyły się na terytorium Francji, Gujany Francuskiej i innych zamorskich terytoriów francuskich w dwóch turach. Do drugiej tury przeszli lider Rassemblement pour la République Jacques Chirac oraz lider Parti Socialiste Lionel Jospin. Ostatecznie, w drugiej turze wygrał Jacques Chirac, uzyskując 52.6% wszystkich głosów.
I tura wyborów.
W wyborach wystartowało 9 kandydatów. Pierwsza tura odbyła się 23 kwietnia 1995.
II tura wyborów.
Odbyła się 7 maja 1995 roku, przeszli do niej Jacques Chirac oraz Lionel Jospin.

</doc>
<doc id="181836" url="https://pl.wikipedia.org/wiki?curid=181836" title="Jan Gerson">
Jan Gerson

Jan (Jean) Charlier de Gerson (ur. 14 grudnia 1363 w położonej w Szampanii wiosce Gerson (biskupstwo Reims), zm. 12 lipca 1429) – francuski wykładowca, reformator i poeta, pełnił funkcję kanclerza uniwersytetu paryskiego. Istotną rolę odegrał podczas soborów ekumenicznych w Pizie i Konstancji.
Jego rodzice Arnulf Charlier i Elżbieta de la Chardeniêre (druga "święta Monika") 
byli pobożnymi wieśniakami, a siedmioro ze swoich dwunastu dzieci, cztery córki i trzech synów, poświęcili życiu religijnemu. Młody Gerson został wysłany w wieku czternastu lat do Paryża na sławne Kolegium Nawarry. Po pięcioletnich studiach otrzymał tytuł licencjata sztuk i rozpoczął studia teologiczne pod kierunkiem dwóch sławnych nauczycieli Gilles'a Deschampsa (Aegidius Campensis) oraz Pierre'a d'Ailly ("Petrus de Alliaco") rektora Kolegium Nawarry, kanclerza uniwersytetu a później biskupa Le Puy-en-Velay, arcybiskupa Cambrai i kardynała. Pierre d'Ailly pozostał jego dozgonnym przyjacielem a w późniejszym wieku uczeń najwidoczniej stał się nauczycielem (zobacz wstęp do "Liber de vita Spir. Animae").
Gerson i wielka schizma zachodnia.
Głównym osiągnięciem Gersona było to, co zrobił dla zakończenia wielkiej schizmy zachodniej. Grzegorz XI zmarł w 1378 r., ledwie rok po tym, jak Gerson poszedł do kolegium Nawarry, i od jego śmierci Kościół miał dwóch papieży, co dla średniowiecznego umysłu oznaczało dwa kościoły i podzielonego Chrystusa. Za schizmę odpowiadała w dużej mierze Francja. Papieże byli pod francuskimi wpływami tak długo, że posiadanie własnego papieża stało się dla Francji niemal oczywistością. Pobożni Francuzi czuli się odpowiedzialni za skandale związane ze schizmą. Stąd melancholijna pobożność Gersona, Pierre'a d'Ailly oraz ich towarzyszy, i energia, z jaką walczyli, aby zakończyć schizmę. W czasie życia Klemensa VII, Uniwersytet Paryski wielokrotnie odbywał dysputy na temat stanu chrześcijaństwa. Wnioski przedstawiały się następująco: schizma może zakończyć się na dwa sposoby: przez ustąpienie, jeżeli obaj papieże bezwarunkowo zrzekliby się tiary, oraz przez arbitraż powszechnego soboru. Gdy zmarł Klemens, król Francji naciskany przez uniwersytet usiłował nie dopuścić do wyboru nowego papieża. Kardynałowie najpierw dokonali wyboru, a dopiero potem przeczytali królewski list. W nowych wyborach zarówno w Rzymie, jak i w Awinionie wpływ Paryża był tak silny, że obydwaj papieże przysięgli zrzec się stanowiska, jeżeli tylko rywal zrobi to samo.
W tym samym czasie w 1395 stany Francji i francuski kler przyswoiły sobie program uniwersytetu: cesja lub sobór powszechny. Ruch rósł w siłę. W 1398 większość kardynałów i koronowanych głów Europy zgodziła się na przeprowadzenie planu. Podczas tego okresu Gerson z niespożytymi siłami pracował – atmosfera powszechnego oczekiwania, nadziei i strachu jest odzwierciedlona w jego wielu pamfletach. Na początku istniała nadzieja, że strony zgodzą się na cesję. Lecz wkrótce zachowanie papieży sprawiło, że Europa straciła cierpliwość i wzrosła chęć zwołania powszechnego soboru (patrz De concilio generali unius obedentiae) Ostatecznie sobór został zwołany do Pizy.
Najważniejszymi z nauk soboru były: "Trilogus in materia scismatis (ii.83)" oraz "De unitate Ecclesiae (ii 113)", w których, podążając za Pierre'em d'Ailly, Gerson udowadnia, że idealna jedność Kościoła, bazująca na Chrystusie, a zniszczona przez papieży, może zostać przywrócona wyłącznie przez sobór powszechny, najwyższy i pełny w prawach, choć nie zwołany przez papieża. Sobór odwołał obydwu antypapieży i powołał na namiestnika św. Piotra Aleksandra V. Gerson został wybrany, aby wygłosić do nowego papieża mowę o jego obowiązkach. Zrobił to w swoim "Sermo coram Alexandro Papa in die ascencionis in concilio Pisano (ii 131)." Wszystkie nadzieje na reformy zostały jednakże ochłodzone w trakcie panowania nowego papieża, który, jako franciszkanin, hołubił swój zakon ponad wszelką miarę. Wydał bullę, wedle której kler parafialny i uniwersytety zostały zdane na łaskę i niełaskę mendykantów. Na uniwersytecie paryskim narastał bunt, wiedziony przez jego kanclerza, który napisał stanowczy pamflet: "Censura professoru in theologia circa izullam Alexandri V (ii. 442)."
Papież umarł wkrótce potem, a jeden z najbardziej rozwiązłych ludzi tych czasów, Jan XXIII (Baldassare Cossa) został wybrany jego następcą. Sobór w Pizie nie przyniósł pokoju, dodał tylko trzeciego papieża. Pierre d'Ailly narzekał na sobory powszechne (zob. jego "De difficultate reformationis in concilio universali" ale Gerson kontynuował walkę. Ożywiała go kolejna sprawa – waśnie pomiędzy domami Orleanu i Burgundii, które długo pustoszyły Francję. Książę Orleanu został zdradziecko zamordowany przez zwolenników księcia Burgundii, a teolog Jean Petit (1360-1411) publicznie i niedwuznacznie usprawiedliwił ten czyn. Jego usprawiedliwienia morderstwa – "osiem prawd", jak je nazwał, zostały głównie za sprawą Gersona potępione przez uniwersytet paryski, arcybiskupa i wielkiego inkwizytora. Książka Petita została publicznie spalona przed katedrą Notre Dame. Gerson pragnął, aby sobór potwierdził ten wyrok. Jak zwykle, podjął w tym celu wielkie wysiłki – w serii traktatów stwierdzał, że sobór powszechny może odwołać papieża, wysuwał oskarżenia pod adresem panujących papieży, powtarzał oskarżenia przeciwko Petitowi, i ukazywał grzech schizmy – podsumowując, robił wszystko, aby pokazać opinii publicznej zło w Kościele i sposoby jego naprawy.
Jego wysiłki były wspierane przez cesarza Zygmunta i rezultatem był sobór w Konstancji. Autorytet Gersona podczas soboru był wielki – był tym, który podyktował Janowi XXIII akt złożenia urzędu, miał też przewodnią rolę podczas procesu przeciwko Janowi Husowi. Wielu biografów Gersona ma problem z pogodzeniem jego udziału w procesie z jego sceptycznym nastawieniem wobec idei najwyższej władzy papieża. Bierze się to głównie z niezrozumienia pozycji Gersona, a częściowo z omyłkowego przypisywania mu traktatu "De modis uniendi ac reformandi Ecclesiam in concilio universali". Wszystkie stanowcze sformułowania Gersona dotyczące supremacji soboru dotyczą wyłącznie sytuacji wyjątkowych, takich jak schizma. Z pewnością trudno go nazwać reformatorem, Husa nienawidził z całą nienawiścią, jaką człowiek głęboko zakorzeniony w tradycji darzy reformatora. Trzy traktaty: "De necessitate reformationis Ecclesiae, De modis uniendi ac reformandi Ecclesiam", i "De difficultate reformationis in concilio universali", długo przypisywane Gersonowi, zostały wedle nowszych badań uznane za dzieła opata Andreasa z Randuf lub z większym prawdopodobieństwem Dietricha z Nieheim.
Sobór w Konstancji, który udowodnił sławę Gersona, pod koniec stał się przyczyną jego upadku. Stał się oskarżycielem w procesie Jeana Petita, a sobór, onieśmielony przez księcia Burgundii, nie zaakceptował wyroku wydanego przez uniwersytet i arcybiskupa Paryża. Usprawiedliwienie mordu autorstwa Petita zostało uznane wyłącznie za opinię etyczną i filozoficzną, nie wywodzącą się z wiary i niebędącą herezją. Gerson nie ośmielił się na powrót do Francji, gdzie z powodu kryzysu królestwa urósł w siłę książę Burgundii. Pozostał w Konstancji, a potem w Rattenbergu, gdzie napisał swą słynną książkę "De consolatione theologiae". U schyłku życia przeniósł się do Lyonu. Po śmierci został uznany przez Kościół za błogosławionego.

</doc>
<doc id="181838" url="https://pl.wikipedia.org/wiki?curid=181838" title="Krzysztof Ostrowski (artysta)">
Krzysztof Ostrowski (artysta)

Krzysztof Ostrowski (ur. 5 stycznia 1976 w Szczecinie) – polski wokalista, reżyser teledysków, grafik i autor komiksów. Lider zespołu Cool Kids of Death.
Absolwent ASP w Łodzi, rysownik komiksów, animator. Wokalista zespołu Cool Kids of Death. Jest autorem takich komiksów jak: „Plastelina”, „Nadzwyczajni. Pantofel panny Hofmokl” (do scenariusza Dennisa Wojdy), „Meandry języka polskiego”, „Więzy krwi” oraz wydanego w 2010 r. na zamówienie Ministerstwa Spraw Zagranicznych kontrowersyjnego komiksu w ramach antologii „Chopin New Romantic”, wycofanej z dystrybucji z powodu wulgarnego języka. Jest też autorem okładki „Wojny polsko-ruskiej pod flagą biało-czerwoną” Doroty Masłowskiej, okładek płyt Cool Kids of Death, Budynia czy Lao Che oraz twórcą wideoklipów (m.in. Cool Kids of Death, Jamal, T.Love, Pustki, Kielich, Muchy, Tomek Makowiecki Smolika i Marcina Rozynka).

</doc>
<doc id="181839" url="https://pl.wikipedia.org/wiki?curid=181839" title="Karabinek Typ 81">
Karabinek Typ 81

Typ 81 – chiński karabinek automatyczny będący modyfikacją karabinka SKS. Wraz z tak samo oznaczonym erkaemem wchodzi w skład systemu broni QBZ-81.
Historia konstrukcji.
W latach 70. XX wieku w Chinach Ludowych rozpoczęto prace nad nowym małokalibrowym nabojem pośrednim. Wraz z nowym nabojem planowano wprowadzić nowy karabinek. Przedłużające się prace sprawiły, że jako rozwiązanie tymczasowe postanowiono przyjąć do uzbrojenia nowy karabinek automatyczny zasilany starą amunicją Typ 56 (7,62 x 39 mm).
Nowy karabinek miał zastąpić karabinki samopowtarzalne Typ 56 (wersja SKS) i automatyczne Typ 56 i Typ 63. Nowy karabinek miał się stać także podstawą do skonstruowania ręcznego karabinu maszynowego Typ 81 – następcy rkm-u Typ 56 (licencyjna wersja RPD).
Nowy karabinek był udoskonaloną wersją SKS. Karabinek wyposażono w zatrzask zamka (zatrzymujący zamek w tylnym położeniu po wystrzeleniu ostatniego naboju) i nowy mechanizm spustowy. Wydłużono także lufę. Dzięki odpowiedniemu ukształtowaniu końcowego odcinka lufy i wyposażeniu karabinka Typ 81 w regulator gazowy z karabinka można wystrzeliwać granaty nasadkowe.
Po rozpoczęciu produkcji na początku lat 80. Typ 81 stopniowo zastępował starsze typy karabinków. W 1984 roku została skonstruowana wersja kalibru 5,8 x 42 mm (Typ 87).
Karabinek Typ 81 wyparł do końca lat osiemdziesiątych z uzbrojenia pierwszoliniowych karabinki Typ 56. Typ 81 w warunkach bojowych zostały użyte w trakcie chińsko-wietnamskich konfliktów granicznych pod koniec lat osiemdziesiątych.
Obecnie karabinek Typ 81 stanowi podstawowe uzbrojenie żołnierzy chińskich. Niewielkie liczby egzemplarzy tego karabinka zostały wyeksportowane do Pakistanu oraz do Afryki (m.in. Wybrzeże Kości Słoniowej).
Opis konstrukcji.
Karabinek Typ 81 jest indywidualną bronią samoczynno-samopowtarzalną. Zasada działania oparta o wykorzystanie energii gazów prochowych odprowadzanych przez boczny otwór lufy. Ryglowanie przez obrót zamka. Po wystrzeleniu ostatniego naboju zamek zatrzymuje się w tylnym położeniu). Mechanizm spustowy umożliwia strzelanie ogniem pojedynczym i seriami. Przełącznik rodzaju ognia, pełniący także rolę bezpiecznika umieszczony nad chwytem pistoletowym, po lewej stronie broni. Zasilanie z dwurzędowych magazynków łukowych o pojemności 30 naboi. Otwarte przyrządy celownicze składają się z muszki i celownika krzywkowego (ze szczerbiną). Karabinek wyposażony w kolbę stałą (wersja 81-1 składaną). Końcowy odcinek lufy pełni rolę nasadki do miotania granatów nasadkowych.

</doc>
<doc id="181842" url="https://pl.wikipedia.org/wiki?curid=181842" title="Drwęca Nowe Miasto Lubawskie">
Drwęca Nowe Miasto Lubawskie

Drwęca Nowe Miasto Lubawskie – polski klub sportowy, założony w 1919 roku z siedzibą w Nowym Mieście Lubawskim. Obecnie wielosekcyjny. Jego najwyższym osiągnięciem było 18. miejsce w II lidze (obecna I liga) w sezonie 2005/06 w piłce nożnej oraz medale Mistrzostw Polski w lekkoatletyce. Zespół piłki nożnej występuje w klasie okręgowej.
Historia.
Klub powstał w sierpniu 1919, z sekcją piłki nożnej przy Towarzystwie Młodzieży Katolickiej.
Stadion.
Klub rozgrywa swoje mecze na stadionie należącym do Miejskiego Ośrodka Sportu i Rekreacji w Nowym Mieście Lubawskim. Obiekt podobnie, jak siedziba klubu znajduje się przy ul. Jagiellońskiej 20 w Nowym Mieście Lubawskim. Powstał on w latach 30. XX wieku. W latach 70. klub przekazał stadion będący jego własnością na rzecz powstającego wówczas OSiRu. Pojemność trybun od sezonu 2007/08 to 800 miejsc siedzących + 160 w wydzielonym sektorze dla przyjezdnych. Obiekty MOSiR to trzy boiska (główne o wymiarach 101x70 m oraz dwa boiska treningowe) oraz hala i hotel (60 miejsc).
Obecnie Stadion MOSiR w Nowym Mieście Lubawskim nie spełnia wymogów licencyjnych UEFA PZPN i WMZPN aby rozgrywać na nim mecze w ligach takich jak: IV liga, III liga, II liga, I liga, Ekstraklasa.
Sezon po sezonie.
Źródła: "J. Goksiński, Klubowa historia polskiej piłki nożnej do 1970 roku. Tabele.", History of the Polish League, 90minut.pl , Encyklopedia Piłkarska Fuji tom 5,7,11,15,17
Kadra na sezon 2016/17.
Pierwsza drużyna.
Stan na 14 czerwca 2017 r.
 
 
Kadra na sezon 2014/15.
Pierwsza drużyna.
Stan na 14 marca 2015 r.
 

</doc>
<doc id="181843" url="https://pl.wikipedia.org/wiki?curid=181843" title="Las Sherwood">
Las Sherwood



</doc>
<doc id="181844" url="https://pl.wikipedia.org/wiki?curid=181844" title="Scott Carpenter">
Scott Carpenter

Malcolm Scott Carpenter (ur. 1 maja 1925 w Boulder, zm. 10 października 2013 w Denver) – amerykański astronauta, pilot wojskowy, inżynier, komandor porucznik United States Navy.
Życiorys.
Ukończył studia z inżynierii lotniczej na Uniwersytecie Colorado. W 1949 wstąpił do Marynarki Wojennej Stanów Zjednoczonych, a w 1951 ukończył szkolenie jako lotnik morski w Akademii Marynarki Wojennej w Annapolis. Podczas wojny koreańskiej latał w misjach na dwusilnikowych samolotach patrolowych typu Lockheed P-2V Neptune, wyposażonych już w tym czasie w dwa dodatkowe silniki odrzutowe. W 1954 został skierowany do szkoły pilotów doświadczalnych marynarki w bazie lotniczej Patuxent River. Po jej ukończeniu latał jako pilot doświadczalny, a także służył na lotniskowcu USS „Hornet”.
2 kwietnia 1959 NASA wybrała go do pierwszej grupy astronautów, których przewidywano do lotów kosmicznych w ramach programu Mercury. 20 lutego 1962 był dublerem Johna Glenna podczas pierwszego lotu orbitalnego obywatela Stanów Zjednoczonych. W następnym locie orbitalnym początkowo miał uczestniczyć Donald Slayton, jednak na skutek problemów z sercem został wycofany z załogi Mercury 7, a jego miejsce zajął Carpenter. 
Start misji nastąpił 24 maja 1962. Carpenter znajdował się w kapsule o nazwie „Aurora 7”. Podobnie jak w poprzednich lotach statków Mercury wystąpiły problemy z klimatyzacją i w kabinie panowała temperatura wyższa od zakładanej. W czasie lotu astronauta określał usytuowanie kabiny według gwiazd, fotografował Ziemię i obiekty w przestrzeni kosmicznej, badał wpływ nieważkości na działanie swojego organizmu i odbył wiele rozmów z 14 stacjami naziemnymi, znajdującymi się wzdłuż trasy lotu. Ponadto na początku trzeciego okrążenia astronauta zgodnie z zaplanowanym rozkładem zajęć, wydobył z pojemnika i umieścił poza kabiną na 30-metrowej nici kolorowy balon o średnicy 90 cm. Obserwując go, badał opór, jaki stawiała balonowi rozrzedzona atmosfera, sprawdzał zdolność oceny odległości oraz szacował widoczność poszczególnych barw malowania balonu. Podczas lotu na orbicie satelitarnej Carpenter zjadł posiłek, na który złożyły się prasowane owoce – migdały, daktyle i orzechy – oraz czekolada i chleb. Gdy „Aurora 7” po raz trzeci zaczęła zbliżać się od zachodu do wybrzeży Ameryki, rozpoczęto przygotowania do zejścia z orbity. O godzinie 18.17 nadano z Ziemi sygnał „Retrofire” nakazujący uruchomienie rakiet hamujących. Silniki jednak nie zostały uruchomione i „Aurora” zaczęła oddalać się na wschód. Natychmiast polecono Carpenterowi uruchomić je ręcznie, co spowodowało 15-sekundowe opóźnienie. Ponadto, na skutek pewnych niedokładności nawigacyjnych, statek zamiast pod kątem 34 stopni wszedł w atmosferę pod kątem zaledwie 25 stopni. W efekcie wodowanie odbyło się około 400 km dalej niż zaplanowano. Przez 45 minut trwała przerwa w łączności radiowej z astronautą, podczas której nikt na Ziemi nie wiedział, co się z nim stało. Tymczasem Carpenter po szczęśliwym wodowaniu opuścił kapsułę i przeniósł się na tratwę ratunkową. O godzinie 19.20 dostrzeżono go z samolotu i pół godziny później, zrzucono płetwonurków, ale na podjęcie przez helikopter musiał jeszcze czekać półtorej godziny. Po locie wyszły na jaw powody, dla których Carpenter m.in. musiał czekać na „wyłowienie”. Były dowódca ratowniczej służby lotniczej USA gen. Dubose w liście do senatorów poinformował, że samoloty mogły wyratować astronautę o półtorej godziny wcześniej, zanim to zrobiły okręty, rzecz jednak w tym, że dowództwo marynarki nie pozwoliło zabrać Carpentera na pokład samolotu, gdyż US Navy miała ambicje sama wyłowić astronautę, jako że był on jej oficerem.
Podczas swojej jedynej misji kosmicznej, Carpenter spędził w kosmosie 4 godziny 56 minut i 5 sekund.
W 1964 astronauta uległ nieszczęśliwemu wypadkowi samochodowemu, doznając skomplikowanego złamania lewej ręki. Mimo operacji chirurgicznej lekarzom nie udało się przywrócić mu pełnej władzy w ręce, co postawiło pod znakiem zapytania jego dalszy udział w lotach kosmicznych. Wobec zaistniałej sytuacji został oddelegowany do prowadzenia badań podwodnych pod egidą marynarki wojennej. W 1965 spędził 30 dni (od 27 sierpnia do 26 września) w podwodnym laboratorium morskim Sealab II u wybrzeży Kalifornii (w rejonie La Jolla).
Grupę astronautów opuścił 10 sierpnia 1967. Pracował w dalszym ciągu w NASA, a następnie został dyrektorem operacji podwodnych Marynarki Wojennej USA. W 1969 przeszedł w stan spoczynku, po czym założył własną firmę Sea Sciences, Inc. zajmującą się rozwojem programów zagospodarowania zasobów morskich i ochrony środowiska morskiego. Współpracował m.in. z oceanografem Jacques'em Cousteau.

</doc>
<doc id="181849" url="https://pl.wikipedia.org/wiki?curid=181849" title="Miłkowice (województwo dolnośląskie)">
Miłkowice (województwo dolnośląskie)

Miłkowice (niem. "Arnsdorf") – wieś w Polsce położona w województwie dolnośląskim, w powiecie legnickim, w gminie Miłkowice, nad potokiem Brochotka (niem. "Brocke").
Geografia.
Wieś położona jest w odległości 8 km na północny zachód od granic administracyjnych Legnicy oraz 12 km na wschód od Chojnowa.
Historia.
Przynależność administracyjna.
W latach 1954–1972 wieś należała i była siedzibą władz gromady Miłkowice. W latach 1975–1998 miejscowość administracyjnie należała do województwa legnickiego.
Zarys dziejów.
Miejscowość powstała w dolinie Czarnej Wody.
Pierwsza wzmianka Miłkowicach pochodzi z około 1320 roku, gdzie opisywano wieś Arnolda ("Arnoldisdorph") z 22 łanami. Wieś podlegała parafii w Studnicy. W 1349 pojawiła "Arnoldisdorf", a od XV wieku w użyciu była nazwa "Arnsdorf".
W 1407 właścicielem Miłkowic był Burgold Slewicz. George Busewoy posiadł miejscowość w lenno w 1422 r. Od 1456 r. miejscowość należała do Bernarda Busvoy z Langenwaldau (Grzymalina).
Przed II wojną światową władze hitlerowskie rozbudowały węzeł kolejowy w celach zbrojeniowych. Powstało osiedle pracowników kolei. 
1 września 1937 r. połączono Miłkowice z miejscowością Siedliska. Nowa miejscowość liczyła ponad 2000 mieszkańców. Funkcjonowały: poczta, apteka, mleczarnia, zajazd.
Po II wojnie światowej Miłkowice włączono jako część tzw. Ziem Odzyskanych w granice Polski. Zaraz po wojnie wieś nazwano "Kalinowo", a rejon stacji "Jaranowo". W 1947 r. obie miejscowości połączono, nadając wspólną nazwę Miłkowice (obecna nazwa została administracyjnie zatwierdzona 12 listopada 1946).
W okresie PRL największym pracodawcą Miłkowic były Polskie Koleje Państwowe, które w miejscowej stacji rozrządowej zatrudniały 80% mieszkańców gminy. Oprócz PKP w Miłkowicach funkcjonowały: wytwórnia wód mineralnych, klub, sklepy. Miejscowość wyraźnie dzieliła się na część zagrodową i osiedlową.
Podczas restrukturyzacji przedsiębiorstwa państwowego PKP w 2000 roku, władze przedsiębiorstwa zdecydowały o ograniczeniu zatrudnienia. Załogę w miłkowickich jednostkach kolei zredukowano o 90% do poziomu 200 osób, wywołując niespotykany wcześniej wzrost bezrobocia w gminie. W 2009 roku bez pracy pozostał co trzeci mieszkaniec gminy.
Perspektywy.
W sąsiedztwie Miłkowic zalegają największe w Polsce złoża węgla brunatnego, odkryte w latach 50. XX wieku podczas rozpoznawania złóż miedzi. Rozpoczęcie ich eksploatacji będzie równoznaczne z likwidacją miejscowości, która – według wieloletnich planów – znajdzie się pod zwałowiskiem. Planom sprzeciwia się społeczność lokalna i władze samorządowe gminy.
Zabytki.
Do wojewódzkiego rejestru zabytków wpisany jest:
inne zabytki:
Transport.
W Miłkowicach znajduje się czynna w ruchu pasażerskim i towarowym stacja Miłkowice, na węźle linii kolejowej E 30 III europejskiego korytarza transportowego (Berlin – Kijów) oraz linii do Forst (stacja początkowa) przez Żary i Żagań. Obok zlokalizowane są rozległe tereny kolejowe dawnego węzła towarowego, w przeszłości stanowiącego główne źródło utrzymania miłkowiczan. Od 2006 r. ruch pociągów i obsługa szlabanów są sterowane zdalnie z Bolesławca. Budynek dworca jest nieczynny od 2003 r.
Oprócz połączeń kolejowych, bezpośrednie połączenia Miłkowic z miejscowościami gminy zapewniają prywatne autobusy i mikrobusy, kursujące od Legnicy i Chojnowa. We wsi znajduje się sześć przystanków autobusowych.
Najbliższą drogą krajową jest droga nr 94 (odcinek Chojnów-Legnica S3), której wjazdy (skrzyżowanie w miejscowości Studnica) oddalone są o 4,2 km od Miłkowic.
Kultura.
Miłkowice oficjalnie stanowią od 2017 r. wioskę tematyczną pn. „Miłkowice – Wioska Kolejarzy”. Inicjatywą koordynuje miejscowe stowarzyszenie „Kolejarz” z Siedlisk, które powołała w 2012 roku grupa mieszkańców gminy, w przeważającej części emerytów dawnego przedsiębiorstwa Polskie Koleje Państwowe. Stowarzyszenie przy wsparciu merytorycznym i finansowym władz gminy (wg stanu na rok 2017) organizuje wydarzenia edukacyjne, kulturalne i rekreacyjne (m.in. bieg przełajowy, gry terenowe, eventy) związane tematycznie z kolejnictwem. Powstała ścieżka dydaktyczna z planszami ilustrującymi i opisującymi związek miejscowości z transportem kolejowym. 
Sport, turystyka, rekreacja.
Od 2015 r. rokrocznie w czerwcu odbywa się Ogólnopolski Bieg Przełajowy pn. „Kolej na bieg”.
Miłkowice od 1956 roku posiadają drużynę piłki nożnej – "Kolejarz Miłkowice".
Przez Miłkowice przebiega żółty szlak PTTK – „Szlak Dookoła Legnicy”:
Około 2 km od Miłkowic ulokowane są Jezierzany – miejscowość znana z kąpieliska.

</doc>
<doc id="181851" url="https://pl.wikipedia.org/wiki?curid=181851" title="Surfaktanty">
Surfaktanty

Surfaktanty, tensydy, tenzydy – związki chemiczne mające właściwość adsorbowania się na powierzchni (czyli granicy faz) układu i zmieniania tym samym, do pewnego stopnia, jej energii swobodnej. . Cechą charakterystyczną surfaktantów jest zdolność tworzenia miceli. Nazwa „surfaktant” pochodzi od angielskiego surface active agent.
Wstęp.
Swobodna energia międzyfazowa jest minimalną ilością pracy wymaganej do stworzenia granicy faz. Swobodna energia międzyfazowa na jednostkę powierzchni jest wielkością, którą mierzy się w celu określenia napięcia międzyfazowego pomiędzy dwiema fazami. Jest minimalną ilością pracy wymaganej do stworzenia jednostki powierzchni międzyfazowej lub powiększenia istniejącej o jednostkę powierzchni. Napięcie międzyfazowe lub powierzchniowe jest również miarą różnicy natury dwóch stykających się faz. Im większe różnice w ich naturze, tym większe napięcie międzyfazowe lub powierzchniowe.
Pomiar napięcia powierzchniowego cieczy oznacza pomiar swobodnej energii międzyfazowej (na jednostkę powierzchni) granicy pomiędzy cieczą a powietrzem. Kiedy granica faz jest poszerzana, to minimalna praca (zmiana) wymagana do stworzenia dodatkowej powierzchni międzyfazowej jest iloczynem napięcia międzyfazowego cieczy γl i przyrostu powierzchni międzyfazowej, ΔA;
Surfaktanty są substancjami, które przy niskich stężeniach adsorbują się na jednej lub wszystkich granicach międzyfazowych w układzie i znacząco zmieniają ilość pracy potrzebnej do ich poszerzenia. Działanie surfaktantów polega zazwyczaj na zmniejszaniu swobodnej energii międzyfazowej, chociaż są sytuacje, kiedy są one używane do jej zwiększenia. Termin „granica faz” oznacza obszar graniczny między dwiema niemieszającymi się fazami. Termin „powierzchnia” oznacza granicę faz, gdzie jedną z faz jest gaz, zwykle powietrze.
Budowa.
Ogólny mechanizm działania.
Surfaktanty mają charakterystyczną budowę cząsteczkową. Każdy tensyd składa się z dwóch części: z grupy, która ma bardzo niskie powinowactwo do rozpuszczalnika, nazywana grupą liofobową, oraz z grupy, która ma silne powinowactwo do rozpuszczalnika, nazywana grupą liofilową. Taka budowa cząsteczki określana jest mianem budowy amfifilowej. Kiedy cząsteczka o takiej budowie jest rozpuszczona w rozpuszczalniku, to grupa liofobowa może zaburzyć strukturę rozpuszczalnika, podnosząc energię swobodną układu. Kiedy to się zdarza, układ odpowiada na to minimalizując styk grup liofobowych z rozpuszczalnikiem. W przypadku surfaktantów rozpuszczonych w wodzie, grupy liofobowe (w tym przypadku hydrofobowe) zaburzają strukturę wody poprzez niszczenie jej wiązań wodorowych i tworzenie własnych struktur w pobliżu grupy hydrofobowej. W wyniku tego zniekształcenia, niektóre cząsteczki surfaktantu są usunięte na granice międzyfazowe układu, z grupami hydrofobowymi ułożonymi w ten sposób, aby minimalizować kontakt z cząsteczkami wody. Powierzchnia wody staje się pokryta pojedynczą warstwą cząsteczek tensydu, którego grupy hydrofobowe są przeważnie skierowane ku powietrzu. Ponieważ cząsteczki powietrza są niepolarne, tak jak grupy hydrofobowe, zmniejszenie różnicy dwóch kontaktujących się faz na powierzchni wody, powoduje zmniejszenie napięcia powierzchniowego wody. Z drugiej strony, obecność liofilowych (w tym przypadku hydrofilowych) grup zapobiega całkowitemu usunięciu surfaktantu z rozpuszczalnika jako osobnej fazy, ponieważ wymagałoby to ich niekorzystnej energetycznie dehydratacji. Tak więc amfifiowa struktura surfaktantu powoduje nie tylko koncentrację surfaktantu przy powierzchni i zmniejszenie napięcia powierzchniowego wody, ale również orientację cząsteczki na powierzchni grupą hydrofilową do fazy wodnej, a grupą hydrofobową poza nią, ku powietrzu.
Ugrupowania chemiczne odpowiadające częściom liofobowym i liofilowym cząsteczki surfaktantu zmieniają się wraz z naturą rozpuszczalnika i warunkami użycia. W bardzo polarnym rozpuszczalniku, takim jak woda, grupą liofobową może być odpowiedniej długości łańcuch węglowodorowy, fluorowęglowodorowy lub siloksanowy, podczas gdy w mniej polarnym rozpuszczalniku tylko niektóre z nich będą odpowiadały grupie liofobowej. W rozpuszczalniku polarnym grupy jonowe lub silnie polarne mogą zachowywać się jako grupy liofilowe, podczas gdy w rozpuszczalniku niepolarnym, takim jak heptan, mogą zachowywać się jak grupy liofobowe. Gdy temperatura i warunki stosowania (np. obecność elektrolitu lub dodatków organicznych) zmieniają się, wtedy może być konieczna modyfikacja w budowie grup liofobowych i liofilowych, aby utrzymać odpowiedni poziom aktywności powierzchniowej. Tak więc, aby cząsteczka tensydu w danym układzie miała określoną aktywność powierzchniową, musi być spełniony warunek amfifilności cząsteczki w danym rozpuszczalniku i w danych warunkach. Grupą hydrofobową jest zazwyczaj długi łańcuch reszty węglowodorowej, a grupą hydrofilową fragment jonowy lub silnie polarny.
Grupą hydrofilową jest grupa jonowa lub silnie polarna. W zależności od natury grupy hydrofilowej, surfaktanty można podzielić na cztery rodzaje:
Znaczenie ładunku.
Większość naturalnych powierzchni jest naładowanych ujemnie. Dlatego też, aby przygotować powierzchnię hydrofobową (niezwilżaną przez wodę) przez zastosowanie surfaktantu, najlepiej użyć surfaktantu kationowego. Ten rodzaj tensydów zaadsorbuje się na ujemnie naładowanej powierzchni swoją dodatnio naładowaną hydrofilową „głową” (oddziaływanie elektrostatyczne), a częścią hydrofobową zorientowaną ku wodzie, czyniąc powierzchnię niezwilżaną przez wodę. Z drugiej strony jeśli chcemy otrzymać powierzchnię hydrofilową (zwilżaną przez wodę), wtedy nie należy używać surfaktantów kationowych. Jeśli powierzchnia jest naładowana dodatnio, wtedy jej hydrofobowość będą zwiększały surfaktanty anionowe.
Surfaktanty niejonowe orientują się ku powierzchni albo grupą hydrofilową, albo hydrofobową w zależności od natury powierzchni. Jeśli na niej są obecne grupy polarne, które mogą tworzyć wiązania wodorowe z grupą hydrofilową surfaktantu, wtedy surfaktant zorientuje się tą grupą ku powierzchni, czyniąc ja bardziej hydrofobową. Jeśli takich grup nie ma na powierzchni wtedy surfaktant zaadsorbuje się na powierzchni swoją częścią hydrofobową, czyniąc powierzchnię bardziej hydrofilową.
Surfaktanty amfoteryczne mogą adsorbować się na obu rodzajach powierzchni, nie zmieniając przy tym znacząco jej ładunku. Z drugiej strony, adsorpcja surfaktantu kationowego na ujemnie naładowanej powierzchni obniża jej ładunek, a nawet jeśli odpowiednio dużo surfaktantu zostanie zaadsorbowane, powierzchnia może zmienić swój ładunek na dodatni. W podobny sposób adsorpcja surfaktantu anionowego na dodatnio naładowaną powierzchnię może zmniejszyć ładunek lub go zmienić na ujemny. Ogólnie adsorpcja surfaktantu amfoterycznego na powierzchni nie zmienia jej ładunku, mimo że możliwa jest zmiana efektywnej gęstości ładunku jeśli warstwa jest odpowiednio gruba.
Zazwyczaj różnice w budowie grupy hydrofobowej nie mają tak oczywistego wpływu jak budowa grupy hydrofilowej. Na ogół są to długie łańcuchy reszt węglowodorowych, jednak mogą mieć w swojej budowie:
Wpływ budowy grupy hydrofobowej na ogólne właściwości surfaktantu.
W zależności od budowy części hydrofobowej, surfaktanty w środowisku wodnym mogą mieć określone własności. Znajomość ich budowy pozwala na wybór odpowiedniego surfaktantu w zależności od zastosowania i spodziewanego efektu.
Długość łańcucha hydrofobowego
Zwiększenie długości łańcucha grupy hydrofobowej powoduje:
Rozgałęzienia, wiązania nienasycone
Wprowadzenie rozgałęzień łańcucha alkilowego lub istnienie wiązań nienasyconych w grupie hydrofobowej powoduje:
Pierścienie aromatyczne
Obecność pierścieni aromatycznych w grupie hydrofobowej może powodować:
Jednostki polioksypropylenowe lub polioksyetylenowe
Jednostki polioksypropylenowe mogą powodować:
Grupa perfluoroalkilowa lub grupa polisiloksanowa
Surfaktanty zawierające te grupy mogą:
Zastosowanie.
Często okazuje się, że właściwości fizyczne i chemiczne substancji znajdującej się na granicy faz są zupełnie inne od właściwości substancji w jej objętości. Istnieje wiele układów, gdzie różnica właściwości substancji na granicy faz określa właściwości całego układu.
Jednym z typów układów, gdzie odmienne właściwości substancji w obszarze międzyfazowym pełnią decydująca rolę, są układy, w których powierzchnia międzyfazowa jest tak duża w stosunku do objętości układu, że znaczący ułamek całkowitej masy układu znajduje się na tych powierzchniach (na przykład emulsje, piany, koloidy). W takich przypadkach surfaktanty zawsze będą odgrywać znaczącą rolę.
Drugim typem układów są układy, w których zjawiska zachodzące na granicy faz są znacząco odmienne od tego, czego spodziewamy się w fazie, że ogólne zachowanie układu jest uzależnione od procesów międzyfazowych (np. kataliza heterogeniczna, korozja, zdolność piorąca czy flotacja). W tych okolicznościach surfaktanty również odgrywają ogromną rolę.
Surfaktanty mają wiele praktycznych zastosowań. Są one stosowane m.in. jako:
Najczęściej stosowanymi surfaktantami są surfaktanty anionowe, a następnie niejonowe. Surfaktanty kationowe są rzadziej używane z powodu ich gorszej biodegradowalności. Surfaktanty amfoteryczne ze względu na wysoki koszt są używane w zastosowaniach specjalistycznych.
Znaczenie biologiczne.
Surfaktanty w fizjologii człowieka spełnia bardzo ważną rolę. Występuje po wewnętrznej stronie pęcherzyków płucnych i zmniejsza napięcie powierzchniowe dążące do zmniejszenia objętości pęcherzyków. Dzięki temu zmniejsza opory sprężyste występujące w pracy oddechowej płuc. Surfaktant produkują pneumocyty II typu w postaci kompleksu dipalmitynolecytyny i białka nośnego – apoproteiny.
Toksyczność surfaktantów.
Skórna.
Spora część problemów skórnych człowieka jest związana z narażeniem skóry na działanie roztworów surfaktantów. Pewne preparaty zawierają znaczne ilości surfaktantów, np. ciecze chłodząco-smarujące, emulsje olei łożyskowych, środki chemii gospodarczej i środki higieniczne. Powszechne są różnego stopnia podrażnienia skóry, a nierzadko reakcje alergiczne. Działanie fizjologiczne surfaktantów na skórę i przenikanie przez jej warstwę rogową podlega badaniom laboratoriów dermatologicznych.
Grupy surfaktantów, które powszechnie uważa się za łagodne dla skóry to m.in. surfaktanty oparte na poliglikozydach alkilowych (poliole), surfaktanty amfoteryczne (betainy, amidobetainy, izetioniany) i surfaktanty polimerowe. Alkohole etoksylowane są względnie łagodne, ale nie tak łagodne jak niejonowe poliole. Dodatkowo, alkohole etoksylowane mogą ulegać utlenieniu, dając produkty uboczne (nadtlenki i aldehydy), które mogą podrażniać skórę. Te grupy surfaktantów są na ogół używane w preparatach higieny osobistej i w kosmetykach.
Dla szeregu homologicznego surfaktantów istnieje zazwyczaj pewna długość łańcucha alkilowego przy którym istnieje maksimum podrażniania skóry. Zazwyczaj występuje ono przy długości łańcucha nc = 12. Odzwierciedla to maksimum aktywności powierzchniowej przy tej długości i zmniejszenie CMC. Anionowe środki powierzchniowo czynne są na ogół bardziej podrażniające niż niejonowe. Na przykład, laurylosiarczan sodu, który jest powszechnie używany w pastach do zębów, ma stosunkowo wysoką toksyczność dla skóry. Czasami dodatek łagodniejszego surfaktantu (takiego jak poliol) może znacząco poprawić właściwości dermatologiczne preparatu.Surfaktanty amfoteryczne, jak betainy, mogą także obniżyć podrażnienie skóry wywołane przez surfaktanty anionowe.
Środowisko wodne.
Badania dotyczące toksyczności dla organizmów wodnych są przeprowadzane zazwyczaj na rybach, dafniach i algach. Współczynnik jest wyrażany jako LD50 (dla ryb) lub EC50 (dla dafni i alg), gdzie LD i EC oznaczają odpowiednio stężenie śmiertelne i efektywne. Wartości poniżej 1 mg/l po 96 godzinach badania na rybach i algach oraz po 48 godzinach dla dafni są uważane za toksyczne. Surfaktanty łagodne dla środowiska powinny się charakteryzować wartościami powyżej 10 mg/l (im mniejsze stężenie tym substancja jest bardziej toksyczna) .
Biodegradowalność.
Za proces biodegradacji odpowiadają bakterie. W wyniku reakcji enzymatycznych cząsteczki surfaktantu są przekształcane w tlenek węgla(IV), wodę i tlenki innych pierwiastków. Substancja nie podlegająca biodegradacji jest stabilna i pozostaje w niezmienionej postaci w środowisku. W zależności od budowy, surfaktanty mogą ulegać biodegradacji w ciągu 1–2 godz. (kwasy tłuszczowe), 1–2 dni (liniowe alkilobenzosulfoniany), aż do kilku miesięcy (rozgałęzione alkilobenzosulfoniany). Szybkość biodegradacji zależy także od stężenia surfaktantu, pH i temperatury.
W wyznaczaniu biodegradolności zwraca się głównie uwagę na dwa kryteria:
Tempo biodegradacji zależy od budowy surfaktantu. Surfaktanty biodegradowalne muszą być rozpuszczalne w wodzie. Amfifile lipofilowe, takie jak surfaktanty zawierające fluor, mają zdolność do gromadzenia się w częściach lipidowych organizmu, gdzie ulegają bardzo powolnemu rozkładowi. W pierwotnym etapie rozkładu mogą powstawać trudno biodegradowalne, na przykład lipofilowe, produkty pośrednie. Kolejnym czynnikiem zmniejszającym biodegradowalność są rozgałęzienia łańcucha alkilowego. Zmniejszenie to spowodowane jest przez zawadę steryczną, przeszkadzającą w podejściu cząsteczki surfaktantu do centrum aktywnego enzymu.

</doc>
<doc id="181853" url="https://pl.wikipedia.org/wiki?curid=181853" title="Pies przeciwpancerny">
Pies przeciwpancerny

Pies przeciwpancerny, psia mina (ros. Противотанковая собака) – pies z przymocowanymi do niego materiałami wybuchowymi, trenowany do wbiegnięcia pod pojazd gąsienicowy (zwłaszcza czołg) nieprzyjaciela. Gdy pies wchodził pod czołg, łamał przymocowaną do jego grzbietu antenę i włączał zapalnik detonujący materiał wybuchowy.
ZSRR.
Takie psy były szkolone przez Sowietów przed i podczas II wojny światowej, by zostać użyte w walce przeciwko nieprzyjacielskim jednostkom pancernym. Na początku wojny istniał jeden centralny ośrodek szkoleniowy dla psów przeciwpancernych Armii Czerwonej. Instruktorzy z armii radzieckiej trenowali psy przez morzenie ich głodem przez kilka dni, a następnie umieszczanie pokarmu pod czołgiem z włączonym silnikiem, zachęcając głodne psy, aby podbiegały do pojazdu i wchodziły pod niego, by wyciągnąć pokarm. Dodatkowo czołg poruszał się z różną prędkością, strzelał z karabinu maszynowego i z działa tak aby przyzwyczaić psy do warunków bitewnych. 
Uczestniczący w szkoleniach psów min behawiorysta Kruszinski stworzył kryteria wcielenia psów do służby: wybierano psy wyjątkowo pobudliwe (łatwo podniecające się) i bardzo ruchliwe. Jednak te cechy można było zbadać dopiero wtedy, gdy psy przeszły już szkolenie przeciwczołgowe. Przeprowadzano specjalne testy mierzące, jak łatwo można było pobudzić konkretnego psa oraz mierzące jego aktywność fizyczną.
W roku 1941 powołano jednostki specjalne przeznaczone do zwalczania czołgów przeciwnika. Każdy oddział składał się z czterech kompanii ze 126 psami w każdej kompanii; w każdym oddziale specjalnym znajdowały się 504 psy uzbrojone w miny o wadze 6–10 kilogramów. Podczas II wojny światowej w armii radzieckiej sformowano dwa pułki psów specjalnego przeznaczenia i 168 niezależnych oddziałów, batalionów, kompanii i plutonów.
Zastosowanie bojowe.
Pierwsze użycie psów przeciwpancernych w czasie wojny niemiecko-radzieckiej nastąpiło w lipcu 1941. Radziecka kompania liczyła 212 psów, z których 20 wysłano do ataku zakończonego klęską. Żaden z psów nie wykonał zadania – część została zabita przez nacierających razem z czołgami żołnierzy niemieckich, część uciekła z pola bitwy a pozostałe psy wróciły na pozycje radzieckie. Wkrótce kompania razem ze 108 pozostałymi psami dostała się do niewoli. Niemieckie dowództwo dowiedziało się o istnieniu „tajnej broni Stalina” i nakazało żołnierzom polowanie na wszystkie psy w rejonie działań bojowych. 
Psy przeciwpancerne miały niewielką skuteczność bojową – z wielu powodów:
Podczas faktycznej walki zwierzęta znacznie chętniej wbiegały pod pojazdy radzieckie niż niemieckie, a więc nie można ich było spuszczać w pobliżu pojazdów radzieckich. W 1942, kiedy właśnie przez nieprawidłowe użycie psów cała radziecka dywizja pancerna została zmuszona do wycofania się z bitwy, Sowieci zaprzestali używania psów przeciwczołgowych na większą skalę, a centralny ośrodek szkoleniowy Armii Czerwonej został zamknięty.
Ogółem w II wojnie światowej wzięły udział 33 specjalistyczne jednostki psów przeciwpancernych, w których walczyło ponad 9,5 tysiąca tych zwierząt. Psy zniszczyły 304 czołgi nieprzyjaciela. 
Radziecka propaganda.
Zdaniem radzieckiej propagandy psy przeciwpancerne miały znaczący udział w wielu największych bitwach II wojny światowej – między innymi pod Moskwą, na łuku kurskim (zniszczyły 12 czołgów) i pod Stalingradem (zniszczyły 63 czołgi) – i zasłużyły na udział w paradzie zwycięstwa na placu Czerwonym w Moskwie. Radziecka propaganda sukcesu psów przeciwpancernych miała trzy główne cele:
Psy przeciwpancerne po II wojnie światowej.
Powojenne modernizacje czołgów oraz opracowanie nowych, bardziej skutecznych broni przeciwpancernych wykluczają masowe użycie psów przeciwczołgowych w przyszłych konfliktach zbrojnych.

</doc>
<doc id="181854" url="https://pl.wikipedia.org/wiki?curid=181854" title="Dariusz Dziekanowski">
Dariusz Dziekanowski

Dariusz Paweł Dziekanowski (ur. 30 września 1962 w Warszawie) – polski piłkarz, trener i działacz piłkarski, przewodniczący Klubu Wybitnego Reprezentanta.
Życiorys.
Jako piłkarz najczęściej występował na pozycji napastnika, ewentualnie grał jako pomocnik. Karierę piłkarską rozpoczął jako zawodnik Polonii Warszawa, w której grał w latach 1973–1979. W pierwszej lidze zadebiutował w Gwardii Warszawa, w barwach której występował w latach 1979–1983. Uchodził za jednego z najbardziej utalentowanych młodych piłkarzy początku lat 80., w 1983 trafił do Widzewa Łódź za wysoką wówczas kwotę 21 milionów złotych. W barwach łódzkiej drużyny zdobył Puchar Polski w 1985. W tym samym roku powrócił do Warszawy, przechodząc do Legii Warszawa. Z klubem tym zdobył Puchar Polski w 1989 oraz wywalczył wicemistrzostwo Polski w 1986. W 1988 z 20 bramkami wywalczył tytuł króla strzelców ligi. W 1989 przeniósł się do szkockiego zespołu Celtic F.C., gdzie rozegrał 48 ligowych spotkań i strzelił 10 goli. W 1992 przeniósł się do angielskiej drużyny Bristol City, w której występował do 1993.
W rundzie jesiennej sezonu 1993/1994 rozegrał 6 meczów w barwach Legii Warszawa, ostatecznie opuścił warszawski zespół. Dzięki tym kilku występom znalazł się jednakże na liście zawodników, którzy zdobyli w tym sezonie mistrzostwo Polski. W 1994 był zawodnikiem niemieckiej drużyny Alemannia Aachen, a w latach 1994–1995 1. FC Köln. Wiosną 1996 powrócił do Polonii Warszawa, z którą wywalczył awans do pierwszej ligi. W barwach tego klubu rozegrał jeszcze kilka meczów w rundzie jesiennej sezonu 1996/1997, po czym zakończył karierę piłkarską.
W reprezentacji Polski w latach 1981–1990 rozegrał 63 mecze i strzelił 20 goli. W 1986 brał udział w mistrzostwach świata w Meksyku. Największe sukcesy reprezentacyjne odnosił jako junior: w latach 1980–1981 dwukrotnie zdobywał tytuł wicemistrza Europy do lat 18.
Po zakończeniu kariery piłkarskiej zajął się działalnością komentatorską w telewizji i prasie sportowej. Od 2002 pracował w Polskim Związku Piłki Nożnej jako selekcjoner reprezentacji juniorów, a od lipca 2006 do sierpnia 2008 był asystentem Leo Beenhakkera w reprezentacji Polski, która wystąpiła na mistrzostwach Europy w 2008. Następnie powrócił do aktywnej działalności komentatorskiej, współpracując ze stacją Polsat Sport. W 2013 został również stałym felietonistą „Przeglądu Sportowego”, a także został delegatem UEFA.
Objął funkcję prezesa zarządu Polskiego Stowarzyszenia Byłych Piłkarzy, a w 2012 przewodniczącego Klubu Wybitnego Reprezentanta, zastępując na tym stanowisku Władysława Żmudę. Zaangażował się w działania prowadzone przez Stowarzyszenie „Nigdy Więcej” i sieć Futbol Przeciwko Rasizmowi w Europie (FARE) mające na celu eliminację rasizmu ze stadionów, brał udział przy organizacji mistrzostw Polski oraz mistrzostw świata dzieci z domów dziecka w piłce nożnej, objął patronat nad Akademią Piłkarską Oleśnica.
Zagrał epizodyczną rolę filmową, występując jako Dykta, zawodnik fikcyjnego klubu Powiśle Warszawa, w filmie "Piłkarski poker" w reżyserii Janusza Zaorskiego (1988).
W wyborach samorządowych w 2014 z listy Platformy Obywatelskiej uzyskał mandat radnego sejmiku mazowieckiego V kadencji. W wyborach parlamentarnych w 2015 bez powodzenia kandydował z ramienia tej samej partii (jako jej członek) do Sejmu w okręgu podwarszawskim. W wyborach samorządowych w 2018 uzyskał mandat radnego m.st. Warszawy z listy Koalicji Obywatelskiej, zdobywając 6034 głosy w okręgu nr 2 (Praga-Południe i Rembertów).

</doc>
<doc id="181856" url="https://pl.wikipedia.org/wiki?curid=181856" title="Wojciech Dzieduszycki">
Wojciech Dzieduszycki



</doc>
<doc id="181862" url="https://pl.wikipedia.org/wiki?curid=181862" title="Newstead Abbey">
Newstead Abbey

Newstead Abbey – opactwo położone niedaleko Nottingham w Anglii, początkowo należało do Augustian, najbardziej jednak znane jako dom rodzinny Lorda Byrona.
Opactwo to zostało założone w XII wieku przez króla Henryka II w ramach pokuty za morderstwo Tomasza Becketa. W XVI wieku zostało przemianowane w prywatną posiadłość, którą kupił Sir John Byron w 1540 roku.
Na terenie posiadłości znajdują się ogrody i park o łącznej powierzchni 300 akrów.
Dzisiaj Newstead Abbey jest własnością publiczną, mieści się tam muzeum, w którym wystawione są rzeczy związane z Byronem.

</doc>
<doc id="181863" url="https://pl.wikipedia.org/wiki?curid=181863" title="Potwór z Loch Ness">
Potwór z Loch Ness

Potwór z Loch Ness (Nessie) – zwierzę lub grupa zwierząt rzekomo zamieszkujące szkockie jezioro Loch Ness, objętościowo największy słodkowodny zbiornik Wielkiej Brytanii. Razem z Wielką Stopą i Yeti, potwór z Loch Ness jest kryptydą, jedną z najbardziej znanych zagadek kryptozoologii. Większość naukowców uznaje obecną dokumentację mającą udowodnić istnienie zwierzęcia za nieprzekonującą. Twierdzą najczęściej, że relacje ze spotkań z "Nessie" są oszustwami lub obserwacjami znanych zwierząt czy zjawisk. Jednakże wiara w istnienie zwierzęcia istnieje pośród wielu osób na całym świecie. Najbardziej popularne teorie próbujące wyjaśnić naturę rzekomego zwierzęcia określają je jako rodzaj plezjozaura, foki, węgorza lub jesiotra.
Opisy "Nessie" najczęściej mówią o tym, że potwór ma długą szyję zakończoną paszczą, dwu- lub jednogarbny grzbiet i ciemną skórę.
Jezioro Loch Ness.
Loch Ness jest największym objętościowo zbiornikiem słodkowodnym na Wyspach Brytyjskich. Jezioro jest długie i wąskie – liczy ok. 38 kilometrów długości i średnio 1,6 kilometra szerokości. Znajduje się 16 metrów powyżej poziomu morza. Wraz z innym jeziorem, Loch Oich, tworzy tzw. Kanał Kaledoński, znajdujący się w obniżeniu tektonicznym zwanym Glen More (Wielka Dolina). Brzegi zbiornika są dosyć strome, opadają na głębokość maksymalnie ok. 230 metrów. Do jeziora wpada wiele górskich strumieni, które nanoszą torf osadzający się na dnie. Nadaje to wodom ciemne, rdzawe zabarwienie, co powoduje że widoczność pod powierzchnią jest bardzo słaba. Loch Ness nie zamarza na zimę, a średnia roczna temperatura wód jeziora wynosi ok. 5,5 °C.
Relacje.
Przed 1933.
Uważa się, że pierwsze pisane wzmianki o potworze zawarł Adamnan w swoich podaniach "Żywota św. Kolumby" datowanych na ok. 700 n.e. Przez lata podań i deformacji w przekazywaniu tekstu powstało kilka jego wersji, jednak większość z nich opisywała św. Kolumbę – nauczyciela Piktów, który ok. 565 n.e. uratował jednego z wieśniaków przed śmiercią od potwora. Rozdział dzieła Adamnana mówiący o potworze nosi tytuł "O przepędzeniu przez świętego męża wodnego potwora za pomocą modlitwy". Opisuje on tam wydarzenie w następujący sposób: 
W 1658 podróżnik Richard Franck wspominał w swoich "Pamiętnikach z północy" ("Northern Memoirs") na temat „pływającej wyspy” pojawiającej się na powierzchni jeziora Loch Ness. Opisuje ją jednak jako wytwór natury – zbieraninę mchu i innej materii leśnej, pchanej po powierzchni wody przez wiatr. XIX-wieczny badacz szkockiego folkloru, John Francis Campbell (Campbell of Islay) w 1860 zapisał natomiast, że usłyszał opowieści o zamieszkujących zbiornik „wodnych bykach”, które jakoby potrafią zmieniać swój kształt, "jednak nigdy nie zbliżały się do wodospadów Foyers".
Pierwszą osobą znaną z nazwiska, która twierdziła, że ujrzała potwora był niejaki Jimmy Hossak, który zapewniał, że zobaczył go w 1862 lub 1865. Z października 1871 lub 1872 pochodzi relacja D. MacKenziego, który opisywał obserwację dziwnego obiektu przypominającego wywróconą łódź, płynącego w poprzek jeziora. Później, w 1888, stwora miał zobaczyć zamieszkały w Abriachan Alexander MacDonald, który codziennie przepływał jezioro parowcem udając się do Inverness. Miał on często widywać stworzenie, nazywane przez siebie „salamandrą”, które jednak opisywał jako mające sierść. O rzekomych obserwacjach potwora z tego okresu pisały w 1896 „Glasgow News”.
Z lat 20. XX wieku pochodzą dwie relacje. W 1919 Margaret Cameron wraz z trójką dzieci zaobserwowała rzekomo potwora, który miał wyjść z lasu i zanurzyć się w wodzie jeziora w zatoce Inchnacardoch. Zgodnie z jej opisem, stworzenie miało ok. 6 metrów długości i poruszało się jak gąsienica. Natomiast w kwietniu 1923 Alfred Cruickshank, podczas jazdy wzdłuż jeziora Fordem T, miał zobaczyć na brzegu duże, garbate zwierzę, wysokie na ok. 2 metry, oddalone na ok. 15 metrów od obserwatora. Zgodnie z jego opisem, stworzenie miało cztery nogi przypominające te u słonia i duże stopy. Zwierzę miało szczeknąć ostro i zanurzyć się w wodzie.
W 1930 w „Northern Chronicles” ukazał się artykuł pt. "Dziwna przygoda w Loch Ness", zawierający relację wędkarza Iana Milne’a, który w lipcu tego roku wraz z dwójką przyjaciół łowił ryby w zatoce Dores. W pewnym momencie ich oczom miał ukazać się obiekt mierzący 6,5 metra, który płynął zakosami. Miał on 2–3 garby.
1933: początek legendy.
Międzynarodowy rozgłos na temat rzekomej bestii zaczął się 2 maja 1933 za sprawą relacji właścicieli hotelu w Drumnadrochit – państwa Mackay (lub Kane) opublikowanej przez Alexandra Campbella w lokalnej gazecie „Inverness Courier”, zawierającej opis stworzenia podobnego do wieloryba spotkanego dnia 14 kwietnia tegoż roku. Campbell pisał m.in.: Po raz pierwszy rzekome zwierzę jako „potwór” miał określić wydawca cytowanej gazety, dr Barron, jednak określenie to pojawiło się najpierw na łamach lokalnej „The Northern Chronicle”, numeru pochodzącego z dnia 2 maja 1933.
11 maja tego samego roku zwierzę miał widzieć Alexander Shaw i jego syn Alister, którzy stali na trawniku przed domem, znajdującym się ok. 50 metrów od jeziora. Świadkowie ci twierdzili, że ujrzeli na powierzchni wody bruzdę, jaką zostawia zwykle płynący obiekt, a później także grzbiet jakiegoś stworzenia. Potwora zaobserwować miała także rodzina MacLennanów z Temple Pier koło Drumnadrochit. Utrzymywali oni, że zobaczyli zwierzę o długości ok. 10 metrów, posiadające cztery płetwy, szyję z wełną lub sierścią, zwężającą się w kierunku łba, ogonem „przypominającym rybę” i grzbiet z garbami. Z 27 maja pochodzi relacja Nory Simpson – zgodnie z jej obserwacją zwierzę leżało na wodzie ok. 40 metrów od brzegu. Zdaniem Simpson miało ok. 10 metrów długości i dwa garby na grzbiecie. Obserwacja miała trwać kilka minut, po upłynięciu których potwór zanurzył się gwałtownie pod powierzchnię wody.
22 lipca 1933 miała podobno miejsce pierwsza obserwacja potwora na lądzie. Tego dnia George Spicer wraz z żoną jechał drogą z Inverness do Foyers. Zgodnie z ich relacją, na wzniesieniu za Whitefield na drodze pojawiło się dziwaczne zwierzę. Około 60 metrów od samochodu przez szosę przepełzło "okropne, ciemnoszare zwierzę o odrażającej sylwetce, przypominające ślimaka". Spicerowie opisali je jako posiadające długą, falującą szyję i duży wypukły korpus. Nie zaobserwowali głowy stwora ani odnóży czy ogona, ponieważ zasłaniały je wzniesienie terenu. Twierdzili także, że na tyle szyi zwierzęcia znajdowała się jakaś dziwna, zwisająca, jakby przewieszona rzecz (później w prasie pojawiły się nieprawdopodobne spekulacje, że była to przewieszona sarna lub koza będąca myśliwskim łupem zwierzęcia). Pani Spicer określiła długość potwora na 7,5 metra. Relacja z tego spotkania pojawiła się 4 sierpnia 1933 w artykule w „Inverness Courier”.
Z początku sierpnia 1933 pochodzi inna relacja z rzekomego spotkania z potworem na lądzie. Pani MacLennan, wracając z kościoła, miała natknąć się na dziwne zwierzę, leżące na skalnej półce, znajdującej się ok. 2 metry nad wodą, nieco poniżej szosy. Kobieta przerażona widokiem stworzenia miała krzyknąć „O matko!”, a stwór przestraszony ześlizgnął się ze skały i wpadł z pluskiem do wody. MacLennan opisała je jako podobne do słonia, ze względu na szarą skórę, pokrytą prążkowanymi zgrubieniami. Jak twierdziła: 
Jeszcze we wrześniu i listopadzie tego samego roku napłynęły kolejne zgłoszenia na temat potwora – łącznie 50 informacji w przeciągu roku (w tym jeden materiał filmowy). Historie te szybko zostały podchwycone przez prasę na całych wyspach i jeszcze tego samego roku drukowane były w gazetach francuskich.
Zdjęcie Graya.
Z 12 listopada 1933 pochodzi pierwsze zdjęcie przedstawiające ponoć potwora z Loch Ness. Tego dnia mieszkaniec Foyers, Hugh Gray sfotografował coś, co zgodnie z jego relacją było stworzeniem o dużym tułowiu i długiej, wyprostowanej szyi. Gray miał zrobić zdjęcie potworowi znajdując się na dziesięciometrowej skale znajdującej się nad powierzchnią jeziora ok. 1,5 km od Foyers. Fotografia została wywołana dopiero trzy tygodnie po dniu jej wykonania, a następnie ukazała się wraz z opowieścią rzekomego świadka w szkockim dzienniku „Daily Mail”.
Opinie ekspertów na temat tej fotografii okazały się niejednoznaczne. Zdaniem zoologa prof. Grahama Kerra z uniwersytetu w Glasgow "jako obraz żywego stworzenia fotografia jest nieprzekonująca". Inni natomiast doszli do wniosku, że przedstawia ona zwierzę znane nauce. J.R. Norman z Muzeum Brytyjskiego w swoim wyjaśnieniu stwierdził, że "wszystko sprowadzić można do wieloryba z butelkowatym nosem, większego gatunku rekina czy wreszcie po prostu wraku statku". Inni naukowcy opisywali obiekt na zdjęciu jako zbutwiałą kłodę drewna, którą podwodne gazy wypchnęły na moment na powierzchnię. Pojawiły się także wyjaśnienia mówiące o tym, że fotografia przedstawia płynącego psa, trzymającego kij w pysku.
Film Irvine’a.
W grudniu 1933 nad jezioro przybyli Malcolm Irvine, Stanley Clinton i Scott Hay. Ich celem było sfilmowanie zwierzęcia zamieszkującego Loch Ness. 12 grudnia, ok. godziny 14 Irvine nakręcił film, który ich zdaniem przedstawiał potwora z Loch Ness. Było to pierwsze świadectwo filmowe, mające udowodnić istnienie tego stworzenia. Filmowcy założyli, że zwierzę na pewno często pojawia się w zatoce znanej z bogatego występowania tam ryb. Po trzech godzinach oczekiwania sfilmowali przepływający w odległości ok. 100 metrów obiekt, który określili jako zwierzę długości 5 metrów, płynące z prędkością ok. 35 km/h.
Film wyświetlono po raz pierwszy 2 stycznia w Londynie, na zamkniętym pokazie. „The Times” z 4 stycznia 1934 zawiera opis filmu, który nie zachował się w całości do czasów obecnych. Zgodnie z tym artykułem, trwał on 2 minuty. Widoczne na nim były garby stworzenia, przesuwającego się z lewej na prawą stronę kadru. Do dziś przetrwało tylko kilka klatek filmu Irvine’a.
Dalsza legenda.
5 stycznia 1934 miała ponoć miejsce kolejna obserwacja stworzenia na lądzie. Arthur Grant miał spotkać potwora jadąc nocą motocyklem z Inverness do Drumnadrochit, ok. 5 km od Lochend. Grant miał zobaczyć w pewnym momencie po prawej stronie drogi ciemny obiekt, który okazał się zwierzęciem. Zgodnie z jego relacją, stworzenie przebyło dwoma skokami szosę i zniknęło nad brzegiem jeziora, porośniętym gęstymi krzakami. Grant próbował ścigać domniemanego potwora, ale usłyszał tylko plusk wody. Opisywał go później w następujący sposób: Grant wykonał także rysunek przedstawiający stworzenie, które podobno widział. Został on opublikowany 8 stycznia 1934 w wychodzącym w Aberdeen „Press and Journal”.
26 maja 1934 bernardyn Richard Horan z Fort Augustus miał obserwować przez pięć minut głowę i kark zwierzęcia powoli płynącego w wodach jeziora. Jak później opowiadał, stworzenie zostało najprawdopodobniej przestraszone przez nadpływającą łódź, zanurzyło się i, płynąc tuż pod powierzchnią wody, przemieszczało się na północny wschód, wzburzając spore fale.
Zdjęcie Lee/Adamsa.
Z 3 sierpnia 1934 pochodzi kolejne zdjęcie, uważane przez wielu za fotografię przedstawiającą stworzenie zamieszkujące Loch Ness. Zostało ono opublikowane przez „Daily Mail” 25 sierpnia 1934, a przez „Illustrated London News” 1 września 1934, jako wykonane przez osobę znajdującą się w ruinach zamku Urquhart. Nie zamieszczono jednak imienia i nazwiska autora – później podawano, że jest nim dr James Lee lub F.C. Adams. Fotografia przedstawia ciemny, trójkątny obiekt wystający z wody. Analizujący zdjęcie porównywali go bardzo często do grzbietowej płetwy orki.
Tego samego lata, 5 czerwca 1934, miała miejsce rzekomo kolejna obserwacja stworzenia na lądzie. Margaret Munro, pokojówka pracująca w Kilchumein Lodge nad zatoką Borlum, około godziny 7 rano ujrzała przez lornetkę zwierzę, które później opisywała jako największe, jakie w życiu widziała. Obserwacja miała trwać ok. 25 minut, a domniemany potwór został przez nią opisany jako posiadający żyrafią szyję, małą główkę i ogromne, nieproporcjonalne ciało o barwie szarej, dwie płetwy z przodu oraz kilka garbów na grzbiecie.
Kolejne doniesienia o pojawieniu się zwierzęcia pochodzą z 1937. O pojawieniu się trzech stworzeń naraz mówi relacja państwa Stevensonów, goszczących w zajeździe w Brachli 13 lipca 1937 – mieli oni obserwować stworzenia oddalone o 250 metrów od brzegu. 
Kolejne filmy i relacje.
22 września 1936 Malcolm Irvine po raz drugi nakręcił film, który jego zdaniem przedstawiał płynącego potwora z Loch Ness. Tego dnia o godzinie 15.30 Irvine zajął pozycję nad zatoką 5 km od Inverfarigaig, gdzie udało mu się sfilmować szybko poruszający się obiekt, płynący od strony Foyers. Również i to nagranie nie zachowało się w całości do czasów dzisiejszych. Zdaniem jego twórcy, przedstawiało ono szyję i głowę płynącego stworzenia, opadające i wznoszące się wraz z ruchami jego płetw. Członek przyrodniczego Towarzystwa im. Linneusza, Eric Foxton po obejrzeniu filmu stwierdził, że nie może zidentyfikować zwierzęcia widniejącego na kliszy.
Z 28 października 1936 pochodzi relacja z obserwacji zwierzęcia z małą głową, długą szyją i dwoma czarnymi garbami na grzbiecie, które miało być widoczne przez trzynaście minut w wodach jeziora niedaleko zamku Urquhart. Zamieszkały niedaleko Duncan MacMillan ujrzał stworzenie jako pierwszy. Po jakimś czasie dołączyli do niego pasażerowie dwóch autobusów wycieczkowych, które zatrzymały się, aby turyści mogli popatrzyć na jezioro. Łącznie dziwne zwierzę miało wówczas obserwować ok. 50 osób.
Kolejny film rzekomo przedstawiający potwora został wykonany przez G.E. Taylora 28 maja 1938. Sfilmował on obiekt leżący nieruchomo na powierzchni wody, ok. 200 metrów od kamerzysty. Taylor opisywał rzekome stworzenie: Taylor miał obserwować zwierzę około południa, po czym wrócił na miejsce obserwacji ponownie ok. 12.45, aby zobaczyć je i sfilmować ponownie. Film został przebadany przez zoologa Maurice Burtona, przekazano go także do analizy w Narodowym Instytucie Oceanografii (obecnie Narodowe Centrum Oceanografii w Southampton). Eksperci zgodnie stwierdzili, że nagranie przedstawia zwykły, nieożywiony przedmiot unoszący się w wodach jeziora.
W latach 40., 50. i 60. XX wieku pojawiały się kolejne doniesienia o rzekomych obserwacjach nieznanego zwierzęcia. W październiku 1936 miała obserwować je unoszące się na powierzchni wody przez ponad 14 minut, Marjory Moir. 10 sierpnia 1941 dziwny obiekt widziała spora grupa osób, o czym donosił „Daily Mail” – potwór miał mieć długą szyję w kształcie węża i długość ok. 5 metrów. Tuż po II wojnie światowej, w sierpniu 1946 zwierzę podobno pokazało się państwu Atkinsonom niedaleko Dores, 4 kwietnia 1947 – J.W. McKillopowi (urzędnikowi rady hrabstwa Inverness), a w grudniu 1948 miała zaobserwować je Russell Ellice i jej dwoje dzieci, w pobliżu Brachli.
Niedużego stwora miała nad Loch Ness zaobserwować 20 sierpnia 1952 Greta Finlay. Zaniepokojona dziwnymi odgłosami rzekomo ujrzała potwora za własną przyczepą kempingową. Potem mówiła o tym tak: 
W grudniu 1954 po raz pierwszy zanotowano zagadkowy odczyt na ekranie echosondy badającej odmęty jeziora. Dryfter „Rival III” z Peterhead przepływający przez Loch Ness wyposażony był w takie urządzenie i członkom jego załogi udało się zarejestrować obraz dziwnego obiektu na głębokości ok. 150 metrów. Obraz zbadali pracownicy z Instytutu Kelvina i Hughesa. Ich zdaniem nie była to na pewno ławica ryb, lecz jednolity obiekt.
Kolejne zdjęcie mające przedstawiać potwora, lub nawet dwa osobniki, pochodzi z 9 lipca 1955, kiedy to Peter MacNab, znajdując się na drodze nieco powyżej zamku Urquhart zauważył wzburzenie powierzchni wody. Za pomocą teleobiektywu wykonał fotografię obiektu, który uznał za ciemne, podłużne ciało przesuwające się w wodzie. Zdjęcie MacNaba ukazuje dwa wydłużone garby oraz ruiny zamku Urquhart. Wielu zwolenników istnienia potwora zwraca uwagę na to, że oba obiekty najwidoczniej wywołują osobne bruzdy na powierzchni wody – co uznają za dowód zamieszkiwania Loch Ness przez kilka zwierząt. Obecność ruin zamku na fotografii umożliwiło ocenę wielkości uchwyconego rzekomego zwierzęcia (lub zwierząt). Wieża ma prawie 20 metrów wysokości nad poziomem jeziora, co oznacza, że obiekt na zdjęciu ma 12–15 metrów długości. Biorąc pod uwagę fakt, że większość zwierząt morskich płynąc ukazuje mniej więcej 1/3 swego ciała, stworzenie na zdjęciu MacNaba musiałoby mieć długość ponad 36 metrów (więcej niż dorosły płetwal błękitny, największe zwierzę na świecie). Wiarygodności zdjęciu nie dodało również to, że wkrótce po opublikowaniu go w książce Constance Whyte "More Than a Legend" ("Więcej niż legenda") w 1957, pojawiła się druga jego wersja, zamieszczona w publikacji Roya Mackala "The Monsters of Loch Ness" ("Potwory z Loch Ness") z 1976, co może oznaczać, że fotografia była retuszowana.
Z 8 października 1957 pochodzi relacja Christine Fraser, która wraz z innymi turystami podróżującymi autobusem miała zobaczyć 8-metrowe zwierzę z trzema garbami na grzbiecie, wynurzające się z wód jeziora niedaleko Strone.
Lata 60..
W 1960 pojawiła się nadspodziewanie duża ilość relacji o spotkaniach z rzekomym potworem, a zdaniem zwolenników jego istnienia, był on w tym czasie niezwykle aktywny. 28 lutego 1960 dziwny obiekt miał obserwować przez lornetkę Torquil MacLeod, znajdując się trzy kilometry od Invermoriston. Autor relacji opisywał obserwację w następujący sposób: MacLeod ocenił długość zwierzęcia na ok. 13 metrów.
W tym samym roku, w jednym z numerów tygodnika „Weekly Scotsman” pojawiło się zdjęcie wykonane przez Petera O’Connora 27 maja, przedstawiające jakoby grzbiet i głowę zwierzęcia płynącego ok. 25 metrów od brzegu. O’Connor miał wykonać je aparatem z fleszem, brodząc w wodzie jeziora. Wkrótce potem badacz sprawy Loch Ness, Maurice Burton ogłosił, że nad brzegiem jeziora, w miejscu gdzie O’Connor wykonał swe zdjęcie, znalazł polietylenowy worek i drewniany słup, które najprawdopodobniej posłużyły do mistyfikacji. Wykonawca zdjęcia nie zareagował na to oskarżenie, ale i Burton nie udowodnił istnienia przedmiotów, które miał znaleźć nad jeziorem.
Film Dinsdale’a.
W 1960 kolejny materiał filmowy nakręcił inżynier żeglugi powietrznej Tim Dinsdale, który porzucił swoją pracę na rzecz poszukiwań legendarnego potwora. 23 kwietnia tegoż roku znajdował się on niedaleko Foyers, gdzie ze wzgórza nad jeziorem sfilmował widoczny na poszczególnych klatkach pojedynczy garb, dość szybko płynący. Dr Maurice Burton stwierdził jednak, że film Dinsdale’a przedstawia łódź 4,5-metrowej długości, której pasażerowie mieli na sobie brezentowe peleryny. Jednakże zwolennicy istnienia potwora wskazują na to, że Dinsdale tego samego dnia nakręcił inny film, przedstawiający właśnie łódkę i ślady w wodzie pozostawione przez oba obiekty różnią się diametralnie.
11 sierpnia 1960 dziwny obiekt obserwowało piętnaście osób znajdujących się w hotelu „The Clansman”. Jak twierdzili świadkowie, ujrzeli zwierzę płynące ok. 60 metrów od nich. Miało ono trzy ciemnoszare garby oraz dwie widoczne wiosłujące płetwy; nie była widoczna ani głowa, ani szyja stworzenia. Obserwacja miała trwać ok. 5 minut.
25 sierpnia 1962 pisarz W. „Ted” Holiday miał zobaczyć szaroczarne zwierzę, mierzące 13–15 metrów, pływające w wodach jeziora niedaleko ujścia rzeki Foyers.
Lata 70. i 80..
Z 8 lipca 1979 pochodzi relacja Donalda MacKinnona, który miał ujrzeć potwora z Loch Ness na lądzie. Jak opowiadał, natknął się na duże szare zwierzę, długie na ok. 8 metrów, które wyszło z lasu, zeszło do jeziora i ześlizgnęło się do wody. MacKinnon zauważył, że było ono wyposażone w cztery nogi z trójpalczastymi łapami.
Barbara Grant i Mary Appleby podczas przejażdżki autem wzdłuż brzegów jeziora 21 czerwca 1987 miały zobaczyć czerwonobrązowy obiekt przypominający kolumnę, wystający z wody na północ od Abriachan. Grant zatrzymała samochód, aby lepiej przyjrzeć się zwierzęciu. Rzekome stworzenie miało wówczas zacząć się poruszać i płynąć ze znaczną szybkością.
Późniejsze relacje.
Rzekomy potwór obserwowany był jeszcze wielokrotnie, jednak z powodu rozgłosu, jakiego nabrała tajemnica jeziora, nowsze relacje odbierane są z większym sceptycyzmem. Przykładowo, 17 czerwca 1993 Edna MacInnes i David Mackay z Inverness mieli zobaczyć potwora długości ok. 12 metrów, jasnobrązowego koloru z długą szyją wystającą z wody na dużą wysokość. Po przepłynięciu sporej trasy na powierzchni wody, zwierzę miało zanurkować i zniknąć. Pomimo że stwór był milę od brzegu, MacInnes twierdził, że musiał biec wzdłuż brzegu, aby utrzymać z nim kontakt wzrokowy. "Byłem przestraszony, kiedy fala powstała z jego kilwateru uderzyła o brzeg, ale wciąż biegłem za nim. W czasie, gdy zanurkował pod powierzchnię, biegłem najszybciej jak potrafiłem" – dodał. Cztery minuty później zobaczyli rzekomego potwora ponownie, a Mackayowi udało się nawet zrobić zdjęcie, które przedstawia jednak tylko wspomniany kilwater.
Później tego samego dnia stworzenie miał zobaczyć także James MacIntosh z Inverness, wraz ze swoim synem (o imieniu również James). Młody MacIntosh zobaczył zwierzę pierwszy, mówiąc "Tato, to nie jest łódź." Również opisali stworzenie jako jasnoszare zwierzę z długą szyją. Tym razem płynęło ono w stronę przeciwną do brzegu.
Z tego samego wieczora pochodzi relacja Lorraine Davidson, która miała zobaczyć duży kilwater na jeziorze, pomimo tego, że nie widać było żadnej łodzi w promieniu mil. Kilwater ten miał różnić się znacznie od tego wywoływanego przez łódź, ale w jaki sposób, o tym jej relacja nie wspomina.
Z 24 kwietnia 1999 pochodzi relacja Dave Turnera, który wraz z przyjacielem miał przez kilka minut obserwować niedaleko Inverfarigaig stworzenie poruszające się wolno pod wodą. Zgodnie z ich opisem, zwierzę miało cztery odnóża.
W czerwcu 1999 Nora i Mike James z Teksasu obserwowali przez Internet powierzchnię wód jeziora, wykorzystując w tym celu stronę Scotland Online, na którą trafia sygnał z kamer zainstalowanych na brzegu Loch Ness. 5 czerwca mieli ujrzeć na ekranie swego komputera głowę i szyję stworzenia płynącego szybko i zostawiającego za sobą kilwater w kształcie litery „V”. 7 czerwca zaobserwowali natomiast rzekomo biały garb wyłaniający się z wody i wzburzający spore fale. Parze udało się zachować zrzuty ekranu w formie graficznego pliku komputerowego, które przekazano administratorom Scotland Online.
26 maja 2007 technik laboratoryjny Gordon Holmes z Shopley w Yorkshire sfilmował coś, co uznał za potwora z Loch Ness. Jego zdaniem film ukazuje duże zwierzę płynące tuż pod powierzchnią wody szkockiego jeziora. Holmes twierdzi, że obiekt płynął z prędkością ok. 6 m/s i utrzymywał prosty kurs. Początkowo wziął go za wielkiego węgorza. Na filmie widoczny jest brzeg, dzięki czemu można określić wielkość obiektu zanurzonego w wodzie. Jeden z badaczy Loch Ness, Adrian Shine, stwierdził, że nagranie warte jest dalszego przebadania, jednak jego zdaniem najprawdopodobniej przedstawia ono fokę, ptaka wodnego lub wydrę. Sam Holmes w wywiadach udzielonych po ujawnieniu nagrania powiedział, że być może udało mu się sfilmować zwierzę znane nauce. Zamieszanie wywołała także informacja o długości sfilmowanego obiektu – Holmes twierdził, że miał on ok. 5 stóp długości (ok. 1,5 m), podczas gdy w serwisie CNN podano, że mierzył 45 stóp (ok. 15 m). Wiarygodność autora filmu została podważona również przez jego wcześniejsze poczynania – twierdził on, że spotkał także czarną panterę w Anglii (tą sprawą również zajmują się kryptozoolodzy) i sfilmował „wróżki”.
27 sierpnia 2013 David Elder zaprezentował pięciominutowe nagranie przedstawiające „zagadkową falę” na jeziorze. Jak stwierdził, została ona wywołana przez 4,5-metrowy „stały obiekt”, znajdujący się tuż pod powierzchnią wody. 50-letni Elder, turysta z East Kilbride, fotografował łabędzia z molo w Fort Augustus (południowo-zachodni kraniec jeziora), kiedy udało mu się uchwycić ruch w wodzie. Jak stwierdził, "woda była spokojna w tym czasie i nie było zmarszczek pochodzących z fali, ani żadnej innej aktywności na wodzie". Sceptycy twierdzą, że fala mogła być rezultatem porywu wiatru.
19 kwietnia 2014 pojawiła się informacja mówiąca o tym, że zdjęcia satelitarne Loch Ness, wykonane w ramach Apple Maps, zawierają fotografię przedstawiającą duże stworzenie płynące tuż pod powierzchnią wody jeziora. Została ona wykonana na północy zbiornika. Widoczny na niej obiekt ma ok. 30 metrów długości i przypomina ogromną rybę. Widok ten tłumaczono falą powstałą za płynącą łodzią (której nie widać w kadrze), zmarszczeniem lustra wody wywołanym przez fokę lub unoszącym się na nim drewnem.
Poszukiwania.
Jezioro Loch Ness badane było przez szereg ekspedycji naukowych, których uczestnicy poszukiwali dowodów na istnienie nieznanego zwierzęcia lub zwierząt zamieszkujących zbiornik. Żadna z wypraw, pomimo często wielotygodniowych poszukiwań, nie dostarczyła niezbitych dowodów na istnienie "Nessie".
Wyprawa Mountaina (1934).
Latem 1934 sir Edward Mountain urządził pierwszą w historii ekspedycję, mającą na celu wyjaśnienie zagadki jeziora Loch Ness. Badania nie przyniosły jednak jednoznacznej odpowiedzi. Wyprawa rozpoczęła się 13 lipca 1934 i trwała kilka tygodni. Jej wynikiem było 17 relacji z rzekomych spotkań z potworem. M.in. 30 lipca William Campbell miał widzieć zwierzę unoszące się na wodzie 20 metrów od brzegu, posiadające jajowate ciało (w kształcie „wywróconej łódki”) i długą szyję, wygiętą nad powierzchnią jeziora. 12 sierpnia Patrick Grant rzekomo ujrzał zwierzę przypominające mu kozła, ciemnobrązowego koloru, z dwoma krótkimi rogami, wąskimi ślepiami, nieruchomymi płetwami i czymś, co określił jako "wole, jak u ptaka". Wyprawa Mountaina wykonała także kilka zdjęć rzekomego stworzenia, a 15 września kierownikowi poszukiwań Jamesowi Frazierowi udało się wykonać film, mający przedstawiać płynącego potwora. Zoolog Martin Hinton, który obejrzał nagranie stwierdził jednak, że przedstawia ono fokę, z czym nie chcieli zgodzić się członkowie ekspedycji.
Wiarygodność doniesień z ekspedycji Mountaina znacznie obniża sposób ich uzyskania – organizator wyprawy zatrudnił ponad 20 osób, w większości bezrobotnych, którym obiecano premie za każde nowe zdjęcie mające przedstawiać "Nessie" („dniówka” wynosiła 2 funty, a za wykonanie fotografii członkowie ekspedycji otrzymywali aż 10,5 funta).
Wyprawa Bakera (1960).
Początkowo na czele ekspedycji z 1960 miał stanąć dr Tucker z British Museum, jednak zastąpił go Peter Baker z uniwersytetu w Cambridge. Tucker został odwołany najprawdopodobniej przez władze muzeum, które nie chciały zaangażowania swojego reprezentanta w tę sprawę. W badaniach użyto wielu kamer i sonaru. Zanotowano wiele kontaktów sonarowych, początkowo uznanych za dowód istnienia "Nessie". Obecnie można je jednak wyjaśnić bazując na nowoczesnej wiedzy dotyczącej badań podwodnych przy użyciu sonaru.
Ekspedycja Uniwersytetu Birmingham (1961).
Wyprawa zorganizowana przez Uniwersytet Birmingham w 1961, skupiła się przede wszystkim na składzie i jakości wody jeziora. Zbadano m.in. jej zakwaszenie, przejrzystość i zawartość tlenu. Zastosowano także sonar – nie zanotowano żadnych śladów nieznanego zwierzęcia. Wiedzę o faunie Loch Ness powiększyły jednak badania planktonu i dna jeziora.
Ekspedycja Uniwersytetu Cambridge (1962).
Uczestnicy wyprawy urządzonej przez Uniwersytet Cambridge w 1962 obserwowali powierzchnię jeziora przez trzy tygodnie. Przeprowadzono także badania sonarowe. Wnioski wyciągnięte przez naukowców bardzo zawiodły zwolenników istnienia potwora. Stwierdzono, że Loch Ness zamieszkuje zbyt mało zwierząt mogących być pokarmem dla kolonii dużych drapieżników. Ustalenia niektórych kolejnych badań podważyły jednak te wnioski.
Badania LNPIB (1967–1968).
Prof. D.G. Tucker z Uniwersytetu w Birmingham zaoferował swą pomoc jako jeden z twórców sonaru, w badaniu jeziora w 1968. Była to część większego przedsięwzięcia przeprowadzonego przez Biuro Badania Fenomenu Loch Ness (Loch Ness Phenomena Investigation Bureau, LNPIB) w latach 1967–1968, które opierało się na współpracy pomiędzy ochotnikami i profesjonalistami z różnych dziedzin. Tucker wybrał Loch Ness jako pole doświadczalne dla prototypowego wówczas sonaru o maksymalnym zasięgu 800 metrów. Urządzenie zostało zainstalowane pod wodą niedaleko Temple Pier w zatoce Urquhart i „wycelowane” w kierunku przeciwnego brzegu, co oznaczało rozpięcie akustycznej „sieci” wszerz jeziora. W ciągu dwóch tygodni w sierpniu wielokrotnie zanotowano obecność sześciometrowej długości obiektów, poruszających się w górę i w dół, do dna jeziora. Analiza wykazała, że obiekty te nie wynurzały się, ani nie zapuszczały wyżej niż do średnich partii wody (nie mogły więc to być zwierzęta oddychające powietrzem atmosferycznym). W 1968 LNPIB wydało oświadczenie prasowe, w którym stwierdzono m.in.: 
Badania Andrew Carrolla (1969).
W 1969 pracownik New York Aquarium, zaproponował przeprowadzenie badań polegających na skanowaniu jeziora za pomocą ruchomego sonaru. Projekt został sfinansowany przez fundację Griffisa – nazwanej po Nixonie Griffisie, wówczas dyrektorze Aquarium. Badania Carrolla miały miejsce w październiku 1969. Pewnego dnia odnotowano kontakt sonarowy będący silnym echem jakiegoś ruchomego obiektu, odbieranym przez blisko trzy minuty na północ od Foyers. Natura obiektu pozostała tajemnicą. Późniejsze analizy wykazały, że echo powrotne było dwa razy większe niż ma to miejsce przy wykrywaniu obecności prawie 3,5 metrowych waleni – grindwali. Obliczono długość obiektów na 20 stóp (czyli ok. 7 metrów).
Badania za pomocą łodzi podwodnych.
Wczesne wyprawy z wykorzystaniem łodzi podwodnych nie przyniosły rezultatów. Sponsorowany przez World Book Encyclopedia, pilot Dan Taylor sprowadził nad Loch Ness jednostkę o nazwie „Viperfish” 1 czerwca 1969. Jego podwodne poszukiwania, przerywane powtarzającymi się problemami technicznymi, nie przyniosły żadnych nowych danych, choć w październiku 1969 podczas jednej z wypraw w głębiny, jednostka została wyprzedzona przez niezidentyfikowany obiekt poruszający się z prędkością ok. 16 węzłów. Takiej prędkości łódź podwodna nie była w stanie osiągnąć.
Inna jednostka, „Deep Star III” zbudowana przez amerykańską korporację zbrojeniową General Dynamics, a także nienazwana dwuosobowa łódź podwodna produkcji firmy Westinghouse nie zostały nigdy zwodowane. Inna łódź, „Pisces” będąca własnością firmy Vickers Ltd., została wynajęta w celu holowania kukły przedstawiającej potwora z Loch Ness, co miało zostać sfilmowane i wykorzystane w filmie o Sherlocku Holmesie, pt. "Prywatne życie Sherlocka Holmesa" ("The Private Life of Sherlock Holmes"). Sztuczny „potwór” zatonął jednak i osiadł na dnie jeziora, a „Pisces” poszukując go odebrała echo sonaru wskazujące na to, że 70 metrów od łodzi i ok. 17 metrów nad dnem porusza się szybko jakiś duży obiekt. Sterujący łodzią zmniejszył ten dystans o połowę, lecz obiekt przemieścił się gwałtownie poza zasięg sonaru i zniknął.
„Wielka ekspedycja” 1970.
W czasie tzw. „wielkiej ekspedycji” w 1970 rok biolog Roy Mackal z Uniwersytetu w Chicago, zainstalował w jeziorze system hydrofonów (podwodnych mikrofonów). Zostały one osadzone w sierpniu tegoż roku na głębokości 100 i 200 metrów w zatoce Urquhart. Po dwóch nocach nagrań przesłuchano nagrania – na taśmach pojawiły się dźwięki przypominające odgłosy ptaków. Intensywność dźwięków wskazywała na to, że zostały one wydane na dużej głębokości. W październiku nagrano natomiast dźwięki podobne do „pukania” i „klikania”, które zarejestrował inny hydrofon w zatoce Urquhart. Dźwięki te wskazywały na pojawienie się w jeziorze zwierzęcia stosującego echolokację. Po odgłosach tych następowały dźwięki określane jako powstające przy poruszaniu ogonem przez duże morskie zwierzę. Członkowie ekspedycji uznali, że zarejestrowane odgłosy były dźwiękami polowania – potwór miał posługiwać się echolokacją w celu odnalezienia stad ryb i poruszać się w ich kierunku w celu żerowania. Odgłosy zamierały, gdy członkowie wyprawy zbliżali się do hydrofonów i ponownie pojawiały się, gdy oddalali się na większą odległość. Dźwięki zwiększały swą intensywność na głębokości większej niż 35 metrów. Badacze postanowili skomunikować się z rzekomym zwierzęciem, odtwarzając wcześniejsze nagrania i czekając na rezultaty takiego eksperymentu. Nie przyniósł on rozstrzygających wyników – czasem dźwięki zmniejszały lub zwiększały swą intensywność, a czasem w ogóle jej nie zmieniały. Mackal zanotował, że nie zauważył żadnego podobieństwa pomiędzy nagraniami a dźwiękami wydawanymi przez znane zwierzęta morskie. Stwierdził także, że żadne ze znanych gatunków nie są zdolne do wydawania takich odgłosów.
Operation Deepscan (1987).
Badania nazwane "Operation Deepscan" z 1987 uznawane są za najbardziej kompleksowe i profesjonalnie przeprowadzone. Ich głównym założeniem było przeczesanie całego zbiornika przy pomocy swoistej sonarowej „kurtyny”. Jezioro zostało przebadane przez dziewiętnaście jednostek wyposażonych w echosondy. Poprzedzały one inną łódź, "New Atlantis", wyposażoną w sonar Simrad Scanning – miała ona także przejmować i archiwizować wyniki badań pozostałych jednostek. Pierwsze testy odbyły się w lecie 1986, a główne badania miały miejsce w dniach 10 – 11 października 1987. Operacji towarzyszyło bardzo duże zainteresowanie mediów z całego świata.
Pierwszego dnia zanotowano trzy kontakty – „New Atlantis” próbował dopłynąć nad ich źródło (opisywane przez techników jako największe spośród wszystkich napotykanych przez nich w słodkich wodach), jednak łódź nie zdążyła tego uczynić, przed utratą sygnału. Według wskazań urządzeń obiekt znajdował się na głębokości 174 metrów i pozostawał w zasięgu „kurtyny” przez 2 minuty 20 sekund. Następnego dnia pięć jednostek przebadało dokładnie część jeziora, w której odnotowano pojawienie się zagadkowego obiektu. Nie odkryto niczego niezwykłego.
Drugi dzień badań jeziora Loch Ness nie przyniósł żadnych nowych zagadkowych odczytów.
Project Urquhart (1992–1993).
Poszukiwania o nazwie "Project Urquhart" (nazwa nawiązuje do zamku stojącego nad brzegiem jeziora), zostały wymyślone przez Nicholasa Witchella z BBC, który planował zorganizować wyprawę nad Loch Ness już od 1970. Ku zdziwieniu samego organizatora, zgodziły mu się pomóc instytucje naukowe takie jak Muzeum Historii Naturalnej w Londynie, Freshwater Biological Association, a także i Simrad (amerykańska firma specjalizująca się w elektronice morskiej) oraz kanał telewizyjny Discovery Channel. Podmioty te stały się sponsorami wyprawy, której celem było nie odnalezienie "Nessie", ale zbadanie Loch Ness, jako największego objętościowo zbiornika wody słodkiej w Wielkiej Brytanii.
Pierwszy etap poszukiwań miał miejsce w 1992. Simrad przetransportował na wody jeziora statek MV „Simrad” z Norwegii. Jednostka przepłynęła prawie 500 mil po powierzchni Loch Ness, przeczesując jego wody sygnałami sonarowymi. Odkryto m.in. najgłębsze miejsce w jeziorze, jak również zbadano dokładnie kształt jego dna – udało się dowieść, że nieprawdziwe są opowieści o podwodnych jaskiniach, w których może ukrywać się potwór. Sonar zanotował kilka nietypowych obiektów, oddalonych od siebie o ok. 60 metrów. Niewielka, bezzałogowa, zdalnie sterowana łódź podwodna, wyposażona w kamerę wideo została opuszczona do wody w celu zbadania jednego z obiektów. Okazał się on być taczką (być może opuszczoną do jeziora przez ministerstwo obrony, testujące tam swego czasu prototypowy sonar).
W lipcu 1993 20-metrowy statek badawczy „Calanus” wraz z łodzią wspierającą „Seol mara” wpłynął na wody Loch Ness. Obie jednostki przeprowadziły badania trwające niemal 200 godzin. Odkryto wiele nowych faktów na temat jeziora, głównie dotyczących populacji fitoplanktonu, zooplanktonu i ryb zamieszkujących Loch Ness, a także różnic pomiędzy północną a południową częścią jeziora. Z kolei pracownicy londyńskiego Muzeum Historii Naturalnej skupili się na badaniach nicieni zamieszkujących dno Loch Ness. Odkryto jeden dotychczas nieznany nauce gatunek tych bezkręgowców ("Ethmolaimus" sp.).
Podczas trwania "Project Urquhart" zanotowano kilka odczytów sonarowych, które nie zostały dotychczas wyjaśnione. Jeden z nich miał miejsce 28 lipca 1992 roku, kiedy to o 7 wieczorem, pomiędzy Foyers a Invermoriston, sonar przez dwie minuty odbierał echo, które Thor Edland, specjalista z Simrad, opisał jako o wiele mocniejsze w porównaniu z odczytami sonarów wywołanymi przez stada ryb. Podobnie było w 1993, kiedy to badacze z Simrad zarejestrowali cztery kontakty sonarowe w średnich partiach wody. Inżynier Birnie Lees z Simrad opisał jeden z sygnałów, jako "o wiele za duży, aby była to jakakolwiek znana ryba z jeziora".
Discovery Loch Ness (1993).
W 1993 nadawca Discovery Communications urządził ekspedycję, która miała zbadać ekologię jeziora. Nie skupiała się ona wyłącznie na potworze, ale także na populacji nicieni oraz liczbie ryb w zbiorniku. Udało się odkryć nowy gatunek nicienia. Spodziewając się natomiast niewielu ryb, schwytano dwadzieścia sztuk podczas jednego połowu. Oznaczało to zwiększenie wielkości ocenianej populacji ryb w Loch Ness dziewięciokrotnie.
Później, przy użyciu sonaru, odkryto zaburzenia pod powierzchnią wody jeziora, będące rzadkim rodzajem podwodnej burzy, która pojawia się, gdy energia (pochodząca np. z wiatru) zostaje zmagazynowana w zbiorniku i pojawia się jednocześnie brak równowagi pomiędzy cieplejszymi i zimniejszymi partiami wody. Następnego dnia, gdy badacze analizowali wydruki obrazujące to dziwne wydarzenie, zauważyli coś, co wyglądało na trzy obiekty wychwycone przez sonar, za każdym z nich ciągnął się potężny kilwater.
Badania zostały później przedstawione, wraz z analizą filmu Dinsdale’a, „zdjęcia chirurga” i fotografii Rinesa, w programie pt. "Loch Ness Odkryte (Loch Ness Discovered)".
Ekspedycja GUST (2001).
W 2001 miała miejsce kontrowersyjna ekspedycja Globalnego Zespołu Podwodnych Poszukiwań (Global Underwater Search Team, GUST). Używając nowoczesnych urządzeń sonarowych, próbowali namierzyć zwierzę. Pewnej nocy udało im się zobaczyć na ekranie urządzenia niewielki obiekt. Innym razem zauważono pewne zakłócenia, które uchwycono na filmie, jednak były one bardzo niewyraźne.
Ekspedycję ukazano w programie pt. "Potwór z Loch Ness: Poszukiwanie Prawdy (Loch Ness Monster: Search for the Truth)".
Dochodzenie telewizyjne (2003–2004).
W 2003 ekipa BBC przeprowadziła zakrojone na jak dotąd najszerszą skalę badanie jeziora Loch Ness przy użyciu nawigacji satelitarnej i 600 wiązek sonarowych. Efektem poszukiwań był film dokumentalny "Searching for the Loch Ness Monster", wyemitowany przez BBC One. Nie znaleziono żadnych śladów obecności potwora. Badacze doszli do przekonania, że zwierzę nie istnieje.
Badania DNA (2018).
W czerwcu 2018 międzynarodowy zespół badaczy z uniwersytetów w Otago, Kopenhadze, Hull oraz z University of Highlands and Islands, przeprowadził badania DNA występującego w jeziorze. Jego rezultaty zostały opublikowane w 2019. Nie odnaleziono DNA dużych ryb, takich jak rekiny, jesiotry czy sumy, a także pochodzącego od wydr czy fok. W próbkach znajdowało się za to dużo materiału genetycznego węgorzy. Lider zespołu badawczego, prof. Neil Gemmell z Uniwersytetu w Otago, stwierdził, że nie może wykluczyć, iż w Loch Ness żyją ekstremalnie duże węgorze, choć nigdy tam takich nie obserwowano, a tym bardziej nie schwytano. Równie dobrze DNA mogło pochodzić od wielu ryb tego gatunku normalnych rozmiarów. W jeziorze nie znaleziono także gadziego materiału genetycznego. Jak powiedział prof. Gemmell, "myślę więc, że możemy być pewni, że żaden gigantyczny łuskowaty gad nie pływa w Loch Ness".
Próby wyjaśnienia.
W ciągu lat pojawiło się wiele różnorakich prób wyjaśnienia, czym tak naprawdę może być tajemniczy potwór z Loch Ness. Część z nich zakładała istnienie nieznanego zwierzęcia zamieszkującego jezioro. Inne natomiast próbowały wyjaśnić ten fenomen przy pomocy znanych stworzeń lub zjawisk.
Plezjozaur.
Najczęściej występujący opis "Nessie", bazujący na rzekomych obserwacjach zwierzęcia, przywodzi na myśl plezjozaura, morskiego gada o długiej szyi, który wymarł w czasie kredy. Dla uprawdopodobnienia tej teorii, jej zwolennicy wskazują na przetrwanie ryby latimerii, która na początku XX wieku była uznawana za wymarłą w czasach plezjozaurów, ale została ponownie odkryta u wybrzeży Madagaskaru w 1938.
Naukowcy podają jednak kilka kwestii, z powodu których takie zwierzę nie może zamieszkiwać Loch Ness. Pomijając kwestie wymierania kredowego, plezjozaur był najprawdopodobniej gadem zmiennocieplnym, a średnia temperatura jeziora Loch Ness wynosi 5,5 °C. Dzisiejsze gady morskie (krokodyle, żółwie morskie czy węże morskie) zamieszkują tropiki, gdzie ciepła woda utrzymuje dość wysoką temperaturę ich ciał. Z drugiej strony, naukowcy zauważają, że jeżeli plezjozaury były stałocieplne tak jak dinozaury (lub przynajmniej ich część), to potrzebowałyby do przeżycia ogromnej ilości pożywienia, niezbędnej do utrzymania poziomu aktywności zwierzęcia stałocieplnego. To spowodowałoby z kolei większą liczbę obserwacji.
Struktura kości skamieniałych plezjozaurów nie wskazuje na to także, że zwierzęta te posiadały zdolność echolokacji, tak jak delfiny i wieloryby. To bardzo przydałoby im się w jeziorze tak mętnym jak Loch Ness, gdzie widoczność jest mniejsza niż 5 metrów, a to ze względu na dużą ilość torfu i mułu rozpuszczonych w wodzie. W efekcie, światło słoneczne nie dociera w głąb jeziora, co zmniejsza ilość alg, a co za tym idzie również planktonu, małych oraz większych ryb, idąc w górę łańcucha pokarmowego. Odkąd skamieliny wskazują na to, że plezjozaury były myśliwymi posługującymi się przede wszystkim swym wzrokiem, wydaje się nieprawdopodobne, aby mętne wody jeziora pozwalały na przeżycie wystarczającej ilości ryb dla przetrwania nawet niewielkiej kolonii stosunkowo dużych zwierząt.
Dodatkowo w październiku 2006 Leslie Noè z Sedgwick Museum w Cambridge wskazał na to, że "Konstrukcja kostna karku sprawia, że można być absolutnie pewnym tego, że plezjozaur nie mógł wznosić swej głowy ponad wodę na wzór łabędzia", co chyba ostatecznie oddala kandydaturę plezjozaura na idealne wyjaśnienie zagadki Loch Ness.
Kelpie.
Zgodnie ze szwedzkim badaczem i pisarzem Bengtem Sjögrenem, obecna wiara w potwory z jezior, takie jak "Nessie", jest związana ze starymi legendami o "kelpie". Wskazuje on na to, że opowieści o stworach z jezior zmieniły się w ciągu wieków, przedtem wspominając o „końskim” wyglądzie stworzeń, a w czasach współczesnych wykazują one podobieństwo do plezjozaurów i dinozaurów. Sjögren twierdzi, że ewolucja ta podążała w kierunku bardziej „realistycznych” i „nowoczesnych” wersji, doprowadzając do zmiany "kelpie" – stworzenie z folkloru w zwierzę o realnej naturze. Zwolennicy istnienia potwora wskazują na to, że autorzy relacji z dawniejszych czasów porównywali stwora do zwierząt, które znali, nie mogąc słyszeć o plezjozaurach.
Foka o długiej szyi.
Peter Costello w swojej książce "In Search of Lake Monsters" ("W poszukiwaniu potworów z jezior", 1975) przedstawił teorię, że "Nessie", jak również inne „potwory z jezior”, jest nieznanym gatunkiem foki o długiej szyi. Costello podpierał się przy tym kilkoma relacjami ze spotkań ze zwierzęciem na lądzie, poruszającym się chwiejnie w kierunku wody, jak czynią to foki i lwy morskie. Jednakże wszystkie znane gatunki fok można łatwo spotkać w czasie dnia, w promieniach pełnego słońca, w przeciwieństwie do "Nessie".
Słoń.
Pojawiła się również teoria autorstwa Neila Clarka, paleontologa, który wraz z Hunterian Museum w Glasgow sugerował, że "Nessie" mogła być słoniem – jednym ze zwierząt wchodzących w skład cyrku przejeżdżającego w pobliżu Loch Ness w czasie, gdy miało miejsce najwięcej obserwacji rzekomego potwora.
Duże ryby.
Pojawiło się także przypuszczenie, że potwór z Loch Ness może być po prostu dużym węgorzem. Jedynym gatunkiem węgorza występującym w jeziorze jest węgorz europejski ("Anguilla anguilla"), jednak ten nie jest wystarczająco długi, by pasował do opisów rzekomego zwierzęcia. Średnio osiąga długość 1/2 metra. Możliwe jest, że węgorze zamieszkujące Loch Ness dorastają większych rozmiarów, aby pożerać większe ryby, lub też inny gatunek węgorza zasiedlił zbiornik. Wielki węgorz pasuje do niektórych relacji ze spotkań z "Nessie", ale ryba ta nie potrafi wystawiać głowy z wody w sposób przypominający podobną czynność wykonywaną przez łabędzie.
Innym „kandydatem” na wyjaśnienie obserwacji rzekomego potwora z Loch Ness jest duży jesiotr. Jesiotr ostronosy ("Acipenser oxyrinchus") osiąga długość do 4 metrów i masę do 350 kg. Podobnie jak wiele innych gatunków ryb, rośnie przez całe życie. Największego jesiotra udało się złowić w Rosji – miał 8 metrów długości, a jego wiek oceniano na ok. 200 lat. Jednakże jesiotry są znane z tego, że większość swego życia spędzają w wodach morskich, wpływając do wód śródlądowych w celu przeprowadzenia tarła. Coroczna migracja z morza do Loch Ness wielkiego osobnika lub kilku egzemplarzy zwierzęcia nie mogłaby zostać niezauważona. Nie zanotowano dotychczas przypadku złapania jesiotra w jeziorze Loch Ness, choć miało to miejsce w zbiorniku Moray Firth, do którego wpada rzeka Ness. Schwytano także jeden egzemplarz w rzece Garry – aby się w niej znaleźć, ryba musiała przepłynąć przez Loch Ness.
Inne duże ryby, które być może zostały wzięte za nieznane zwierzę to szczupak ("Esox lucius" występuje w jeziorze) i sum ("Silurus glanis"), ale przede wszystkim wstęgor, który dorasta 17 metrów i w związku z tym porusza się ruchem przypominającym węża. W ostatnich latach w jednym ze szkockich jezior złowiono wstęgora o długości 3 metrów. Część historii o wężach morskich powstało właśnie wskutek obserwowania ruchu tej ryby i być
może byłoby w stanie wyjaśnić te z obserwacji z Loch Ness, gdy ponad wodą dostrzeżono zwierzę o kilku garbach.
Ptaki, wydry i inne znane zwierzęta.
Innymi zasugerowanymi zwierzęcymi „kandydatami” były: delfin, jakiś rodzaj dużego mięczaka, być może wielki głowonóg lub nicień. Po obejrzeniu „zdjęcia chirurga”, paleontolog i znawca waleni, Roy Chapman Andrews stwierdził, że przedstawia ono płetwę orki. Niektóre z relacji były tłumaczone także obserwacjami płynących psów, jeleni, wydr czy wodnego ptactwa.
Drzewa.
W serii artykułów w „New Scientist” w 1982, dr Maurice Burton przedstawił teorię wyjaśniającą obserwacje "Nessie" i innych podobnych „potworów z jezior”, za pomocą wolno fermentujących pod wodą pni sosny. Gazy wytworzone w tym procesie nie mogłyby uwolnić się z drewna, ze względu na dużą ilość zawartej w nim żywicy. Ostatecznie jednak sprężone gazy miałyby wyrzucać żywicę z jednej strony takiego gnijącego pnia, co powodowałoby wyrzucenie go na powierzchnię wody. Burton wskazywał, że kształt podłużnych i dość cienkich pni sosny przypomina wiele opisów rzekomego zwierzęcia.
Cztery szkockie jeziora (m.in. Loch Morar, Loch Ness i Loch Lomond) są bardzo głębokie, spośród nich trzy mają legendy o zamieszkujących je potworach; te same posiadają brzegi porośnięte lasami sosnowymi. Lomond – jezioro bez legendy – nie jest otoczone takimi lasami. Wynurzenia pni spowodowane gazami gnilnymi powodują wzniesienie się ponad powierzchnię wody widocznej mgiełki pary wodnej – co pojawia się także w kilku obserwacjach "Nessie". Pnie sosnowe, noszące ślady takich procesów odnaleziono na brzegach Loch Ness.
Przeciwnicy tej teorii wskazują jednak, że wiele jezior, które mają być zamieszkane przez potwory, nie jest otoczone przez lasy iglaste. Dobrym przykładem są tutaj jeziora irlandzkie.
Sejsze i kilwatery.
Wyjaśnieniem może być też geologia. W Loch Ness, z powodu wydłużonego i stosunkowo prostego kształtu tego zbiornika, mają miejsce pewne niecodzienne zjawiska, mające wpływ na powierzchnię jeziora. Sejsza to swobodna fala stojąca, powstająca w zamkniętych zatokach, morzach i jeziorach pod wpływem wyraźnego zaburzenia równowagi wody (w jednej części zbiornika poziom wody podnosi się, a w drugiej jednocześnie opada). Fala wywołana przez to zjawisko przemieszcza się z jednego końca zbiornika do drugiego. W Loch Ness proces ten powtarza się regularnie co 31,5 minuty.
Pozostawione przez łodzie ślady torowe (kilwatery) mogą również wpłynąć na pojawienie się dziwacznych fal na powierzchni jeziora. Gdy łódź przepływa przez środek jeziora, pozostawiając po sobie kilwater, fale przez niego wywołane uderzają w oba brzegi zbiornika jednocześnie, po czym wracają i spotykają się ponownie na środku jeziora. Tam może to wywołać powstanie fali stojącej, o wiele większej od zwykłej fali. Może ona przypominać garb.
Jednakże istnieje wiele relacji o falach, które nie mogły powstać w wyniku przepłynięcia łodzi. Często powierzchnia jeziora jest niezwykle spokojna w czasie spotkań z "Nessie", nie widać żadnych przepływających statków. Na przykład barman David Munro widział obiekt poruszający się zygzakiem, nurkujący i wynurzający się ponownie. Był pewny, że było to zwierzę. Niektóre obserwacje mówią o kilwaterze w kształcie litery „V” – który pojawia się, gdy coś porusza się tuż pod powierzchnią wody. Dodatkowo, w wielu obserwacjach kilwater jest zupełnie odmienny od tego, jaki pozostawia płynąca łódź.
Ludzka psychika.
Kolejne fale doniesień o rzekomych spotkaniach z potworem z Loch Ness tłumaczone są często jako ataki zbiorowej histerii (mogącej powodować m.in. chwilowe załamanie prawidłowego postrzegania rzeczywistości), omamy wzrokowe. Carl Sagan w swojej książce tłumaczącej większość relacji o spotkaniach z UFO i inne rzekomo niewyjaśnione wydarzenia, procesami zachodzącymi w ludzkich głowach, pisał: 
Inne możliwe wytłumaczenie rzekomych obserwacji "Nessie", odnoszące się do ludzkiej psychiki, posługuje się pojęciem pareidolii. Zasadza się ona na naturalnym dążeniu człowieka do odnajdywania znajomych sygnałów w bodźcach całkowicie losowych. Na tej podstawie można zakładać, że osoba, która przybyła nad brzeg Loch Ness, pragnąc ujrzeć w jego wodach potwora, w taki sposób zinterpretuje widok całkowicie naturalnego przedmiotu (np. gałęzi drzewa) lub zjawiska.
Dr Charles Paxton z Uniwersytetu w St Andrews, analizując statystykę obserwacji, wskazuje na wyraźną nadreprezentację przedstawicieli lokalnej branży turystycznej, która żyje z legendy o tajemniczym potworze.
Oszustwa.
Kilka razy dopuszczono się oszustw, wykorzystując fenomen Loch Ness. Niektóre z nich, takie jak np. „zdjęcie chirurga” były bardzo przekonujące. Inne były wyjaśniane stosunkowo szybko, często przez samych sprawców, lecz najczęściej po krótkim czasie przez profesjonalnych badaczy. Kilka przykładów poniżej.
Fałszerstwo Wetherella.
W 1933, niedługo po pierwszych doniesieniach o obserwacjach "Nessie" w jeziorze, które zapoczątkowały międzynarodową sławę Loch Ness, brytyjska gazeta „Daily Mail” postanowiła zająć się tą sprawą. Nad brzeg zbiornika wysłano wielkiego entuzjastę polowań Marmaduke Wetherella, który miał odnaleźć potwora. Nie udało mu się to, ale doniósł o odnalezieniu w grudniu 1933 dużych śladów na brzegu jeziora, wiodących w kierunku wody. Kiedy odciski przebadali specjaliści z Muzeum Historii Naturalnej, stwierdzili, że zostały one wykonane przy pomocy spreparowanej stopy hipopotama, wykorzystywanej często jako oryginalny stojak na parasole. Wetherell został publicznie wyśmiany na łamach dziennika, który go zatrudnił, po czym wycofał się z życia publicznego.
„Zdjęcie chirurga”.
W kwietniu 1934 powstała słynna fotografia płk. Roberta Wilsona, lekarza pracującego w Londynie. Zyskała ona szybko przydomek „zdjęcia chirurga”, ze względu na profesję autora, jak i to, że było to pierwsze do tej pory tak ostre i doświetlone zdjęcie potwora, przedstawiające rzekomo szyję zwierzęcia podobnego do plezjozaura, wystającą z wody. Wilson wracał z urlopu w północnej Szkocji, gdzie fotografował pociągi. Jak twierdził, znajdując się 5 km od Invermoriston, wysiadł z samochodu, gdy kręta szosa zbliżyła się na ok. 60 metrów do jeziora. Wówczas to, 250 metrów od brzegu miał mu się ukazać dziwny obiekt. Wilson wykonał cztery zdjęcia, z których dwa okazały się nieudane. Na trzeciej fotografii widnieje obiekt przypominający długą szyję i małą główkę jakiegoś zwierzęcia. Ostatnie zdjęcie przedstawia obiekt o wiele mniejszy, jakby zanurzający się. Uwagę zwracał jednak fakt, że Wilson nigdy nie twierdził, że sfotografował potwora z Loch Ness, tylko „coś w wodzie”.
Fotografia uchodziła przez długi czas za prawdziwy dowód istnienia potwora z Loch Ness. Sceptycy zwracali jednak uwagę na to, że najczęściej publikowano tylko część najsłynniejszego zdjęcia "Nessie", wyciętą w taki sposób, aby wywołać wrażenie ogromu rzekomego zwierzęcia. Fotografia w całości przedstawia drugi brzeg jeziora i niewielki obiekt przypominający szyję i głowę zwierzęcia, unoszący się pośród fal, których rozmiar wskazuje na nieduże rozmiary rzekomego potwora. Część wyjaśnień „zdjęcia chirurga” mówiła o wydrze lub nurkującym ptaku.
Autentyczność fotografii została ostatecznie podważona przez wyznanie Chrisa Spurlinga, zięcia Marmaduke Wetherella, które uczynił na łożu śmierci. Spurling twierdził, że zdjęcie przedstawiało gliniany model przyczepiony do zabawkowej łodzi podwodnej. Wetherell, upokorzony w 1933, pragnąc zemsty, postanowił dokonać oszustwa, z pomocą Chrisa Spurlinga oraz potrafiącego rzeźbić Iana Marmaduke’a (własnego syna, który kupił materiały do modelu), a także Maurice Chambersa (agenta ubezpieczeniowego), który przekonał Kennetha Wilsona (chirurga), aby ten pokazał światu zdjęcia.
Zdjęcie Lachlana Stuarta.
14 lipca 1951 o godzinie 6.30 rano Lachlan Stuart miał wykonać zdjęcie, przedstawiające trzy garby wynurzające się z wody. Zgodnie z jego relacją, po wykonaniu tej fotografii, ponad powierzchnię wychynęła także głowa potwora, jednak w tym momencie świadkowi zaciął się aparat i nie był on w stanie zrobić więcej zdjęć. Stuart ocenił długość szyi na 2 metry, a każdego z garbów na ok. 1,5 metra. Po obejrzeniu zdjęcia Stuarta, kustosz muzeum przyrodniczego w Glasgow, Eric Palmer, stwierdził, że fotografia "może przedstawiać trzy nadnaturalnych rozmiarów, goniące się i figlujące foki, choć nie wydaje się to prawdopodobne".
Zdjęcie wykonane przez Stuarta okazało się oszustwem. W latach 70. uczestnik „Projektu Loch Ness” Ricky Gardner odnalazł dokładnie to miejsce na brzegu jeziora, z którego została zrobiona fotografia. Stwierdził, że woda była tam zbyt płytka, aby mogło ukrywać się w niej jakieś duże zwierzę. Natomiast pisarz Richard Frere wyjawił, że był obecny podczas wykonywania zdjęcia, a Stuart sfotografował trzy zanurzone w wodzie pale z przywiązanymi do nich brezentowymi workami wypełnionymi sianem.
Fotografie Franka Searle’a.
Na początku lat 70. były wojskowy Frank Searle przybył nad Loch Ness, pragnąc uzyskać sławę odkrywcy potwora. Wykonał dużą ilość zdjęć mających przedstawiać "Nessie". Wiele z nich zostało opublikowanych przez media, ale wszystkie uznano za niewątpliwe oszustwa. Duża część okazała się fotografiami przedstawiającymi gałęzie drzew pływające po powierzchni wody. W innych fałszerz posłużył się bardziej skomplikowaną techniką – wklejał zdjęcia dinozaurów, wycięte z pocztówek.
„Akademia Nauk Stosowanych”.
We wczesnych latach 70., grupa osób pod przywództwem amerykańskiego prawnika patentowego i założyciela organizacji nazywanej Akademią Nauk Stosowanych, Roberta H. Rinesa, wykonała kilka podwodnych fotografii. Jedną z nich było niewyraźne zdjęcie obiektu przypominającego romboidalną płetwę (inni twierdzili, że mogą to być pęcherzyki powietrza lub płetwa ryby). Ujrzawszy to zdjęcie, brytyjski przyrodnik Peter Scott ogłosił w 1975 naukową nazwę dla zwierzęcia – "Nessiteras rhombopteryx" („Potwór z Ness z romboidalnymi płetwami”). Miało to umożliwić włączenie "Nessie" do oficjalnego brytyjskiego spisu chronionych gatunków. Jednakże gazety londyńskie zauważyły, że nazwa ukuta przez Scotta jest anagramem zdania "monster hoax by sir Peter S." ("potworne oszustwo sir Petera S."). Sam Rines odpowiedział na to w liście, że litery można ułożyć także w zdanie "Yes, both pix are monsters… R." ("Tak, oba obrazki są potworami… R.").
Podwodne zdjęcia miały zostać wykonane podczas starannego przeczesywania głębin jeziora przy pomocy sonaru, przez wiele dni, w poszukiwaniu niecodziennych podwodnych obiektów. Później do poszukiwań dołączyła podwodna kamera wyposażona w niezwykle mocny reflektor, niezbędny do penetracji osławionej mętnej wody Loch Ness. Kilka z powstałych w ten sposób zdjęć, pomimo dużej niewyraźności, pokazują obiekt przypominający kształtem plezjozaura, pojawiającego się w różnych pozycjach i w różnym oświetleniu. Fotografie mają ukazywać głowę, szyję i górę korpusu gada. Po bliższym przyjrzeniu się wielu zwolenników istnienia potwora zauważyło nawet kształt głowy i oczy zwierzęcia. Później okazało się, że ta „głowa gargulca” okazała się być zanurzonym w wodzie pniakiem. Również zdjęcia mające przedstawiać romboidalną płetwę zwierzęcia zostały wykonane z kilku pozycji, co miało wywołać złudzenie ruchu.
Jednakże znana wersja zdjęcia „płetwy” została wyretuszowana w porównaniu z pierwotną fotografią. "Muzeum Oszustw (Museum of Hoaxes)" pokazuje oryginalne zdjęcie. Charlie Wyckoff stwierdził, że ktoś wyretuszował fotografię, aby wyeksponować rzekomą płetwę. Oryginał ukazuje o wiele mniejszy obiekt. Nikt nie wie natomiast na pewno, w jakich okolicznościach do tego doszło.
W 2001 Akademia Nauk Stosowanych nagrała film przedstawiający potężny kilwater w kształcie litery „V”, pojawiający się na spokojnej powierzchni wody w bezwietrzny dzień. Odnaleźli również pod wodą coś, co wyglądało jak rozkładające się ciało zwierzęcia.
Zdjęcie Anthony’ego Shielsa.
Anthony „Doc” Shiels stwierdził 21 maja 1977, że wykonał zdjęcie potwora z Loch Ness, niedaleko zamku Urquhart. Fotografia stała bardzo popularna w mediach z powodu jej dużej wyraźności – twierdzono nawet, że jest to najwyraźniejsze zdjęcie "Nessie", jakie kiedykolwiek zrobiono. Jednak niemal od razu zostało ono obwołane oszustwem. Sceptycy nazwali je nawet „Muppetem z Loch Ness”, zaznaczając także, że wokół obiektu wyłaniającego się z wody nie ma kręgów na wodzie, co wygląda nienaturalnie. Wiarygodność fotografii podważa także sama osoba Shielsa, showmana, „czarownika”, zawodowego ezoteryka. Autor zdjęcia stwierdził natomiast, że pomimo tego, że wykonuje zdjęcia potworów z jezior, to jednak nie wierzy w ich istnienie.
Inne przypadki.
2 maja 2001 na brzegu jeziora zostały znalezione dwa duże kongery. Te duże węgorze są zwierzętami morskimi, a Loch Ness jest zbiornikiem słodkowodnym. Ryby zostały więc tam podrzucone, w celu wywołania sensacji. Sporych rozmiarów wężopodobne kongery mogły zostać uznane za niewielkie, nie w pełni wykształcone potwory.
29 lipca 2003 Gerald McSorley, emeryt ze szkockiego Stirling, podczas spaceru nad brzegiem jeziora poślizgnął się i wpadł do wody. Miał on wówczas znaleźć skamielinę czterech kręgów szyjnych plezjozaura, co dla części mediów stało się kolejnym dowodem na występowanie prehistorycznych gadów morskich w jeziorze. Autentyczność znaleziska McSorleya potwierdziło Muzeum Narodowe Szkocji w Edynburgu. Jednak jeden z paleontologów zatrudnionych w muzeum, Lyall Anderson, stwierdził, że skamieniałość pochodzi z innej warstwy skał niż otaczających zbiornik. Jego zdaniem, została ona podrzucona na brzeg Loch Ness, a pochodzi najprawdopodobniej ze stanowiska oddalonego o ok. 50 kilometrów na południowy wschód od jeziora.
W 2004 zespół telewizji Channel 5 (złożony przede wszystkim z ekspertów od efektów specjalnych) próbował zwieść przebywających nad jeziorem, że w zbiorniku przebywa jakieś duże zwierzę. Skonstruowali więc animatroniczny model potwora. Oszustwo zakończyło się sukcesem – pojawiło się wiele relacji ze spotkań z „potworem” w dniu uruchomienia modelu i w miejscu jego umieszczenia.
W 2005 dwójka studentów twierdziła, że znaleźli oni ząb tkwiący w ciele jelenia znalezionego przez nich na brzegu jeziora. Opublikowali szeroko informacje o swoim znalezisku, zakładając nawet stronę internetową na ten temat. Wkrótce potem jednak eksperci stwierdzili, że „ząb” był kłem mundżaka.
Z 2012 pochodzi zdjęcie wykonane przez George Edwardsa, szypra łodzi wycieczkowej kursującej po Loch Ness, przedstawiające ciemny garb unoszący się na wodzie jeziora. Fotografia została zbadana przez ekspertów wojskowych z USA, którzy stwierdzili, że przedstawia ona "obiekt ożywiony". Nieco ponad rok później Edwards przyznał jednak że zdjęcie było oszustwem. Przedstawia ono „garb” wykonany z włókna szklanego, przygotowany w 2011 na potrzeby filmu dokumentalnego National Geographic "Prawda za potworem z Loch Ness" ("The Truth Behind the Loch Ness Monster").
Potwór w popkulturze.
Znaczna część relacji na temat potwora była zmyślana w celach marketingowych. Okolice jeziora zyskały bowiem atrakcję turystyczną, będącą źródłem utrzymania dla wielu mieszkańców nadbrzeżnych miejscowości. Potwór z Loch Ness stał się niemal takim samym symbolem Szkocji, jak wieża Eiffla – Francji.
O potworze można przeczytać lub usłyszeć:

</doc>
<doc id="181869" url="https://pl.wikipedia.org/wiki?curid=181869" title="Głuchów (powiat skierniewicki)">
Głuchów (powiat skierniewicki)

Głuchów – wieś w Polsce położona w województwie łódzkim, w powiecie skierniewickim, w gminie Głuchów.
Wieś arcybiskupstwa gnieźnieńskiego w ziemi rawskiej województwa rawskiego w 1792 roku. Została założona na skrzyżowaniu dawnych traktów z Łęczycy do Rawy Mazowieckiej i z Piotrkowa Trybunalskiego do Skierniewic.
Według Jana Warężaka historyka, autora Słownika Historyczno-Geograficznego Księstwa Łowickiego Głuchów jest wsią bardzo dawną, która ma swoje początki jeszcze przed rokiem 1300. Być może późniejszy Głuchów to Słuchowo, Suchowo znane w 1136 r. z bulli papieża Innocentego II datowanej na 7 lipca. Wymieniony przez Jana Długosza w swoich kronikach. Pierwsza udokumentowana adnotacja dotycząca Głuchowa pochodzi z roku 1338. Wtedy to arcybiskup Janisław dla powiększenia zysków z majątków ziemskich przydzielił braciom Witowi i Witosławowi do wykarczowania i uprawy dąbrowę Jawórzec usytuowaną między Głuchowem i Białyninem, w zamian za lokowanie Głuchowa na prawie zachodnim (średzkim), co nastąpiło w tymże roku, 12 września w dokumencie wystawionym w Słupi w obecności sześciu świadków. Natomiast w dokumencie wystawionym w Gnieźnie dnia 26 kwietnia 1341 roku arcybiskup Janisław w celu zagospodarowania dóbr kościelnych, za zgodą kapituły gnieźnieńskiej sprzedał sołectwo Paszkowi synowcowi Wacława rządcy rawskiego.
Ten sam arcybiskup ufundował także modrzewiowy kościół. W 1351 odwiedził go król Kazimierz Wielki zdążając do Krakowa. Dnia 17 maja 1359 roku wystawiono dokument w którym Ziemowit III książę Mazowsza uznaje prawa arcybiskupa Jarosława do wsi Głuchów. Owy dokument zawiera także spis osad i wiosek leżących w kasztelanii. Pod koniec czerwca 1410 r. przez Głuchów i Miłochniewice przeszło wojsko króla Władysława Jagiełły kierujące się ku Państwu Zakonnemu.
Przypuszcza się, że parafia w Głuchowie mogła powstać na przełomie XIV/XV wieku, bowiem kościół parafialny jest już wspomniany w 1419 r. Kolejna wiarygodna adnotacja, odnosi się do fundacji późniejszego, drewnianego kościoła z 1499 r. (proboszcz ksiądz Trojan), której dokonał prymas Fryderyk Jagiellończyk, gdyż poprzedni uległ spaleniu. Około 1512 r. w Głuchowie znajdował się kościół pod wezwaniem, św. Wacława. Ziemia, na której był wybudowany należała do dóbr arcybiskupich, zatem kolatorem jego, czyli właścicielem był prymas i to właśnie on mianował tutejszych plebanów. W tym właśnie czasie kapłanem w miejscowym kościele był Maciej ze Stachlewa z nominacji arcybiskupa Jana Łaskiego. Miał on do pomocy jednego kapelana, który był utrzymywany z proboszczowskich dochodów. Terytorialnie była to bardzo mała parafia. Początkowo należały do niej tylko dwie wsie mianowicie Głuchów i Miłochniewice.
U schyłku XV w wieś wchodziła w skład województwa rawskiego, prokuracji michowickiej.
W czerwcu 1513 roku przez wieś przejeżdżał Zygmunt I, który dalej podążył ku Rawie.
20 kwietnia 1656 przez Głuchów przechodzi Karol Gustaw na czele kilkutysięcznego wojska. Wieś za stawianie oporu najeźdźcy zostaje spalona, pola uprawne zostają wyniszczone szczególnie na południowych krańcach. Jesienia.
W 1656r. oraz 28 czerwca 1666 r. przez Głuchów przechodzi ze swoją świtą Jan Kazimierz.
Według lustracji (spisu) z 1685 r. we wsi Głuchów były 24 gospodarstwa, 23 włóki i 40 zagonów , wójtowskich uprzywilejowanych włók. 3. Pusto leżało wł. 15 i 54. zagony. W okresie Wojny Północnej przez Głuchów przejeżdżał sam król szwedzki Karol XII (1704). Kolejna Lustracja z 1739 wspomina tylko o 9 gospodarstwach, Pusto leży natomiast wł.16. Lustracje z 1749 i 1767 roku potwierdzają stan poprzednich – 23 włók 40 zagonów. Ugorem leży odpowiednio:13 włók i 14 włók i 40 zagonów. W czasie Konfederacji Barskiej w kwietniu 1769 r. przemaszerowały przez Głuchów wojska rosyjskie.
Obecny późnobarokowy, murowany kościół w Głuchowie ukończono dnia 16 kwietnia.1786 roku. Wybudowany został w wyniku zabiegów ówczesnego proboszcza Wawrzyńca Grocholewskiego który zastąpił na tym stanowisku w 1754 roku Jana Nowomiejskiego. Niestety Wawrzyniec Grocholewski nie ukończył rozpoczętej przez siebie budowli z powodu śmierci. Uczynił to jego następca ks. Franciszek Salezy Czajkowski. To on za rządów prymasa Poniatowskiego przeniósł nabożeństwa ze starego kościoła do nowego.
Tuż obok kościoła w północno-zachodniej części cmentarza przykościelnego znajduje się neogotycka dzwonnica z 1821 r.. Za nią w 1824 r. wybudowano murowaną klasycystyczną plebanię z tarasem od strony północnej.
W Głuchowie zachowały się dwie kapliczki, obydwie murowane. Jedna św. Jana Nepomucena znajduje się przed kościołem od strony południowej i pochodzi z końca XVIII w., druga starsza datowana jest na początek wieku XIX.
Na uwagę zasługuje również murowany parterowy dworek. Wybudowany został w latach 1793-1794 przez dzierżawcę pruskiego Leibzigera na miejscu starego drewnianego. W 1934 roku został dostosowany do wymagań szkolnych.
W latach 1936-1954 mieścił się w nim Uniwersytet Ludowy.
W 1796 r. rząd pruski w specjalnym dekrecie z dnia 28 lipca ogłosił, że ziemie, które dawniej wchodziły w skład arcybiskupstwa a obecnie znalazły się na obszarze zaboru pruskiego stają się własnością skarbu pruskiego. Od tego wydarzenia Głuchowem oraz folwarkiem zarządzał oficer wojsk pruskich Leipziger.
Po powołaniu w 1807 r. Księstwa Warszawskiego Głuchowem oraz dobrami zarządzał na mocy dekretu cesarza Napoleona marszałek Ludwik Davoust, który później je wydzierżawił.
W 1812 roku przechodzą przez Głuchów wojska napoleońskie. W roku następnym ziemie te zajmują Rosjanie, przejmują także wszystkie dobra, które wcześniej należały do Francuzów.
Z ziem, które przeszły na skarb państwa, utworzono majątek Głuchów w skład którego weszły również okoliczne wsie. Później Rząd Królestwa nadał te tereny w dzierżawę.
W latach dwudziestych XIX wieku car Aleksander I nadał dobra łowickie swemu bratu, wielkorządcy Królestwa Polskiego księciu Konstantemu. Później właścicielką owych ziem została druga żona Księcia Konstantego Joanna Grudzińska, która po ślubie otrzymała tytuł Księżnej Łowickiej. Po jej śmierci dobra przeszły we władanie króla.
W 1829 roku wieś liczy około 400 osób.
Podczas powstania listopadowego w Głuchowie stacjonuje wojsko polskie. Aktywny udział w walkach bierze ksiądz Polkowski, który następnie musi uchodzić z Głuchowa.
W drugiej połowie XIX w. przez Głuchów przejeżdżają trzej cesarze: Aleksander III, Franciszek Józef, Wilhelm I oraz ich urzędnicy państwowi.
W 1815 roku powstaje poczta i szkoła elementarna. W 1820 roku liczy ona 27 uczniów. W 1906 powołano chór parafialny, cztery lata później Spółdzielnię Spożywców. W 1917 zawiązano Straż Ogniową a dziewięć lat później powstała Orkiestra Strażacka. Później założono Spółdzielnię Mleczarską i Kasę Spółdzielczą
Mazowiecki Uniwersytet Wiejski to kolejna instytucja, jaką powołano w Głuchowie w 1936 roku. W kilka lat po zakończeniu wojny został zamknięty przez władze.
W listopadzie 1935 r. w budynkach po dawnym państwowym folwarku został otwarty Regionalny Uniwersytet Wiejski (Towarzystwa Wiejskich Uniwersytetów Regionalnych), poświęcony przez kapelana prezydenta RP – Ignacego Mościckiego. Powstał ze składek współpracowników i przyjaciół jednego z ideologów obozu piłsudczykowskiego – Adama Skwarczyńskiego.
W latach pięćdziesiątych powstały następujące instytucje: ośrodek zdrowia, izba porodowa, zespół teatralny, Kasa Spółdzielcza czyli późniejszy Bank.
We wsi stoi późnobarokowy kościół parafialny pw. św. Wacława wzniesiony w 1786 r. z dwuwieżową fasadą, neogotycką dzwonnicą z 1821 r. i neoklasycystyczna plebanią z 1824 r.
W Głuchowie znajduje się stacja zabytkowej Rogowskiej Kolei Wąskotorowej. Linia łączy Głuchów z Rogowem oraz Rawą Mazowiecką. Ponadto w tej miejscowości jest boisko piłkarskie, na którym mecze rozgrywa lokalna drużyna GKS Głuchów.
W latach 1975–1998 miejscowość należała administracyjnie do województwa skierniewickiego.
Miejscowość jest siedzibą gminy Głuchów.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="181872" url="https://pl.wikipedia.org/wiki?curid=181872" title="Triozy">
Triozy

Triozy (cukry trójwęglowe) – powszechne w przyrodzie cukry proste zawierające trzy atomy węgla w cząsteczce, o wzorze sumarycznym C3H6O3.
Do trioz należą:
Stanowią substancję wyjściową do produkcji glicerolu.

</doc>
<doc id="181874" url="https://pl.wikipedia.org/wiki?curid=181874" title="Promieniowanie Hawkinga">
Promieniowanie Hawkinga

Promieniowanie Hawkinga – hipotetyczne promieniowanie cieplne emitowane przez czarne dziury. Nazwa promieniowania pochodzi od nazwiska brytyjskiego astrofizyka Stephena Hawkinga, który opublikował teorię tego promieniowania w 1974 roku. Jak do tej pory takiej emisji nie udało się zaobserwować. Teoria ta łączy w sobie zupełnie różne opisy z zakresu ogólnej teorii względności i mechaniki kwantowej.
Problem czarnych dziur.
Hawking, pierwotnie sceptycznie nastawiony do teorii czarnych dziur (Johna Wheelera z 1969), uznając w końcu jej słuszność, nastawił się na odnalezienie odpowiedzi na problem fundamentalny: jeżeli nic nie może się z czarnej dziury wydostać, a dokładniej z horyzontu zdarzeń czarnej dziury, to takie grawitacyjne obiekty byłyby wieczne i wraz z czasem coraz potężniejsze, aż wchłonęłyby całą materię we Wszechświecie, a w końcu pochłonęłyby siebie.
Zakładając, że z każdej ilości materii, nawet najmniejszej, można stworzyć czarną dziurę (poprzez ściśnięcie materii), fizycy doszli do wniosku, iż czarnych dziur w otaczającym nas wszechświecie powinno być o wiele więcej. Z obliczeń fizyków (m.in. Hawkinga) wynika, że niestacjonarna (obracająca się wokół własnej osi) czarna dziura musi emitować promieniowanie, co byłoby sprzeczne z jej definicją.
Wyjaśnienie teoretyczne.
Sformułowanie praw termodynamiki czarnych dziur jest inne niż termodynamiki klasycznej. Pojęcie entropii związane jest z wielkością powierzchni horyzontu zdarzeń, a zatem również z masą czarnej dziury i zawiera się w drugim prawie. Możliwe jest również określenie wielkości przyspieszenia grawitacyjnego, związanego z masą obiektu, równoznaczne z możliwością wyznaczenia temperatury obiektu.
Z faktu, że czarna dziura mogłaby mieć różną od zera temperaturę, wynikałaby następnie możliwość emitowania energii w sposób, w jaki emituje promieniowanie ciało doskonale czarne, czyli poprzez wysyłanie fotonów.
Ponieważ czarna dziura z założenia nie jest źródłem promieniowania, sprzeczność tę usiłuje się opisywać w kontekście znanych zjawisk kwantowych. Ze sposobu określenia zasady zachowania energii wynika natomiast, że byłoby to możliwe z pominięciem takich efektów, jeżeli powstawałyby równocześnie pary fotonów, jeden we wnętrzu horyzontu, drugi zaś na zewnątrz. Energia byłaby wówczas zachowana.
W obszarze pobliskim czarnej dziury, tzw. ergosferze, mogłyby także powstawać z próżni cząstki wirtualne o czasie istnienia określonym przez zasadę nieoznaczoności, uzasadniającą istnienie fluktuacji kwantowych. Jedna z cząstek pary cząstka-antycząstka anihilując wyświecałaby energię z wydajnością określoną przez tempo procesu fizycznego, określonego przez gęstość reagentów w ośrodku. Ze względu na ograniczony zasięg przestrzenny fluktuacji, co wynika z wersji zasady nieoznaczoności, cząstki mogłyby jednak zanikać przed anihilacją, nie emitując żadnego promieniowania, gdyby miały być jedynymi leptonami w pobliżu czarnej dziury. Jeśli pary wytworzyłyby się na granicy obszaru, z którego światło nie może się wydostawać (tzw. horyzont zdarzeń czarnej dziury), jedna z cząstek (o sumarycznej energii ujemnej) powinna zostać wciągnięta przez czarną dziurę. Druga cząstka (o sumarycznej energii dodatniej) mogłaby tworzyć składową promieniowania korpuskularnego lub emitować promieniowanie wskutek oddziaływania z ośrodkiem. Taki przepływ ujemnej energii do wnętrza horyzontu zdarzeń miałby zmniejszać masę czarnej dziury.
Autor rozważał zatem możliwość zmniejszania się horyzontu czarnej dziury, nie wiadomo jednak dokładnie, emisję jakiego promieniowania korpuskularnego miał na myśli. Hawking opisał kreację cząstek, ale, jak wynika ze streszczenia jego artykułu, miałyby to być fotony i neutrina, a nie inne cząstki elementarne.
Czarna dziura, emitując promieniowanie, traci masę. Jeśli ten ubytek nie jest równoważony przez masę wpadającą do niej, to promieniowanie staje się coraz silniejsze, co może spowodować nawet całkowite wyparowanie czarnej dziury, przy czym ten proces może być szybki tylko dla czarnych dziur znacznie mniejszych niż powstałe przez kolaps gwiazd.
W układzie SI, promieniowanie czarnej dziury o promieniu Schwarzschilda jest promieniowaniem ciała doskonale czarnego o temperaturze
gdzie formula_2 jest zredukowaną stałą Plancka, formula_3 jest prędkością światła, formula_4 jest stałą Boltzmanna, formula_5 jest stałą grawitacji, formula_6 jest masą czarnej dziury o średnicy formula_7 gdzie formula_8 a formula_9 formula_10 oznaczają długość i temperaturę Plancka. Wyrażając grawitację powierzchniową czarnej dziury formula_11 w funkcji jej temperatury, można ją zapisać jako
gdzie formula_13 jest przyśpieszeniem Plancka.
Wartość tej temperatury można uzyskać z zasady równoważnosci mówiącej że siły bezwładności i siły grawitacyjne są geometrycznie równoważne jako temperaturę Unruha w układzie nieinercjalnym poruszającym się ze stałym przyspieszeniem równym przyspieszeniu grawitacyjnemu w odległości od środka czarnej dziury równej promieniowi Schwarzschilda, tzn. na jej horyzoncie zdarzeń, rozważając powierzchnię czarnej dziury jako układ silnie przyśpieszany, tzn. poruszający się z przyspieszeniem

</doc>
<doc id="181881" url="https://pl.wikipedia.org/wiki?curid=181881" title="Zwan">
Zwan

Zwan był zespołem rockowym działającym w latach 2001 - 2003. 
Zespół tworzyli:

</doc>
<doc id="181883" url="https://pl.wikipedia.org/wiki?curid=181883" title="Heksozy">
Heksozy

Heksozy – grupa organicznych związków chemicznych. Są to monosacharydy (cukry proste) zawierające sześć atomów węgla w cząsteczce. Występują przede wszystkim w formach cyklicznych (piranozy lub furanozy), będących wewnątrzcząsteczkowymi hemiacetalami (półacetalami).
Wszystkie heksozy mają wzór sumaryczny: C6H12O6.
Aldoheksozy.
Heksozy należące do aldoz (zawierające grupę aldehydową -CHO) nazywane są aldoheksozami. Związki te mają 4 centra chiralności, w związku z czym istnieje 16 (24) czynnych optycznie stereoizomerów aldoheksoz (biorąc pod uwagę jedynie formy acykliczne):
Ketoheksozy.
Heksozy należące do ketoz (zawierające grupę ketonową -CO-) nazywane są ketoheksozami. Związki te mają 3 centra chiralności, w związku z czym istnieje 8 (23) czynnych optycznie stereoizomerów ketoheksoz (biorąc pod uwagę jedynie formy acykliczne):

</doc>
<doc id="181885" url="https://pl.wikipedia.org/wiki?curid=181885" title="Orange (Francja)">
Orange (Francja)



</doc>
<doc id="181901" url="https://pl.wikipedia.org/wiki?curid=181901" title="Poland">
Poland

Miejscowości w USA:
Gminy w USA:

</doc>
<doc id="181904" url="https://pl.wikipedia.org/wiki?curid=181904" title="Karaici">
Karaici



</doc>
<doc id="181905" url="https://pl.wikipedia.org/wiki?curid=181905" title="Cmentarz żydowski">
Cmentarz żydowski



</doc>
<doc id="181908" url="https://pl.wikipedia.org/wiki?curid=181908" title="Koszer">
Koszer



</doc>
<doc id="181910" url="https://pl.wikipedia.org/wiki?curid=181910" title="Syrena 105">
Syrena 105



</doc>
<doc id="181913" url="https://pl.wikipedia.org/wiki?curid=181913" title="Syrena 104">
Syrena 104



</doc>
<doc id="181914" url="https://pl.wikipedia.org/wiki?curid=181914" title="Lekarz dentysta">
Lekarz dentysta

Lekarz dentysta pot. dentysta (z łac. "dens" dopełniacz "dentis" „ząb”), lekarz stomatolog – osoba uprawniona do praktycznego stosowania wiedzy z zakresu stomatologii.
W Polsce tytuł "lekarza dentysty" i prawo wykonywania zawodu w celu odbycia stażu, uzyskuje się po pięcioletnich jednolitych studiach magisterskich na kierunku lekarsko-dentystycznym w jednej z uczelni medycznych. Po zaliczeniu rocznego "stażu podyplomowego" oraz zdaniu Lekarsko-Dentystycznego Egzaminu Końcowego przyznawane jest nieograniczone prawo wykonywania zawodu ("PWZ") lekarza dentysty.
Zgodnie z ustawą o zawodzie lekarza i lekarza dentysty z dnia 5 grudnia 1996 r., lekarz dentysta upoważniony jest do leczenia schorzeń zębów, jamy ustnej oraz obszaru twarzoczaszki i okolic przyległych.
Lekarze dentyści mogą specjalizować się w następujących specjalnościach:
Specjalizacje te odbywają się na zasadzie modułów jednolitych trwających od 3 do 6 lat (najdłużej chirurgia twarzowo-szczękowa).
Od momentu wejścia Polski do Unii Europejskiej tytuł zawodowy to „lekarz dentysta”. Osoby, które przed 2002 uzyskały tytuł „lekarza stomatologa”, mają prawo się nim posługiwać. W niektórych państwach odróżnia się pojęcia „stomatolog” i „dentysta”.

</doc>
<doc id="181915" url="https://pl.wikipedia.org/wiki?curid=181915" title="Luz">
Luz

2 miejscowości w Portugalii:
Miasto w Brazylii

</doc>
<doc id="181916" url="https://pl.wikipedia.org/wiki?curid=181916" title="Charles de Gaulle (ur. 1948)">
Charles de Gaulle (ur. 1948)

Charles de Gaulle (ur. 25 września 1948 w Dijon) – francuski polityk i prawnik, od 1993 do 2004 eurodeputowany III, IV i V kadencji. Wnuk Charles’a, syn Philippe’a.
Życiorys.
Z wykształcenia prawnik, z zawodu adwokat. Kształcił się m.in. w Instytucie Nauk Politycznych w Paryżu, w 1971 rozpoczął praktykę w paryskiej palestrze. Był radnym regionu Nord-Pas-de-Calais i zastępcą mera miejscowości Rueil-Malmaison.
W 1989 kandydował do Europarlamentu z ramienia Unii na rzecz Demokracji Francuskiej. Mandat europosła III kadencji objął w 1993. Był wówczas wiceprzewodniczącym Komisji ds. Energii, Badań Naukowych i Technologii. W 1994 z powodzeniem ubiegał się o reelekcję do Parlamentu Europejskiego IV kadencji z listy "Majorité pour l’autre Europe ", którą zorganizował Philippe de Villiers. Został wybrany z listy Ruchu na rzecz Francji. W 1999 przeszedł do Frontu Narodowego Jeana-Marie Le Pena i z jego listy odnowił mandat na V kadencję, w trakcie której był m.in. współprzewodniczącym Technicznej Grupy Niezależnych Posłów. W 2004 nie ubiegał się o reelekcję.
Przystąpienie do Frontu Narodowego, ugrupowania określanego czasem jako rasistowskie i antysemickie, spotkało się z krytyką rodziny. Jeszcze przed wyborami w 1999 grupa 57 potomków i krewnych generała Charles’a de Gaulle’a opublikowała w „Le Monde” list, w którym publicznie zarzuciła mu szarganie rodzinnego nazwiska i przeciwstawienie się ideom dziadka.

</doc>
<doc id="181921" url="https://pl.wikipedia.org/wiki?curid=181921" title="SuperTux">
SuperTux

SuperTux – komputerowa gra platformowa stworzona przez Tobiasa Glaessera w 2003 roku. Autor czerpał inspirację do gry z "Super Mario Bros.", jednak zamiast hydraulikiem gracz porusza się pingwinem. "SuperTux" składa się z kilkudziesięciu etapów, a na gracza czekają liczni przeciwnicy do pokonania. Dodatkowo każdy może tworzyć własne etapy dzięki edytorowi poziomów Flexlay.
Na początku roku 2005 "SuperTux" został przeniesiony z serwisu SourceForge do BerliOS, ponieważ część zespołu preferowała stosowanie systemu kontroli Subversion zamiast CVS.

</doc>
<doc id="181922" url="https://pl.wikipedia.org/wiki?curid=181922" title="Aszchabad">
Aszchabad

Aszchabad (turkm. "Aşgabat", pers. عشق آباد, ros. Ашхаба́д) – stolica Turkmenistanu leżąca na południu kraju. Aszchabad jest siedzibą wilajetu achalskiego, wg stanu na 1 stycznia 2014 – miasto na prawach wilajetu. Miasto jest znane głównie z opustoszałych ulic i parków oraz wielu budynków pokrytych białym marmurem.
Krajowe główne centrum przemysłowe. Funkcjonuje tu przemysł maszynowy, metalowy, elektrotechniczny, chemiczny, materiałów budowlanych, szklarski, włókienniczy oraz spożywczy.
Na terenie miasta funkcjonuje międzynarodowy port lotniczy Aszchabad.
W mieście swoje siedziby mają najlepsze turkmeńskie szkoły, znajdują się tu Turkmeńska Akademia Nauk, 8 szkół wyższych (m.in. uniwersytet założony w 1950 roku), instytuty naukowo-badawcze oraz muzea.
Historia.
Aszchabad był ośrodkiem Aułu Tekińskiego, jednak został przejęty w 1881 roku przez Imperium Rosyjskie podczas podboju Oazy Achałtekińskiej. W latach 80. powstało połączenie kolejowe z Taszkentem i Turkmenbaszy. Od 1897 roku Aszchabad był głównym miastem obwodu zakaspijskiego generał-gubernatorstwa turkiestańskiego.
Podczas wojny domowej w Rosji, miasto przeszło w ręce Białych Rosjan w lipcu 1918 roku, którzy utracili kontrolę nad miastem w kwietniu 1919 roku na rzecz bolszewików. Do 1921 roku funkcjonowała nazwa Aschabad – zmieniono ją na Połtorack, a miasto zostało stolicą Turkmeńskiej SRR. Nowa nazwa utrzymała się do 1927 roku, kiedy nadano mu współczesne miano.
W 1948 roku Aszchabad stał się ofiarą silnego trzęsienia ziemi, które całkowicie zniszczyło miasto. Zostało odbudowane w stylu typowym dla republik sowieckich. Po ogłoszeniu niepodległości przez Turkmenistan w 1991 roku – zostało stolicą Turkmenistanu, którą jest do dziś.
Polski sierociniec w czasie II wojny światowej.
Po zawarciu układu Sikorski-Majski między Polską a ZSRR w lipcu 1941 roku, w Aszchabadzie zorganizowano polski sierociniec, do którego trafiały dzieci z całego Związku Radzieckiego. Dużą rolę w jego utworzeniu odegrała słynna piosenkarka Hanka Ordonówna i jej mąż Michał Tyszkiewicz współpracujący z radcą Józefem Żmigrodzkim z ambasady polskiej w Kujbyszewie. Dzieci z okolic Samarkandy i Buchary w Uzbekistanie przewoził także wicekonsul z Bombaju, Tadeusz Lisiecki wraz z kpt. Archie Webbem, przedstawicielem rządu indyjskiego.
Następnie dzieci ewakuowano do Iranu, dalej do Indii i Pakistanu, oraz Afryki Wschodniej.

</doc>
<doc id="181923" url="https://pl.wikipedia.org/wiki?curid=181923" title="Jean-Marie Le Pen">
Jean-Marie Le Pen

Jean-Marie Louis Le Pen (ur. 20 czerwca 1928 w Trinité-sur-Mer) – francuski polityk oraz prawnik. Założyciel i wieloletni przywódca Frontu Narodowego. Deputowany krajowy, wieloletni poseł do Parlamentu Europejskiego II, III, IV, V, VI, VII i VIII kadencji. Pięciokrotny kandydat w wyborach prezydenckich: w 1974, 1988, 1995, 2002 i 2007.
Życiorys.
Syn Jeana Le Pena (1901–1942), rybaka, prezesa stowarzyszenia kombatantów i radnego miejskiego w Trinité-sur-Mer, oraz krawcowej Anne-Marie Hervé (1904–1965). Uczył się w kolegium jezuickim Saint-François-Xavier w Vannes, następnie studiował prawo oraz nauki polityczne na Uniwersytecie Paryskim.
W latach 50. dołączył do Legii Cudzoziemskiej. Został wysłany najpierw do Indochin, gdzie przybył po bitwie pod Điện Biên Phủ. Po powrocie do kraju podjął współpracę z Pierre’em Poujade, przywódcą organizacji zrzeszającej drobnych kupców i rolników UDCA ("Union de Défense des Commerçants et Artisans"). Z ramienia tego ugrupowania Jean-Marie Le Pen w 1956 po raz pierwszy został wybrany do Zgromadzenia Narodowego. W trakcie kadencji zawiesił wykonywanie mandatu i jako oficer służb specjalnych wyjechał na wojnę algierską. W późniejszych latach wysuwano wobec niego podejrzenia o stosowanie tortur w trakcie działań wojennych w Algierii, którym Jean-Marie Le Pen zaprzeczał, jednocześnie przegrał proces o zniesławienie, jaki wytoczył „Le Monde”.
Ponownie zaczął działać w krajowej polityce – w 1957 objął stanowisko sekretarza generalnego Frontu Narodowego Kombatantów. Rok później uzyskał reelekcję w wyborach krajowych, tym razem kandydując z rekomendacji Narodowego Centrum Niezależnych i Chłopów. Mandat poselski wykonywał do 1962, nie został ponownie wybrany. Zawodowo zajął się wówczas prowadzeniem działalności gospodarczej w ramach wydawnictwa fonograficznego SERP (1963–1985). Politycznie współpracował wówczas z nacjonalistą Jeanem-Louisem Tixier-Vignancour, kierował jego kampanią prezydencką w 1965.
5 października 1972 powołał i stanął na czele Frontu Narodowego, której został przewodniczącym. W 1998 jego najstarsza córka, Marie-Caroline, typowana przez niego na przyszłego lidera partii, opuściła szeregi FN wraz z mężem i grupą kilkudziesięciu działaczy, na czele której stał wiceprzewodniczący FN Bruno Mégret. Wówczas frakcją wierną przewodniczącemu partii kierowała jego druga córka – Marine Le Pen. Jean-Marie Le Pen zaprzestał kontaktów ze starszą córką, rozmawiał z nią krótko jedynie w 2002, gdy ta telefonicznie pogratulowała mu przejścia do drugiej tury wyborów prezydenckich. Frontem Narodowym kierował nieprzerwanie do 16 stycznia 2011, kiedy to został zastąpiony przez Marine Le Pen. Ugrupowanie to nie odnosiło przez dłuższy czas większych sukcesów w polityce krajowej. W 1986 wprowadziło jednak ponad 30 posłów do Zgromadzenia Narodowego – jeden z mandatów przypadł jego liderowi. Miejsce w parlamencie utracił w kolejnych wyborach dwa lata później, podobnie jak niemal cała reprezentacja FN. Od 1993 do 2004 zasiadał w radzie regionu Prowansja-Alpy-Lazurowe Wybrzeże. W 1984 po raz pierwszy został wybrany do Parlamentu Europejskiego, reelekcję uzyskiwał w 1989, 1994, 1999, 2004, 2009 i 2014. Mandat europosła V kadencji utracił w 2003 na skutek wyroku skazującego zgodnie z prawem krajowym – Jean-Marie Le Pen przegrał później proces przed Trybunałem Sprawiedliwości w tej sprawie.
W 1974 wystartował w wyborach prezydenckich, notując wynik poniżej 1% głosów. Siedem lat później nie zdołał zarejestrować swojej kandydatury. Ponownie ubiegał się o wybór w 1988 (14% głosów i 4. miejsce) oraz w 1995 (15% głosów i 4. miejsce). Największy sukces wyborczy odniósł w wyborach prezydenckich w 2002. Zagłosowało na niego 16,86% głosujących, co stanowiło 2. wynik. Jean-Marie Le Pen wyprzedził socjalistycznego premiera Lionela Jospina, przechodząc do drugiej tury, w której dostał niespełna 18% głosów, przegrywając z ubiegającym się o reelekcję prezydentem. W 2007 po raz piąty startował w wyborach prezydenckich, wynik 10% głosów ponownie dał mu 4. miejsce wśród kandydatów.
Jean-Marie Le Pen wielokrotnie publicznie głosił poglądy antysemickie i rasistowskie, co prowadziło do postępowań karnych m.in. za podżeganie do nienawiści rasowej (do 2004 przynajmniej sześciokrotnie był karany). Imigrantów z Afryki Północnej obwiniał o bezrobocie wśród Francuzów, domagał się deportacji nielegalnych imigrantów i zaostrzenia kontroli granicznych. Zarzucano mu także negowanie Holocaustu – w 1987 na forum Parlamentu Europejskiego komory gazowe określił „detalem historii”, za co został później skazany na grzywnę. Podobny pogląd wygłosił w PE w 2009. Został także skazany za zastosowanie przemocy fizycznej wobec socjalistycznej kandydatki Annette Peulvast-Bergeal, w trakcie kampanii wyborczej w 1997 w okręgu Mantes-la-Jolie, gdzie o mandat z listy FN ubiegała się jego córka Marie-Caroline. Orzeczono wówczas m.in. roczny zakaz ubiegania się o funkcje publiczne.
W maju 2015 został zawieszony w prawach członka Frontu Narodowego. Przewodnicząca ugrupowania, Marine Le Pen, zorganizowała mailowe referendum, w którym działacze zadecydowali o pozbawieniu Jeana-Marie Le Pena tytułu honorowego prezesa (większością ponad 94% głosów). Podanym powodem było 15 kwestii, w tym bagatelizowanie eksterminacji Żydów w czasie II wojny światowej i obrona marszałka Philippe’a Pétaina. W lipcu tego samego roku obie decyzje zostały unieważnione sądownie z powodów proceduralnych. W sierpniu komisja dyscyplinarna partii zdecydowała o wykluczeniu go z partii. W następnym miesiącu powołał własne stowarzyszenie polityczne pod nazwą "Rassemblement bleu blanc rouge".
Życie prywatne.
Od 1991 żonaty z Jany Le Pen (ur. 1932 jako Jeannine Paschos), córką imigranta z Grecji. W latach 1960–1987 żonaty z Pierrette Le Pen z domu Lalanne (ur. 1935), z którą ma trzy córki: Marie-Caroline, Yann i Marine. W 1984 pierwsza żona odeszła od niego z byłym dziennikarzem „Paris Match”, Jeanem Marcilly, który pisał biografię lidera FN. W działalność polityczną zaangażowała się również jego wnuczka Marion Maréchal-Le Pen.

</doc>
<doc id="181925" url="https://pl.wikipedia.org/wiki?curid=181925" title="Langenort">
Langenort

Langenort – statek należący do organizacji Kobiety na Falach (ang. "Women on Waves"), pływający pod banderą Holandii.
Statek jest poradnią świadomego macierzyństwa i gabinetem aborcyjnym. Zawija do portów krajów, w których przerywanie ciąży zostało częściowo lub całkowicie zdelegalizowane lub faktyczny dostęp do aborcji jest utrudniony. Statek odwiedził m.in. Irlandię (2001), Polskę (2003), Portugalię (2004), Hiszpanię (2008). Obecnie jest wystawiony na sprzedaż.
Działania.
Na statku kobiety mogły skorzystać z poradnictwa dotyczącego zdrowia reprodukcyjnego, otrzymać środki antykoncepcyjne lub przerwać ciążę metodą farmakologiczną. Kobiety mogły skorzystać z oferowanych usług po wypłynięciu na wody eksterytorialne, gdzie obowiązuje prawo kraju rejestracji statku. Organizacja Kobiety na Falach posiadała zezwolenie holenderskiego ministerstwa zdrowia na przeprowadzanie aborcji farmakologicznej na pełnym morzu lub w Holandii nie później niż do 16 dnia po upływie terminu przewidywanej menstruacji.
W Polsce.
„Langenort” zawinął do polskiego portu Władysławowo w 2003 roku. Podczas pobytu w porcie prowadzono na statku akcję informacyjną o przerywaniu ciąży. Port w czasie pobytu statku był pikietowany przez kilkudziesięciu członków Młodzieży Wszechpolskiej. 
Celnicy podczas przeszukania statku znaleźli osiem zakazanych w Polsce leków, a także 29 rodzajów leków przeterminowanych. Po trwającym cztery miesiące śledztwie "kobiety na falach" zostały uwolnione od zarzutu przeprowadzania zabiegów przerywania ciąży w Polsce oraz wprowadzania w obieg nielegalnych środków farmakologicznych. Prokuratura poinformowała, że wszystkie zarzuty zostały oddalone z powodu braku dowodów na złamanie polskiego prawa przez załogę statku Langenort.

</doc>
<doc id="181928" url="https://pl.wikipedia.org/wiki?curid=181928" title="Wiedźma">
Wiedźma

Wiedźma – wiedźmy to w dawnych wierzeniach istoty półdemoniczne (istoty pośrednie między demonami a ludźmi), pozostające w ścisłym związku z ludźmi lub ich duszami. Według dawnych wierzeń ludowych i w baśniach wiedźma to kobieta mająca związek ze złymi mocami, czarownica, zła wróżka. W języku potocznym wiedźma to pogardliwe określenie kobiety złej i brzydkiej (także jako wyzwisko).
Pierwotnie, prawdopodobnie aż do połowy IX wieku na terenach wschodnich słowiańszczyzny, owo . W wyniku ekspansji chrześcijaństwa i piętnowania rytuałów ludowych i pogańskich zwyczaj gromadzenia i przechowywania wiedzy przez osoby w wybranych rodach uległ zapomnieniu. Wiedźmy oskarżano o czary, dlatego obecnie wiedźma często utożsamiana jest z czarownicą.
Współcześnie wciąż można spotkać kobiety parające się zielarstwem we wschodniej Polsce, jak również .

</doc>
<doc id="181930" url="https://pl.wikipedia.org/wiki?curid=181930" title="Orzysz">
Orzysz

Orzysz (, prus. ) – miasto w Polsce, położone w województwie warmińsko-mazurskim, w powiecie piskim, nad rzeką Orzyszą, między jeziorami Sajno i Orzysz. Siedziba gminy miejsko-wiejskiej Orzysz. W latach 1975–1998 miasto należało administracyjnie do województwa suwalskiego. Orzysz leży na Mazurach, na obszarze historycznej Jaćwieży.
Według danych z 1 stycznia 2018 Orzysz liczył 5615 mieszkańców.
Nazwa.
12 listopada 1946 nadano miejscowości polską nazwę Orzysz; jest to spolszczona nazwa łacińska.
Historia.
Zalążkiem osadnictwa był prawdopodobnie zajazd przy drodze łączącej Ełk z Warmią. Historia miejscowości rozwiniętej przy zajeździe sięga początków XV w., była to wieś czynszowa. Przywilej lokacyjny ustanowił Konrad von Erlichshausen – 2 marca 1443 nakazał ulokować nad jeziorem Aris osadę o nazwie Neudorf (pol. Nowa Wieś). Nazwa ta nie przyjmuje się. Na początku XVI w. w dokumentach krzyżackich występuje jako Aris, później Arys. Miejscowość rozbudowuje się wzdłuż szlaku handlowego, przyjmując formę ulicówki. W 1530 powstała kaplica, którą w 1565 zastąpiono kościołem z kamieni polnych. W XVI w. wieś otrzymała przywilej organizowania stałych targów i dorocznych jarmarków, towarzyszył temu początek rozwoju rzemiosła. Do 1657 stanowiła część Korony Królestwa Polskiego jako lenno, następnie część państwa brandenbursko-pruskiego, przekształconego w 1701 w Królestwo Prus. Do 1702 kazania odprawiano tu wyłącznie w języku polskim. Prawa miejskie uzyskuje 1 marca 1725 z rąk króla Fryderyka Wilhelma I Pruskiego, a wkrótce staje się siedzibą sądu ziemskiego rozsądzającego sprawy bartne. Od 1753 stacjonują tu wojska. W 1826 wielki pożar strawił większą część zabudowy. W 1834 miejscowa parafia liczy 600 Polaków i 502 Niemców.
Od 1871 do 1945 miasto leżało w granicach Niemiec. W 1890 w okolicach miasta powstaje poligon wojskowy, znany jako poligon Orzysz. Od 1895 Orzysz posiada status miasta garnizonowego. Powstanie i rozbudowa poligonu oraz związane z tym inwestycje wojskowe (budowa dużych koszar) przyczyniają się do rozwoju handlu i usług a tym samym do rozwoju miasta. Sprzyja temu uruchomienie, na początku XX w., połączeń kolejowych – w 1908 z Piszem i Giżyckiem, w 1911 z Mrągowem i Ełkiem. W czasie I wojny światowej miasto okupowane przez Rosjan (listopad 1914 – luty 1915). W Orzyszu w 1940 umiera poeta mazurski Michał Kajka, mieszkający w pobliskiej miejscowości Ogródek (ok. 15 km od Orzysza). Na przełomie stycznia i lutego 1945 miasto i okolice były świadkami licznych zbrodni wojennych Armii Czerwonej: na szosie Odoje - Czarne zamordowanych zostało od 97 do 120 cywili, francuskich jeńców wojennych oraz żołnierzy niemieckich, przy drodze Orzysz - Wierzbiny rozstrzelano 32 uchodźców, a 1 lutego 1945 na drodze Orzysz-Drygały, nieopodal Bemowa Piskiego, około 50 osób, głównie dzieci i młodzieży, porwanych z wozów uciekinierów.
Częściowo zniszczone miasto po wojnie zostało włączone do Polski. W latach 1975–1998 należało administracyjnie do województwa suwalskiego.
Demografia.
Według danych z 30 czerwca 2014 miasto liczyło 5797 mieszkańców.
Zabytki.
Zabytki wpisane do rejestru zabytków:
Garnizon Orzysz.
W Orzyszu wojsko stacjonuje od 1753 czasowo, a po rozpoczęciu budowy koszar i utworzeniu w 1895 garnizonu – na stałe. Stacjonowały tu jednostki wojskowe armii niemieckiej a po 1945 jednostki Wojska Polskiego.
W ostatnich latach stacjonowały tu m.in.:
Obecnie stacjonują tu:
Transport.
Orzysz leży na przecięciu dróg krajowych:
Miasto nie posiada obwodnicy, ruch tranzytowy odbywa się głównymi ulicami miasta. Planuje się budowę obwodnicy miasta w ciągu drogi krajowej nr 16 (S16).
Orzysz położony jest przy linii kolejowej Olsztyn – Ełk. Znajduje się tu stacja kolejowa Orzysz. Od września 2009 ruch pasażerski na tej linii jest zawieszony. Zmodernizowana, zarówno linia jak i infrastruktura kolejowa (rampy), służy obecnie głównie potrzebom wojska (ćwiczenia wojsk na pobliskim poligonie).
Przewozy autobusowe (lokalne) zapewniają przedsiębiorstwa PKS Pisz oraz Przewozy Pasażerskie Arkadiusz Gietek. Kursy autobusowe dalekobieżne realizują inne oddziały PKS. Orzysz posiada bezpośrednie połączenia autobusowe z Olsztynem, Ełkiem, Giżyckiem, Piszem, Węgorzewem, Łomżą, Białymstokiem, Warszawą i Lublinem (w sezonie letnim – z Hrubieszowem i Chełmem).
Sport.
W mieście działa klub piłkarski Śniardwy Orzysz.
Wspólnoty wyznaniowe.
Na terenie Orzysza działalność religijną prowadzą następujące Kościoły i związki wyznaniowe:
Współpraca międzynarodowa.
Miasta i gminy partnerskie:

</doc>
<doc id="181931" url="https://pl.wikipedia.org/wiki?curid=181931" title="Karabinek Typ 95">
Karabinek Typ 95

Typ 95 – chiński karabinek automatyczny w układzie bullpup. Wchodzi w skład systemu broni QBZ-95.
Historia konstrukcji.
W latach 70. XX wieku w Chinach Ludowych rozpoczęto prace nad nowym małokalibrowym nabojem pośrednim. Wraz z nowym nabojem planowano wprowadzić nowy karabinek. Opóźnienie spowodowane przedłużającymi się pracami nad nowym nabojem sprawiło, że na początku lat 80. wprowadzono do uzbrojenia karabinek Typ 81 kalibru 7,62 x 39 mm.
Wprowadzenie do uzbrojenia nowego karabinka nie spowodowało zatrzymania prac nad nowym nabojem. W 1984 roku nabój 5,8 x 42 mm był gotowy do produkcji. W tym samym roku powstała wersja karabinka Typ 81 zasilana nowym nabojem. Po pewnych drobnych zmianach nową wersję przyjęto do uzbrojenia jako karabinek Typ 87. Jednak po wyprodukowaniu kilku serii produkcję wstrzymano.
W tym samym czasie trwały już prace nad nowym karabinkiem w układzie bullpup. Z układem tym Chińczycy eksperymentowali już wcześniej (karabinek Typ 86), ale dopiero wraz z wprowadzeniem nowej amunicji postanowiono, że nowy standardowy karabinek armii chińskiej będzie zbudowany w tym układzie.
Nowy karabinek produkowany od połowy lat 90., po raz pierwszy został zaprezentowany podczas defilady Chińskiej Armii Ludowo-Wyzwoleńczej z okazji powrotu Hongkongu do Chin. Wraz z nowym karabinkiem do uzbrojenia wprowadzono jego wersję skróconą Typ 95B. Poza tym powstały dwa inne karabinki o zbliżonej konstrukcji: karabin wyborowy Typ 88 (QBU-88) i ręczny karabin maszynowy Typ 95 (QBB-95).
Karabinek Typ 95 został wprowadzony do uzbrojenia, ale wkrótce zaczęły się pojawiać krytyczne opinie o nowej broni. W odróżnieniu od innych karabinków w układzie bullpup nie posiada żadnej możliwości przystosowania do strzelania przez strzelców leworęcznych. Krytykowany był także brak zatrzasku zatrzymującego zamek w tylnym położeniu po wystrzeleniu ostatniego naboju i umieszczenie przełącznika rodzaju ognia obok stopki kolby.
W rezultacie ścierania się zwolenników karabinków w układzie bullpup (Typ 95) i klasycznym (udoskonalony Typ 87 oznaczony jako Typ 03) ustalono, że karabinki Typ 95 staną się uzbrojeniem oddziałów piechoty morskiej i jednostek powietrznodesantowych. Reszta oddziałów zostanie uzbrojona w karabinki Typ 03.
Opis konstrukcji.
Karabinek Typ 95 jest indywidualną bronią samoczynno-samopowtarzalną. Zasada działania oparta o wykorzystanie energii gazów prochowych odprowadzanych przez boczny otwór lufy (układ z krótkim ruchem tłoka gazowego). Ryglowanie przez obrót zamka (trzy rygle). Rękojeść przeładowania na szczycie komory zamkowej. Mechanizm spustowy umożliwia strzelanie ogniem pojedynczym, seriami trójstrzałowymi i ogniem ciągłym. Przełącznik rodzaju ognia (pełniący także rolę bezpiecznika) ma w postaci skrzydełka przy stopce kolby. Zasilanie z dwurzędowych magazynków łukowych o pojemności 30 naboi. Mechaniczne przyrządy celownicze składają się z celownika umieszczonego w tylnej części chwytu transportowego i muszki na podstawie znajdującej się na przedniej części chwytu. Szczyt chwytu transportowego tworzy podstawę do mocowania celownika optycznego.

</doc>
<doc id="181936" url="https://pl.wikipedia.org/wiki?curid=181936" title="Bieluń dziędzierzawa">
Bieluń dziędzierzawa

Bieluń dziędzierzawa ("Datura stramonium" L.) – gatunek rośliny z rodziny psiankowatych ("Solanaceae" Adans.). Według różnych źródeł pochodzi on z Meksyku, tropikalnych rejonów Ameryki, Indii, Azji Mniejszej lub Europy Południowej. Obecnie występuje na całym świecie poza Azją kontynentalną, Europą Wschodnią i północną Skandynawią. W Polsce epekofit występujący pospolicie.
Nazwy potoczne i ludowe.
Bieluń dziędzierzawa ma w Polsce bardzo wiele nazw potocznych i ludowych: "pinderynda" (kieleckie), "dędera" (wielkopolska), "denderewa" (Mazowsze), "ogórczak" (środkowe Mazowsze), "tondera", "pindyrynda" (Śląsk), "cygańskie ziele" (białostockie), "świńska wesz" (sandomierskie), "bieluń podwórzowy", "dendera", "dendrak", "durna rzepa". Ze względu na jego narkotyczne i trujące własności dawniej nazywano go także "czarcim zielem, diabelskim zielem, trąbą anioła".
Biologia i ekologia.
Roślina jednoroczna. Kwitnie od czerwca do października. Roślina ruderalna. Liczba chromosomów 2n = 48. Gatunek charakterystyczny dla Ass. "Urtico-Malvetum".
Właściwości trujące.
Roślina jest silnie trującym chwastem ruderalnym (wszystkie części rośliny po spożyciu są niebezpieczne). Zatrucia przypadkowe zdarzają się niekiedy u dzieci, nierzadko u młodzieży eksperymentującej ze środkami odurzającymi. Dla kilkuletniego dziecka spożycie i zwykle rozgryzienie 5–10 nasion jest w stanie doprowadzić do śmierci. Dla dorosłego człowieka staje się niebezpieczne spożycie 15–25 nasion. Mimo silnych halucynacji efekty są nieprzyjemne z powodu znacznych skutków ubocznych. Eksperymenty z rośliną kończą się zwykle na jednej lub kilku próbach.
Głównymi substancjami, które mają znaczenie w przebiegu zatrucia są: L-hioscyjamina i L-skopolamina oraz w mniejszym stopniu atropina. Alkaloidy bielunia działają pobudzająco na ośrodkowy układ nerwowy oraz porażająco (parasympatykolitycznie) na obwodowy układ przywspółczulny (parasympatyczny), czego efektem jest silne pobudzenie (działanie sympatykomimetyczne) działania układu wegetatywnego (sympatycznego).
Objawy zatrucia:
Stosuje się hospitalizację, płukanie żołądka i terapię objawową.
Historia używania.
Według M. Motyki i J.T. Marcinkowskiego, wskazujących na pochodzenie "D. stramonium" z Azji Mniejszej bądź Europy Południowej, roślina ta znana była w czasach antycznych jako wykazująca właściwości halucynogenne, uśmierzające ból i nasenne. Medyczne jej zastosowania opisywali m.in. Teofrast z Eresos, Pedanios Dioskurydes, Aulus Cornelius Celsus i Pliniusz Starszy. Attalos III hodował ją w swoich ogrodach w celu wytwarzania trucizn. Halucynogennymi oparami bielunia inspirowała się wieszczka Pytia. Datury używano do zatruwania strzał i włóczni. W 36 r. p.n.e. zatruła się nią rzymska armia walcząca ze Spartą (w XVII wieku podobnie było z hiszpańskimi kolonizatorami w Jamestown Island, którym zatruto żywność). Średniowieczne czarownice sporządzały z niego odurzające napoje, nazywane często "maściami do latania", a także afrodyzjaki. Włoski lekarz Ugo Borgognoni (1180-1252) używał bielunia jako środka anestetycznego. Rośliny używali buddyści z Chin oraz indyjscy wyznawcy boga Śiwa. Wyznawcy Kali odurzali nią ludzi składanych temu bóstwu w ofierze. W ajuwerdzie bieluń uważany jest za remedium na wszelkie dolegliwości. Na terenie Nigerii wchodzi w skład maści na ukąszenia insektów. Kobiety w Pakistanie wywarem z liści rośliny starają się zapobiegać zwiotczeniu piersi. W Turcji jest lekiem na hemoroidy, problemy żołądkowo-jelitowe, trądzik, egzemy i zapalenie oskrzeli. Tamtejsze kobiety jego nasionami miały niegdyś odurzać mężów, gdy miały zamiar ich zdradzić z innymi mężczyznami. Indianie meksykańscy łagodzili bieluniem bóle porodowe, a Marokańczycy leczyli nim astmę.
Po średniowiecznej Europie mieli roznieść bieluń Cyganie, którzy używali jego nasion do różnych „czarnoksięskich” obrzędów. Leczono nim melancholię, manie, epilepsję i konwulsje, ale także był najpopularniejszym środkiem skrytobójczym. Z czasem zdarzały się coraz częstsze przypadki ciężkich zatruć bieluniem u dzieci: w XVIII i XIX w. w niektórych regionach (np. na Śląsku) rósł on nie tylko sporadycznie na nieużytkach, ale był sadzony w parkach i przydomowych ogródkach. W „Amtsblattcie” (Dzienniku Urzędowym) pruskiej Rejencji opolskiej w 1823 r. ogłoszono ostrzeżenie przed szkodliwymi właściwościami niektórych roślin, w tym bielunia z uwagą, że jeśli takie rośliny znajdowałyby się w ogrodach publicznych, miały być tam umieszczone tablice ostrzegawcze.
Z bielunia wyseparowano skopolaminę. Nasiona były też często zażywane przez hipisów. Współcześnie w Japonii datura używana jest w terapii kardiomiopatii i choroby Parkinsona. Roślina ma potwierdzone działanie przeciwnowotworowe, łagodzi dolegliwości choroby lokomocyjnej.
W 2008 polskie Krajowe Biuro ds. Przeciwdziałania Narkomanii potwierdziło, że nasiona rośliny są zażywane przez młodzież jako substancja odurzająca. W raporcie polskiej Komendy Głównej Policji z 2011 bieluń określono jako jedną z najpopularniejszych roślin odurzających preferowanych przez młodzież w kraju.

</doc>
<doc id="181937" url="https://pl.wikipedia.org/wiki?curid=181937" title="Hvidovre">
Hvidovre

Hvidovre — miasto we wschodniej Danii na wyspie Zelandia. Miasto jest siedzibą gminy Hvidovre.
Historia.
W 1929 r. w Hvidovre wykopano miecz z epoki brązu sprzed 3500 lat.
Kilka dni przed końcem II wojny światowej, w maju 1945, doszło do walk ulicznych w mieście Hvidovre, między ruchem oporu a członkami pomocniczej policji (Hilfspolizei – HIPO).
Kultura.
W mieście znajduje się studio filmowe Zentropa, gdzie pracowała duńska reżyser Susanne Mara.
Sport.
Zespół piłki nożnej Hvidovre IF, w którym grali Peter Schmeichel, Brian Laudrup i Michael Laudrup. Peter Schmeichel po zakończeniu kariery wykupił swój pierwszy profesjonalny klub piłkarski – był nim właśnie Hvidovre IF.
Miasta partnerskie.
Miastem partnerskim Hvidovre w Polsce są Rydułtowy.

</doc>
<doc id="181943" url="https://pl.wikipedia.org/wiki?curid=181943" title="Twierdzenie Taylora">
Twierdzenie Taylora



</doc>
<doc id="181944" url="https://pl.wikipedia.org/wiki?curid=181944" title="Kształtowanie się granic II Rzeczypospolitej">
Kształtowanie się granic II Rzeczypospolitej

Kształtowanie się granic II Rzeczypospolitej – koniec I wojny światowej w 1918 r. przyniósł odbudowę państwa polskiego, którego istnienie przerwał III rozbiór Polski w 1795 r. Formowanie terytorium państwa polskiego rozpoczęte pod koniec 1918 r. trwało do 1922 r. i w takim kształcie przetrwało do wybuchu II wojny światowej 1 września 1939 r.
Kontekst międzynarodowy.
Zasadniczy los Polski zależał od sytuacji międzynarodowej oraz decyzji zwycięskich mocarstw. Zgodnie popierały konieczność istnienia niepodległego państwa polskiego, tym bardziej że mogłoby ono stanowić barierę odgradzającą Europę Zachodnią od niebezpieczeństwa komunizmu. Kwestia granic natomiast stanowiła drugi plan i pozostawała bliżej nieokreślona. Pierwsze decyzje w sprawie przyszłego kształtu Polski zapadły podczas konferencji pokojowej w 1919 r. w Wersalu pod Paryżem, gdzie zebrali się przywódcy 27 państw, które walczyły i zwyciężyły w wojnie, by ustalić zasady trwałego pokoju i określić losy państw pokonanych. Główną rolę na konferencji odgrywali przywódcy trzech państw, tzw. gruba trójka. Byli to premierzy: Francji Georges Clemenceau i Wielkiej Brytanii Lloyd George oraz prezydent Stanów Zjednoczonych Woodrow Wilson. 28 czerwca 1919 podpisano traktat pokojowy z Niemcami, który jednocześnie ustalał polską granicę zachodnią. Niemcy utraciły na rzecz Polski prawie całą Wielkopolskę, która nie czekając na postanowienia traktatu sama wywalczyła swe wyzwolenie spod zaboru (zobacz powstanie wielkopolskie). Polsce przyznano też pas Pomorza wzdłuż Wisły jednak bez Gdańska, który otrzymał status wolnego miasta i pozostawał pod zarządem Komisarza Ligi Narodów. Natomiast na Śląsku, Warmii i Mazurach miały odbyć się plebiscyty.
Dawny zabór pruski.
Aby zapewnić Polsce dostęp do morza, zwycięskie mocarstwa przyznały jej większość Prus Zachodnich. Przyłączenie do kraju Wielkopolski poprzedzone było powstaniem.
Na terenie Pomorza przebieg granicy w wielu miejscach był niekorzystny dla miejscowej ludności. W wyniku protestów, żądań, i przedłożonych przez Kaszubów dokumentów, Komisja aliancka wprowadziła w kilku miejscach korektę granic na korzyść Polski. Miało to miejsce w Gochach w dawnym powiecie człuchowskim (tzw. Wojna palikowa), w pow. kościerskim nad Jeziorem Wieckim i wejherowsko-puckim nad Jeziorem Żarnowieckim, gdzie jeziora te i leżące po ich zachodniej stronie miejscowości Duży Jabłuszek i Nadole - przyłączone zostały do Polski.
Plebiscyt na Warmii i Mazurach.
Warunki tuż przed głosowaniem mającym zadecydować o przynależności terenów Warmii i Mazur były trudne. Armia Czerwona zbliżała się do granicy Prus Wschodnich, co rodziło w ludności poczucie nadchodzącego końca niepodległości Polski. Negatywny wpływ na sprawy polskie miało także długotrwałe panowanie na tym terenie Niemców, stosowanie przez nich terroru i prowadzoną propagandą niemiecką. 11 lipca 1920 odbył się plebiscyt, który skończył się dla Polski klęską. Tylko 3% ludności opowiedziało się za włączeniem do Polski, w związku z czym przyznano jej tylko osiem gmin. Do takiego wyniku plebiscytu w jakiejś mierze przyczyniła się manipulacja. Polegała ona na tym, że głosujący musieli wybierać między kartkami z napisem „Polska – Polen” i „Prusy Wschodnie – Ostpreussen”. Większość więc wybrała to co znane – Prusy Wschodnie.
Górny Śląsk.
Sytuacja na Śląsku przedstawiała się nieco inaczej. Pogłębiała się polska świadomość narodowa, rosła liczba działaczy na rzecz polskości. Społeczeństwo polskie na Górnym Śląsku było rozczarowane decyzją paryskiej konferencji pokojowej w sprawie zarządzenia plebiscytu na tym terenie.
Spodziewano się, że zapadnie decyzja o inkorporacji Górnego Śląska do Polski. Tymczasem sytuacja na Górnym Śląsku przedstawiała się coraz gorzej. Wzmógł się terror niemiecki wobec ludności polskiej, przeprowadzano rekwizycje, rewizje i aresztowania, rozbijano polskie wiece i zebrania, utrudniano życie polskich organizacji, hamowano działalność towarzystw kulturalno-oświatowych. Wszystko to jeszcze bardziej wzmagało opór ludności polskiej, która coraz częściej myślała o zbrojnym przeciwstawieniu się narastającemu terrorowi. Przełomowym momentem stał się strajk robotniczy w dniach 11–15 sierpnia 1919 oraz masakra robotników, głównie narodowości polskiej, dokonana w Mysłowicach przez niemiecki Grenzschutz 15 sierpnia. Wydarzenia te stały się bezpośrednią przyczyną I powstania śląskiego, które wybuchło w nocy z 16 na 17 sierpnia 1919. Zostało szybko stłumione przez Niemców. Jednak niepowodzenie nie odebrało polskim Górnoślązakom wiary w możliwość i celowość dalszych walk o przyłączenie Śląska do Polski.
W toku przygotowań plebiscytowych rósł niemiecki terror. Utrudniano rozwój polskiej akcji plebiscytowej, propagandowej i organizacyjnej, a z rąk niemieckich bojówek zaczęli ginąć działacze polscy (czasem ginęli również działacze niemieccy, zamordowani przez Polaków). W wyniku rosnącego napięcia wybuchło II powstanie śląskie, którego skutkiem stała się decyzja Komisji Międzysojuszniczej o powołaniu wspólnej polsko-niemieckiej policji podległej Komisji oraz wydała zarządzenie o zaprzestaniu terroru. Polakom udało się osiągnąć zamierzony cel, jakim była samoobrona ludności polskiej. Siła i zasięg powstania zaskoczyła zarówno Niemców, jak i Sprzymierzonych. Nie miało też ono specjalnego poparcia międzynarodowego. Włosi, jak i hierarchia kościoła katolickiego opowiadały się za Niemcami, podczas gdy Francuzi zachowali neutralność.
20 marca 1921 odbył się zapowiadany plebiscyt na Górnym Śląsku. Wzięło w nim udział 1191 tys. osób, z czego za połączeniem z Polską opowiedziało się 479 tys., a pozostaniem w granicach Niemiec – 708 tys. Tak duża przewaga Niemców wynikała z dopuszczenia do głosowania ludzi urodzonych na Śląsku, niezależnie od miejsca zamieszkania (na wniosek Polski). Z Niemiec przybyło blisko 180 tys., a z Polski zaledwie 10 tys. emigrantów. Rząd angielski wysunął wówczas propozycję, aby Polsce przyznać jedynie powiaty: rybnicki, pszczyński i część katowickiego i tarnogórskiego, a cały Górnośląski Okręg Przemysłowy pozostawić Niemcom.
Odpowiedzią na niekorzystne dla Polski projekty podziału był strajk generalny na Śląsku, a następnie wybuch III powstania śląskiego w nocy z 2 na 3 maja 1921. Po krwawych walkach na linii Odry i o Górę świętej Anny, mimo przewagi regularnych wojsk niemieckich powstańcy zdołali utrzymać swe pozycje na przedpolu Śląskiego Okręgu Przemysłowego. Od 5 do 25 czerwca trwały rozmowy, które zdołały doprowadzić do zawieszenia broni 28 czerwca 1921. 12 października 1921 Liga Narodów odrzuciła wniosek angielsko-niemiecki pozostawienia Górnego Śląska przy Niemczech i poleciła dokonać podziału tego regionu. Decyzją Rady Ambasadorów przyznano Polsce 29% terytorium plebiscytowego, który obejmował powiaty: katowicki, lubliniecki, pszczyński, rybnicki, świętochłowicki, i tarnogórski. Na tym obszarze znajdowała się większa część przemysłu górnośląskiego, który miał ogromne znaczenie gospodarcze. 15 maja 1922 podpisano w Genewie polsko-niemieckie porozumienie regulujące podział Górnego Śląska.
Po wydaniu decyzji dotyczącej podziału Górnego Śląska polskie stronnictwa polityczne i organizacje zawodowe utworzyły Naczelną Radę Ludową z Józefem Rymerem na czele. Na czele analogicznego organu niemieckiego – Wydziału Niemieckiego – stanął Hans Lukaschek. Rozpoczęła się ewakuacja wojsk Komisji Międzysojuszniczej, podczas której bojówki niemieckie rozpoczęły gwałtowną akcję terrorystyczną, w wyniku której zginął m.in. oficer francuski.
20 czerwca wojska polskie przekroczyły granicę koło Szopienic i wkroczyły na Śląsk. W lipcu 1922 Polska przejęła ostatecznie administrację na przyznanym jej obszarze, który zgodnie z obietnicą zachował pewną autonomię – miał swój sejm lokalny. Pierwszym wojewodą śląskim został Józef Rymer. 16 lipca 1922 roku podpisano w Katowicach dokument upamiętniający przejęcie części Śląska przez Rzeczpospolitą.
W tym czasie na terenach przyznanych Niemcom rozpoczął się odwet na tych Ślązakach, którzy w okresie plebiscytowym działali na rzecz Polski. Zabraniano rozmawiać po polsku w lokalach publicznych, znieważając tych, którzy zakazu tego nie przestrzegali. Bojkotowano działaczy polskich, wprowadzano ograniczenia w działalności polskich organizacji.
Śląsk Cieszyński.
Na południu Polski trwał spór z Czechosłowacją o Śląsk Cieszyński oddziałujący przez wiele lat na atmosferę wzajemnych stosunków politycznych. 5 listopada 1918 w wyniku uzgodnień lokalnych rad: polskiej Rady Narodowej Księstwa Cieszyńskiego i czeskiej Krajowej Rady Narodowej dla Śląska teren Śląska Cieszyńskiego został podzielony według kryterium etnicznego.
Ustaleń tych nie uznały władze czeskie w Pradze i zażądały wycofania oddziałów polskich, aby uniemożliwić przeprowadzenie w polskiej strefie wyborów do sejmu. Wobec odmowy 26 stycznia 1919 roku wojska czeskie korzystając z zaangażowania Polski w walki z bolszewicką Rosją, zajęły wschodnią cześć Śląska Cieszyńskiego do rzeki Olzy. Nastąpiło to za aprobatą państw sprzymierzonych, które poparły czeską akcję. Na terenach Śląska Cieszyńskiego, a także Orawy i Spiszu miał się odbyć plebiscyt. Sprzeciw Czechów obawiających się przegranej, a także niekorzystna w tym momencie sytuacja Polski w wojnie z bolszewikami przyczyniły się do zmiany decyzji co do losów spornych terenów.
Na podstawie postanowień konferencji w Spa w dniach 5–16 lipca 1920, Rada Ambasadorów państw Ententy 28 lipca podjęła decyzję o zaniechaniu plebiscytu i arbitralnym podziale tego regionu. Mocarstwa koalicji przyznały Czechosłowacji większość spornych obszarów Śląska Cieszyńskiego, tzw. Zaolzia, Spiszu i Orawy. Szczególnie dotkliwa dla Polski była utrata Zaolzia ze względu na liczebną ludność polską, istniejące tam bogactwa naturalne i zakłady przemysłowe. Po czeskiej stronie granicy pozostało ok. 120 tysięcy Polaków.
Granica wschodnia.
Kwestię granicy wschodniej Polski nie rozstrzygnięto podczas konferencji wersalskiej i pozostała ona otwarta. W poglądach polityków polskich ścierały się jej dwie koncepcje. Józef Piłsudski skłaniał się do idei federacyjnej. Zakładała ona utworzenie niepodległej Białorusi, Litwy i Ukrainy. Państwa te miały stworzyć federację (konfederację) z Polską i stanowić swego rodzaju mur przed Rosją. Inną koncepcję przedstawiał Roman Dmowski. Głosił on program inkorporacji, czyli włączenia do Polski tych dzisiejszych ziem litewskich, białoruskich i ukraińskich, na których Polacy stanowili większość lub znaczny odsetek ludności. Koncepcja inkorporacyjna zakładała, że Polska ma być państwem narodowym – mniejszości narodowe winny stanowić taką mniejszość, by można je było spolonizować.
Od listopada 1918 na południowym wschodzie trwała wojna pomiędzy Polską a Zachodnioukraińską Republiką Ludową o Lwów (w walkach o miasto szczególnie wsławiła się polska młodzież, nazwana Orlętami Lwowskimi) i o Galicję Wschodnią. Walki toczyły się ze zmiennym powodzeniem. O zwycięstwie Polaków ostatecznie zadecydowała sytuacja wojsk ukraińskich, które jednocześnie były atakowane z północnego wschodu przez bolszewików, oraz przybycie Armii Hallera. Polakom udało się do lipca 1919 wyprzeć armię ukraińską za rzekę Zbrucz, czyli za wschodnią granicę Galicji na tereny Ukraińskiej Republiki Ludowej, a we wrześniu 1919 podpisano rozejm.
Po wybuchu rewolucji w Rosji latem 1917 Naczpol zdecydował o powstaniu I Korpusu Polskiego pod dowództwem gen. Józefa Dowbora-Muśnickiego. Wiosną 1918 Dowborczycy toczyli zacięte boje z bolszewikami pod Bobrujskiem, a latem – po wkroczeniu Niemców – zostali otoczeni przez przeważające siły niemieckie i zmuszeni do kapitulacji. Żołnierze, po złożeniu broni, zostali odesłani do kraju, gdzie stanowili ważny element powstającego jesienią 1918 r. Wojska Polskiego.
Armia Czerwona od grudnia 1918 r., kiedy to wojska niemieckie zaczęły wycofywać się z byłych wschodnich ziem I RP (obecnie to Białoruś i Ukraina), rozpoczęła marsz na zachód zajmując stopniowo te tereny. Zamierzeniem polityki bolszewików było dążenie do wsparcia rewolucji w Niemczech i rozszerzenie jej na inne kraje europejskie. Powstanie niepodległej Polski stało się przeszkodą w rozszerzaniu rewolucji na Zachód.
W lutym 1919 roku doszło do pierwszych starć oddziałów polskich z Armią Czerwoną, które rozpoczęły wojnę polsko-bolszewicką. W połowie lutego 1919 r. Polskie siły Frontu Litewsko-Białoruskiego podjęły kontrofensywę przeciwko armii bolszewickiej i 19 kwietnia wkroczyły do Wilna, gdzie Józef Piłsudski wydał odezwę dając nadzieje samookreślenia politycznego tego obszaru. W lipcu 1919 miała miejsce konferencja pokojowa w Paryżu, na której Rada Najwyższa zatwierdziła granicę polsko-litewską według linii Focha (Niemen – Grodno – Wilno – Dyneburg) z Wilnem po stronie polskiej. Jednak Armia Czerwona odnosiła coraz większe sukcesy w swoim marszu na Zachód i w lipcu 1920 weszła na kolejne ziemie polskie. Wojsko dotarło wkrótce do Warszawy, gdzie 13 sierpnia rozpoczęła się decydująca Bitwa Warszawska. Polakom udało się obronić stolicę i do końca września wyprzeć wojska bolszewickie za Mińsk.
12 października 1920 r. delegacje polska i bolszewicka podpisały w Rydze umowy rozejmowe i podjęły rokowania pokojowe. 18 marca 1921 został ostatecznie podpisany traktat pokojowy między Polską a Rosyjską FSRR i Ukraińską SRR. Granica Polski na wschodzie została ustalona na linii Zbrucza i Dźwiny obejmując po stronie polskiej ziemie na wschód od Bugu, należące przed 1914 r. do Rosji: zachodnią część Wołynia i Polesia z Brześciem, Pińskiem i Łuckiem, gubernie: grodzieńską oraz wileńską wraz z zachodnią częścią Mińszczyzny (Nieśwież). Rosyjska FSRR i Ukraińska SRR uznały również polskie prawa do Galicji Wschodniej. Traktat ryski przez przeciwników został okrzyknięty „czwartym rozbiorem Polski”, gdyż pozostawiał poza granicami RP dużą część terytoriów przedrozbiorowych.
W październiku 1920 roku Józef Piłsudski upozorował bunt gen. Lucjana Żeligowskiego, który zajął Wilno i okolice, a następnie ogłosił powstanie teoretycznie niepodległego państwa – tzw. "Litwy Środkowej". Ponieważ negocjacje z Litwą zakończyły się niepowodzeniem, gdyż rząd litewski odmawiał zrzeczenia się praw do Wilna, przeprowadzone zostały wybory do sejmu Litwy Środkowej. W 1922 roku sejm ten podjął uchwałę o włączeniu Wileńszczyzny z Wilnem do Polski. Niepodległa Litwa nie uznała aktu inkorporacji i proklamowała stan wojny z Polską, który trwał do 1938 roku.
Przebieg wschodniej granicy II RP został zatwierdzony przez Radę Ambasadorów 15 marca 1923.

</doc>
<doc id="181946" url="https://pl.wikipedia.org/wiki?curid=181946" title="Górnośląska Wyższa Szkoła Pedagogiczna im. Kardynała Augusta Hlonda w Mysłowicach">
Górnośląska Wyższa Szkoła Pedagogiczna im. Kardynała Augusta Hlonda w Mysłowicach

Górnośląska Wyższa Szkoła Pedagogiczna im. Kardynała Augusta Hlonda (ang: The Cardinal August Hlond University of Education in Myslowice; fr: L ‘Ecole Supérieure des Sciences de l’Education de la Haute Silésie a Mysłowice) – niepubliczna uczelnia o profilu pedagogicznym z siedzibą w Mysłowicach, założona przez Urszulę Kontną w 1995 pod nazwą Wyższa Szkoła Edukacji Wczesnoszkolnej. GWSP została postawiona w stan likwidacji z dniem 20 grudnia 2016 na podstawie decyzji założyciela uczelni. Likwidatorem uczelni jest ks. Artur Demkowicz SJ.
Uczelnia uczestniczy w wielu inicjatywach, programach i projektach międzynarodowych: EURODIR, Socrates-Erasmus, Leonardo da Vinci (programy Comcare, NEVA), DUKOM, Grundtvig i inne.
Na terenie Uczelni działa od grudnia 2011 filia Wojewódzkiej Biblioteki Pedagogicznej im. Józefa Lompy w Katowicach.
W 2007 w uczelni rozpoczął działalność Uniwersytet III Wieku, który otworzył swoje filie również w Lędzinach (2009) oraz w Bieruniu (2011).
W 2011 po raz pierwszy rozpoczęła działalność Akademia Dziecięca Genius – seria wykładów i warsztatów dla dzieci w wieku od 6 do 10 lat, ukierunkowana jest na rozwijanie pasji naukowej i poznawanie świata przez dzieci.
W 2014 uczelnia nawiązała współpracę z Akademią Ignatianum w Krakowie, w wyniku czego powstał Wydział Zamiejscowy Nauk Humanistycznych i Społecznych Akademii Ignatianum w Krakowie. Od 1 października 2018 r. – po wejściu w życie ustawy Prawo o szkolnictwie wyższym i nauce – funkcjonował jako Filia Akademii Ignatianum w Mysłowicach. Filia rozpoczęła wygaszanie 24 kwietnia 2018 r. i została zamknięta 30 września 2019 r. Akademia Ignatianum w Krakowie nie jest następcą prawnym GWSP.
20 grudnia 2016 do Ministerstwa Nauki i Szkolnictwa Wyższego wpłynął wniosek o likwidację GWSP.
Historia.
Górnośląska Wyższa Szkoła Pedagogiczna imienia Kardynała Augusta Hlonda w Mysłowicach powołana została decyzją Ministra Edukacji Narodowej w listopadzie 1995 dzięki staraniom Mirosława Czapki pod nazwą Wyższa Szkoła Edukacji Wczesnoszkolnej. Nazwa ta w roku 1999 została zmieniona na Górnośląska Wyższa Szkoła Pedagogiczna w Mysłowicach. W 2002 Uczelnia dokonała ponownej zmiany nazwy na obowiązującą do dzisiaj: Górnośląska Wyższa Szkoła Pedagogiczna imienia Kardynała Augusta Hlonda w Mysłowicach.
Kształcenie.
Uczelnia kształci pedagogów i nauczycieli na studiach I i II stopnia oraz specjalistów do pracy edukacyjnej z uczniami o specyficznych potrzebach.
Specjalności kształcenia na kierunku Pedagogika:
studia pierwszego stopnia
studia drugiego stopnia
Struktura Uczelni.
Uczelnia ma strukturę zakładową, które tworzą jedną Katedrę Pedagogiki której kierownikiem jest dr Jan Łysek.
Nagroda „Sapere Aude”.
Górnośląski Laur Naukowy „Sapere Aude” przyznawany jest na wniosek Kapituły przez Rektora Górnośląskiej WSP na podstawie Uchwały Rady Uczelni nr 52/9/2007 z dnia 18 września 2007 r. wybitnym osobistościom Śląska, Polski, Europy i Świata, wnoszącym trwałe humanistyczne i uniwersalne wartości do kultury narodowej i europejskiej. Wręczany jest na uroczystości inauguracji rok akademicki w Uczelni przez Rektora Górnośląskiej WSP.
Laureatami nagrody są:
Czasopisma.
Nauczyciel i Szkoła.
Jest to półrocznik, periodyk naukowy Wydawnictwa Górnośląskiej Wyższej Szkoły Pedagogicznej im. Kardynała Augusta Hlonda w Mysłowicach. Pierwsze wydanie w roku 1995 towarzyszyło rozpoczęciu działalności statutowej Uczelni. Pismo rozpoznawane w środowisku naukowym, lokalnym, ogólnopolskim, a także poza granicami Polski. Radę Naukową pisma tworzą uczeni z renomowanych ośrodków akademickich w Polsce, a także w jej skład wchodzą uczeni z Ukrainy, Słowacji i Węgier.
Journal of Ecology and Health.
Jest to kwartalnik przeznaczony dla specjalistów i pasjonatów problematyki ekologicznej, związanej z zagadnieniami zdrowia społecznego. Pismo podejmuje naukowy, ale i społeczny dyskurs w obszarze koniecznej troski i dbałości zarówno uczonych jak i wszystkich innych odpowiedzialnych osób za bezpieczeństwo w rozwijaniu i kształtowaniu obecnego, aktualnego stanu cywilizacji XXI wieku. W szczególności treści skupiają się na kosztach postępu technicznego, eksploatacji zasobów ziemskich i przełożeniu tych procesów na zdrowie psychiczne i somatyczne podmiotów i zbiorowości ludzkich.
Kurier Nauczyciela i Szkoły.
Jest to półrocznik – pismo popularne ukierunkowane na informowanie środowiska lokalnego Mysłowic, a także czytelników aglomeracji śląskiej o tym, co jest ważne nie tylko dla funkcjonowania Górnośląskiej WSP, lecz także o tym, co z perspektywy działalności akademickiej ważne jest dla Mysłowiczan i Górnoślązaków.

</doc>
<doc id="181952" url="https://pl.wikipedia.org/wiki?curid=181952" title="Zgromadzenie Demokratyczno-Konstytucyjne">
Zgromadzenie Demokratyczno-Konstytucyjne

Zgromadzenie Demokratyczno-Konstytucyjne (ar. التجمع الدستوري الديمقراطي "at-Tajammu‘ ad-Dustūrī ad-Dīmuqrāṭī", fr. "Rassemblement Constitutionnel Démocratique", znana pod skrótem RCD)– rozwiązana tunezyjska centrolewicowa partia polityczna, w latach 1988-2011 była ugrupowaniem rządzącym. 
Historia.
Partia powstała w 1988 roku w wyniku przekształcenia Dusturowskiej Partii Socjalistycznej, na jej czele stanął urzędujący wówczas prezydent Zajn al-Abidin ibn Ali. W polityce gospodarczej realizowała program neoliberalizmu. 9 marca 2011 uległa rozwiązaniu w następstwie rewolucji, która odsunęła od władzy prezydenta ibn Alego oraz rząd premiera Muhammada al-Ghannusziego. Byli działacze partii utworzyli w 2012 roku ugrupowanie Wezwanie Tunezji (zwyciężyło ono w wyborach parlamentarnych w 2014 roku a jego lider Al-Badżi Ka’id as-Sibsi wygrał wybory prezydenckie w tym samym roku).
Współpraca międzynarodowa.
Regularne kontakty z Zgromadzeniem Demokratyczno-Konstytucyjnym utrzymywał Sojusz Lewicy Demokratycznej. Delegacja SLD była systematycznie zapraszana na doroczne konferencje partii Zajna al-Abidina ibn Aliego.

</doc>
<doc id="181953" url="https://pl.wikipedia.org/wiki?curid=181953" title="Stowarzyszenie Służby za Granicą">
Stowarzyszenie Służby za Granicą

Austriacka Służba za Granicą () – organizacja dająca młodym Austriakom możliwość spełnienia obowiązku służby wojskowej w alternatywny, bardziej pokojowy sposób.
Inicjatorem stworzenia nowej formy służby zastępczej był dr Andreas Maislinger, politolog z Innsbrucku, który od ponad dwudziestu lat działa na rzecz realizacji tego projektu. W tym celu stworzył w 1998 roku Stowarzyszenie Służby Za Granicą, które jest uprawnione do pośredniczenia między austriackimi wolontariuszami a znanymi instytucjami na całym świecie oraz do koordynacji ich czternastomiesięcznej pracy, akceptowanej przez Republikę Austriacką jako zastępstwo regularnej służby we własnym kraju.
Pierwszy austriacki wolontariusz, Georg Mayer, rozpoczął swoją służbę w rocznicę wybuchu II wojny światowej, 1 września 1992 roku w Muzeum Państwowym KL Auschwitz-Birkenau w Oświęcimiu. Poza placówką przy Centrum Żydowskim w Oświęcimiu, wolontariusze mogą w Polsce też pełnić służbę przy Fundacji Judaica – Centrum Kultury Żydowskiej na Kazimierzu w Krakowie (jest to pierwsza placówka w Polsce) i przy Fundacji „Krzyżowa” Dla Porozumienia Europejskiego we Wrocławiu.
Obecnie Stowarzyszenie Służby Za Granicą prowadzi swoją działalność na trzech płaszczyznach:
Międzynarodowa Rada.
Międzynarodowa Rada jest doradczą częścią kierownictwa Austriackiej Służby za Granicą, odnośnie do wszystkich spraw dotyczących poszczególnych państw.
Przewodniczącym jest Ernst Florian Winter.
Miejsca pracy.
W nawiasie znajduje się data uznania przez Ministerstwo Spraw Wewnętrznych
 Peru
 Rumunia

</doc>
<doc id="181958" url="https://pl.wikipedia.org/wiki?curid=181958" title="Jan Pająk (ufolog)">
Jan Pająk (ufolog)

Jan Pająk (ur. 25 maja 1946 we Wszewilkach) – polski inżynier i informatyk, doktor nauk technicznych, ufolog oraz zbieracz mądrości ludowych różnych kultur.
Życiorys.
Jego ojciec był mechanikiem. Absolwent I LO w Miliczu (1964).
Kariera naukowa.
W 1970 ukończył studia na Wydziale Mechanicznym Politechniki Wrocławskiej. Następnie podjął pracę na tej uczelni. W 1974 uzyskał stopień doktora na podstawie pracy pt. "Analityczne badanie rozkładu temperatur we wrzecionach obrabiarek skrawających ze szczególnym uwzględnieniem wrzeciona tokarki". Promotorem jego pracy był doc. dr inż. Jerzy Jędrzejewski. Po obronie pracy doktorskiej objął stanowisko adiunkta.
Od 1975 do 1977 był zatrudniony na pół etatu we Wrocławskich Zakładach Elektronicznych Mera-Elwro. W latach 1978–1981 pracował jako konsultant naukowy w Jelczańskich Zakładach Samochodowych. W 1982 wyemigrował z Polski do Nowej Zelandii (w 1985 otrzymał obywatelstwo nowozelandzkie). Znalazł początkowo zatrudnienie na Canterbury Christ Church University. W 1983 rozpoczął pracę na Southern Institute of Technology w Invercargill. W latach 1988–1990 zatrudniony na Uniwersytecie Otago. W 1992 wyjechał na Cypr, gdzie został zatrudniony na jednoroczny kontrakt na Eastern Mediterranean University w Famaguście. W 1993 wyjechał do Malezji, gdzie jako profesor nadzwyczajny ("Associate Professor") pracował na University of Malaya w Kuala Lumpur (1993–1996) oraz na Universiti Malaysia Sarawak w Kuching (1996–1998).
W 1998 wrócił do Nowej Zelandii. W latach 1999–2000 pracował jako wykładowca programowania komputerów na Aoraki Polytechnic w Timaru. W 2001 został zatrudniony w Wellington Institute of Technology (pracował tam do 2005). W 2007 został zaproszony na 10 miesięcy na stanowisko pełnego profesora przez Uniwersytet Ajou w Suwon w Korei Południowej.
Działalność polityczna i społeczna.
W 1980 został członkiem Niezależnego Samorządnego Związku Zawodowego „Solidarność”. W 2014 brał udział w wyborach do parlamentu Nowej Zelandii. Startował jako kandydat niezależny z okręgu Hutt South, według oficjalnych danych uzyskał 115 głosów. Sondował także możliwość zgłoszenia swojej kandydatury w wyborach prezydenckich w Polsce w 2015, jednakże w wyniku znikomego odzewu ze strony swoich zwolenników postanowił zrezygnować.
Propagowane koncepcje.
Magnokrafty.
W 1985 opracował tabelę rozwoju napędów, według której po silnikach elektrycznych i odrzutowych miałyby być wynalezione pędniki magnetyczne, telekinetyczne i umożliwiające manipulowanie czasem. Wehikuły z nowymi napędami – latające i wykorzystujące magnetyzm – nazwał "magnokraftami". Twierdzi, że relacje o UFO są obserwacjami już zbudowanych (przez kosmitów) magnokraftów. Pająk opisał budowę hipotetycznego urządzenia, nazywanego przez niego "komorą oscylacyjną", które byłoby zdolne wytworzyć pole magnetyczne do napędzania magnokraftu. Jak sam podaje, żaden zbudowany prototyp tej komory nie zadziałał.
Koncept Dipolarnej Grawitacji.
Według Pająka pole grawitacyjne jest 4-wymiarowym polem dipolarnym, którego rzut trójwymiarowy obserwujemy jako monopole grawitacyjne. Drugi biegun pola miałby znajdować się w przestrzeni równoległej, którą Pająk nazywa "przeciw-światem", mieć masę ujemną, być zdolny do natychmiastowego ruchu i podróży w czasie. Pająk próbował opublikować ten koncept w czasopiśmie naukowym, jednak artykuł został odrzucony.
UFOnauci.
Znaczna część publikacji Jana Pająka jest poświęcona teorii spiskowej, według której Ziemia okupowana jest od 40 000 lat przez istoty pozaziemskie zwane przez niego "UFOnautami". UFOnauci byli dawniej uważani za diabły lub pogańskie bóstwa. Mają oni poruszać się za pomocą "magnokraftów", używać telekinezy i manipulować czasem, są odpowiedzialni za porwania ludzi, klęski żywiołowe, epidemie oraz katastrofy m.in.:
Zdaniem Jana Pająka UFOnauci starają się na wszelkie sposoby ukryć swoje istnienie i niszczycielską działalność, stąd tyle wysiłku poświęca ich demaskowaniu, zaś UFOnauci starają się go powstrzymać, stosując wobec niego szeroki wachlarz środków nacisku: od drobnych sabotaży aż do porywania na pokłady ich statków i wywoływania fizycznych dolegliwości oraz chorób.
Totalizm.
W swoich publikacjach propaguje własną koncepcję filozoficzną zwaną przez niego "totalizmem". Zawiera ona ilościowy opis pojęć etycznych i metafizycznych. Koncepcja ta nie znalazła uznania w świecie naukowym i akademickim. Totalizm miałby też być filozoficzno-religijną doktryną "szczęśliwego życia", prowadzonego zgodnie ze sformalizowanymi zasadami moralnymi. Nazwa doktryny nawiązuje do średniowieczno-łacińskiego słowa "totalis" (całkowity) i nie ma nic wspólnego z obecnym znaczeniem słowa "totalizm" (synonim totalitaryzmu). Według Jana Pająka, stosowanie zasad totalizmu jest sposobem na powstrzymanie UFOnautów.

</doc>
<doc id="181959" url="https://pl.wikipedia.org/wiki?curid=181959" title="MOS Technology SID">
MOS Technology SID

SID () – jednoukładowy, 3-głosowy syntezator muzyczny.
Został on zaprojektowany przez Roberta "Boba" Yannesa na początku lat osiemdziesiątych i był produkowany przez MOS Technology. Układ był generatorem dźwięku w ośmiobitowych komputerach marki Commodore: Commodore CBM-II, Commodore 64, Commodore 128.
Możliwości układu SID zrewolucjonizowały podejście twórców oprogramowania do tworzenia oprawy dźwiękowej (głównie) gier. Brzmienie generowane przez układ SID było jednym z powodów, dla których Commodore 64 stał się najlepiej sprzedawanym ośmiobitowym komputerem domowym w historii.
Charakterystyka układu.
Struktura układu SID umożliwia wzajemną synchronizację oscylatorów oraz tzw. modulację kołową (ang. ring modulation). Ponadto układ posiada wejście dla zewnętrznych sygnałów audio, które można przepuścić przez filtry układu i ostatecznie zmiksować z sygnałami wewnętrznych generatorów.
Wersje.
Istnieją dwie główne wersje układu SID – 6581 ("stary") i 8580 ("nowy"). Pierwszy typ produkowany był do roku 1990, nowy – od 1987 do 1992. Między obiema wersjami są pewne istotne różnice wpływające na jakość generowanego dźwięku.
W wersji 8580 dodano możliwość wykonywania logicznego AND między falami (łączenia ich), zmieniono zachowanie filtra oraz wyeliminowano drobne usterki. "Nowy" SID jest bardziej zbliżony do pierwotnej specyfikacji niż jego poprzednik.

</doc>
<doc id="181964" url="https://pl.wikipedia.org/wiki?curid=181964" title="Polska Federacja Psychoterapii">
Polska Federacja Psychoterapii

Polska Federacja Psychoterapii (PFP) Polska Federacja Psychoterapii (PFP) powstała w grudniu 2004r. Celem Federacji jest promowanie psychoterapii dla dobra publicznego i reprezentowanie psychoterapeutów polskich wobec władz i organizacji w kraju oraz na forum międzynarodowym. Na początku wokół Federacji organizowało sie ok 1200 psychoterapeutów. Obecnie Polska Federacja Psychoterapii stanowi jedną z największych organizacji zawodową psychoterapeutów i zrzesza ok. 2200 przedstawicieli tego zawodu – poprzez członkostwo organizacyjne oraz 19 organizacji zrzeszonych działających w obszarze psychoterapii oraz członkostwo indywidualne psychoterapeutów. Działając w oparciu o Strasburską Deklarację Psychoterapii, PFP uznaje zawód psychoterapeuty jako autonomiczny oraz stanowi platformę dyskusji i działania otwartą dla psychoterapeutów wszystkich nurtów i kierunków psychoterapii uznanych przez WHO. Polska Federacja Psychoterapii powstała przy znakomitym wsparciu i współpracy Sekretarza Generalnego Europejskiego Towarzystwa Psychoterapii (EAP) i Prezydenta World Council for Psychotherapy, prof. Alfreda Pritza.
EAP decyzją Parlamentu Europejskiego zostało uznane za organizację reprezentującą psychoterapeutów w Europie. Dzięki staraniom EAP w wielu krajach Unii postępują prace legislacyjne dotyczące wykonywania zawodu psychoterapeuty i uzyskiwania Europejskiego Certyfikatu Psychoterapii.
Powołanie Polskiej Federacji Psychoterapii ma na celu zadbanie o interesy środowiska psychoterapeutów w Polsce. Pragniemy by była to organizacja, w której każdy psychoterapeuta i każdy ośrodek psychoterapeutyczny znajdzie swoje miejsce.
Do celów statutowych PFP należą:
– promocja psychoterapii dla dobra publicznego,
– promocja wysokich standardów uprawiania psychoterapii, szkoleń w zakresie psychoterapii i etyki zawodowej,
– upowszechnianie i uregulowanie standardów wykonywania psychoterapii i szkolenia psychoterapeutów, poprzez opracowanie ustawy o wykonywaniu zawodu psychoterapeuty korespondującego (spójnego) z pracami legislacyjnymi w Parlamencie Europejskim,
– upowszechnianie w Polsce Europejskiego Certyfikatu Psychoterapii (ECP), jako dokumentu potwierdzającego kwalifikacje zawodowe w kraju i umożliwiającego praktykowanie psychoterapii w Unii Europejskiej,
– wspieranie współdziałania i wymiany zawodowej pomiędzy psychoterapeutami i organizacjami psychoterapeutycznym, kontaktu z pokrewnymi profesjami, badań naukowych właściwych dla psychoterapii.
Dalsza działalność Federacji jest zależna od aktywności szerokiego środowiska psychoterapeutów. Zapraszamy wszystkich chętnych do aktywnego włączenia się w pracę na rzecz realizacji celów Federacji.
Federację założono 18 stycznia 2005.

</doc>
<doc id="181966" url="https://pl.wikipedia.org/wiki?curid=181966" title="Montaż powierzchniowy">
Montaż powierzchniowy

Montaż powierzchniowy, SMT (od ang. "surface-mount technology") – sposób umieszczania elementów elektronicznych na płytce z nadrukowanym obwodem. Komponenty przeznaczone do takiego montażu (SMD, od ang. "surface-mount devices" lub "surface-mounted devices") charakteryzują się niewielkimi wymiarami, mają płaskie obudowy i końcówki lutownicze w formie kołnierzy obejmujących końce obudowy. Ze względu na niewielkie fizyczne rozmiary podzespołów końcówki lutownicze są znacznych rozmiarów, w porównaniu z obudową.
Proces montażu.
Z wyjątkiem szczególnych przypadków (prace serwisowe, konstrukcje amatorskie, produkcja prototypowa i jednostkowa) montaż powierzchniowy przebiega automatycznie i odbywa się w następujących etapach:
Oznaczenia elementów SMD.
W związku z małymi rozmiarami elementów, a także z uwagi na przeznaczenie do montażu automatycznego, znaczna część elementów SMD nie posiada żadnych oznaczeń wartości na obudowach. Większość producentów nie umieszcza wartości na obudowach kondensatorów, elementów indukcyjnych oraz optoelektronicznych. Oznaczenia są zwyczajowo umieszczane na obudowach układów scalonych oraz rezystorów.
W odróżnieniu od rezystorów do montażu przewlekanego, rezystory SMD nie są oznaczane kodem barwnym – stosuje się jedynie cyfry i ewentualnie litery. W powszechnym użyciu są dwa różne systemy kodowania wartości rezystora SMD.
Oznaczenia standardowe.
Standardowe oznaczenie rezystora składa się z trzech lub czterech cyfr oraz opcjonalnie litery R.
Kod EIA96.
Nowy system oznaczania rezystorów o tolerancji 1% z szeregu E-96, w którym oznaczenie stanowią dwie cyfry, określające kod wartości (nie samą wartość, lecz kod będący pozycją w szeregu E-96), i jedna litera, oznaczająca mnożnik (przykładowo Z odpowiada mnożnikowi 0,001 Ω, C mnożnikowi 100 Ω, zaś F mnożnikowi 100 kΩ).
Rozmiary elementów SMD.
Stosuje się dwie notacje rozmiarów elementów SMD: metryczna i calowa, oznaczonych poniżej odpowiednio jako (m) i (c). Oto niektóre typowe rozmiary i sposoby ich oznaczania:

</doc>
<doc id="181968" url="https://pl.wikipedia.org/wiki?curid=181968" title="Ali Daei">
Ali Daei

Ali Daei (ur. 21 marca 1969 r. w Ardabil) – były irański piłkarz grający na pozycji napastnika, obecnie trener drużyny Saipa Karadż. Uznawany jest za jednego z najlepszych napastników w historii Azji, jest drugi pod względem liczby zdobytych bramek w rozgrywkach reprezentacji, ma ich 109 (więcej zdobył tylko Cristiano Ronaldo).
Początek.
Ali Daei urodził się 1969 roku w Ardabilu i jest Irańskim Azerem. Karierę zaczynał w Esteghlal Ardabil w sezonie 1988-1989. Kolejny rok spędził w Taxirani FC. Następnym zespołem był Tejarat Bank FC, w którym spędził 4 lata. W 1993 roku rozpoczął grę w reprezentacji Iranu. Po grze w Tejarat Bank FC przeniósł się do Persepolis Teheran, gdzie grał w latach 1994-1996. W sezonie 1995-96 wywalczył mistrzostwo kraju. Kolejnym klubem w karierze był katarski Al-Sadd.
Kariera w Niemczech.
Po bardzo dobrych Mistrzostwach Azji w 1996 roku wzbudził zainteresowanie klubów z zagranicy, rok później został wykupiony przez Arminię Bielefeld. Razem z nim do Bundesligi dołączyło dwóch innych Irańczyków, Karim Bagheri do tego samego klubu i Khodadad Azizi do 1.FC Koln. Już w swoim debiucie na Niemieckich boiskach zagrał pełnowymiarowy mecz, przegrany 1-0, w drugim zdobył bramkę z VFB Stuttgart a spotkanie zakończyło się zwycięstwem 2-1. Nie był bardzo skuteczny, mimo to grał na tyle dobrze że Bayern Monachium zaproponował Aliemu grę w klubie. Pomimo konkurencji w ataku wychodził czasami w pierwszym składzie. Dla Bawarczyków zdobył 6 bramek, między innymi w wygranym meczu z Hamburgerem SV gdzie ustrzelił dublet. W tym sezonie zadebiutował w Lidze Mistrzów i dotarł do finału, lecz w 11 spotkaniach rozegrał łącznie tylko 70 minut i nie zdobył gola. Udało się wywalczyć mistrzostwo Niemiec, jednak nie grał wystarczająco i zdecydował się zmienić klub na Herthę Berlin. W Bundeslidze strzelał rzadko, natomiast zdobył ważną bramkę przeciwko Anorthosis Famagusta i po raz pierwszy w historii Hertha Berlin zakwalifikowała się do fazy grupowej Ligi Mistrzów. Po zakwalifikowaniu się rozegrał kapitalny mecz zwyciężony 2-1 z Chelsea. Pierwszą bramkę zdobył uderzeniem głową, przy drugiej bramce sam odebrał piłkę i strzelił gola od słupka. Po tym meczu zyskał dużo uznania w Europie. Udało mu się strzelić jeszcze jedną bramkę w tych rozgrywkach tym razem w remisowym spotkaniu z Milanem. Następny sezon był nieco gorszy dla Irańskiego napastnika, grał rzadziej niż w poprzednim sezonie. W pierwszym meczu ligowym zdobył bramkę z Bayernem Monachium, przegranym 1-4. Grał jeszcze osiem meczów w sezonie 2001-02 i zdecydował się zakończyć karierę w Europie. Łącznie w Bundeslidze strzelił 19 bramek i zanotował 6 asyst.
Dalsza kariera klubowa.
Po udanym czasie na europejskich boiskach zdecydował się wrócić do Azji. Jego nowym klubem było Al-Shabab z Emiratów Arabskich. Zagrał tam jeden sezon i powrócił po paru latach do Persepolis, grał następnie w Saba Kom. Na koniec kariery został kupiony do Saipy Karadż, jednocześnie będąc piłkarzem i trenerem. Jak się okazało był to strzał w dziesiątkę. Klub przez niego prowadzony sięgnął po mistrzostwo kraju. Po tym sezonie zakończył karierę. Był to jego dotychczasowy najlepszy sukces w roli trenera.
Reprezentacja.
Ali zadebiutował w 1993 roku z Pakistanem, miał wtedy 23 lata. W kwalifikacjach do Mistrzostw Świata w USA zdobył 7 bramek, jednak nie udało się awansować.
Dwa lata później wziął udział w Pucharze Azji, we wszystkich trzech meczach fazy grupowej zdobył po jednej bramce. Wliczając w to wygrany mecz 3-0 z odwiecznym rywalem Arabią Saudyjską. Iran awansował z grupy a w ćwierćfinale zmierzył się z Koreą Południową, Daei zdobył w tym meczu aż 4 bramki. Mimo nieprawdopodobnej skuteczności nie udało się jemu i całej drużynie zdobyć żadnej bramki w półfinale. Przeciwnikiem była znowu Arabia Saudyjska, która się zrewanżowała za mecz w grupie i zwyciężyła po rzutach karnych. Daei nie strzelił karnego. W meczu o trzecie miejsce zdobył gola z Kuwejtem, po remisie 1-1 Iran wygrał w serii rzutów karnych, tym razem Ali nie wykonywał jedenastki. Został królem strzelców z ośmioma bramkami i został nagrodzony najlepszą jedenastką turnieju.
Następnym krokiem w jego karierze reprezentacyjnej były kwalifikacje do mundialu we Francji, w ostatniej rundzie fazy grupowej jego kraj ustąpił pierwszego miejsca Saudyjczykom i awansował do fazy play-off. Jego zespół musiał się zmierzyć z Japonią, w tym meczu zdobył gola, lecz po dogrywce Iran przegrał 3-2. Mimo tego miał jeszcze szansę grając w międzykontynentalnych barażach z Australią. W pierwszym meczu było 1-1, w drugim zaś 2-2 przy ostatniej bramkę zdobył Azizi po świetnym podaniu Daeiego. Udało się awansować zasadą bramek na wyjeździe, był to drugi w historii awans na Mistrzostwa tego kraju. Mecze z Niemcami i Jugosławią były przegrane, w drugim reprezentacja Iranu wygrała 2-1 z USA. Mimo braku awansu do fazy pucharowej, reprezentanci mogli być zadowoleni, było to pierwsze zwycięstwo w historii Iranu na Mistrzostwach Świata. Mimo oczekiwań nie zdobył żadnej bramki na całej imprezie, ale zanotował asystę w meczu z USA. Pod koniec tego samego roku wziął udział w Asian Games, które zwyciężył.
W roku 2000 wystąpił w Pucharze Azji jako kapitan, tym razem nie udało się osiągnąć tak dobrego rezultatu jak przed czterema latami, odpadając w ćwierćfinale. Był bliski zakwalifikowania się do kolejnego mundialu, doprowadził swój zespół do fazy play-off z Irlandią. Przedtem zdobył ważne bramki z Arabią Saudyjską i Emiratami Arabskimi. Nie udało się awansować
W 2004 roku został powołany na kolejny Puchar Azji, gdzie on i jego koledzy przegrali mecz o trzecie miejsce. Podobnie jak cztery lata temu zdobył 3 bramki. W eliminacjach do Mistrzostw Świata w 2006 został królem strzelców strefy azjatyckiej, awansując kolejny raz. Media krytykowały decyzję o występach w pierwszym składzie Daeiego, ponieważ miał już 37 lat. On sam bronił swojej pozycji w zespole. Podczas tych zawodów Iran zajął ostatnie miejsce zdobywając tylko 1 punkt. Po mundialu zakończył karierę reprezentacyjną.
W przeciągu 13 lat rozegrał w barwach swego kraju 149 meczów i zdobył 109 goli.

</doc>
<doc id="181971" url="https://pl.wikipedia.org/wiki?curid=181971" title="Austin Osman Spare">
Austin Osman Spare

Austin Osman Spare (ur. 30 grudnia 1886, zm. 15 maja 1956) – brytyjski artysta, teoretyk magii, okultysta i malarz. Propagator sigilizacji, która stała się jedną z kluczowych praktyk magii chaosu. Był najmłodszym artystą, jakiego obrazy kiedykolwiek wystawione były na Royal Academy.
Spare był synem londyńskiego policjanta. Jako dziecko okazywał zainteresowanie sztuką i nawet przez pewien czas uczęszczał do szkoły plastycznej. W wieku 13 lat porzucił naukę i zaczął pracować. W ciągu następnych lat wzrastała jego fascynacja naukami okultystycznymi, wywierając ogromny wpływ na sztukę jaką tworzył. W maju roku 1904 jeden z jego rysunków pokazany został na wystawie w Akademii Królewskiej w Londynie, przyciągając uwagę publiczności.
W październiku roku 1907 Spare wystawił swoje rysunki w galerii Bruton w Londynie. Krytycy uważali, iż jego prace były inspirowane dziełami Aubreya Beardsleya. Były pełne groteskowych, ukazanych w erotyczny sposób figur ludzkich oraz symboli magicznych. Spare odrzucał te zarzuty, uważając iż obaj czerpali po prostu z tych samych źródeł inspiracji. Elementy te przypadły do gustu awangardzie intelektualistów londyńskich i zwróciły uwagę Aleistera Crowleya. W ten sposób Spare został nowicjuszem w zakonie Argenteum Astrum w lipcu roku 1909. Wykonał cztery nieduże rysunki do publikacji Crowleya "The Equinox". Aleister opisał go później słowami "Czarny Brat", co oznaczało iż nie pochwalał celów, jakie stawiała sobie filozofia życiowa Spare'a.
W roku 1917, podczas I wojny światowej, Spare został zwerbowany do brytyjskiej armii i służył w oddziałach medycznych. Nie doczekał się jednak aktywnej służby, a w 1919 mianowano go oficjalnym artystą wojennym.
Choć uważano go za artystę o dużym talencie i dobrze rokującym na przyszłość, nie zależało mu na wejściu na scenę londyńskich artystów. Żył raczej skromnie, utrzymując się dzięki swym obrazom, zwłaszcza portretom, które sprzedawał za drobne sumy przyjaciołom i sąsiadom.
Jego publikacje artystyczne i magiczne zawierają "Earth Inferno", "The Book of Pleasure", "The Focus of Life", "Anathema of Zos" manuskrypty 'Logomachy of Zos' i 'Zoetic Grimoire of Zos', które pozostały nieukończone po jego śmierci. 'Zoetic Grimoire' zostało opublikowane przez Fulgur Press w dziele "Zos Speaks" w roku 1998.

</doc>
<doc id="181972" url="https://pl.wikipedia.org/wiki?curid=181972" title="Alcybiades">
Alcybiades



</doc>
<doc id="181975" url="https://pl.wikipedia.org/wiki?curid=181975" title="Poligon (informatyka)">
Poligon (informatyka)



</doc>
<doc id="181976" url="https://pl.wikipedia.org/wiki?curid=181976" title="John Dee">
John Dee

John Dee (ur. 13 lipca 1527 w Londynie, zm. 1608 lub 1609 w Mortlake-Surrey) – angielski okultysta, nadworny astrolog Elżbiety I, alchemik, kabalista, badacz wiedzy tajemnej. Bywa wskazywany jako autor Manuskryptu Wojnicza. Wymyślił nazwę "imperium brytyjskie".
Kiedy podróżował po świecie, spotkał Edwarda Kelleya. Przez pewien czas razem przebywali na dworze Stefana Batorego, potem udali się na dwór cesarza Rudolfa II. Kelley pozostał w Pradze, a Dee wyruszył do Anglii, gdzie Elżbieta I nadała mu uczelnię w Manchesterze.
Życiorys.
John Dee urodził się w Londynie. Jego ojciec, Rowland był kupcem. John rozpoczął naukę w katolickiej szkole w Chelmsford (obecnie King Edward VI Grammar School) następnie w latach 1543–1546 studiował w St John’s College na Uniwersytecie Cambridge. Został tam jednym z założycieli Trinity College. Pod koniec lat 40. i na początku 50. XVI wieku podróżował po Europie, gdzie studiował w Leuven (Belgia), Brukseli i Paryżu. Podczas studiów poznał matematyka Gemmę Frisiusa i kartografa Gerharda Kremera. Po powrocie do Londynu, w roku 1552, poznał Girolamo Cardano, włoskiego matematyka i astrologa. Prowadził wspólnie z nim badania dotyczące perpetuum mobile. Prawdopodobnie zmarł w biedzie, po tym, gdy po śmierci Elżbiety I wygnano go z dworu.

</doc>
<doc id="181991" url="https://pl.wikipedia.org/wiki?curid=181991" title="Stefan Klos">
Stefan Klos

Stefan Klos (ur. 16 sierpnia 1971 w Dortmundzie) – niemiecki piłkarz, grający na pozycji bramkarza. Mierzy 182 cm i waży 85 kg.
Klos zawodową karierę zaczął w 1991 roku w Borussii Dortmund. W 1995 i 1996 Borussia z Klosem w składzie wygrywała Bundesligę. W 1997 roku jego zespół zwyciężył w Lidze Mistrzów, po meczu finałowym z Juventusem. Podczas tego meczu wpuścił tylko jedną bramkę, a Borussia strzeliła 3 gole. Niemiecki klub Stefan Klos opuścił w 1998 roku, przechodząc w Wigilię Bożego Narodzenia do szkockiego zespołu Rangers. Został zakupiony za 700.000 £. W drużynie z Glasgow zadebiutował podczas meczu pierwszej ligi szkockiej 26 grudnia 1998, przeciwko klubowi St. Johnstone FC. W lipcu 2004 roku został kapitanem drużyny. W 2007 roku zakończył karierę.

</doc>
<doc id="181993" url="https://pl.wikipedia.org/wiki?curid=181993" title="Ebi Smolarek">
Ebi Smolarek



</doc>
<doc id="181996" url="https://pl.wikipedia.org/wiki?curid=181996" title="Langerort">
Langerort



</doc>
<doc id="181998" url="https://pl.wikipedia.org/wiki?curid=181998" title="Polisacharydy">
Polisacharydy

Polisacharydy, wielocukry, cukry złożone – grupa węglowodanów i zarazem biopolimerów, które są złożone z merów będących cukrami prostymi połączonych wiązaniami glikozydowymi. Stanowią one ważną grupę polimerów naturalnych wykorzystywanych w organizmach żywych jako materiał budulcowy i zapasowy. Grupa ta charakteryzuje się dużą różnorodnością, jeżeli chodzi o strukturę i miejsce występowania. Do polisacharydów i ich pochodnych zalicza się między innymi:
Zastosowanie.
Substancje te są szeroko stosowane w wielu dziedzinach życia, od przemysłu spożywczego po aparaturę medyczną i leki. Różne zmodyfikowane chemicznie polisacharydy znajdują zastosowanie w medycynie jako nośniki leków oraz substancje o aktywności biologicznej.

</doc>
<doc id="182001" url="https://pl.wikipedia.org/wiki?curid=182001" title="Rapitograf">
Rapitograf



</doc>
<doc id="182002" url="https://pl.wikipedia.org/wiki?curid=182002" title="Krzemki">
Krzemki

Krzemek jest to związek chemiczny krzemu i metalu używany jako materiał na kontakty w produkcji urządzeń półprzewodnikowych.
Zaletą krzemków jest łączenie użytecznych cech kontaktów metalowych (relatywnie niższej oporności) oraz kontaktów polikrzemowych (uniknięcie zjawiska elektromigracji).
Przykłady krzemków:
TiSi2, CoSi2

</doc>
<doc id="182005" url="https://pl.wikipedia.org/wiki?curid=182005" title="Tadeusz Synowiec">
Tadeusz Synowiec

Tadeusz Synowiec (ur. 11 listopada 1889 w Świątnikach Górnych, zm. 7 listopada 1960 w Kędzierzynie) – polski piłkarz, grający jako pomocnik oraz napastnik, trener piłkarski, dziennikarz sportowy.
Tadeusz Synowiec był absolwentem wydziału filologii Uniwersytetu Jagiellońskiego. Był wychowankiem klubu RKS Rudawa, w latach (1909–1924) grał w Cracovii. Przeszedł do historii jako pierwszy kapitan reprezentacji Polski podczas meczu z Węgrami w 1921 roku. Jako kapitan grał również w klubie. W Cracovii zagrał 318 meczów. Po zakończeniu kariery został trenerem i dziennikarzem (był redaktorem odpowiedzialnym do 1925 roku, czyli do przeniesienia redakcji "Przeglądu Sportowego" z Krakowa do Warszawy). 30 sierpnia 1925 objął stanowisko selekcjonera reprezentacji Polski pełniąc je do 19 czerwca 1927 roku. Na stanowisku selekcjonera zastąpił go Tadeusz Kuchar. Pochowany na Cmentarzu Rakowickim w Krakowie.

</doc>
<doc id="182006" url="https://pl.wikipedia.org/wiki?curid=182006" title="Czas propagacji">
Czas propagacji

Czas propagacji, w mikroelektronice – czas upływający od chwili zmiany stanu wejścia układu logicznego lub elementu logicznego do chwili ustalenia stanu wyjść, będącej reakcją na tę zmianę wejścia. Czas propagacji jest podstawowym parametrem charakteryzującym szybkość działania elementów i układów logicznych.
Czas propagacji układu określa się zazwyczaj w warunkach obciążenia jego wyjścia rzeczywistym lub symulowanym wejściem układu tego samego typu, np. dla techniki CMOS przy pomiarach wykorzystuje się obciążenie pojemnością kilkudziesięciu pF. W zależności od charakteru zmiany stanu wyjścia wyróżnia się dwa czasy propagacji:
Czasy powyższe mogą się znacznie różnić. Niekiedy wprowadza się uśredniony czas propagacji: formula_3
Dla elementów wykonanych w technice TTL, w zależności od odmiany, czas propagacji wynosi od około 3 (F-TTL) do kilkudziesięciu nanosekund.

</doc>
<doc id="182007" url="https://pl.wikipedia.org/wiki?curid=182007" title="Frag">
Frag

Frag – anglojęzyczny termin oznaczający eliminację przeciwnika w grach komputerowych (zwykle z gatunku first-person shooter), premiowaną punktem dodawanym do wyniku rozgrywki. Terminologia „frag” po raz pierwszy pojawiła się w grze "Doom" z 1993 roku. Fragi są najczęściej stosowane w trybach gry wieloosobowej, na przykład deathmatch, w których celem jest uzyskanie jak największej liczby punktów za eliminację przeciwników.

</doc>
<doc id="182009" url="https://pl.wikipedia.org/wiki?curid=182009" title="Ziemia bytowsko-lęborska">
Ziemia bytowsko-lęborska



</doc>
<doc id="182012" url="https://pl.wikipedia.org/wiki?curid=182012" title="Węgliki">
Węgliki

Węgliki − nieorganiczne związki chemiczne zawierające w swojej budowie wyłącznie atom metalu lub półmetalu i węgla.
Węgliki jonowe.
Istnieją dwa zasadnicze rodzaje węglików:
Większość acetylenków i metanków jest wysoce reaktywna w kontakcie z wodą i innymi źródłami jonów H+, przy czym metanki są zwykle bardziej reaktywne. Anion metankowy C4-, jest jedną z najsilniejszych znanych zasad. W obu przypadkach węgliki w kontakcie ze źródłem jonów wodorowych rozkładają się z wydzieleniem odpowiednio acetylenu i metanu:
Przykładem tego rodzaju węglików są: karbid, CaC2, (węglik wapnia, acetylenek) i węglik glinu, Al4C3, (metanek).
Innym rodzajem węglików są allilki, zawierające grupę . Przykładem jest allilek magnezu, .
Węgliki kowalencyjne i metaliczne.
W węglikach kowalencyjnych występują trójwymiarowe sieci wiązań metal-węgiel. W węglikach metalicznych z kolei wiązania metal-węgiel mają charakter wiązań metalicznych.
Węgliki te są zwykle bardzo stabilne, nietopliwe, twarde i niereaktywne. Są często wykorzystywane w postaci ceramiki lub kompozytów. 
Przykładami tego rodzaju węglików są np. węglik żelaza, węglik wolframu, węglik boru, węglik krzemu (karborund). 
Węglik żelaza Fe3C występuje m.in. jako jedna z faz w stali węglowej i żeliwie. Jest wówczas nazywany cementytem.

</doc>
<doc id="182014" url="https://pl.wikipedia.org/wiki?curid=182014" title="Sieć Feistela">
Sieć Feistela

Sieć Feistela – struktura stosowana w budowie symetrycznych algorytmów szyfrujących, której opis opublikował w latach siedemdziesiątych pracownik IBM Horst Feistel.
Sieć Feistela pozwala na szyfrowanie i deszyfrowanie informacji tym samym algorytmem, mimo iż funkcja formula_1 nie jest odwracalna. Sieć Feistela generuje z tekstu jawnego szyfrogram, a z szyfrogramu tekst jawny. W ten sposób konstruowanie algorytmów szyfrujących znacznie się uprościło, ponieważ nie trzeba się troszczyć o odwracalność funkcji formula_2
Tekst jawny dzieli się na dwa równe bloki formula_3 formula_4 Funkcja formula_1 jest właściwym algorytmem szyfrującym. Jako wynik otrzymuje się szyfrogram. Numer kolejnej rundy oznaczany jest indeksem formula_6 to oznacza iż wynik szyfrowania jest ponownie formula_7-krotnie szyfrowany, co polepsza jakość szyfrowania.
Algorytmy zbudowane na bazie sieci Feistela:

</doc>
<doc id="182015" url="https://pl.wikipedia.org/wiki?curid=182015" title="Kościół św. Katarzyny w Gdańsku">
Kościół św. Katarzyny w Gdańsku

Kościół św. Katarzyny – najstarszy kościół parafialny na Starym Mieście w Gdańsku. Powstał w latach 1227–1239, fundatorami byli książęta Pomorza Gdańskiego, rozbudowany został po 1379. W latach 1555–1945 należał do protestantów. Jego patronką jest św. Katarzyna Aleksandryjska z Egiptu.
Mierząca 76 m wieża kościoła jest zwieńczona barokowym hełmem autorstwa Jacoba van den Blocka z 1634. W świątyni znajdują się obrazy Antona Möllera i Izaaka van den Blocka, jak również barokowe epitafia i płyta nagrobna astronoma Jana Heweliusza z 1659 roku.
Szczególnym zabytkiem jest znajdujący się tam obraz Matki Boskiej Bołszowieckiej przeniesiony po II wojnie światowej z Sanktuarium w Bołszowcach w dawnym województwie stanisławowskim.
Historia.
W 1298 roku Władysław Łokietek sprawował w kościele sądy.
3 lipca 1905 roku wieża kościoła spłonęła od uderzenia pioruna.
Podczas walk o Gdańsk w 1945 r. pożar zniszczył dachy, hełm na wieży i część sklepień. W 1953 roku podczas sztormu runął szczyt wschodni nawy południowej prezbiterium. Wkrótce rozpoczęto trwającą kilkadziesiąt lat odbudowę. Do 1958 roku odtworzono część korpusu, szczyty nad prezbiterium i w kaplicach południowych. W 1967 r. ukończono nawę kościoła. Sklepienia naw bocznych zrekonstruowano w latach 1971–1973. W latach 1974–1979 przeprowadzono rekonstrukcję hełmu wieżowego. Pozostałą część sklepień zrekonstruowano w latach 1980–1982.
W wieży kościelnej mieści się Muzeum Zegarów Wieżowych, oddział Muzeum Historycznego Miasta Gdańska.
22 maja 2006 roku doszło do kolejnego dużego pożaru kościoła, w wyniku którego zawalił się dach, który oparł się na stropie kościoła, dzięki czemu nie zajęło się wnętrze świątyni. Zagrożoną zawaleniem wieżę kościoła uratowano. Uratowano większość zabytkowych przedmiotów – strażacy i policjanci wynieśli je z zalanego wodą kościoła do ratusza i Muzeum Narodowego. Ocalał też (aczkolwiek uszkodzony) carillon. Po pożarze dach kościoła został odbudowany, a wypalone drewno hełmu – wymienione.
Przeorem kościoła był do 2006 roku o. Łukasz Semik, następnie do 2012 roku o. Tadeusz Popiela. Później funkcję tę pełnił o. Bogdan Meger, a od 4 stycznia 2020 r. funkcję tę pełni o. Jarosław Pyzia.
W 2011 roku na wieży zamontowano jedyny na świecie zegar pulsarowy.

</doc>
<doc id="182020" url="https://pl.wikipedia.org/wiki?curid=182020" title="Agis">
Agis



</doc>
<doc id="182021" url="https://pl.wikipedia.org/wiki?curid=182021" title="Chodzież">
Chodzież

Chodzież ( do 1878 "Chodziesen, Kolmar (in Posen)") – miasto w Polsce w województwie wielkopolskim, siedziba powiatu chodzieskiego. Jest położona na Pojezierzu Chodzieskim, między jeziorami: Chodzieskim (zwanym także Miejskim), Strzeleckim i Karczewnikiem, przy drodze krajowej nr 11.
Prywatne miasto szlacheckie, lokowane w 1434 roku. Własność wojewody płockiego Piotra Potulickiego, około 1580 roku leżało w powiecie kcyńskim województwa kaliskiego. W latach 1975–1998 miasto administracyjnie należało do województwa pilskiego.
Według danych z 31 grudnia 2009 miasto miało 19 525 mieszkańców. Ze względu na swoje położenie jest ośrodkiem turystyczno-wypoczynkowym oraz uzdrowiskowym (sanatorium i zakład przyrodoleczniczy).
Struktura powierzchni.
Według danych z roku 2002 Chodzież ma obszar 12,77 km², w tym:
Miasto stanowi 1,88% powierzchni powiatu.
Demografia.
Dane z 31 grudnia 2009:
Nazwa.
Miejscowość ma metrykę średniowieczną. Nazwa notowana jest w różnych formach w historycznych dokumentach: "de Chodzes" (1409), "Chodesch" (1425), "Chodzyesz" (1436), "Chodzesch" (1510), "de Chodziesza" (1520), "Chodzierz" (1535), "Chodziesz" (1577), "Chodzisz" (1620), "Chodziesz" (1673), "Chodzież" (1880). Językoznawcy wiążą nazwę ze słowem "chodzić", która jako nazwa miejscowa oznacza "przejście, miejsce przechodzenia", a także od nazwy osobowej "Chodziech". Po rozbiorach Polski i włączeniu miasta w granice zaboru pruskiego Niemcy stosowali nazwy niemieckie: "Chodschesen", "Chodziesen". W XIX wieku wprowadzili oni nową, ahistoryczną nazwę niemiecką "Colmar" lub "Colmare". Funkcjonowała ona w latach 1878–1920 i została prawdopodobnie przeniesiona z Niemiec od miasta Colmar. Podczas niemieckiej okupacji ziem polskich władze okupacyjne wprowadziły w latach 1939–1945 nazwę "Kolmar in Posen".
Historia.
Najstarsze ślady osadnictwa, jakie odnaleziono w Chodzieży, datuje się na około 2000 lat p.n.e. Z tego okresu pochodzi kurhan ziemny zlokalizowany przy dzisiejszej ulicy Słonecznej.
Niecałe pół tysiąca lat później, mikroregion chodzieski opanowała ludność kultury łużyckiej, której obecność utrzymywała się tam przez niemal dziesięć wieków. Jedno z cmentarzysk tej grupy etnicznej zostało odkryte przy dawnej ulicy Rzeźnickiej w latach 1904–1914.
We wczesnym średniowieczu osada o powierzchni 0,4 ha mieściła się na jednym ze stoków, na południowym brzegu Jeziora Miejskiego. Osada egzystowała prawdopodobnie w stuleciach od VIII do XI.
Pierwsza wzmianka pisana o Chodzieży pochodzi z 1403. Nazwa „Chodzies” pojawia się w związku z imieniem plebana miejscowego kościoła parafialnego. Jednak początków osady, z której wywodzi się miasto należy szukać już co najmniej w XIII wieku. Według naukowców wówczas powstał tu pierwszy kościół parafialny. Wieś Chodzież rozwijała się przy ważnym ówczesnym szlaku handlowym Gniezno–Ujście. Lokacja miasta na prawie magdeburskim odbyła się 3 marca 1434 roku. Prawa miejskie otrzymał z ręki króla Władysława Jagiełły ówczesny właściciel Chodzieży Trojan z Łekna z rodu Pałuków. Pierwszymi właścicielami miasta byli Pałukowie, po nich Potuliccy, a od 1648 Grudzińscy herbu Grzymała (Grzymalici), który stał się pierwowzorem dla późniejszego herbu Chodzieży. Grudzińscy byli właścicielami Chodzieży aż do połowy XIX wieku.
Do 1768 roku Chodzież leżała w województwie kaliskim w granicach Rzeczypospolitej Obojga Narodów, następnie przez cztery lata w województwie gnieźnieńskim (w 1772 nastąpił I rozbiór Polski).
Przełomem gospodarczym dla Chodzieży był rok 1656, kiedy na zaproszenie Grudzińskich, w mieście osiedlili się niemieccy tkacze, przybywający ze spalonego wówczas Leszna. Ich domostwa stały się zaczątkiem „Nowego Miasta”. W początkach XVIII wieku do Chodzieży dotarła druga fala imigrantów, głównie sukienników. Zwarta zabudowa rzemieślnicza jaką rozwijali, utworzyła z czasem „przemysłowe” osiedle tkaczy. Rewolucja przemysłowa zaczęła się w Chodzieży w roku 1805, kiedy miejscowi sukiennicy sprowadzili z Berlina pierwsza maszynę do tkania i czesania sukna.
W wyniku I rozbioru Polski w 1772 Chodzież weszła w skład Królestwa Prus a jej nazwę zgermanizowano na "Chodziesen". W latach 1848–1886 właścicielem Chodzieży był Otto Königsmarck, który zapisał się w historii miasta sprzedając chodzieski zamek dwom niemieckim kupcom – Ludwikowi Schnorrowi i Hermanowi Mullerowi z Frankfurtu nad Odrą. Nowi posiadacze zamku Grudzińskich wybudowali w jego obrębie fabrykę fajansu. Od roku 1855 rozwój Chodzieży był ściśle związany z produkcją ceramiczną. Proces rozwoju nabrał tempa wraz z uruchomieniem linii kolejowej Poznań – Chodzież – Piła w 1878 roku. 19 lat później otwarto w mieście fabrykę porcelany.
W XIX i pierwszej połowie XX wieku społeczność mieszkańców charakteryzowała się dużym pluralizmem wyznaniowym. Obok katolików, ewangelików i żydów, żyli tutaj także bracia morawscy i metodyści.
Polityka germanizacyjna prowadzona przez administrację państwową po zjednoczeniu Niemiec w 1871 spowodowała zmianę dotychczasowej nazwy miasta. W miejsce historycznej, wywodzącej się z języka polskiego formy niemieckiej "Chodziesen", miejscowość nazwano w 1878 "Colmar", nawiązując do alzackiego miasta o tej samej nazwie. Nazwa ta obowiązywała urzędowo do 1920 roku, kiedy to miasto znalazło się na powrót w granicach Polski. Nazwa "Kolmar" posiadała status oficjalny podczas okupacji niemieckiej w latach 1939–1945.
W 1919 roku Chodzież i jej okolice znalazły się wśród obszarów objętych działaniami wojennymi w ramach powstania wielkopolskiego. 8 stycznia 1919 roku miała miejsce bitwa o Chodzież, jedno z największych starć całego powstania.
W czasie II wojny światowej z miejscowości wysiedlano Polaków do Generalnego Gubernatorstwa. Miasto zostało wyzwolone spod okupacji niemieckiej 24 stycznia 1945 roku przez jednostki 2 armii pancernej gwardii 1 Frontu Białoruskiego.
Po 1945 nastąpiła rozbudowa miasta i przemysłu, powstały Zakłady Ceramiki Szlachetnej produkujące porcelanę i porcelit.
Administracja.
W latach 1818–1975 Chodzież była siedzibą powiatu. Po reformie administracyjnej z 1975 roku znalazła się w granicach województwa pilskiego. Po reformie administracyjnej w 1999 znalazła się w województwie wielkopolskim, stając się stolicą powiatu chodzieskiego.
Kultura.
Międzynarodowe Chodzieskie Warsztaty Jazzowe „Cho – Jazz”.
W 1971 roku rozpoczęła się trwająca do dzisiaj, historia specyficznej formy muzycznego dokształcania, jaką są Międzynarodowe Chodzieskie Warsztaty Jazzowe.
Powodzenie Warsztatów w Chodzieży jest wynikiem doboru profesjonalnej, jazzowej kadry instruktorskiej. Wśród niej należy wymienić dyrektorów artystycznych, a wśród nich Lucjana Kaszyckiego – pierwszego dyrektora, związanego i odwiedzającego warsztaty do dziś, wychowawcy młodzieży i twórcy znanych przebojów, m.in. „Pamiętasz była jesień”, Krzysztofa Sadowskiego – prezesa PSJ, Jana „Ptaszyna” Wróblewskiego, Henryka Majewskiego, czy też Leszka Żądło. Kadrę na pierwszych edycjach warsztatów stanowił znany na całym świecie „Kwintet Stańki”, którego członkowie do dzisiaj prowadzą zajęcia w poszczególnych klasach instrumentalnych, zaś dzięki współpracy z Akademią Muzyczną w Katowicach, praktycznie każdy liczący się polski wykładowca muzyki rozrywkowej i jazzu miał okazję uczyć w Chodzieży. Historia warsztatów choć w dużej części osadzona w epoce PRL-u, pokazywała, że chodzieskie warsztaty były swoistą ostoją „wolności muzycznej” i „oknem na świat”, stąd dzięki współpracy z Ambasadą Amerykańską, warsztaty odwiedzał Don Cherry, amerykański multiinstrumentalista, czy też wdowa po Louisie Armstrongu, Lucilla, a w późniejszych czasach kadra wykładowcza z Berkeley College. Dzisiaj dyrektorem artystycznym warsztatów jest pianista jazzowy i dziekan wydziału jazzu w McGill University w Kanadzie, Jan Jarczyk.
Do Chodzieży przyjeżdżają odpowiadający określonym wymogom muzycy amatorzy, którzy uczestniczą w dwutygodniowych zajęciach, gdzie ogólna zasada pracy polega na spotkaniach amatorów z zawodowcami. Zasada ta realizowana jest poprzez dużą liczbę zajęć w poszczególnych klasach instrumentalnych, grupach, zespołach oraz klasie wokalnej i Big Bandu. Znaczna część czasu przeznaczona jest na konsultacje indywidualne i ćwiczenia własne, prelekcje, spotkania i próby gry improwizowanej podczas wieczornych jam session.
Uczestnicząc w chodzieskich warsztatach, swoją karierę zaczynało wielu polskich muzyków, a wśród nich zespół „Laboratorium”, Ryszard Rynkowski i Jan Borysewicz, zaś wśród muzyków jazzowych trudno znaleźć takich, którzy nie odwiedziliby Chodzieży, czy to jako uczniowie, czy też członkowie kadry.
Od 1996 roku, po uruchomieniu biura organizacyjnego w Niemczech, koncepcja warsztatów jest w pełni międzynarodowa, stąd w Chodzieży rokrocznie można spotkać młodych adeptów jazzu z całego świata, zaś po otwarciu w 2009 roku biura organizacyjnego na Ukrainie liczba uczestników zagranicznych podwoiła się i stanowi 30% ogółu z 200 osobowej rzeszy młodych muzyków.
Chodzieskie Warsztaty to najstarsza tego typu forma „letniej szkoły jazzu” w tej części Europy i jedna z najstarszych na świecie. W 2010 roku Międzynarodowe Chodzieskie Warsztaty Jazzowe obchodziły jubileusz 40-lecia istnienia.
Ogólnopolski Festiwal Piosenki Dziecięcej i Młodzieżowej w Chodzieży.
Pierwszy Festiwal w Chodzieży zorganizowano w 1992 roku. Organizatorzy od początku przyjęli założenie, że nie ma to być tylko konkurs, ale również forma edukacji muzycznej, połączona z wypoczynkiem i rekreacją oraz integracją młodzieżowego środowiska muzycznego. Szefami artystycznymi, a jednocześnie przewodniczącymi Jury do tej pory byli: Ewa Bem, Krystyna Kwiatkowska, Jacek Cygan, Robert Janowski.
Zajęcia warsztatowe od 1994 r. prowadził Roman Hudaszek – były wykładowca Akademii Muzycznej w Katowicach. Chodzieski Festiwal znalazł się w ścisłym gronie, liczących się w Polsce, imprez promujących uzdolnioną muzycznie młodzież. W roku 1997 został nazwany „Małym Opolem”. Był początkiem kariery już kilku uzdolnionych artystów, jak choćby Kasi Stankiewicz – laureatki IV edycji, Patrycji Markowskiej – laureatki VI edycji czy Zuzanny Madejskiej i Alicji Janosz, Karoliny Łukasiewicz (występującą później w musicalu „Metro”), Joanny Dembler. Z kolei wielu laureatów chodzieskiego Festiwalu wygrało telewizyjną „Szansę na sukces”.
W latach 1997–2001 wykonawcom akompaniowała orkiestra festiwalowa „Chodzież”, w skład której wchodzili profesjonalni, poznańscy muzycy wywodzący się z orkiestry Zbigniewa Górnego. Z roku na rok rosła liczba zgłoszeń do udziału w Festiwalu, stąd uczestnicy poddawani byli coraz surowszym kryteriom kwalifikacji, w roku 1995 rozszerzono go o kategorie wiekową 16 – 20 lat. W 2010 roku odbył się ostatni (osiemnasty) Ogólnopolski Festiwal Piosenki Dziecięcej i Młodzieżowej w Chodzieży.
Koncert Galowy laureatów corocznie uświetniają gwiazdy polskiej sceny muzycznej. W ciągu dziesięciu lat festiwal gościł: Annę Jurksztowicz, Krzysztofa Antkowiaka, Pawła Stasiaka, Jerzego Filara, Elżbietę Adamiak, Ewę Bem, Grażynę Łobaszewską, Krzysztofa Jańczaka, Varius Manx z Kasią Stankiewicz, Rudiego Schuberta, Andrzeja „Piaska” Piasecznego, L.O.27, Kayah, Natalię Kukulską, Majkę Jeżowską, Norbiego, Jacka Cygana, Roberta Janowskiego, Kaję Paschalską, Krzysztofa „K.A.S.Ę.” Kasowskiego, legendę polskiego rocka zespół Lady Pank, włoską piosenkarkę In-Grid, zespoły T.Love, Bracia.
Wspólnoty wyznaniowe.
Na terenie miasta działalność religijną prowadzą następujące Kościoły i związki wyznaniowe:
Transport.
Przez Chodzież przebiegają następujące drogi krajowe i wojewódzkie:
Przez Chodzież przebiega linia kolejowa nr 354 Poznań Główny – Piła Główna.
Komunikację miejską obsługuje Miejski Zakład Komunikacji w Chodzieży, który prowadzi 4 linie na terenie miasta Chodzieży i okolic.
Edukacja.
W Chodzieży funkcjonuje w sumie dziewięć przedszkoli (w tym 1 miejskie) i trzy szkoły podstawowe (2 miejskie). Ponadto uczniowie mogą uczyć się w Liceum Ogólnokształcącym w Chodzieży, Zespole Szkół Ponadgimnazjalnych w Chodzieży i w Zespole Prywatnych Szkół Ponadgimnazjalnych.
Szkoły średnie prowadzą współpracę z podobnymi placówkami za granicą. Liceum Ogólnokształcące w Chodzieży prowadzi współpracę z językową szkołą w Norwich oraz z niemieckimi szkołami w Nottuln i Horn-Bad Meinberg. natomiast Zespół Szkół Ponadgimnazjalnych w Chodzieży współpracuje z duńską Ringe Kost-og Realskole, niemiecką szkołą w Ahaus oraz szkołą w Trostiańcu na Ukrainie.
Sport.
Bogata w jeziora Chodzież jest gospodarzem zawodów sportowych, których lokalizacja wynika z korzystnego ukształtowania terenu i różnorodności form krajobrazu.
Imprezy Sportowe Organizowane w Chodzieży:
Kluby i stowarzyszenia

</doc>
<doc id="182025" url="https://pl.wikipedia.org/wiki?curid=182025" title="Agis I">
Agis I

Agis I (prawdopodobnie 2 poł. X wiek p.n.e.) – król Sparty. Syn Eurystenesa, jednego z dwóch braci bliźniaków, którzy zapoczątkowali tradycję panowania w Sparcie równocześnie dwóch królów. Ojciec Echestratosa.
Był prawdopodobnie postacią historyczną. Od jego imienia wzięła nazwę dynastia Agiadów. Stało się tak, gdyż jego ojciec rządził niesprawiedliwie i według greckich historyków nie zasłużył na to aby być eponimem rodu. 
Agisowi przypisywano zdobycie miasta Helos w Lakonii i uczynienie z jego mieszkańców niewolników (heloci) podległych państwu spartańskiemu.

</doc>
<doc id="182028" url="https://pl.wikipedia.org/wiki?curid=182028" title="OSPPE">
OSPPE



</doc>
<doc id="182030" url="https://pl.wikipedia.org/wiki?curid=182030" title="Uczelnia">
Uczelnia

Uczelnia (również szkoła wyższa) – szkoła prowadząca studia wyższe.
Uczelnie w Polsce.
Uczelnia to w Polsce jednostka organizacyjna państwowa, samorządowa lub prywatna działająca na podstawie przepisów ustawy Prawo o szkolnictwie wyższym i nauce lub, w przypadku uczelni kościelnych, na podstawie umowy rządu z władzami odpowiedniego Kościoła. W polskim systemie edukacji jest to szkoła kształcąca absolwentów liceów i techników, którzy zdali egzamin maturalny. Studia pierwszego stopnia kończą się nadaniem tytułu zawodowego licencjata lub inżyniera, drugiego stopnia zaś magistra lub magistra inżyniera. Niektóre kierunki mają jednak formę jednolitych studiów magisterskich i kończą się one uzyskaniem tytułu magistra albo lekarza, lekarza dentysty lub lekarza weterynarii. Ukończenie studiów drugiego stopnia lub jednolitych studiów magisterskich pozwala kontynuować naukę w szkole doktorskiej.
Poszczególne wydziały uczelni mogą być uprawnione do nadawania stopni naukowych doktora oraz doktora habilitowanego. Uczelnia posiadająca co najmniej jedną kategorię naukową A, A+ lub B w co najmniej jednej dyscyplinie naukowej lub artystycznej ma status uczelni akademickiej, a niespełniająca tego warunku status uczelni zawodowej.
Poszczególne kierunki studiów na uczelniach podlegają akredytacji polegającej na sprawdzeniu, czy dany kierunek odpowiada przewidzianym dla niego standardom kształcenia. Instytucją odpowiedzialną za akredytację szkolnictwa wyższego w Polsce jest Polska Komisja Akredytacyjna. Ponadto uczelnie prowadzą studia podyplomowe, a także działalność naukową.
Linki zewnętrzne.
Informacja NIK o wynikach kontroli:

</doc>
<doc id="182036" url="https://pl.wikipedia.org/wiki?curid=182036" title="Kwadrupol">
Kwadrupol

Kwadrupol – obiekt posiadający moment kwadrupolowy, a nie posiadający wyższych momentów.
Może być zrealizowany na wiele różnych sposobów np.:
Układ taki scharakteryzowany jest przez wielkość fizyczną zwaną momentem kwadrupolowym, która określa pole układu ładunków w dużych odległościach w tych przypadkach, gdy całkowity ładunek i moment dipolowy układu są równe zeru (multipole elektryczne i magnetyczne). 
Kwadrupol określa rozkład ładunków elektrycznych lub dipoli magnetycznych w układzie zamkniętym (np. w jądrze atomowym, cząsteczce).

</doc>
<doc id="182039" url="https://pl.wikipedia.org/wiki?curid=182039" title="Szewc (gra)">
Szewc (gra)

Szewc – tradycyjna gra, znana pod różnymi nazwami i uprawiana w wielu krajach. W Polsce można się również spotkać z nazwą gra w kreski.
Zasady gry.
Grę rozpoczyna się z pustą kartką, gracze na przemian stawiają kreski na krawędziach kratek. Gracz, który jako ostatni wykona ruch zamykający pewien obszar, przejmuje go i cieniuje (lub w inny sposób oznacza) jako swoje terytorium. Gra toczy się do zacieniowania ostatniej wolnej kratki. Gracz, którego terytorium jest większe, wygrywa.
Zwykle w kreski gra się w dwie osoby, w grze może jednak uczestniczyć większa liczba graczy. Nie ma ograniczeń co do wielkości planszy, najczęściej stosuje się kartkę formatu A5.
Warianty.
Wariant 1.
Można też grać w szewca umawiając się, iż w jednym ruchu, wrysowując jedną kreskę, można zdobyć tylko jeden, nie więcej kwadracików. Można też ustalić, że gracz, który w swoim ruchu zdobył jeden lub więcej kwadracików, ma prawo wykonać ruch następny.
Wariant 2.
Istnieje też wariant, w którym zadaniem graczy jest zdobycie jak największej liczby pól kosztem przeciwnika. Gra ta może mieć różne kształty i rozmiary planszy. Pierwszą linię stawia gracz rozpoczynający grę i musi ona dotykać chociaż jednej kropki. Kolejne ruchy mogą zaczynać się od poprzednich kresek bądź od kropek ograniczających planszę. Po stworzeniu dowolnej, zamkniętej przez kreski przestrzeni, gracz stawiający zamykającą linię, zakreśla obranym wcześniej symbolem wszystkie pola tej planszy.

</doc>
<doc id="182041" url="https://pl.wikipedia.org/wiki?curid=182041" title="Brad (zespół muzyczny)">
Brad (zespół muzyczny)

Brad – zespół rockowy założony przez muzyków związanych z Seattle i nurtem grunge, m.in. z Stone Gossardem z Pearl Jam. W 1993 Brad oficjalnie zadebiutował albumem "Shame".

</doc>
<doc id="182045" url="https://pl.wikipedia.org/wiki?curid=182045" title="Cyrkulator">
Cyrkulator

Cyrkulator – urządzenie stosowane w technice mikrofalowej, zazwyczaj trójwrotnik. Charakteryzuje się macierzą rozproszenia (w przypadku idealnym):
formula_1
W praktyce oznacza to, iż sygnał (fala elektromagnetyczna) wprowadzony do pierwszych wrót jest wypromieniowywany drugimi, wprowadzony do drugich – trzecimi, zaś do trzecich – pierwszymi. Do ich budowy wykorzystuje się magnesowany ferryt i zjawisko rotacji Faradaya.
Układ stosowany jest np. w antenach radarowych do oddzielenia sygnału nadajnika i odbiornika.

</doc>
<doc id="182047" url="https://pl.wikipedia.org/wiki?curid=182047" title="Samotnicy">
Samotnicy

Samotnicy (tytuł oryg. "Singles") – amerykańska komedia romantyczno-obyczajowa z 1992, według scenariusza i w reżyserii Camerona Crowe’a. Akcja filmu toczy się w Seattle w stanie Waszyngton. W głównych rolach wystąpili Bridget Fonda i Campbell Scott oraz Matt Dillon i Bill Pullman.
Akcja "Samotników" toczy się wśród młodych ludzi, związanych z subkulturą grunge’ową, stając się niejako ilustracją tego zjawiska. Bardzo ważnym elementem filmu jest muzyka w formie podkładu dźwiękowego jak i wstawek z koncertów z zespołami takimi jak Alice in Chains czy Soundgarden. Ścieżka dźwiękowa z filmu, zawierająca nagrania m.in. Alice in Chains, Pearl Jamu i Soundgarden, uważana jest za przyczynę olbrzymiej popularyzacji muzyki grunge’owej, pochodzącej z Seattle, pomimo iż największa gwiazda lat 90. – Nirvana – nie znalazła się na albumie.

</doc>
<doc id="182048" url="https://pl.wikipedia.org/wiki?curid=182048" title="Alice In Chains">
Alice In Chains



</doc>
<doc id="182049" url="https://pl.wikipedia.org/wiki?curid=182049" title="Singles (ścieżka dźwiękowa)">
Singles (ścieżka dźwiękowa)

Singles: Original Motion Picture Soundtrack – ścieżka dźwiękowa promująca komedię romantyczną "Singles" w reżyserii Camerona Crowe’a. Utrzymana jest w nurcie grunge’owym. Album ze ścieżką dźwiękową został wydany 30 czerwca 1992 nakładem wytwórni Epic Soundtrax. Procesem produkcji zajęli się Cameron Crowe oraz Danny Bramson.
16 kwietnia 2002 wydawnictwo uzyskało na terenie Stanów Zjednoczonych certyfikację 2× platyny, za sprzedaż 2 milionów kopii.
Odbiór.
Album ze ścieżką dźwiękową poprzez swój sukces, znacznie przyczynił się do popularyzacji nurtu muzycznego grunge, który rozwinął się do stopnia dużej popularności na początku lat 90.. Recenzent Steve Huey z serwisu AllMusic, przyznał płycie 4.5 gwiazdki na 5 możliwych. Swą ocenę argumentował pisząc: „"Singles" pomogło wykrystalizować ideę „brzmienia Seattle” w umyśle głównego nurtu społeczeństwa i to był jeden z największych sukcesów jeśli chodzi o ścieżki dźwiękowe lat 90 (...) Jest to krok milowy w przełomie dla rocka alternatywnego w głównym nurcie kultury popularnej”. Chris Willman z dziennika "Los Angeles Times", w swej recenzji przyznał albumowi 3 gwiazdki na 4 możliwe, wypowiadając się pozytywnie na temat wydawnictwa.
Ścieżka dźwiękowa okazała się dużym sukcesem, debiutując na 6. pozycji zestawienia Billboard 200. 16 kwietnia 2002 pokryła się ona 2× platyną na terenie Stanów Zjednoczonych, uzyskując nakład sprzedaży przekraczający 2 miliony kopii.
Dwutygodnik "Rolling Stone" w roku 2013 zamieścił album na 20. pozycji zestawienia „25 najlepszych ścieżek dźwiękowych w historii”. W swej opinii napisano między innymi, że ścieżka dźwiękowa zawiera w większości zestaw najważniejszych wykonawców.
Personel.
Opracowano na podstawie materiału źródłowego:

</doc>
<doc id="182050" url="https://pl.wikipedia.org/wiki?curid=182050" title="Singles">
Singles



</doc>
<doc id="182055" url="https://pl.wikipedia.org/wiki?curid=182055" title="Moscow">
Moscow

Miejscowości w Stanach Zjednoczonych:
Gminy w Stanach Zjednoczonych:

</doc>
<doc id="182056" url="https://pl.wikipedia.org/wiki?curid=182056" title="Dekadencja">
Dekadencja

Dekadencja ("decadence" – fr. z łac. "decadentia" – odpadnięcie, odstąpienie, zmarnienie) – rozkład wartości kulturowych, społecznych; chylenie się ku upadkowi; kryzys lub schyłek (literatury, sztuki itp.).
Dekadencja w literaturze.
Pojęcie dekadencji jest używane jako synonim dekadentyzmu. Był to kierunek w literaturze francuskiej, którego nazwa pochodziła od tytułu czasopisma "Decadent", ukazującego się w 1886 roku. Pierwotnie słowo „dekadencja” było stosowane przez krytyków jako negatywna ocena czyjegoś dorobku pisarskiego. Użył go Désiré Nisard do opisu literatury rzymskiej w swoim zbiorze "Études de moeurs et de critique sur les poètes latins de la décadence" (1834). Podchwycili ten termin literaci francuscy z przełomu XIX i XX w., a rozpropagowali go Théophile Gautier, Jules Laforgue oraz Charles Baudelaire.
Podkreślano tym samym przekonanie o kryzysie i upadku cywilizacji europejskiej, poczucie pesymizmu, zwracając się ku indywidualizmowi oraz estetyzmowi. Za typową powieść „dekadencji” traktuje się "Na wspak" ("A rebours") Huysmansa. Historycznie sytuuje się dekadentyzm między romantyzmem a modernizmem.
Znaczenie w leninizmie.
Włodzimierz Lenin kontynuował i rozszerzył znaczenie określenia "dekadencja" w swej teorii imperializmu jako ekonomiczna motywacja poczynań politycznych.
Według Lenina, kapitalizm znajduje się w swej schyłkowej fazie i nie jest już więcej w stanie przyczynić się do dalszego rozwoju społeczeństwa. Ponieważ społeczeństwo na zachodzie dojrzało do rewolucji socjalistycznej, oczekiwał on upadku impetu w aktywności gospodarczej i nasilenia niezdrowych zjawisk ekonomicznych. Według Lenina, I wojna światowa miała stanowić dowód politycznej dekadencji rozwiniętych państw kapitalistycznych, w której zamiast rozwijać się niweczą one owoce własnych osiągnięć.
Trockiści byli podzieleni co do zasadności tez Lenina w obliczu propagowanej przez nich tezy o nieustannej rewolucji. Natomiast staliniści w zasadzie bronili tezy teorii imperializmu Lenina o "dekadencji" w dyskursie z trockistami. Trockiści zwykle podkreślają, że kapitalizm na zachodzie nadal jest postępowy i maszeruje w kierunku rozwoju technicznego, akumulując wciąż coraz więcej dóbr. Natomiast zwolennicy Lenina, między innymi Stalin i Mao, twierdzili, że nic więcej już nie pozostało imperializmowi jak tylko wymrzeć, albowiem nie jest on już więcej w stanie wnieść niczego postępowego.

</doc>
<doc id="182057" url="https://pl.wikipedia.org/wiki?curid=182057" title="Energia jonizacji">
Energia jonizacji

Energia jonizacji, potencjał jonizacyjny atomu lub cząsteczki – minimalna energia, którą należy dostarczyć, aby oderwać elektron od atomu danego pierwiastka lub cząsteczki. Przy jonizacji atomu znajdującego się w stanie podstawowym używa się określenia „pierwszy potencjał jonizacyjny”; przy odrywaniu kolejnych elektronów mówi się o drugim, trzecim, "n"-tym potencjale jonizacyjnym, określając w ten sposób energię potrzebną do oderwania "n"-tego elektronu po wcześniejszym oderwaniu "n"−1 elektronów.
Kolejne potencjały jonizacyjne (szczególnie pierwszy) są wielkościami charakterystycznymi dla atomów i cząsteczek i decydują o ich własnościach fizycznych i chemicznych, dlatego podawane są w tabelach właściwości pierwiastków. Potencjał jonizacyjny podaje się w jednostkach energii na atom (elektronowolt na atom) lub na mol atomów (kilodżul/mol).
Związek z położeniem w układzie okresowym.
Energia jonizacji obojętnych atomów zależy od liczby atomowej i waha się w granicach od kilku do dwudziestu kilku eV. Jest ona równa energii wiązania najsłabiej związanego elektronu walencyjnego. Największą energię jonizacji mają atomy gazów szlachetnych, co jest związane z faktem, że pierwiastki te mają zapełnione powłoki walencyjne. Najmniejszą energię jonizacji mają pierwiastki z pierwszej grupy układu okresowego posiadające na powłoce walencyjnej jeden elektron.
Proces jonizacji opisuje równanie:
W miarę usuwania kolejnych elektronów atomu energia jonizacji powstałego kationu rośnie, przy czym największa energia jonizacji związana jest z oderwaniem elektronu z powłoki wewnętrznej. W układzie okresowym pierwiastków obserwuje się wzrost energii jonizacji w okresie z lewej na prawo i spadek w grupie z góry na dół.
Niektórzy naukowcy mówiąc o energii jonizacji odnoszą się do określonego stanu elektronowego (odpowiadającego wybiciu elektronu z określonego orbitalu atomowego) a czasem rozpatrują energię jonizacji cząsteczek (por. twierdzenie Koopmansa).
Energię jonizacji definiuje i wiąże z entalpią zależność:
gdzie:

</doc>
<doc id="182058" url="https://pl.wikipedia.org/wiki?curid=182058" title="Poland (Kiribati)">
Poland (Kiribati)

Poland – miejscowość w Kiribati położona na atolu Kiritimati w archipelagu wysp Line. Jest jedną z trzech zamieszkałych osad na wyspie obok London i Banana. W 2020 roku miejscowość miała 404 mieszkańców.
Nazwa.
Według legendy wioska została tak nazwana dla uczczenia Polaka Stanisława Pełczyńskiego z amerykańskiego statku handlowego przewożącego koprę, który trafił na wyspę, gdy jej mieszkańcy mieli problemy z nawadnianiem plantacji palmowych. Stanisław pomógł im rozwiązać problem i stworzył zmodyfikowany system nawadniania, pomagając w jego budowie i ucząc z jego korzystania. Na jego cześć osadę nazwano obecnym mianem, zbudowano w niej kościół pod wezwaniem św. Stanisława, a zatokę w lagunie nazwano Zatoką Świętego Stanisława.
W rzeczywistości wyspa nie miała rdzennych mieszkańców przed okresem zachodniej kolonizacji. Nazwa miejscowości prawdopodobnie związana jest z Charlesem Malinowskim, Francuzem o polskich korzeniach, który był jednym z zarządców wyspy w okresie, gdy ta była dzierżawiona przez Emmanuela Rougiera. Wpływ na taką nazwę mogło mieć również to, że miejscowość położona jest w pobliżu zatoki św. Stanisława, która swoją nazwę z kolei zawdzięcza bratu ówczesnego dzierżawcy Stanislasowi Rougierowi. Nazwy te wpisują się w trend nazewniczy, jaki cechował Emmanuela Rougiera, który obiektom geograficznym na wyspie, takim jak zatoki czy półwyspy nadawał nazwy związane z członkami swojej rodziny, a zakładanym osadom i plantacjom nazwy związane z miejscami pochodzenia zatrudnianych pracowników (np. London, Paris, Tahiti, Asia).
Położenie.
Osada znajduje się w najbardziej wysuniętej na zachód części wyspy, współrzędne geograficzne 1°53' N i 157°51' W. Od południowego zachodu miejscowość jest oblewana przez otwarty Ocean Spokojny, natomiast od północnego wschodu przylega do południowej części Wielkiej Laguny, nazwanej Zatoką Św. Stanisława. Poland jest jedynym osiedlem zlokalizowanym po południowej stronie Wielkiej Laguny. Większość komunikacji z pozostałymi miejscowościami odbywa się drogą lądową dookoła laguny o długości kilkudziesięciu kilometrów, co skutkuje względną izolacją miejscowości.
Historia.
Dowody archeologiczne potwierdzają okresową obecność ludzi na Kiritimati przed odkryciem wyspy przez Jamesa Cooka w 1777 roku. W późniejszym czasie wyspa bywała odwiedzana przez różne statki w celu uzupełnienia zapasów, a także dawała schronienie rozbitkom, jednak aż do lat 80. XIX wieku nie stała się miejscem stałego osadnictwa i działalności gospodarczej. Pierwsza działalność ludzka w miejscu obecnego Poland miała miejsce pomiędzy 1902 a 1905 rokiem, gdy ówcześnie dzierżawiąca wyspę firma "Levers Pacific Plantations" założyła w okolicy przyszłej miejscowości małą plantację palm kokosowych. Na skutek suszy, która zniszczyła większość zasadzeń, wyspa została porzucona i pozostawała bezludna od 1905 do 1914 roku. Po raz pierwszy nazwa Poland pojawia się w 1927 roku w liście Margarette Rougier, bratanicy ówczesnego dzierżawcy wyspy Emmanuela Rougier. Nazwa Poland początkowo odnosiła się jedynie do plantacji istniejącej w tym miejscu, w której pobliżu z czasem powstało sezonowo zamieszkiwane przez pracowników osiedle. Poland w stałą osadę przekształciła się dopiero w latach 60. XX wieku. W 1995 roku w miejscowości powstała parafia katolicka pw. św. Stanisława Kostki.
Demografia.
Według spisu z 2020 roku w Poland w 73 gospodarstwach domowych mieszkały 404 osoby, w tym 223 mężczyzn i 181 kobiet. Miejscowość cechuje wysoki wskaźnik maskulinizacji. Na 100 kobiet przypada 123 mężczyzn. Względem poprzedniego spisu z 2010 roku, ludność miejscowości spadła o 37 osób. 
Architektura.
We wsi znajduje się katolicki kościół pw. św. Stanisława Kostki, szkoła oraz klinika.

</doc>
<doc id="182059" url="https://pl.wikipedia.org/wiki?curid=182059" title="Hans Reiser">
Hans Reiser

Hans Reiser (ur. 19 grudnia 1963) – amerykański programista mieszkający w Oakland w Kalifornii, twórca systemów plików ReiserFS i Reiser4 działających w systemach z jądrem Linuksa.
Od roku 1997 do 2006 stał na czele swojej firmy Namesys Inc.
Sprawa o zabójstwo.
10 października 2006 został zatrzymany przez FBI w związku z podejrzeniem o zamordowanie swojej żony, Niny Reiser. 12 października 2006 sąd podjął decyzję o utrzymaniu tymczasowego aresztowania bez prawa do kaucji. W grudniu 2006 Hans Reiser oświadczył, że wystawia swoją firmę na sprzedaż, aby móc pokryć koszty związane z procesem. Proces rozpoczął się jesienią 2007.
28 kwietnia 2008 ława przysięgłych uznała Reisera za winnego morderstwa żony.
Aby złagodzić swój wyrok w ramach układu z prokuratorem Reiser, ujawnił miejsce zakopania ciała. W zamian zmieniono kwalifikację jego czynu na morderstwo drugiego stopnia oraz skazano go na dożywotnie więzienie z możliwością ubiegania się o warunkowe zwolnienie po 15 latach.
Do lutego 2011 przebywał w więzieniu stanowym Mule Creek. Aktualnie przebywa w więzieniu stanowym Pleasant Valley.

</doc>
<doc id="182062" url="https://pl.wikipedia.org/wiki?curid=182062" title="Route">
Route

route – program narzędziowy w systemach uniksowych oraz Windows, który wyświetla i umożliwia zmiany tablicy trasowania pakietów sieciowych.
System Linux.
Po wywołaniu polecenia route, wyświetlana jest aktualna tablica trasowania:
 a@TEAM:~$ route
 Kernel IP routing table
 Destination Gateway Genmask Flags Metric Ref Use Iface
 192.168.0.0 * 255.255.254.0 U 0 0 0 eth0
 default 192.168.0.1 0.0.0.0 UG 0 0 0 eth0
Obecnie program route wypierany jest przez program ip z pakietu iproute2, ze względu na brak obsługi nowoczesnych funkcji jądra (np. brak możliwości wyświetlania innych niż domyślna tablic trasowania).
Inne systemy typu Unix.
Polecenie route służy do modyfikacji tablicy trasowania. Do wyświetlenia
aktualnej tablicy służy polecenie netstat -r:
 $ netstat -r
 Routing tables
 Internet:
 Destination Gateway Flags Refs Use Netif Expire
 default gate.example.org UGS 3 36072 wlan0
 10.0.0.0 link#4 U 1 2683 wlan0
 anger.example.org link#3 UHS 0 0 lo0
 localhost link#3 UH 0 4 lo0
 Internet6:
 Destination Gateway Flags Netif Expire
 localhost localhost UH lo0
 fe80::%lo0 link#3 U lo0
 ff01:3:: fe80::1%lo0 U lo0
 ff02::%lo0 fe80::1%lo0 U lo0
dodawanie wpis do tablicy routingu (może mieć taką formę ):
route add –net [trasa do sieci] netmask [maska] gw [brama]
System Windows.
Polecenie route wyświetla dostępne opcje. Aby wyświetlić tablicę trasowania, należy wpisać route PRINT
 C:\&gt;route PRINT
 Lista interfejsów
 0x1 ... MS TCP Loopback interface
 0x2 ...00 30 4f 1b 76 d0 ... Karta Realtek RTL8139 Family PCI Fast Ethernet N
 IC - Sterownik miniport Harmonogramu pakietów
 ===========================================================================
 Aktywne trasy:
 Miejsce docelowe w sieci Maska sieci Brama Interfejs Metryka
 0.0.0.0 0.0.0.0 192.168.0.1 192.168.0.47 20
 127.0.0.0 255.0.0.0 127.0.0.1 127.0.0.1 1
 192.168.0.0 255.255.254.0 192.168.0.47 192.168.0.47 20
 192.168.0.47 255.255.255.255 127.0.0.1 127.0.0.1 20
 192.168.0.255 255.255.255.255 192.168.0.47 192.168.0.47 20
 224.0.0.0 240.0.0.0 192.168.0.47 192.168.0.47 20
 255.255.255.255 255.255.255.255 192.168.0.47 192.168.0.47 1
 Domyślna brama: 192.168.0.1.
 Trasy trwałe:
 Brak

</doc>
<doc id="182063" url="https://pl.wikipedia.org/wiki?curid=182063" title="MOV">
MOV



</doc>
<doc id="182064" url="https://pl.wikipedia.org/wiki?curid=182064" title="Quicktime">
Quicktime



</doc>
<doc id="182065" url="https://pl.wikipedia.org/wiki?curid=182065" title="Windows Media Video">
Windows Media Video

Windows Media Video − format kompresji filmów stworzony przez firmę Microsoft.

</doc>
<doc id="182067" url="https://pl.wikipedia.org/wiki?curid=182067" title="Powiedz">
Powiedz



</doc>
<doc id="182068" url="https://pl.wikipedia.org/wiki?curid=182068" title="MLDonkey">
MLDonkey

MLDonkey – klient sieci p2p obsługujący wiele różnych protokołów jak ed2k, Kad, BitTorrent, Direct Connect, FastTrack, Gnutella i inne. Oryginalnie napisany jako aplikacja pod Linuksa, aktualnie istnieją wersje pod systemy Unix/Linux, Windows, Mac OS
Program uruchamiany jest jako proces bez żadnego interfejsu użytkownika, dlatego obsługiwany musi być poprzez interfejs zewnętrzny – WWW w oknie przeglądarki, telnet, bądź poprzez dedykowane aplikacje GUI (graficzne interfejsy użytkownika). Takie rozdzielenie funkcji odpowiedzialnych za komunikację z sieciami p2p od interfejsu umożliwia obsługę tego programu uruchomionego na innej maszynie poprzez sieć, w taki sam sposób jakby działał on lokalnie.
Aplikacja napisana jest w języku programowania Objective Caml, rozpowszechniana na licencji GPL
Zalety:
Wady:

</doc>
<doc id="182070" url="https://pl.wikipedia.org/wiki?curid=182070" title="Serwer lustrzany">
Serwer lustrzany



</doc>
<doc id="182075" url="https://pl.wikipedia.org/wiki?curid=182075" title="Rezerwat przyrody Szwajcaria Podlaska">
Rezerwat przyrody Szwajcaria Podlaska

Szwajcaria Podlaska – florystyczny i leśny rezerwat przyrody znajdujący się na terenie gminy Terespol, w powiecie bialskim, w województwie lubelskim.

</doc>
<doc id="182076" url="https://pl.wikipedia.org/wiki?curid=182076" title="Rezerwat przyrody Święty Roch">
Rezerwat przyrody Święty Roch

Święty Roch – rezerwat przyrody znajdujący się na terenie gminy Krasnobród w powiecie zamojskim w województwie lubelskim.
Rezerwat znajduje się na obszarze Krasnobrodzkiego Parku Krajobrazowego, 2 km na południowy zachód od Krasnobrodu. Nazwa rezerwatu pochodzi od kaplicy św. Rocha, która znajduje się na skraju rezerwatu i jest w regionie miejscem kultu religijnego.

</doc>
<doc id="182077" url="https://pl.wikipedia.org/wiki?curid=182077" title="Rezerwat przyrody Torfowisko przy Jeziorze Czarnym">
Rezerwat przyrody Torfowisko przy Jeziorze Czarnym

Torfowisko przy Jeziorze Czarnym – florystyczny i torfowiskowy rezerwat przyrody znajdujący się nad Jeziorem Czarnym Sosnowickim na terenie gminy Sosnowica, w powiecie parczewskim, w województwie lubelskim. Leży w obrębie Poleskiego Obszaru Chronionego Krajobrazu, stanowiącego w tym miejscu otulinę Poleskiego Parku Krajobrazowego. Jest położony na terenie Nadleśnictwa Parczew.
Większość powierzchni rezerwatu zajmuje torfowisko wysokie typu kontynentalnego z charakterystycznymi karłowatymi sosnami i brzozami. Nieckę torfową otaczają piaszczyste wyniesienia porośnięte przez bory sosnowe z widłakiem goździstym i jałowcowatym.

</doc>
<doc id="182078" url="https://pl.wikipedia.org/wiki?curid=182078" title="Złoty Wiek Hiszpanii">
Złoty Wiek Hiszpanii

Hiszpański Złoty Wiek (hiszp. "Siglo de Oro") – okres rozkwitu sztuki i literatury hiszpańskojęzycznej, tak w samej Hiszpanii, jak i w Ameryce Łacińskiej w XVII wieku. Zbiegł się on z politycznym upadkiem Habsburgów (Filip III, Filip IV i Karol II). Za zakończenie okresu Złotego Wieku przyjmuje się datę śmierci meksykańskiej siostry zakonnej, Juany Inés de la Cruz, zmarłej w 1695 roku ostatniej wielkiej pisarki tego czasu.
Habsburgowie, zarówno w Hiszpanii jak i w Austrii, byli wielkimi mecenasami sztuki. Siedzibę królewską w Madrycie – Alkazar, zdobiły najwybitniejsze dzieła sztuki. "Eskurial", przypominający klasztor pałac królewski, zbudowany na żądanie króla Filipa II, przyciągał największych europejskich malarzy i architektów. Podobnie pałac Buen Retiro wzniesiony pół wieku później i Salon Królestw tegoż pałacu. Wywarli tym swój wpływ na muzykę barokową. Kwitła też w owym czasie literatura – z najsławniejszymi przejawami w postaci dzieł Miguela de Cervantesa – autora powieści "Przemyślny szlachcic Don Kichote z Manchy" i Lope de Vegi – największego hiszpańskiego dramaturga, autora ponad czterystu sztuk zachowanych po dziś dzień, zaś prawdopodobnie rzeczywista liczba stworzonych przez niego utworów sięgała tysiąca.
Malarstwo.
Hiszpania w okresie "włoskiego renesansu" rzadko gościła w swych granicach wielkich artystów. Włoskie powiązania małżonka królowej Izabeli, a później samodzielnego władcy Hiszpanii, Ferdynanda Aragońskiego, zapoczątkowały stały przepływ dóbr kultury po obszarze śródziemnomorskim – pomiędzy Walencją, Sewillą i Florencją. Wzrósł on jeszcze bardziej wraz ze zwiększeniem wpływów hiszpańskich w Europie, szczególnie we Włoszech.
Luis de Morales, jeden z największych przedstawicieli hiszpańskiego malarstwa manierystycznego, utrzymał w swych dziełach charakterystyczny styl, z wpływami sztuki średniowiecznej. Sztuka hiszpańska, zwłaszcza w wydaniu Moralesa, była nacechowana mistycyzmem i pierwiastkiem religijnym, które to nasycenie spotęgowała jeszcze kontrreformacja, a także mecenat ze strony rzymskokatolickich władców i arystokratów.
Uważany za malarza, który najbardziej przyczynił się do przeniesienia wpływów włoskiego renesansu na hiszpański grunt El Greco (hiszp. "Grek"), jak sam przydomek wskazuje, nie był Hiszpanem. Urodził się na Krecie jako Domenikos Theotokopoulos. Poznał malarstwo wielkich artystów włoskich tamtego okresu, takich jak Tycjan, Tintoretto i Michał Anioł, gdy mieszkał we Włoszech w latach 1568–1577. Według anegdoty, gdy stwierdził, że jest w stanie namalować fresk tak dobrze jak sam Michał Anioł, gdy jedno z dzieł tego ostatniego zostanie zniszczone, popadł w niełaskę i przeniósł się na południe Hiszpanii, do Toledo. Stworzył styl przepełniony emocjami, z obrazami o żywych kolorach, tworzonych energicznymi pociągnięciami pędzla, z postaciami o wydłużonych palcach. Jego obrazy przedstawiające Toledo stały się wzorcem dla europejskiej tradycji pejzażowej i wywarły wpływ na późniejsze malarstwo holenderskie.
Urodzony w 1599 roku Diego Velázquez jest uważany za jednego z najbardziej wpływowych artystów hiszpańskich. Był nadwornym malarzem króla Filipa IV, a portrety jego autorstwa cieszyły się szerokim popytem wśród mężów stanu, arystokratów i duchowieństwa w Europie. Portrety króla, księcia Olivaresa i samego papieża Innocentego X cechuje głęboki realizm artystyczny i styl odzwierciedlany też później w dziełach mistrzów holenderskich. Podczas wojny trzydziestoletniej Velázquez towarzyszył markizowi de Spinola w kampanii w Niderlandach, kiedy to namalował słynne "Poddanie Bredy". Potrafił zarówno w portretach jak i pejzażach wyrazić emocje poprzez rzeczywistość. W przypadku pejzaży jako jeden z pierwszych zaczął eksperymentować z naturalnym zewnętrznym światłem, co nie pozostało bez wpływu na malarstwo Zachodu. Przyjaźń z Bartolomé Estebanem Murillo, wybitnym malarzem pokolenia następującego po Velázquezie, jeszcze bardziej utrwaliła jego wpływy w sztuce.
Pierwiastek religijny w hiszpańskiej sztuce zyskał jeszcze większe znaczenie wraz z kontrreformacją. Surowe i ascetyczne dzieła Francisco de Zurbarána i kompozycje muzyczne Tomása Luisa de Victorii to dobitne przykłady tej tendencji. Filip IV był aktywnym mecenasem artystów, którzy podzielali jego poglądy na kontrreformację i religię. Mistycyzm prac Zurbarána, tworzonych pod wpływem św. Teresy z Avili, stał się cechą charakterystyczną sztuki hiszpańskiej późniejszych pokoleń. Na wzór Caravaggia i włoskich mistrzów Zurbaràn poświęcił się artystycznemu wyrażaniu wiary i religijności. Jego malowidła "św. Franciszka z Asyżu", "Niepokalanego poczęcia" i ukrzyżowania Chrystusa odzwierciedlały aspekt hiszpańskiej kultury zwrócony przeciwko wojnom religijnym w Europie. Zurbaràn odciął się od realistycznej interpretacji sztuki Velazqueza, zwracając się raczej ku emocjonalnemu przesłaniu El Greco i wcześniejszych malarzy manierystycznych w kwestii inspiracji i techniki. Utrzymał jednak grę światła i istotę fizycznych detali typowe dla Velazqueza.
Muzyka.
Muzyka Hiszpanii tego okresu była, podobnie jak malarstwo, przesiąknięta religią. Tomás Luis de Victoria, szesnastowieczny kompozytor m.in. muzyki chóralnej, uznawany jest za jednego z największych hiszpańskich twórców muzyki poważnej. Przyłączył się do walki Ignacego Loyoli z reformacją i w 1575 został kapłanem. Przez krótki okres mieszkał we Włoszech, gdzie zaznajomił się z polifonicznymi kompozycjami Giovanniego da Palestriny. Podobnie jak Zurbaran, Victoria łączył w swych dziełach cechy techniki sztuki włoskiej z religijnością i kulturą ojczystej Hiszpanii. Ożywiał swe utwory emocjonalnością i eksperymentalnym, mistycznym rytmem i refrenami. Wyłamał się z dominującej tendencji mu współczesnych, unikając kontrapunktu, wybierając dłuższe, prostsze, mniej urozmaicone technicznie i bardziej tajemnicze melodie, stosując dysonans w sposób, od którego stroniła szkoła rzymska. Wykazał się sporą inwencją w swej myśli muzycznej, łącząc ton i emocje muzyki z tekstem, zwłaszcza w motetach. Podobnie jak Velázquez, Victoria był na usługach monarchy – w przypadku Victorii była to królowa. Requiem, które napisał po jej śmierci w 1603, jest uważane za jego najtrwalsze i najdojrzalsze dzieło.
W podobnym duchu komponował Alonso Lobo – człowiek, którego Victoria szanował jako równego sobie. Jego dzieła obrazowały surowy i minimalistyczny charakter muzyki religijnej. Lobo znalazł środek pomiędzy emocjonalną intensywnością Victorii i umiejętnościami technicznymi Palestriny – to właśnie rozwiązanie stało się fundamentem stylu barokowego w muzyce hiszpańskiej.
Pierwszy znany zbiór utworów hiszpańskiej muzyki gitarowej przypisywany jest Luisowi de Milán, a pochodzi z 1536 roku. Luis de Milán był na usługach książęcego dworu w Walencji. Przyczynił się do przeniesienia muzyki gitarowej do wyższych sfer – do tej pory bowiem była ona przypisana bardziej plebejskiej wsi, niż dworowi. Utwory de Milána wprowadziły hiszpańską gitarę pomiędzy arystokratów i kupców, którzy następnie spopularyzowali ów styl w całej Europie. Muzyka gitarowa, o kształcie wypracowanym przez de Milána, odrodziła się ponownie w XIX wieku i pozostała rozpoznawalnym elementem hiszpańskiej kultury po dziś dzień.
Literatura.
Uważana za jedno z najznamienitszych dzieł hiszpańskojęzycznych powieść "Don Quixote" Miguela de Cervantesa, była zarazem jedną z pierwszych powieści wydanych w Europie. Sama powieść, jak i jej autor, pozostawali gdzieś pomiędzy światem średniowiecza i ówczesnym. Cervantes, weteran bitwy pod Lepanto (1571), znalazł się w trudnej sytuacji materialnej w końcu lat 90. i został uwięziony za długi w 1597. Wtedy to rozpoczął pracę nad swą niezapomnianą powieścią. Jej ostatnia część została wydana na rok przed jego śmiercią, w 1615 roku. Utwór przywodzi na myśl zarówno średniowieczne romanse rycerskie, jak i wczesne powieści współczesnej literatury. Parodiuje klasyczną moralność i rycerskość, naśmiewa się ze stanu rycerskiego i krytykuje struktury oraz swoiste szaleństwo hiszpańskiego sztywnego i surowego społeczeństwa. Dzieło to stanowi kamień milowy w historii literatury, mając swe interpretacje w komediach, poprzez komentarz socjologiczny, aż do polityki. Wśród ogromnej rzeszy barokowych pisarzy hiszpańskich wyróżnia się jeszcze Francisco de Quevedo.
Współczesny Cervantesowi dramaturg Lope de Vega jest najbardziej znany ze swych sztuk osadzonych w historii Hiszpanii. Także i on służył w hiszpańskiej armii i był zafascynowany tradycją szlachetnych stanów. W setkach swoich utworów dramatycznych, o przeróżnych miejscach akcji – od biblijnych, poprzez te będące tłem historycznych wydarzeń w Hiszpanii, po znane z klasycznej mitologii i czasów mu współczesnych, cechował się komicznym podejściem – podobnie jak Cervantes. Odziewał bowiem konwencjonalny moralitet w humor, a nawet cynizm. Jego głównym celem było rozbawienie publiczności. Poprzez zestawienie moralitetu, komedii, dramatu i ciętego języka Lope de Vega bywa porównywalny z współczesnym mu Shakespearem. Jako krytyk społeczeństwa de Vega, podobnie jak Cervantes, atakował wiele tradycyjnych instytucji swego kraju, jak np. arystokrację, rycerstwo, surową moralność. Ci dwaj twórcy prezentowali alternatywną w stosunku do religijnego ascetyzmu Zurbarana perspektywę artystyczną. Sztuki płaszcza i szpady Lope de Vegi łączyły w sobie intrygę, romans i komedię, który to trend był kontynuowany przez jego literackiego następcę, Pedro Calderóna de la Barcę.
Lirykę reprezentował Luis de Góngora y Argote, twórca poezji odwołującej się do erudycji czytelnika, jego znajomości kultury klasycznej, obfitującej w odwołania do łaciny i greki, bogatej w liczne środki stylistyczne a jednocześnie bardzo melodyjnej i płynnej.

</doc>
<doc id="182088" url="https://pl.wikipedia.org/wiki?curid=182088" title="Kanut Surowy">
Kanut Surowy



</doc>
<doc id="182090" url="https://pl.wikipedia.org/wiki?curid=182090" title="Zbigniew Gertych">
Zbigniew Gertych

Zbigniew Gertych (ur. 26 października 1922 w Poznaniu, zm. 4 lipca 2008 w Warszawie) – polski polityk, ekonomista, agrotechnik, profesor, specjalista w dziedzinie ogrodnictwa i warzywnictwa, wolnomularz, poseł na Sejm PRL II, III, VIII i IX kadencji, w latach 1982–1985 wicemarszałek Sejmu VIII kadencji, od 1994 członek rzeczywisty Polskiej Akademii Nauk, Wiceprezes Rady Ministrów w rządzie Zbigniewa Messnera (1985–1987).
Życiorys.
Syn Tadeusza i Marii. W czasie II wojny światowej walczył w Armii Krajowej, był więziony w obozach i więzieniach niemieckich. W 1946 ukończył studia na Uniwersytecie Jagiellońskim, a trzy lata później uzyskał stopień doktora. Od 1963 był doktorem habilitowanym, od 1969 profesorem nadzwyczajnym, a od 1979 profesorem zwyczajnym nauk rolniczych. W 1977 uzyskał członkostwo w Polskiej Akademii Nauk (jako członek korespondent, a w 1991 członek rzeczywisty). Był członkiem prezydium PAN (1978–1980, 1984–1986).
Od 1946 do 1953 pracował w Zakładzie Dendrologii PAN w Kórniku. W latach 1953–1964 sprawował funkcję dyrektora Sadowniczego Zakładu Doświadczalnego w Brzeznej podległego Instytutowi Sadownictwa w Skierniewicach. Od 1964 do 1973 był wicedyrektorem Instytutu Warzywnictwa, następnie jego dyrektorem (1974–1985). Kierował Zakładem Ekonomiki Rolnictwa i Leśnictwa PAN. W latach 1964–1973 był zastępcą sekretarza, a później sekretarzem Wydziału V Nauk Rolniczych i Leśnych PAN. Od 1981 I zastępca sekretarza naukowego PAN. W 1990 zatrudniony jako profesor w Ogrodzie Botanicznym PAN w Powsinie. Członek wielu krajowych i zagranicznych towarzystw naukowych, był między innymi członkiem Rady Najwyższej i Komitetu Wykonawczego Międzynarodowego Towarzystwa Nauk Ogrodniczych. 
Od 1955 należał do Polskiej Zjednoczonej Partii Robotniczej. W latach 1975–1981 był członkiem Centralnej Komisji Rewizyjnej PZPR. Pełnił funkcję radnego Wojewódzkiej Rady Narodowej. Pełnił mandat posła na Sejm PRL II, III, VIII i IX kadencji (1957–1965, 1980–1989). W latach 1980–1982 był przewodniczącym Sejmowej Komisji Planu Gospodarczego, Budżetu i Finansów. W 1982 wybrany na wicemarszałka Sejmu VIII kadencji (do 1985). W 1957 jako jedyny pokonał kandydata z miejsca „mandatowego” na liście Frontu Jedności Narodu w okręgu Nowy Sącz, Jana Antoniszczaka.
W 1982 członek prezydium Tymczasowej Rady Krajowej Patriotycznego Ruchu Odrodzenia Narodowego, a następnie członek Komitetu Wykonawczego Rady Krajowej PRON. Przewodniczący Krajowego Komitetu Narodowego Czynu Pomocy Szkole. W latach 1986–1988 zastępca przewodniczącego Społecznego Komitetu Odnowy Starego Miasta Zamościa.
W latach 1985–1987 był wicepremierem w rządzie Zbigniewa Messnera. W latach 1987–1990 pełnił funkcję ambasadora PRL/RP w Wielkiej Brytanii.
Był działaczem uniwersalistycznym, członkiem Tymczasowego Parlamentu Świata, przez dwie kadencje piastował funkcję Wielkiego Mistrza Wielkiego Wschodu Polski powstałego w 1997 (pierwszym powojennym Wielkim Mistrzem WWP był przez trzy kolejne kadencje Andrzej Nowicki). W trakcie pobytu na placówce dyplomatycznej w Londynie brał udział w pracach tamtejszego Rotary Club. Otrzymał Złote pióro Wolnomularza Polskiego 2006.
Pochowany na Cmentarzu Rakowickim.
Odznaczenia.
Odznaczony Mérite Philantropique, Wielkim Krzyżem z Gwiazdą Orderu Demokracji (Kolumbia), Krzyżem Walecznych, Krzyżem Komandorskim z Gwiazdą i Oficerskim Orderu Odrodzenia Polski oraz Orderem Sztandaru Pracy I klasy, Medalem im. Mikołaja Kopernika, Brązowym Krzyżem Zasługi z Mieczami oraz Srebrnym Krzyżem Zasługi (1954). W 1989 został doktorem honoris causa Akademii Rolniczej w Szczecinie, był także doktorem honoris causa Akademii Nauk Rolniczych w Berlinie.

</doc>
<doc id="182091" url="https://pl.wikipedia.org/wiki?curid=182091" title="Antena Yagi">
Antena Yagi

 – antena kierunkowa opracowana przez Hidetsugu Yagi i Shintarō Uda z Uniwersytetu Tohoku w Sendai w Japonii.
Historia.
W latach dwudziestych XX wieku Shintarō Uda, profesor Cesarskiego Uniwersytetu Tohoku opracował we współpracy z inżynierem Hidetsugu Yagi, również pracownikiem uniwersytetu, nowy typ anteny kierunkowej nazwanej "kanałem falowym". Chociaż głównym pomysłodawcą i konstruktorem anteny był profesor Uda, to Hidetsugu Yagi, który posługiwał się językiem angielskim opublikował w 1928 r. w prasie zachodniej informacje o tym wynalazku, dlatego to właśnie z jego nazwiskiem połączono ten rodzaj anteny. Pomimo wielokrotnego podkreślania przez inżyniera Yagi, że pomysłodawcą był profesor Uda, do dnia dzisiejszego antena ta jest nazywana "Yagi" lub "Yagi-Uda".
W lutym 1926 opatentowano antenę w Japonii, a amerykański patent został wydany w maju 1932. Anteny Yagi-Uda znalazły szerokie zastosowanie w komunikacji amatorskiej, łączności cyfrowej, telewizji i radiofonii.
Budowa i zasada działania.
Antena "Yagi-Uda" zbudowana jest z wielu elementów, ma charakterystykę kierunkową i polaryzacyjną zgodną z ustawieniami jej elementów (poziomą lub pionową). Głównym elementem anteny jest dipol (wibrator) prosty, pętlowy lub bocznikowy o długości równej połowie długości fali, podłączony do przewodu antenowego. Pozostałe elementy anteny nie są podłączone, dlatego nazywa się je elementami biernymi. Pręty od strony odbiorczej mają mniejszą długość od wibratora i noszą nazwę direktorów (ang. "direct"), gdyż ukierunkowują energię z wibratora w swoją stronę. Natomiast pręt z przeciwnej strony, dłuższy od wibratora, nazywany jest reflektorem, ponieważ odbija on energię w stronę elementu aktywnego. Liczba direktorów ma wpływ na kierunkowość oraz na zysk energetyczny anteny (im więcej direktorów tym większy zysk i większa kierunkowość – czyli węższa wiązka promieniowania), przy czym wzrost kierunkowości nie jest liniowy. Zmiana odległości między elementami powoduje zmianę charakterystyki promieniowania, impedancji wejściowej oraz stosunku przód-tył (ang. "front-to-back ratio"). Optymalne odległości pod względem kierunkowości anteny wynoszą 0,15-0,25λ między reflektorem i wibratorem oraz między direktorami. Direktory są krótsze o 5%, a reflektory dłuższe o 5% od wibratora. Antena konstrukcji SP6LB o 9 elementach na pasmo 2 m (popularna w Polsce) ma zysk około 12 dBd.
Zasada działania wygląda tu następująco: element aktywny anteny wytwarza w przestrzeni falę kulistą. Fala rozchodzi się wzdłuż anteny z mniejszą prędkością fazową niż w powietrzu. Kuliste powierzchnie ekwifazowe ulegają spłaszczeniu w kierunku direktorów, ponieważ część powierzchni ekwifazowej rozchodząca się w powietrzu dogania fragment powierzchni rozchodzący się wzdłuż anteny. Po opuszczeniu anteny czoło fali jest bardziej podobne do płaszczyzny i jest powodem zwiększenia kierunkowości anteny.
Zastosowanie.
Pierwsze zastosowanie anten typu Yagi miało miejsce podczas II wojny światowej w urządzeniach radarowych montowanych na pokładach samolotów bojowych, głównie myśliwców nocnych i samolotów rozpoznawczych. Anten radarowych typu Yagi używano między innymi na pokładach niemieckich samolotów Junkers Ju 88, brytyjskich nocnych myśliwcach Bristol Beaufighter i Short Sunderland. Początkowo montowano anteny głównie na dziobach maszyn, a później także na bokach kadłuba, co było powodem nadania, przez pilotów niemieckich, tak wyposażonym maszynom nazwy "latających jeżozwierzy".
Obecnie anteny te znalazły szerokie zastosowanie głównie do odbioru fal o długościach metrowych, decymetrowych, między innymi w odbiorze telewizji, radiowych sieciach lokalnych, a także w telekomunikacji. Antena stosowana jest m.in. do łączenia punktu dostępu oraz anteny głównej w sieciach radiowych. Są powszechnie stosowane przez krótkofalowców w pasmach 6 m (50–52 MHz), 2 m (144–146 MHz) i 70 cm (430–440 MHz).

</doc>
<doc id="182092" url="https://pl.wikipedia.org/wiki?curid=182092" title="Pie floater">
Pie floater

Pie floater (dosłownie pływający pasztecik) – potrawa pochodząca z Adelaide w Australii Południowej. Jest to połączenie "Australian meat pie" (pasztecika mięsnego w cieście francuskim) wrzuconego "do góry nogami" do zupy groszkowej i gęsto polanego keczupem.
W samej Adelajdzie sprzedawany jest on tylko w dwóch miejscach, w obu przypadkach z obwoźnych jadłodajni. Wartym odnotowania faktem jest, że piosenkarz Joe Cocker za każdym razem kiedy śpiewał w Adelajdzie życzył sobie aby dostarczono mu do hotelu właśnie "floatera".
W 2003 roku został dołączony do listy "Skarbów Stanowych Południowej Australii" (South Australian Heritage Icon).

</doc>
<doc id="182094" url="https://pl.wikipedia.org/wiki?curid=182094" title="Mordko Fajerman">
Mordko Fajerman

Mordko Fajerman (ur. ok. 1810 w Kałuszynie, zm. po 1880) – Żyd, warszawski cymbalista uliczny, popularna postać Warszawy XIX wieku.
Zamieszkał w Warszawie po pożarze w Kałuszynie; utrzymywał się z gry na cymbałach po domach i podwórzach, grając niemal wyłącznie melodie tradycyjnie polskie, szczególnie mazury. Niekiedy, ale mniej chętnie, grywał także na skrzypcach. Sam zajmował się naprawą i renowacją swoich cymbałów. Nosił zaczerpnięty z "Pana Tadeusza" przydomek Jankiel. Zdołał z gry na cymbałach utrzymywać się przez wiele lat, a także wychować pięcioro dzieci; nie miał jednak uczniów, a ok. 1880 zaprzestał działalności muzycznej, zapewne wkrótce zmarł.
O osobie Mordko Fajermana pisał m.in. Zygmunt Gloger w "Encyklopedii staropolskiej", sylwetka cymbalisty znalazła się także w "Polskim Słowniku Biograficznym". Aleksander Śnieżko napisał w "Polskim Słowniku Biograficznym" m.in. "Starzec był wątły, a jednak gdy pałeczki ujął palce i w cymbałki uderzył, tak się odradzał i taką miał pewność uderzenia, że dopiero poznawałeś w nim niezmordowanego i pełnego zapału artystę. Miał kilka swoich ulubionych utworów, których nie grywał na podwórkach ani za pieniądze, ale dawał jako dodatek, gdy był zaproszony do mieszkania prawdziwego swojej gry zwolennika. Był zaś bardzo czuły na pochwały, które wolał niż pieniądze, lubo i te bardzo cenił."

</doc>
<doc id="182106" url="https://pl.wikipedia.org/wiki?curid=182106" title="Wapnica (powiat kamieński)">
Wapnica (powiat kamieński)

Wapnica (niem. "Kalkofen") – wieś w województwie zachodniopomorskim, w powiecie kamieńskim, w gminie Międzyzdroje, 5,5 km na południe od Międzyzdrojów.
Położenie i charakterystyka.
Wieś położona na wyspie Wolin, wzdłuż południowego skraju "Doliny Trzciągowskiej", pomiędzy leśnymi "Pagórkami Lubińsko-Wapnickimi" Wolińskiego Parku Narodowego. Na południu Jezioro Turkusowe i obszar ochrony ścisłej im. prof. Władysława Szafera. 1 km na wschód-północny wschód obszar ochrony ścisłej im. dr. Bogdana Dyakowskiego. Na zachodzie, nad jeziorem Wicko Wielkie (zatoka Zalewu Szczecińskiego) – port Wapnica.
Wieś letniskowa, założona w połowie XVII w., dawniej znana z rozległych pokładów kredy (porwak lodowcowy), która była tu wydobywana na potrzeby dużej cementowni w pobliskim Lubinie (0,5 km na południe od portu w Wapnicy).
Jezioro Turkusowe – jedna z atrakcji Wolińskiego Parku Narodowego, na południu Wapnicy. Jezioro powstało na skutek zalania wyrobisk dawnej kopalni kredy wodami podskórnymi. Na południowym wysokim brzegu ("Piaskowa Góra") punkt widokowy. W pobliżu znakowany niebieski turystyczny Szlak Nad Bałtykiem i Zalewem Szczecińskim (Międzyzdroje→ Wolin).
Znajduje się tu również Szkoła Podstawowa nr 2 przy ul. Jodłowej 3.
Kaplica adaptowana z budynku mieszkalnego (ul. Turkusowa 7). W pobliżu (ul. Turkusowa 9) plebania parafii pw. Miłosierdzia Bożego w Lubinie.
W 1925 r. Wapnica, jeszcze jako wieś niemiecka, liczyła 535 mieszkańców. 1 kwietnia 1937 r. miejscowość została włączona do Lubina wraz z sąsiednim Wickiem i Zalesiem (do czasu przekazania ziem Polakom).
W latach 1975–1998 miejscowość należała administracyjnie do województwa szczecińskiego.

</doc>
<doc id="182109" url="https://pl.wikipedia.org/wiki?curid=182109" title="Wicko (województwo zachodniopomorskie)">
Wicko (województwo zachodniopomorskie)

Wicko (niem. "Vietzig") – wieś w Polsce położona w północno-zachodniej części województwa zachodniopomorskiego, w powiecie kamieńskim, w gminie Międzyzdroje, na wyspie Wolin nad jeziorem Wicko Wielkie.
W latach 1975–1998 miejscowość należała administracyjnie do województwa szczecińskiego.

</doc>
<doc id="182110" url="https://pl.wikipedia.org/wiki?curid=182110" title="Zalesie (Wicko)">
Zalesie (Wicko)

Zalesie – część wsi Wicko, w gminie Międzyzdroje w woj. zachodniopomorskim, położona na wyspie Wolin.
W pobliżu Zalesia pozostałości po niemieckiej wyrzutni rakiet V3.

</doc>
<doc id="182113" url="https://pl.wikipedia.org/wiki?curid=182113" title="Friedrich Wilhelm Murnau">
Friedrich Wilhelm Murnau

Friedrich Wilhelm Murnau, właśc. Friedrich Wilhelm Plumpe (ur. 28 grudnia 1888 w Bielefeld, zm. 11 marca 1931 w Santa Barbara, w Kalifornii) – niemiecki reżyser filmowy. Jego technika filmowania była przełomowa jak na owe czasy. Wprowadził opcje kamery ruchomej, rezygnując przy tym z kamery statycznej oraz rozpowszechnił wykorzystanie zoomu. Zginął w wypadku samochodowym.
Życiorys.
Friedrich Wilhelm Plumpe dorastał w rodzinie mieszczańskiej. Jego ojciec pracował w fabryce sukna, matka była nauczycielką. Gdy był młodszy, jego rodzice przeprowadzili się do Kassel, gdzie uczęszczał do gimnazjum. Później studiował filologię i historię sztuki w Berlinie i Heidelbergu. Podczas studiów zwrócił na niego uwagę znany niemiecki reżyser Max Reinhardt, który umożliwił mu studia w swojej szkole aktorskiej. Friedrich zaczął grać, był również asystentem reżysera. To wtedy przyjął pseudonim artystyczny Friedrich Murnau (od nazwy niemieckiej miejscowości Murnau am Staffelsee). Do jego ówczesnych przyjaciół należała między innymi malarka ekspresjonistyczna Else Lasker-Schüler, należąca do grupy artystycznej Der Blaue Reiter.
Podczas I wojny światowej służył najpierw w piechocie, następnie (od 1917) w lotnictwie. Pewnego dnia, nie wiadomo, czy umyślnie, czy w wyniku błędu nawigacyjnego, wylądował na terenie Szwajcarii, gdzie był internowany w mieście Andermatt. Jednak po wygranej w konkursie na patriotyczną sztukę teatralną mógł rozpocząć pracę w teatrze w Lucernie.
W 1919 Murnau powrócił do Berlina, by rozpocząć tam pracę filmowca. Jego pierwszy film o tytule "Der Knabe ist Blau" niestety zaginął, podobnie jak kilka z jego późniejszych filmów. Podczas kręcenia filmu "Der Bucklige und die Tänzerin" rozpoczął współpracę ze scenarzystą Carlem Mayerem, którego scenariusze posłużyły sześciu kolejnym filmom. Do innych artystów, którzy współpracowali z Murnauem, należą między innymi scenarzystka Thea von Harbou, operator Karl Hoffmann i aktor Conrad Veidt. Jego najsłynniejszym filmem z tego okresu jest "Nosferatu - symfonia grozy" (1922) z Maxem Schreckiem w roli głównej.
Sukces filmu zaowocował kontraktem z wytwórnią Universum Film AG, dla której nakręcił on najpierw w 1924 film "Portier z hotelu Atlantic". Murnau wraz z operatorem Karlem Freundem wprowadził w tym filmie opcję ruchomej kamery, co umożliwiło uzyskanie nowych perspektyw, a także czyniło obraz bardziej subiektywnym, widzianym oczami jednego z bohaterów. Dzięki temu sposobowi kręcenia reżyser mógł prawie całkowicie zrezygnować z napisów pojawiających się między poszczególnymi scenami, co było nietypowe dla kina niemego. Swoją karierę w Niemczech zakończył Murnau dwoma filmami: "Świętoszek" i "Faust".
Sukcesy w Niemczech i amerykańska ekranizacja "Portiera..." w 1925 zwróciły na Murnaua uwagę Hollywood. Murnau otrzymał propozycję kontraktu od amerykańskiego producenta Williama Foxa. Pierwszym amerykańskim filmem jaki nakręcił był "Wschód słońca" (1927). Obraz został uhonorowany trzema Oscarami podczas pierwszej edycji przyznawania tych nagród. Pomimo aplauzu ze strony krytyki film nie zaspokoił jednak materialnych potrzeb Foxa, w związku z czym Murnau częściowo stracił wolną rękę przy produkcji kolejnych tytułów. W swym następnym, dźwiękowym już filmie pt. "Miejska dziewczyna", Murnau nie miał już żadnego wpływu na naniesiony w postprodukcji podkład dźwiękowy.
Rozczarowany realiami Hollywood Murnau zerwał kontrakt z Foxem i bezskutecznie próbował ponownie nawiązać współpracę z Universum Film AG. W końcu kupił sobie jacht i wyruszył na Tahiti, by wraz z dokumentalistą Robertem J. Flahertym nakręcić film według własnego wyobrażenia, zatytułowany "Tabu". Na miejscu napotkali oni jednak sporo problemów, między innymi finansowych. Ostatecznie Murnau zerwał współpracę z Flahertym i samodzielnie podjął się produkcji. Film został ostatecznie zakupiony przez Paramount, która była tak nim poruszona, że zaoferowała reżyserowi dziesięcioletni kontrakt.
Murnau nie dożył jednak premiery, która odbyła się 1 sierpnia 1931. Wcześniej, 11 marca, jego przyjaciel stracił panowanie nad samochodem na przybrzeżnej drodze w Santa Monica i zderzył się czołowo z ciężarówką, Murnau siedział obok. Zmarł na skutek obrażeń w kilka godzin po wypadku.
Jego ciało zostało przewiezione do Berlina, został pochowany na cmentarzu Südwestkirchhof Stahnsdorf. Trumnę nieśli między innymi Carl Mayer i reżyser Fritz Lang.
Friedrich Murnau uchodzi za jednego z najważniejszych reżyserów okresu filmu niemego w Niemczech.

</doc>
<doc id="182115" url="https://pl.wikipedia.org/wiki?curid=182115" title="Max Schreck">
Max Schreck

Max Schreck, właściwie Friedrich Gustav Maximilian "Max" Schreck (ur. 6 września 1879 w Berlinie, zm. 19 lutego 1936 w Monachium) – niemiecki aktor teatralny i filmowy.
Najbardziej znaną rolą Schrecka jest Nosferatu, czyli hrabia Orlok w "Nosferatu – symfonia grozy" z 1922 w reżyserii Friedricha Wilhelma Murnaua. Aktor tak dobrze zagrał rolę wampira, że w Niemczech jego nazwisko stało się synonimem zła, niektórzy wierzyli nawet, że sam jest prawdziwym wampirem. Schreck jest wymieniany obok Béli Lugosiego i Christophera Lee jako jeden z najważniejszych odtwórców ról Drakuli i wampira. Witryna retrocrush.com uznała kreację Schrecka w tej produkcji za jeden z najlepszych występów aktorskich w historii kina grozy.
Powstawanie "Nosferatu" luźno pokazał E. Elias Merhige w filmie "Cień wampira" (ang. "Shadow of the Vampire"). Willem Dafoe odtwarza tam rolę Maxa Schrecka. Założeniem filmu było, że Max Schreck tak doskonale odegrał postać wampira, gdyż w rzeczywistości sam był wampirem.
Max Schreck zmarł na atak serca.
Życie prywatne.
W 1910 ożenił się z Franziską Ott. Nie mieli dzieci.

</doc>
<doc id="182117" url="https://pl.wikipedia.org/wiki?curid=182117" title="Głuchów">
Głuchów



</doc>
<doc id="182121" url="https://pl.wikipedia.org/wiki?curid=182121" title="Ryszard Gansiniec">
Ryszard Gansiniec

Ryszard Gansiniec, także Ganszyniec (ur. 6 marca 1888 w Siemianowicach Śląskich, zm. 8 marca 1958 w Krakowie) – polski filolog klasyczny, historyk kultury, profesor uniwersytetów Poznańskiego, Lwowskiego, Wrocławskiego i Jagiellońskiego, członek PAU.
Życiorys.
Był synem Ignacego Gansińca (maszynista hutniczy) i Elżbiety z domu Grabiger; kształcił się w gimnazjach w Nysie i Mödling koło Wiednia. W 1908 podjął studia teologiczne w Seminarium Duchownym w Wiedniu (przerwał je w 1910), następnie studiował filologię klasyczną i germanistykę na uniwersytetach w Münster i Berlinie (1911-1915). W latach 1915-1918 odbył przymusową służbę wojskową w armii pruskiej. W 1917 na uniwersytecie berlińskim obronił doktorat na podstawie pracy "De Agathodaemone".
W 1914 podjął pracę jako asystent w Museum für Völkerkunde w Berlinie; od 1915, niezależnie od służby wojskowej, był pracownikiem naukowym Katedry Filologii Klasycznej Uniwersytetu Warszawskiego. Zorganizował bibliotekę filologiczną UW; utracił pracę w 1917 ze względu na zbyt życzliwy stosunek do polskiej młodzieży patriotycznej. W 1919 został profesorem nadzwyczajnym Uniwersytetu Poznańskiego i objął I Katedrę Filologii Klasycznej; rok później przeniósł się na Uniwersytet Lwowski, gdzie również został kierownikiem I Katedry Filologii Klasycznej oraz profesorem zwyczajnym. W latach 1930-1939 był właścicielem prywatnej drukarni we Lwowie. Jako ochotnik w stopniu szeregowego piechoty wziął udział w wojnie obronnej 1939; powrócił następnie do pracy na uniwersytecie (już pod nazwą Uniwersytet im. Iwana Franki), gdzie nadal kierował Katedrą Filologii Klasycznej. Od 1941 pracował jako murarz i urzędnik w Chłodni Lwowskiej. Przesłuchiwany przez sowietów w 1944 na temat rzekomej "kolaboracji" lwowskich uczonych z Niemcami stwierdził, że z władzami niemieckimi kolaborował, ale Józef Stalin. Za swoją patriotyczną postawę w więzieniu przesiedział do maja 1945. Wraz z polskimi mieszkańcami, instytucjami naukowymi, kulturalnymi i kościelnymi, zmuszony przez sowietów do ekspatriacji, opuścił Lwów w jednym z ostatnich transportów w 1946, udając się do Wrocławia. Do końca wierzył, że Lwów pozostanie przy Polsce.
Po wojnie został profesorem i kierownikiem III Katedry Filologii Klasycznej Uniwersytetu Wrocławskiego (1946-1948); w 1948 przeniósł się na Uniwersytet Jagielloński, gdzie objął kierownictwo Zakładu Kultury Antycznej przy I Katedrze Filologii Klasycznej. W latach 1952-1955 kierował I Katedrą Filologii Klasycznej; później był kierownikiem Zakładu Filologii Greckiej przy Katedrze Filologii Klasycznej. Został pochowany na Cmentarzu Salwatorskim w Krakowie.
Przez kilkadziesiąt lat pracy dydaktycznej prowadził wykłady z hellenistyki, religioznawstwa, dziejów humanistyki polskiej, historii literatury łacińskiej i greckiej. Od 1945 członek korespondent, od 1951 członek czynny PAU; w latach 1950-1952 przewodniczył Komisji Filologicznej PAU. Od 1921 był członkiem czynnym Towarzystwa Naukowego we Lwowie.
Przygotował wydanie dzieł wszystkich Horacego (1937) oraz "Eneidy" Wergiliusza (1938), a wspólnie z Aleksandrem Birkenmajerem, Stefanem Kubicą i Witoldem Taszyckim "Psałterz floriański łacińsko-polsko-niemiecki" (1939). Kierował również edycją kilku serii wydawniczych - "Biblioteka Filomaty", "Przekłady pisarzy greckich i łacińskich", "Zbiór pisarzy polsko-łacińskich", "Scriptores Latini et Graeci". Prowadził badania nad życiem i twórczością m.in. Macieja Kazimierza Sarbiewskiego, Andrzeja Krzyckiego, Jana Dantyszka i Klemensa Janickiego. Interesował się działalnością Mikołaja Kopernika jako lekarza i wykładowcy w Rzymie, przygotował krytyczne opracowanie tekstu "De revolutionibus orbium coelestium". Zbadał warsztat naukowy i literacki dominikanina Mikołaja z Polski, nadwornego lekarza Leszka Czarnego, na podstawie czego omówił poziom nauk lekarskich w średniowiecznej Polsce. Określił czas powstania nagrobka i epitafium Bolesława Chrobrego na lata 40. XIV wieku. Analizował dawną polsko-łacińską epistolografię miłosną.
Współpracował z szeregiem periodyków, m.in. wydawanym przez Akademię Pruską "Corpus Medicorum" (1912-1915), z "Realencyklopedie der class. Altertumswissenschaft" (1915, autor 35 haseł), z "Przeglądem Humanistycznym", "Eos", "Hermaion", "Eus Supplementa", "Kwartalnikiem Klasycznym",
Założył i wydawał "Filomatę", "Palaestrę", "Przegląd Klasyczny".
Profesor Gansiniec zajmował się również etnografią, folklorem, historią magii i wróżbiarstwa. W trakcie swoich badań niejednokrotnie sięgał do archeologii. W rozprawie pt. "La double hache est-elle un symbole religieux?" (Lwów 1925) skorygował panujące powszechnie poglądy archeologów, według których podwójna siekiera, znana ze znalezisk kreteńskich, była symbolem religijnym i przedmiotem kultu. Gansiniec wykazał, że była ona jedynie symbolem władzy królewskiej. W artykule "Grobowiec Bolesława Chrobrego" zbadał historię tego grobowca, wykorzystując skrupulatnie wszystkie źródła literackie, i w ten sposób przygotował grunt do badań wykopaliskowych nad tym ważnym zabytkiem.

</doc>
<doc id="182124" url="https://pl.wikipedia.org/wiki?curid=182124" title="Dolar surinamski">
Dolar surinamski

Dolar surinamski – jednostka monetarna Surinamu (jeden dolar = 100 centów) wprowadzona do obiegu 1 stycznia 2004 roku. Emitent: Bank Centralny Surinamu (Centrale Bank van Suriname).
Dolary surinamskie zastąpiły będące w obiegu do 30 czerwca 2004 guldeny surinamskie. Przez pół roku w obiegu były obydwie waluty, ponieważ przeprowadzano denominację. 1 nowy dolar surinamski = 1000 guldenów surinamskich. Na denominację zdecydowano się z powodu wysokiej inflacji.
Banknoty.
Banknoty obiegowe.
W obiegu znajdują się banknoty o nominałach 5, 10, 20, 50, 100 dolarów i rzadko spotykane 1 i 2½.
Banknoty kolekcjonerskie.
1 kwietnia 2012 roku wyemitowano banknot o nominale 50 dolarów z okazji 55 rocznicy powstania Centralnego Banku Surinamu. Banknoty zostały wydrukowane w niemieckiej drukarni Giesecke &amp; Devrient, w nakładzie 50000 sztuk.
Monety.
Monety obiegowe.
W obiegu znajdują się monety o nominałach 1, 5, 10, 25, 100 i 250 centów, i są one wybijane w Holenderskiej Mennicy Królewskiej.
Monety kolekcjonerskie.
Jest kilkanaście serii złotych i srebrnych monet kolekcjonerskich, wybijanych przez Holenderskiej Mennicy Królewskiej.

</doc>
<doc id="182127" url="https://pl.wikipedia.org/wiki?curid=182127" title="Książnica">
Książnica

Książnica (niem. "Pfaffendorf") – wieś w Polsce, położona w województwie dolnośląskim, w powiecie dzierżoniowskim, w gminie Dzierżoniów, u podnóża Wzgórz Kiełczyńskich, których najwyższy szczyt to Szczytna (466 m n.p.m.).
W latach 1975–1998 wieś administracyjnie należała do województwa wałbrzyskiego.
Zabytki.
Do wojewódzkiego rejestru zabytków wpisane są obiekty:

</doc>
<doc id="182129" url="https://pl.wikipedia.org/wiki?curid=182129" title="Erich Mendelsohn">
Erich Mendelsohn

Erich Mendelsohn (ur. 21 marca 1887 w Olsztynie, zm. 15 września 1953 w San Francisco) – niemiecki architekt pochodzenia żydowskiego; przedstawiciel modernizmu i art déco, a także jeden z prekursorów stylu streamline moderne. Jego najbardziej znane dzieła powstały w stylu ekspresjonistycznym.
Życiorys.
Wczesne lata.
Erich Mendelsohn urodził się w 1887 roku w leżącym ówcześnie w Prusach Wschodnich Olsztynie ("Allenstein") jako piąte z sześciorga dzieci żydowskiego kupca Davida Mendelsohna i modystki Emmy Ester z domu Jaruslawsky. W latach 1893–1907 uczęszczał do szkoły podstawowej i gimnazjum humanistycznego w Olsztynie. Następnie podjął naukę na Uniwersytecie Ludwika i Maksymiliana w Monachium na wydziale ekonomii, gdzie uczył się zawodu kupieckiego. W 1908 roku rozpoczął studia architektoniczne na Uniwersytecie Technicznym w Berlinie. Wtedy też zainteresował się syjonizmem i został członkiem Związku Syjonistycznego w Niemczech. W 1910 roku przeniósł się na politechnikę w Monachium, gdzie jednym z jego wykładowców był wybitny architekt i urbanista Theodor Fischer. Jego prace odrzucające historyzm i secesję, uwzględniające jednocześnie miejscowe czynniki topograficzne i kulturowe, a także społeczny odbiór architektury, mocno zainspirowały młodego projektanta. W 1912 roku Erich Mendelsohn otrzymał dyplom architekta.
Już jako student ekonomii Erich Mendelsohn zajmował się działalnością artystyczną. Uprawiał malarstwo olejne i grafikę, a także tworzył dekoracje wystaw sklepowych, malował plakaty oraz projektował stroje na bale karnawałowe. W Monachium Mendelsohn zetknął się z członkami grup ekspresjonistycznych Błękitny Jeździec ("Der Blaue Reiter") i Die Brücke. W 1911 roku, w trakcie studiów na monachijskiej politechnice, olsztyńska gmina żydowska poprosiła go o zaprojektowanie domu przedpogrzebowego przy kirkucie. Dwa lata później dom przedpogrzebowy „Bet Tahara”, będący pierwszym projektem Mendelsohna został ukończony. W latach 1912–1914 prowadził własną pracownię architektoniczną w Monachium. W 1915 roku ożenił się z poznaną w trakcie studiów w Monachium Luise Maas, z zawodu wiolonczelistką. Ze związku z nią miał córkę Marie Luise Esther. Dzięki żonie Mendelsohn poznał astrofizyka Erwina Freundlicha oraz jego brata Herberta, wicedyrektora Instytutu Fritza Habera w Berlinie-Dahlem. Erwin Freundlich pracował nad udowodnieniem teorii względności Einsteina, planując w tym celu wzniesienie specjalnego obserwatorium astronomicznego. Zaowocowało to zleceniem projektu Wieży Einsteina Mendelsohnowi. W tamtym czasie Mendelsohn poznał również producentów kapeluszy z Luckenwalde, Salomona i Gustava Herrmannów, dla których zaprojektował budynek fabryki. Podczas I wojny światowej, Mendelsohn został powołany do wojska. W trakcie wojny, w latach 1915–1918 walczył na frontach wschodnim i zachodnim. W wolnym czasie sporządzał szkice architektoniczne.
Kariera zawodowa.
Po powrocie z wojny pod koniec 1918 roku Erich Mendelsohn otworzył pracownię architektoniczną w Berlinie, która bardzo szybko ugruntowała swoją pozycję na rynku za sprawą sławy jaką przyniosły Mendelsohnowi jego poprzednie realizacje. Duża ilość zleceń oraz ciągły rozwój firmy sprawił, że w pewnym okresie w biurze pracowało nawet czterdziestu pracowników, wśród których byli między innymi Richard Neutra i Julius Posener. W tamtym czasie powstały projekty słynnych domów towarowych, między innymi w Norymberdze, Stuttgarcie i Wrocławiu. W 1923 roku została przeprowadzona zaprojektowana przez biuro Mendelsohna przebudowa i rozbudowa siedziby wydawnictwa Rudolfa Mossego w Berlinie. W latach 1927–1928 biuro opracowało projekt cmentarza żydowskiego w Królewcu.
W latach 1921–1922 Mendelsohn przeszedł poważną chorobę nowotworową, która zakończyła się utratą lewego oka. Rok później odbył podróż do Palestyny, a później jeszcze kilka do Związku Radzieckiego, na Korsykę, do Grecji oraz Norwegii. W 1924 roku ukazał się poświęcony Mendelsohnowi zeszyt z serii "Wasmuths Monatshefte für Baukunst". W tym samym roku wraz z Ludwigiem Miesem van der Rohe i Walterem Gropiusem Erich Mendelsohn założył grupę artystyczną Der Ring, skupiającą architektów tworzących w nowoczesnych stylach. W czasie podróży po Ameryce poznał Franka Lloyda Wrighta, zainspirował się też transatlantykami i nowoczesnymi na owe czasy tramwajami. Jeździł też z odczytami (m.in. do Holandii, Francji, Hiszpanii, Anglii, Szwajcarii) i projektował budynki mieszkalne i biurowe oraz obiekty przemysłowe na całym świecie.
Wraz z sukcesami zawodowymi Erich Mendelsohn zgromadził duży majątek, dzięki czemu w 1926 roku zakupił willę w Berlinie, zaś w latach 1928–1930 zbudował własny dom na działce o powierzchni niemalże 4000 m², który pomieścił także kolekcję dzieł Amédée Ozenfanta. Publikacja ze zdjęciami domu doprowadziła do nieporozumień między Mendelsohnem i berlińskim środowiskiem architektonicznym.
Wiosną 1933 roku Mendelsohn ze względu na swoje żydowskie pochodzenie najpierw wyemigrował do Holandii, by następnie udać się do Anglii, gdzie osiadł w Londynie. Jego majątek został przejęty przez władze nazistowskie, ponadto Mendelsohna wykreślono z listy Związku Architektów Niemieckich i wydalono z Pruskiej Akademii Nauk.
W Anglii Erich Mendelsohn współpracował z brytyjskim architektem i projektantem przemysłowym Serge’em Chermayeffem, a także poznał Chaima Weizmana, późniejszego prezydenta Izraela. Znajomość z Weizmanem zaowocowała wykonywaniem dla niego, poczynając od 1934 roku, serii projektów w Palestynie. W 1934 roku Mendelsohn otworzył biuro w Jerozolimie. W 1937 roku otrzymał brytyjskie obywatelstwo i zmienił imię na zanglicyzowaną formę "Eric", jednak niedługo po tym wyjechał do Jerozolimy, gdzie zamieszkał.
Na początku lat 40. XX wieku Mendelsohn rozpoczął podróż po Stanach Zjednoczonych. Kilka lat później podjął decyzję o zamieszkaniu w Nowym Jorku. Do końca II wojny światowej jego działalność ograniczała się, ze względu na status imigranta, do dawania wykładów i wydawania publikacji. Był również doradcą amerykańskiego rządu. W 1945 roku zamieszkał w San Francisco. Rok później otrzymał obywatelstwo amerykańskie. Tam też zmarł na chorobę nowotworową 15 września 1953 roku. Do śmierci pracował aktywnie jako oficjalny architekt stanu Kalifornia.

</doc>
<doc id="182132" url="https://pl.wikipedia.org/wiki?curid=182132" title="Województwo rawskie">
Województwo rawskie

Województwo rawskie leżało w zachodniej części Mazowsza. Jego stolicą była Rawa Mazowiecka. Powstało po inkorporacji do Korony Polskiej ziemi rawskiej i ziemi gostynińskiej w 1462 po śmierci Władysława II i Siemowita VI oraz inkorporacji ziemi sochaczewskiej w 1476 roku. Województwo istniało do 1793, kiedy po II rozbiorze znalazło się w granicach Królestwa Prus.
Województwo posiadało dwóch senatorów większych – wojewodę i kasztelana rawskich, oraz dwóch mniejszych – kasztelanów: sochaczewskiego i gostynińskiego. Na terenie województwa znajdowały się trzy starostwa grodowe: rawskie, sochaczewskie i gostynińskie. Mundur wojewódzki składał się ze szkarłatnego kontusza z czarnymi wyłogami oraz białego żupana, na guzikach umieszczona była litera R.
Podział.
Składało się z trzech ziem, z których każda dzieliła się na dwa powiaty:
Miasta na obszarze dawnego województwa rawskiego.
Na terenie historycznego województwa rawskiego leżą następujące miasta:
Ludność.
Liczba ludności województwa wynosiła:

</doc>
<doc id="182133" url="https://pl.wikipedia.org/wiki?curid=182133" title="Cyrena">
Cyrena

Cyrena (gr. Κυρήνη "Kyrēnē) –" starożytne miasto położone w północnej Libii, w prowincji Cyrenajka, ok. 16 km od Morza Śródziemnego na płaskowyżu o wysokości 550 m n.p.m. Niedaleko miasta znajdował się port Apollonia, początkowo również samodzielne miasto, od końca VII wieku p.n.e. traktowane jako port Cyreny. Apollonię z Cyreną łączyła tzw. droga królewska, zbudowana przez legionistów rzymskich ok. 100 n.e., w miejscu której dziś biegnie nowoczesna droga asfaltowa.
Okres grecki.
Cyrena została założona między rokiem 675 a 650 p.n.e. (wiele źródeł podaje rok 630 p.n.e.) przez Dorów z Santorynu, a następnie sama była metropolią dla wielu kolonii. Szczegóły opisujące założenie miasta podaje Herodot w IV księdze swych "Historii". Była największym i najważniejszym z greckich "pentapolis" w północnej Afryce. Początkowo panowali tu królowie z rodu Battiadów, około roku 460 p.n.e. zaprowadzono ustrój republikański. Podczas ateńskiego najazdu na Sycylię (415–413 p.n.e.), epizodu wojny peloponeskiej, miasto udzieliło pomocy obu stronom. W 401 p.n.e. w Cyrenie na krótko zapanowała tyrania, wybuchła też wojna domowa. Odkrycia archeologiczne wskazują na dużą zamożność mieszkańców i sugerują rozmyślne trzymanie się z dala od greckiej polityki (brak też widocznych wpływów egipskich). Po śmierci Aleksandra Wielkiego Cyrena znalazła się w rękach dynastii Ptolemeuszy, a następnie przeszła w ręce Rzymian i została stolicą prowincji Cyrenajka obejmującej również Kretę.
Z Cyreny pochodzili tacy słynni filozofowie i uczeni starożytności jak: Arystyp, Karneades, Eratostenes i poeta Kallimachos oraz późniejszy biskup Ptolemaidy Synezjusz.
Okres rzymski.
W czasach Sulli mieszkańcy miasta zostali podzieleni na cztery grupy: obywatele, rolnicy, obcy i Żydzi. Ci ostatni zostali pozbawieni równych praw, jakie mieli w stosunku do pozostałych grup za czasów Ptolemeuszy. W połączeniu z aspektami religijnymi wywoływało to rozruchy. Do powstań doszło między innymi w roku 73 n.e. za czasów Wespazjana i ponownie w latach 115-117 za panowania cesarza Trajana. Bunty zostały stłumione, ale jak podaje Kasjusz Dion (LXVIII 32), w drugim z nich, obejmującym również Egipt i Cypr, około 200 000 Greków i Rzymian poniosło śmierć. W wyniku pacyfikacji Libia została tak wyludniona, że kilka lat później trzeba było zakładać nowe osiedla – tak przynajmniej podaje Euzebiusz z Cezarei.
Cyrena pozostawała ważnym ośrodkiem handlowym i morskim aż do trzęsienia ziemi, które zniszczyło miasto w roku 365. Ammianus Marcellinus opisał je jako opuszczone, a urodzony w Cyrenie około roku 373 Synezjusz podaje, że miasto było rumowiskiem wydanym na pastwę koczowników. Upadek Cyreny przypieczętowały najazdy arabskie w VII wieku.
Cyrena w Biblii.
Według Biblii z Cyreny pochodził Szymon Cyrenejczyk, który według Nowego Testamentu pomagał nieść krzyż Chrystusowi. 51 dni później, na żydowskim święcie Pięćdziesiątnicy, była obecna spora liczba osób m.in. z różnych „części Libii, które leżą blisko Cyreny” (Dz 2:10). Chrześcijaństwo w Antiochii Syryjskiej zapoczątkowały również osoby pochodzące z Cyreny (Dz 11:20). W okresie gdy święty Paweł rozpoczynał swą pierwszą podróż misjonarską ok. 47 r. n.e., wśród proroków i nauczycieli w Antiochii wymieniono Lucjusza Cyrenejczyka (Dz 13:1). W Dziejach Apostolskich 6:9 mowa jest o Cyrenejczykach, którzy toczyli spór ze Szczepanem w Jerozolimie.
Prace archeologiczne.
Obecnie Cyrena jest stanowiskiem archeologicznym niedaleko wioski Szahhat. Najokazalszym zabytkiem są ruiny świątyni Apolla pochodzące z VII wieku p.n.e. Inne to ruiny świątyni Demeter i częściowo odkopane ruiny świątynie Zeusa – zniszczone na rozkaz Kadafiego w lecie 1978 roku. Pomiędzy Cyreną a Apollonią znajduje się wielka (około 10 km2) i bardzo dobrze zachowana nekropolia.
Ostatnio odkryto również zespół 76 nienaruszonych posągów rzymskich pochodzący z II wieku p.n.e. Ocalały one dzięki przysypaniu przez zawaloną podczas trzęsienia ziemi z 376 roku ścianę budynku, w którym stały.
W latach 80. XX wieku w górach w okolicy Cyreny prowadzili wykopaliska archeolodzy włoscy i libijscy, badający groty skalne, w których ukrywali się chrześcijanie przed prześladowaniami Rzymian. Z tym regionem Koptowie łączą postać św. Marka Ewangelisty, który według ich tradycji poniósł śmierć męczeńską w Aleksandrii, a urodzić się miał właśnie w okolicy Cyreny.

</doc>
<doc id="182134" url="https://pl.wikipedia.org/wiki?curid=182134" title="Sergej Staniszew">
Sergej Staniszew

Sergej Dmitriewicz Staniszew, bułg. Сергей Дмитриевич Станишев (ur. 5 maja 1966 w Chersoniu) – bułgarski polityk i dziennikarz, przewodniczący Bułgarskiej Partii Socjalistycznej i Partii Europejskich Socjalistów, w latach 2005–2009 premier Bułgarii, eurodeputowany VIII i IX kadencji.
Życiorys.
W 1989 ukończył studia z zakresu historii na Moskiewskim Uniwersytecie Państwowym, w 1994 obronił doktorat. Kształcił się również na London School of Economics oraz w moskiewskiej szkole studiów politycznych. W latach 1994–1995 pracował jako dziennikarz. W 1995 wstąpił do Bułgarskiej Partii Socjalistycznej, został etatowym pracownikiem BSP jako główny ekspert w wydziale polityki zagranicznej i współpracy międzynarodowej. Stopniowo awansował w hierarchii partyjnej, wchodząc w 2001 do zarządu ugrupowania. W tym samym roku z ramienia Koalicji na rzecz Bułgarii uzyskał mandat posła do Zgromadzenia Narodowego, który następnie odnawiał w 2005, 2009 i 2013.
15 grudnia 2001 został przewodniczącym Bułgarskiej Partii Socjalistycznej, w tym samym miesiącu stanął na czele klubu parlamentarnego koalicji. Po zwycięstwie socjalistów w wyborach parlamentarnych w 2005 zadeklarował, że w nowym gabinecie nie znajdzie się miejsce dla przedstawicieli Narodowego Ruchu Symeona Drugiego, który rządził w latach 2001–2005. Jednak, kiedy 27 lipca jego propozycja gabinetu została odrzucona w parlamencie głosami m.in. liberałów, rozpoczęły się pierwsze próby zawiązania nowej koalicji. Ostatecznie, 16 sierpnia, Sergej Staniszew ogłosił nowy skład rządu, w którym zasiedli ministrowie trzech największych partii w Zgromadzeniu Narodowym 40. kadencji (oprócz socjalistów i partii jego poprzednika także Ruchu na rzecz Praw i Wolności).
Sergej Staniszew był trzecim w historii Bułgarii premierem, który przetrwał na swoim stanowisku pełną, czteroletnią kadencję. W okresie pełnienia przez niego tej funkcji Bułgaria weszła do Unii Europejskiej. Jego gabinet oskarżany był jednak o brak skuteczności w walce z korupcją, marnotrawienie funduszy unijnych oraz uzależnienie kraju od dostaw gazu z Rosji. Ponadto krytycy Sergeja Staniszewa przywoływali kilka afer, w które zaangażowani byli członkowie jego rządu: naciski ministra skarbu Rumena Owczarowa na prokuratorów w celu znalezienia kompromitujących dokumentów na dyrektora państwowego zakładu produkującego papierosy oraz sprawę ministra spraw wewnętrznych Rumena Petkowa, który spotykał się z kryminalistami oraz nakazał zakładanie nielegalnych podsłuchów dziennikarzom i przeciwnikom politycznym. Po krytyce opozycji, a także przedstawicieli Unii Europejskiej, obaj politycy zostali usunięci z gabinetu.
W wyborach parlamentarnych w 2009 kierowani przez niego socjaliści zajęli drugie miejsce, przechodząc do opozycji. Sergej Staniszew nie został odwołany ze stanowiska przewodniczącego partii, pozostał członkiem parlamentu, utrzymując mandat również w 2013. W listopadzie 2011 został jednocześnie pełniącym obowiązki przewodniczącego Partii Europejskich Socjalistów, a na kongresie we wrześniu 2012 wybrano go na przewodniczącego PES. Stanowisko to zajmował do października 2022.
W 2014 Sergej Staniszew z ramienia Koalicji na rzecz Bułgarii uzyskał mandat eurodeputowanego VIII kadencji. W tym samym roku zakończył pełnienie funkcji przewodniczącego BSP. W 2019 z powodzeniem ubiegał się o reelekcję w wyborach europejskich.
Życie prywatne.
Bułgarskie obywatelstwo uzyskał w 1996, wcześniej posiadał obywatelstwo radzieckie i następnie rosyjskie. Jego partnerką życiową do 2009 była dziennikarka Elena Jonczewa. Później związany z Moniką Josifową, z którą ma dwoje dzieci. Para zawarła związek małżeński w 2013.

</doc>
<doc id="182139" url="https://pl.wikipedia.org/wiki?curid=182139" title="Mistrzostwa Świata w Piłce Nożnej 1998 (eliminacje strefy AFC)">
Mistrzostwa Świata w Piłce Nożnej 1998 (eliminacje strefy AFC)

W eliminacjach do finałów Mistrzostw Świata w Piłce Nożnej 1998 we Francji w strefie AFC wzięło udział 34 zespołów. Walczyły one o trzy miejsca przydzielone Azji.
Zasady kwalifikacji.
Drużyny zostały podzielone na dziesięć grup trzy i czterozespołowych. Zwycięzcy grup przeszli do drugiej rundy, gdzie utworzone zostały dwie pięciozespołowe grupy. Bezpośrednio do finałów awansowały zwycięzcy grup, natomiast drużyny z drugich miejsc zagrały baraż (jeden mecz) o trzecie premiowane miejsce w finałach. Przegrany w barażu miał jeszcze jedną szansę awansu do Francji rozgrywając dwumecz ze zwycięzcą eliminacji w strefie Oceanii.
Runda pierwsza.
20 września 1996 - 24 sierpnia 1997
Runda druga.
6 września 1997 - 12 listopada 1997
Baraże.
16 listopada 1997
Baraż z najlepszą drużyną ze strefy Oceanii:
22 i 29 listopada 1997
Awans.
Do turnieju finałowego we Francji awansowały zespoły: Korei Południowej, Arabii Saudyjskiej, Japonii oraz Iranu.

</doc>
<doc id="182140" url="https://pl.wikipedia.org/wiki?curid=182140" title="Ringsel">
Ringsel

Ringsel (tyb.: རིང་བསྲེལ།, Wylie: "ring-bsrel") – małe, szarobiałe pigułki, uważane przez Tybetańczyków za bardzo święte. Według buddystów stanowią one skumulowaną energię miłości oświeconych istot i pojawiają się od czasu do czasu same z siebie wokół świętych miejsc i przedmiotów, na przykład wielkiej chorągwi zwycięstwa zawieszonej nad klasztorem Karmapy w Tsurphu.

</doc>
<doc id="182141" url="https://pl.wikipedia.org/wiki?curid=182141" title="Dzbanecznik">
Dzbanecznik

Dzbanecznik ("Nepenthes" L.) – rodzaj roślin mięsożernych z monotypowej rodziny dzbanecznikowatych "Nepenthaceae". Obejmuje co najmniej 168 gatunków. Większość z nich występuje w południowo-wschodniej Azji, ale zasięg rodzaju rozciąga się od Madagaskaru po zachodnią Oceanię. Są to pnącza zasiedlające różne siedliska, zarówno leśne jak i nieleśne, często rosną w górach, w miejscach wilgotnych. Ich liście przekształcone są w pułapki chwytające i trawiące drobne zwierzęta, w przypadku pojedynczych gatunków gromadzące także odchody zwierząt i resztki roślinne. Liczne gatunki i ich mieszańce uprawiane są jako rośliny ozdobne. Lokalnie rośliny te wykorzystywane są także jako lecznicze, a ich pnące pędy służą do wiązania i wyplatania.
Rozmieszczenie geograficzne.
Zasięg rodzaju obejmuje w swej zachodniej części Madagaskar (na wyspie rosną dwa gatunki) i Seszele (jeden gatunek), w południowej Azji Asam i Bangladesz (jeden gatunek) oraz Cejlon, południowo-wschodnią Azję od południowo-wschodnich Chin na północy (gdzie rośnie jeden gatunek), poprzez Półwysep Indochiński, Filipiny, wyspy Indonezji, Nową Gwineę, Karoliny i Wyspy Salomona (jeden gatunek), Queensland w Australii (trzy gatunki) i Nową Kaledonię (jeden gatunek). Rodzaj najbardziej zróżnicowany jest w południowo-wschodniej Azji, zwłaszcza na wyspach Borneo i Sumatra, gdzie występuje po parędziesiąt gatunków oraz na Celebes i Palawan. Wiele gatunków to endemity niewielkich obszarów.
Biologia.
Rozwój.
Młode dzbaneczniki tworzą przyziemną rozetę liści pozbawionych wąsa czepnego. Tworzące się na ich końcach dzbanki leżą na ziemi i zwrócone są zwykle otworami do osi rośliny. W miarę wzrostu rośliny międzywęźla pędu ulegają wydłużeniu, a wyrastające wyżej liście wyciągnięte są w wąs czepny. Wąsy te owijają się wokół napotkanych podpór, z reguły owijając się tylko raz i wystawiając wolny koniec, na którym zwykle latem rozwijają się dzbanki. Organy pułapkowe nie powstają jednak zawsze na każdym liściu, a rośliny rozwijające się w niesprzyjających warunkach (niska wilgotność, silne zacienienie) mogą nie tworzyć ich wcale (rośliny nie tworzą też organów pułapkowych rosnąc na żyznym lub nawożonym podłożu). Dzięki owijającym się na podporach wąsom czepnym konstrukcja rośliny jest stabilna i umożliwia dźwiganie dzbanków, które wypełnione płynem trawiącym osiągać mogą znaczny ciężar.
Tworzenie się dzbanka poprzedzone jest nabrzmieniem końca wąsa czepnego, który pod ciężarem rozwijającego się organu opada. Dzbanek rozwija się z reguły szybko, wybarwiając się w sposób typowy dla gatunku, i pozostaje w czasie dojrzewania zamknięty przez wieczko. Uchyla się ono, gdy ściany dzbanka pozostają wciąż jeszcze wiotkie, ale jego wnętrze wypełnia się płynem trawiącym. Osiągnięcie pełnej dojrzałości i sztywności przez organ zajmuje około 7–10 dni.
Kwitnienie jest nieregularne. Kwiaty męskie pozostają rozwinięte przez kilka dni, a kwiaty żeńskie kilka tygodni. Rośliny ze stanowisk silniej nasłonecznionych zwykle tworzą bardziej rozbudowane kwiatostany, które u roślin słabo oświetlonych bywają zredukowane. Kwiaty zapylane są przez owady: głównie przez ćmy, poza tym przez inne motyle, muchówki i pszczoły, które wabione są zapachem określanym jako „mysi”, stęchły, przypominający grzyby, ale też u niektórych gatunków przyjemny, oraz nektarem wydzielanym przez gruczoły znajdujące się na działkach.
Nasiona są przenoszone przez wiatr, ale rzadko przemieszczane są na większe odległości niż kilka kilometrów. Są wrażliwe na wysychanie i zachowują zdolność do kiełkowania przez krótki czas.
Biochemia.
Ciecz wydzielana przez gruczoły do wnętrza dzbanków zawiera enzymy trawienne oraz substancje antybakteryjne i przeciwgrzybowe. Wydzieliny trawiące ofiary zawierają pakiet enzymów rozkładających ich ciała: endonukleazy i rybonukleazy, fosfatazy, proteazy aspartylowe i serynowe, chitynazy, esterazy, glukozydazy, galaktozydazy i in. Odczyn pH gęstego soku trawiennego jest silnie kwaśny i może wynosić 2,5, przy czym jego zakwaszenie wzrasta po wpadnięciu ofiary, zwiększając skuteczność działania enzymów trawiennych, maleje zaś, gdy pożywienia w dzbanku brak. Analiza izotopów azotu pozwoliła stwierdzić, że różne gatunki dzbaneczników pozyskują z pokarmu zwierzęcego od 54 do 68% tego pierwiastka.
Z substancji czynnych dzbaneczniki zawierają fenole i chinony (zwłaszcza w korzeniach). Stwierdzono w nich związki występujące także u rosiczkowatych, takie jak: plumbagina, droseron i hydroksydroseron.
Genetyka.
Wszystkie dzbaneczniki mają tę samą liczbę chromosomów wynoszącą 2n = 80. Jako bardzo prawdopodobne uznaje się, że pochodzą od roślin, których podstawowa liczba chromosomów x = 5 lub 10 (podobnie jak to jest u siostrzanych rosiczkowatych), ale uległa zwielokrotnieniu w wyniku dawnej poliploidyzacji. Chromosomy dzbaneczników są bardzo drobne, różnią się od rosiczkowatych obecnością centromeru.
Ekologia.
Wymagania siedliskowe.
Dzbaneczniki występują jako rośliny naziemne i epifity w różnych formacjach roślinnych strefy międzyzwrotnikowej, zarówno leśnych, jak i trawiastych, zazwyczaj w siedliskach wilgotnych i ubogich troficznie. Liczne gatunki rosną w tropikalnych lasach górskich, ale stosunkowo rzadko obecne są w lasach nizinnych z wyjątkiem lasów bagiennych oraz lasów wrzosowiskowych na ubogich siedliskach (na Borneo zwanych "karengas"). Wiele gatunków rośnie na ubogich siedliskach na obszarach górskich sięgając do rzędnej 3500 m n.p.m. na Kinabalu. Niektóre zasiedlają skały serpentynowe, inne wapienne lub nawet piaski. Dzbaneczniki rosną na sawannach, nieliczne występują wzdłuż brzegów morskich (w tym uznawane za słonorośla), a są też gatunki zasiedlające siedliska antropogeniczne – przydroża, tereny wypalane i intensywnie wypasane. Generalnie gatunki zachodnie związane są częściej z siedliskami otwartymi – na bagnach rosną dzbaneczniki będące endemitami Madagaskaru i Cejlonu, a "N. pervillei", będący endemitem Seszeli, spotykany jest tam na wychodniach skał granitowych.
Dzbaneczniki występując w strefie międzyzwrotnikowej rosną w warunkach względnie stabilnej temperatury w skali całego roku. Te z obszarów górskich znoszą jednak duże wahania temperatur w cyklu dobowym, bowiem nocami temperatury w miejscach ich występowania mogą spadać do ok. 5°C. Rośliny z terenów nizinnych rozwijają się w stabilnym zakresie temperatur wynoszącym zwykle od 21 do 29°C.
Drapieżnictwo.
Zmodyfikowane liście pułapkowe pozwalają dzbanecznikom chwytać i trawić drobne zwierzęta. Ofiary wabione są nektarem wydzielanym przez gruczoły znajdujące się na spodniej stronie wieczka i na kołnierzyku otaczającym otwór dzbanka, na jego zagiętej do wnętrza części. Przyciągają je także jaskrawe kolory dzbanków i czasem nawet wydzielanie przez nie światła (fluorescencja). Kontrastowe zabarwienie wzmocnione bywa silnie w promieniowaniu ultrafioletowym, które u różnych gatunków jest pochłaniane przez kołnierzyk, a odbijane przez pozostałą część dzbanka. Rysunki wabiące ofiary ujawniają się na pułapkach różnych gatunków dzbaneczników w różnych zakresach promieniowania. Z dzbanków uwalniane są także olejki eteryczne, przy czym bardziej zróżnicowana ich kompozycja, nawiązująca do olejków kwiatowych, wydzielana jest przez pułapki umieszczone wyżej na roślinie, częściej chwytające owady zapylające, uboższa jest zaś w pułapkach naziemnych, częściej chwytających mrówkowate. Kompozycja olejków ulega też zmianie z czasem – o ile początkowo dzbanki wabią aromatami zbliżonymi do kwiatowych, to w miarę gromadzenia się w pułapkach szczątków ofiar wydzielane są związki wzmacniające odory wabiące saprofagi.
Powierzchnia zaokrąglonego kołnierzyka jest bardzo śliska i owad próbujący sięgnąć nektaru ześlizguje się do wnętrza dzbanka. Jego wewnętrzna górna część (pod kołnierzykiem) określana jest mianem strefy ześlizgu. Na tym odcinku wewnętrzna ściana dzbanka jest gładka, zwykle sinozielona i nieco opalizująca. Pokrywają ją dachówkowato ułożone bardzo drobne (ok. 1 μm średnicy) woskowe łuski. Są one częściowo ruchome (umocowane tylko w jednym punkcie), przez co uniemożliwiają wydostanie się z dzbanka nawet owadom potrafiącym poruszać się po gładkich powierzchniach. Dodatkowo u różnych gatunków występują w ściankach pułapek przejrzyste „okienka” stwarzające wrażenie pozornej drogi ucieczki – ich przesłonięcie od zewnątrz ułatwia ucieczkę drobnych owadów latających. U części gatunków specjalizujących się w chwytaniu owadów latających nie wykształca się woskowana strefa ześlizgu (ew. obecna jest ona tylko w ich dolnych pułapkach, chwytających naziemne bezkręgowce), a wewnętrzne ściany ich dzbanków pokryte są zamiast niej bardzo lepką wydzieliną.
Dolna część dzbanka stanowi tzw. strefę gruczołową (sekrecyjno-absorbcyjną). W jej ścianach znajdują się liczne gruczołki trawienne, schowane w zagłębieniach skierowanych w dół i okrytych od góry dachówkowato, przez co także te ścianki powodują ześlizgiwanie się ofiar na dno dzbanka. Tam gromadzi się wydzielina gruczołków, która zawiera enzymy trawienne rozkładające ofiary, kwas mrówkowy zapobiegający ich gniciu oraz substancje zmniejszające napięcie powierzchniowe (w tym zawarte w nektarze spływającym z gruczołów na krawędzi kołnierzyka). Te ostatnie powodują, że nawet drobne owady nie mogą utrzymać się na powierzchni cieczy i szybko się w niej topią. Wieczko osłaniające od góry otwór dzbanka ogranicza docieranie do wnętrza wody z zewnątrz i rozcieńczanie soku trawiennego. Pełni też funkcję wabiącą ofiary ubarwieniem i gruczołami wydzielającymi nektar. Nie zamyka się, więżąc wewnątrz dzbanka ofiarę, jak dawniej sądzono. Proces trawienia jest szybki – trwa kilka godzin w przypadku drobnych bezkręgowców, dwie doby w odniesieniu do większych. Proces uśmiercania ofiar i ich rozkład zachodzi sprawniej w starszych dzbankach. Substancje odżywcze wchłaniane są drogą endocytozy przez te same gruczoły, które wydzielają enzymy trawienne.
Ofiarami dzbaneczników są drobne bezkręgowce (do kilku cm długości), głównie owady, ale też skorupiaki i niewielkie ślimaki. Dzbanki tworzone w dolnej części pędów, zwykle leżące na ziemi, często łapią bezkręgowce naziemne (np. mrówkowate, które są główną ofiarą także w pułapkach tworzonych na pędach podziemnych), podczas gdy pułapki w górnej części pędu chwytają głównie bezkręgowce latające. Sporadycznie w największych dzbankach znajdowane są także pozostałości strawionych, niewielkich kręgowców: płazów, jaszczurek, ptaków i ssaków. Niektóre gatunki specjalizują się w chwytaniu określonych grup zwierząt, np. "N. albomarginata" chwyta głównie termity.
Inne interakcje międzygatunkowe.
Niektóre gatunki dzbaneczników zdobywają związki azotu inaczej niż przez chwytanie ofiar. W dzbankach "N. hemsleyana" nocują i defekują nietoperze z gatunku wełniaczek orientalny. Nietoperze preferują ten konkretny gatunek dzbanecznika, ponieważ są przezeń wabione akustycznie – wewnętrzna strona wieczka działa jak reflektor, w pełni odbijając ultradźwięki. Z kolei odchody do dzbanków "N. rajah", "N. lowii" i "N. macrophylla" oddają wiewióreczniki podczas korzystania „w zamian” z nektaru zlizywanego z wieczek. Podczas gdy młode, mniejsze dzbanki służą polowaniu na owady, większe dopasowane są wielkością do długości głowy i tułowia tupai górskiej. Słodki nektar z wieczka przyśpiesza u wiewiórecznika defekację, w efekcie czego zwierzę oddaje kał do wnętrza dzbanka. Odnotowano pojedynczy przypadek utopienia się tupai górskiej w płynie dzbanka. Adaptacja ta w największym stopniu wykształcona jest u "N. lowii", który czerpie od 57 do 100% azotu budującego jego liście z kału wiewióreczników. Do dzbanków "N. rajah" wabione są także szczury wierchowe "Rattus baluensis", które pozostawiają w nich swe odchody. Wymienione gatunki dzbaneczników zaliczane są do koprofagów, a ich liście przystosowane do wabienia zwierząt oddających odchody, ich gromadzenia i rozkładu określane są jako mianem wyspecjalizowanych „pułapek na odchody” (ang. "fecal traps"). Dzbanecznik beczułkowaty "N. ampullaria" pozyskuje azot głównie z gromadzących się w jego dzbankach opadających szczątków roślinnych.
Dzbanki tworzą specyficzne środowisko wykorzystywane przez liczne organizmy, tworzące tzw. „faunę dzbankową”, oporną na działanie enzymów trawiennych prawdopodobnie z powodu ich chemicznego neutralizowania. Największe dzbanki występujące u dzbanecznika radży "N. rajah" mogą pomieścić do dwóch litrów cieczy stanowiącej siedlisko wykorzystywane przez rozmaite gatunki grzybów, śluzowców, pierwotniaków, desmidii, okrzemek, wrotków, skąposzczetów, skorupiaków, larwy much i komarów. W dzbankach dzbanecznika beczułkowatego "N. ampullaria" żyją nawet płazy – "Microhyla borneensis". Dzbanki dzbanecznika dwuostrogowego "N. bicalcarata" są wykorzystywane przez co najmniej 33 gatunki zwierząt. Bakterie żyjące w płynie trawiącym uczestniczą w rozkładzie związków pochodzących z ofiar. Wśród organizmów zasiedlających dzbanki są i takie, które ściśle zaadaptowały się do tego siedliska i nie są spotykane nigdzie indziej.
Z dzbanecznikami związana jest także grupa zwierząt wykradających ofiary lub organizmy żyjące w dzbankach. Należą do nich np. wyraki upiorne "Tarsius tarsier". Na larwy komarów żyjące w dzbankach "N. ampullaria" polują nurkujące w tym celu mrówki "Camponotus schmitzi". W przypadku "N. bicalcarata" mrówki zasiedlają wydrążone wąsy czepne i „odwdzięczają się” gospodarzom, chroniąc ich przed roślinożercami. 
Korzenie dzbaneczników współżyją z grzybami, tworząc endomikoryzę.
Systematyka i pochodzenie.
Ewolucja.
Dzbanecznikowate reprezentowane są współcześnie przez jeden rodzaj dzbanecznik "Nepenthes". Jego najbliżsi żyjący krewni należą do siostrzanej rodziny rosiczkowatych "Droseraceae", od której dzbanecznikowate oddzieliły się według różnych badań ok. 73,9, 76,8 lub 84,8 miliona lat temu. Współczesne gatunki pochodzą z różnicowania, które nastąpiło dopiero ok. 8,7 miliona lat temu w przypadku najstarszych linii rozwojowych i ok. 6–4 miliony lat temu w przypadku większości linii, których potomkowie zasiedlają siedliska związane z powstałymi wówczas górami na wyspach Archipelagu Malajskiego – obecnie stanowiącymi centrum zróżnicowania dzbaneczników.
W materiale kopalnym zachował się pyłek z paleocenu, znajdowany na Wyspach Kerguelena i w Indiach, uznawany za należący do dzbanecznikowców, choć identyfikowany pierwotnie jako reprezentujący wymarły rodzaj "Droseridites" z rosiczkowatych. Pyłek typowy dla dzbaneczników znaleziono także w skałach z kredy późnej południowej Afryki oraz z eocenu i miocenu Europy. Ślady kopalne korespondują z danymi genetycznymi wskazującymi gatunki z zachodniej części zasięgu rodzaju jako reprezentujące najstarsze linie ewolucyjne w obrębie rodzaju. Klad bazalny w obrębie rodzaju tworzą "N. pervillei" z Seszeli i "N. distillatoria" z Cejlonu, kolejna grupa bazalna obejmuje oba gatunki z Madagaskaru i "N. khasiana" z północno-wschodnich Indii. Rodzaj wyewoluował najwyraźniej w zachodniej części Gondwany i poprzez Afrykę, wyspy Tetydy i później Oceanu Indyjskiego oraz płytę indyjską dotarł do południowej Azji, gdzie nastąpiło jego szybkie różnicowanie i rozprzestrzenienie w południowo-wschodniej części tego kontynentu. Najstarsza linia rozwojowa w tej części kontynentu reprezentowana jest przez gatunek "N. danseri" występujący współcześnie na Halmaherze i Waigeo, skąd później wyodrębnione dzbaneczniki trafiły do południowych Chin i stamtąd znów na południe do Malezji. W sumie linia Wallace’a była przekraczana 7-krotnie w historii różnicowania i rozprzestrzeniania się gatunków tego rodzaju.
Do apomorfii wspólnych dla dzbanecznikowatych i rosiczkowatych należą: pyłek połączony po cztery ziarna w tetrady i obecność w różnych organach okazałych sklereidów o spiralnie zgrubiałych ścianach. Ze względu na długą izolację rodziny dzbanecznikowatych występuje tu istotna mieszanka cech plezjomorficznych i apomorficznych: dwupienność, 4-krotny okwiat, pręciki o nitkach łączących się w kolumnę. Wszystkie dzbaneczniki mają ten sam schemat budowy liścia pułapkowego, który z kolei jest zupełnie unikalny i niepodobny do modyfikacji występujących u innych roślin, choć samo wykształcanie organu pułapkowego z blaszki liściowej jest cechą wspólną dla rodzin wchodzących w skład wspólnego kladu z dzbanecznikami. Ontogeneza dzbanka pozostaje kwestią sporną, tłumaczoną co najmniej 8 różnymi hipotezami. Ze względu na występowanie gruczołów na doosiowej (górnej) stronie blaszki u krewnych dzbaneczników zakłada się, że z niej powstały wewnętrzne ściany dzbanka. W takim wypadku zewnętrzne ściany dzbanka odpowiadałyby odosiowej (dolnej) stronie blaszki, a kołnierz otaczający jego otwór, z kończącymi się na jego krawędzi wiązkami przewodzącymi, stanowiłby brzeg liścia. Pewne analogie do takiego schematu występują u niektórych rosiczek, których ogruczolona górna część blaszki bywa wgłębiona. Alternatywnie za pozostałość brzegów blaszki uznawane są dwa skrzydełka czy też garby biegnące po brzusznej stronie dzbanka. Wieczko uznawane jest zwykle za szczytową część liścia, którego wierzchołek stanowi ostrogę, a zasadnicza część wieczka to zrośnięte dwie klapy blaszki tworzące się pod wierzchołkiem. Tak powstające wieczko stanowiłoby w efekcie organ homologiczny pary haczykowatych wyrostków występujących w szczytowej części blaszki pnących liści blisko spokrewnionych roślin z rodziny "Dioncophyllaceae". Podobne pary uszkowatych wyrostków lub ostrych klapek obecne są na blaszkach niektórych rosiczek.
Pozycja systematyczna.
Dzbanecznik "Nepenthes" to rodzaj z monotypowej rodziny dzbanecznikowatych "Nepenthaceae", która zaliczana jest w systemach Angiosperm Phylogeny Group do rzędu goździkowców "Caryophyllales".
Dzbanecznikowate spokrewnione są z kilkoma rodzinami innych roślin owadożernych w obrębie rzędu goździkowców "Caryophyllales" w ujęciu Angiosperm Phylogeny Website (2001...) i systemu APG IV (2016). W niektórych systemach klasyfikacyjnych ta grupa rodzin tworzy rząd rosiczkowców "Droserales" (system Reveala z lat 1994–1999) lub dzbanecznikowców "Nepenthales" (system Reveala i Thorna z 2007 i system Takhtajana z 2009). W starszych systemach, choć łączono dzbanecznikowate z rosiczkowatymi, to równocześnie też z kapturnicowatymi "Sarraceniaceae", tworzącymi podobne morfologicznie liście pułapkowe. Całą grupę sytuowano zwykle blisko herbatowców "Theales" (np. w systemie Takhtajana z 1997 i Cronquista z 1981) lub w ich obrębie (np. system Dahlgrena z lat. 80. XX wieku) (we współczesnych systemach Angiosperm Phylogeny Group kapturnicowate i herbatowate wchodzą w skład rzędu wrzosowców "Ericales").
Gatunki i ich mieszańce.
Rodzaj obejmuje co najmniej 168 gatunków. Pierwszy gatunek opisany został w 1658 z Madagaskaru, od końca XVII wieku odkrywano i opisywano kolejne, pojedyncze gatunki. Najwięcej ich odkryto i opisano od lat 80. XIX wieku do lat 20. XX wieku oraz po połowie lat 80. XX wieku, przy czym po roku 2000 co roku opisywano od 2 do 14 nowych gatunków. Kluczową pracę dla poznania rodzaju napisał w 1928 roku holenderski botanik Benedictus Hubertus Danser (1891–1943), którego podział rodzaju na sekcje wciąż jest stosowany. Status wielu gatunków pozostaje problematyczny, niejasności taksonomiczne dotyczą zwłaszcza grup gatunków nizinnych, o rozległych zasięgach i dużej zmienności między subpopulacjami. Na klasyfikację wpływ ma podejście różnych taksonomów, wśród których część wydziela liczne drobne gatunki, a inni grupują je w szerzej ujmowane taksony. W końcu stworzenie przejrzystej klasyfikacji rodzaju utrudnia też to, że znaczą rolę w kształtowaniu się gatunków w jego obrębie odgrywała ewolucja retikularna (siateczkowata). Dzbaneczniki łatwo tworzą mieszańce zarówno w uprawie, jak i w naturze. W powstaniu niektórych taksonów uczestniczyło nawet 6 różnych gatunków.
Dla właściwej i pewnej diagnozy taksonomicznej konieczna jest w przypadku tych roślin analiza szeregu cech diagnostycznych. Za takie uznawana jest budowa pędów w części przyziemnej i wzniesionej, w pierwszym wypadku z dzbankami naziemnymi, a w drugim z dzbankami wiszącymi w powietrzu. Dla opisu diagnostycznego dzbanki gromadzone w materiale zielnikowym powinny być przecięte, tak by umożliwić zbadanie budowy wewnętrznej i zewnętrznej. Ze względu na dwupienność tych roślin wymagane jest pozyskanie kwiatostanów męskich i żeńskich. Duże znaczenie taksonomiczne ma budowa wieczka i kąt, pod jakim jest ono pochylone nad otworem dzbanka.
Gatunki w obrębie rodzaju dzielone są tradycyjnie na grupy lub sekcje ustalone przez Dansera w 1928. Jego sekcja "Vulgatae" przemianowana jest na "Nepenthes", ponieważ obejmuje gatunek typowy rodzaju – "N. distillatoria". Należą do niej wszystkie gatunki bazalne tworzące szereg linii rozwojowych (ma charakter parafiletyczny). Badania molekularne podważyły trafność klasyfikacji Dansera w wielu wypadkach, w których podobieństwa morfologiczne gatunków wynikają z konwergencji, stąd zamiast jego sekcji często stosowany jest podział na klady i grupy oznaczane kolejnymi numerami, ewentualnie proponowane są liczne przetasowania w klasyfikacji wewnątrzrodzajowej. 
Historia.
Pierwsza wzmianka o dzbanecznikach opublikowana została w 1658 przez francuskiego gubernatora Madagaskaru – Étienne de Flacourt w pracy "Histoire de la Grande Isle de Madagascar". Opisał roślinę pod lokalną nazwą "Amramatico" osiągającą 3 stopy wysokości, na której końcach liści wyrastają kwiaty lub owoce puste w środku, w kształcie małej wazy z przykrywką. Roślina ta wiek później zyskała naukowy opis i nazwę – "N. madagascariensis". Kolejny dzbanecznik – z Cejlonu – opisany został jako „cudowna roślina” ("Miranda herba") przez duńskiego lekarza Thomasa Bartholina w 1677. W 1680 holenderski kupiec i przyrodnik osiadły w Gdańsku, Jakob Breyne, opisał ten gatunek jako "Bandura zingalensium" (na bazie nazwy miejscowej). Nazwa rodzajowa "Bandura" zyskała wówczas popularność do czasu, aż zastąpiona została przez nazwę "Nepenthes" ustaloną przez Karola Linneusza w "Hortus Cliffortianus" w 1737. Cejloński gatunek opisany został ponownie w 1683 przez szwedzkiego lekarza i przyrodnika Hermana Niklasa Grima jako „cudowna roślina destylująca” ("de planta mirabilis destillatoria") (gatunek ten później przez Linneusza nazwany został "N. distillatoria"). Trzy lata po Grimmie przyrodnik angielski John Ray opisał roślinę jako „wyciągającą wilgoć z ziemi za pomocą korzeni i promieni słońca, gromadzącą ją w naturalnych naczyniach, po to by mógł z niej skorzystać człowiek”. Cejloński dzbanecznik zilustrowany został przez Leonarda Plukeneta w 1696 w pracy "Almagestum Botanicum". Kolejne dwa gatunki dzbanecznika pod nazwą "Cantharifera" (współcześnie identyfikowane z "N. maxima" i "N. mirabilis") opisał niemiecko-holenderski botanik Georg Eberhard Rumphius we florze wyspy Ambon ("Herbarium Amboinense", 1741). Później publikowane były opisy kolejnych gatunków odkrywanych w Azji Południowo-Wschodniej. Żywe dzbaneczniki zaczęły docierać do Europy od 1750 roku, ale dopiero od połowy następnego wieku, w londyńskich Kew Gardens, udało się je z powodzeniem uprawiać w szklarniach. W 1873 ukazała się monografia dzbaneczników napisana przez Josepha Daltona Hookera – "Nepenthaceae" (jako XVII i ostatni tom dzieła "Prodromus Systematis Naturalis Regni Vegetabilis" pod redakcją Augustina Pyramus de Candolle). W pracy tej zestawione zostały już 33 gatunki z tego rodzaju. Rok później Hooker ogłosił w British Association for the Advancement of Science, że w naczyniach dzbanecznika trawione są zwierzęta. W kolejnym roku, 1875, potwierdzono obecność soków trawiennych w wydzielinach dzbanków. W kolejnych latach niezwykłe rośliny drapieżne stały się bardzo popularne i nastała „złota era dzbaneczników” (ang. "Golden Age of Nepenthes") trwająca do około I wojny światowej.
Nazwa.
Naukową nazwę rodzaju "Nepenthes" opublikował po raz pierwszy Karol Linneusz w 1737 roku w publikacji "Hortus Cliffortianus" (książka ukazała się wbrew dacie na okładce w 1738), przy czym za nazwę spełniającą zasady nomenklatury botanicznej uznawana jest późniejsza publikacja z 1753 w "Species Plantarum". Linneusz wybrał nazwę nawiązującą do starożytności zastępując nią wcześniejsze propozycje bazujące na nazwach miejscowych lub opisowe łacińskie. Nazwa użyta została w "Odysei" Homera w odniesieniu do środka dodawanego do wina przez Helenę, pozwalającego zapomnieć o troskach i niepowodzeniach. Słowa νε πενθες oznaczają w języku greckim „uciszający żal”. Powodem użycia tej nazwy było podobieństwo niektórych dzbanków do starożytnych, greckich naczyń, z których pito wino – rytonów (w czasach Linneusza nie podejrzewano jeszcze dzbaneczników o mięsożerność).
Zagrożenia i ochrona.
Dzbaneczniki zagrożone są głównie z powodu nielegalnego pozyskiwania roślin na potrzeby kolekcjonerów, w drugiej kolejności z powodu niszczenia siedlisk. Siedliskom dzbaneczników zagrażają: wylesianie, przekształcanie siedlisk naturalnych w grunty do produkcji rolnej i plantacje, pożary, działalność górnicza, budowa infrastruktury drogowej i kolejowej.
Popularność uprawy dzbaneczników wiąże się z zapotrzebowaniem na różne gatunki, w szczególności cenione są rzadko spotykane, zwykle o niewielkich zasięgach i zasobach w naturze. Mimo że profesjonalne gospodarstwa ogrodnicze starają się zapewnić dostęp do szerokiego spektrum gatunków bezpiecznie dla ich zasobów mnożonych metodami "in vitro", wciąż opłacalne jest nielegalne eksploatowanie roślin z naturalnych stanowisk i ich przemyt za granice. Mimo że handel międzynarodowy dzbanecznikami ograniczany jest przez Konwencję o międzynarodowym handlu dzikimi zwierzętami i roślinami gatunków zagrożonych wyginięciem (CITES), ocenia się, że nielegalny obrót tymi roślinami rozwija się bez większych przeszkód. Dwa gatunki, "N. rajah" i "N. khasiana", są wymienione w załączniku 1 konwencji, co teoretycznie wyklucza ich pozyskiwanie z natury, wszystkie pozostałe ujęte są w załączniku 2, co oznacza konieczność uzyskania zezwolenia na ich eksploatację z naturalnych stanowisk.
Na Czerwonej liście gatunków zagrożonych publikowanej przez Międzynarodową Unię Ochrony Przyrody (IUCN) do gatunków krytycznie zagrożonych (CR) należy 10 gatunków ("N. aristolochioides", "N. attenboroughii", "N. clipeata", "N. dubia", "N. lavicola", "N. macrophylla", "N. rigidifolia", "N. sumatrana", "N. suratensis", "N. tboli"), do gatunków zagrożonych (EN) należy 14 gatunków, do narażonych (VU) – 21, do gatunków najmniejszej troski zaliczono 71 taksonów.
Zastosowanie.
Liczne gatunki dzbaneczników i ich mieszańce uprawiane są jako rośliny ozdobne i ciekawostki botaniczne. Bardzo popularne stały się w końcu XIX wieku, przy czym ze względu na wymagania i duży koszt roślin stanowiły wówczas też ostentacyjny symbol bogactwa. Powstało wówczas wiele odmian pochodzenia mieszańcowego i gospodarstw szklarniowych specjalizujących się w hodowli dzbaneczników. Moda na uprawę tych roślin zaczęła zanikać wraz z pogorszeniem się sytuacji ekonomicznej po wybuchu I wojny światowej. Dodatkowo zbiegło się to z zamknięciem w 1914 gospodarstwa ogrodniczego Veitch &amp; Sons, słynącego z sukcesów w hodowli tych roślin. Wiele odmian z tego okresu przepadło. Uprawa dzbaneczników ponownie zaczęła stawać się modna w latach 70. XX wieku. W końcu tej dekady znanych było co najmniej ok. 100 kultywarów mieszańcowych (o znanym pochodzeniu), poza tym 28 takich kultywarów uzyskano do tego czasu w Japonii. Wartość rynku dzbaneczników w roku 2000 obliczana była na 15 milionów dolarów. 
Zwykle uprawiane są okazy męskie uznawane za atrakcyjniejsze ze względu na tworzenie większej liczby dzbanków. Do częściej uprawianych ze względu na mniejsze wymagania należy dzbanecznik oskrzydlony "N. alata" i dzbanecznik rozdęty "N. ventricosa", poza tym polecane są jako mniej wymagające: "N. albomarginata", "N. ampullaria", "N. bicalcarata", "N. burkei", "N. fusca", "N. gracilis", "N. gracillima", "N. khasiana", "N. maxima", "N. mirabilis", "N. northiana", "N. rafflesiana", "N. reinwardtiana", "N. sanguinea", "N. thorelii" i "N. tobaica". Do uprawy w terrariach polecane są osiągające niewielkie rozmiary "N. bellii" i "N. gracilis", a z wymagających niższych temperatur gatunków górskich – "N. glabrata".
Dzbaneczniki uznawane są za lecznicze lokalnie w Indiach, Malezji i Chinach. Wykorzystywane są w różny sposób, przy czym ich działanie wiązane było pierwotnie z ich oryginalną budową. W Malezji wywar z pędów stosowany jest w przypadku gorączki, a sproszkowane korzenie przy bólach żołądka i dyzenterii. Badania biochemiczne i eksperymenty medyczne potwierdziły ich działanie przeciwskurczowe, przeciwzapalne, antyseptyczne i antyoksydacyjne. Stwierdzono obecność w dzbanecznikach substancji czynnych, faktycznie mających działanie lecznicze, takich jak: naftochinony, flawonoidy i pochodne kwasów fenolowych (przy czym nie są one specyficzne dla tego rodzaju – spotykane są także w wielu innych roślinach, a niemal identyczne zawarte są w rosiczkach). M.in. plumbagina i droseron zawarty w korzeniach "N. thorelii" wykazały działanie toksyczne wobec zarodźców wywołujących malarię.
Leczniczo stosowany jest także płyn zawarty w dzbankach, zwłaszcza młodych, jeszcze zamkniętych. Przypisywane jest mu działanie przeczyszczające, stosowany jest jako lek na oparzenia, różne dolegliwości skórne, stany zapalne oczu i przeziębienia. Potwierdzono, że związki zawarte w płynie trawiącym dzbanków "N. khasiana" działają toksycznie na "Candida albicans" i "Aspergillus".
Dojrzałe, otwarte dzbanki wykorzystywane były jako pojemniki na wodę i żywność. Pędy dzbaneczników służą do wiązania i wyplatania koszy.
Owoce lokalnie wykorzystywane bywają jako zamiennik tytoniu.
Uprawa.
Ze względu na wymagania siedliskowe, głównie termiczne, dzbaneczniki dzielone są na trzy grupy – górskie, nizinne i nizinno-górskie. Większość dzbaneczników należy do gatunków górskich, wymagających stosunkowo niskich temperatur w porze nocnej wynoszących od 10 do 21 °C. Zaleca się ich uprawę w porze dziennej w temperaturze sięgającej 25–30 °C, nocą obniżanej do ok. 18 °C. Gatunki nizinne wymagają utrzymywania wysokiej temperatury z zakresu 21–29 °C, a optymalnie sięgającej w porze dziennej 30–34 °C, a obniżanej nocą o ok. 8 °C. Gatunki nizinno-górskie mają szersze spektrum tolerancji i bardziej pośrednie wymagania. Ze względu na wymagania termiczne uprawa dzbaneczników w gruncie możliwa jest tylko w strefie międzyzwrotnikowej i czasem ciepłej umiarkowanej. Uprawa w strefach umiarkowanych realizowana jest zwykle w warunkach szklarniowych lub w terrariach biotopowych. Często uprawiane są w pojemnikach wiszących.

</doc>
<doc id="182143" url="https://pl.wikipedia.org/wiki?curid=182143" title="Włodzimierz Fiala">
Włodzimierz Fiala

Włodzimierz Fiala (zm. 1944 w Warszawie) – polski urzędnik pocztowy, autor artykułów specjalistycznych, uczestnik ruchu oporu.
Ukończył studia prawnicze, obronił doktorat praw. Pracował w warszawskiej Dyrekcji Poczt i Telegrafów. Opublikował na łamach „Przeglądu Pocztowego” wiele artykułów poświęconych problematyce pocztowej, m.in. "Stemple pocztowe", "Skrzynka pocztowa, jej rozwój i znaczenie", "Umundurowanie pracowników pocztowo-telegraficznych w Polsce i za granicą", "Nowe przepisy gospodarcze". Podczas okupacji niemieckiej uczestniczył w ruchu oporu. 28 lutego 1944 został aresztowany i osadzony na Pawiaku. Prawdopodobnie został rozstrzelany w ruinach getta warszawskiego podczas masowej egzekucji w dniu 16 marca 1944.

</doc>
<doc id="182145" url="https://pl.wikipedia.org/wiki?curid=182145" title="Walter Schirra">
Walter Schirra

Walter Marty „Wally” Schirra Jr. (ur. 12 marca 1923 w Hackensack, zm. 3 maja 2007 w La Jolla w stanie Kalifornia) – amerykański astronauta, komandor United States Navy. Jako jedyny z astronautów amerykańskich uczestniczył w trzech kolejnych programach załogowych lotów kosmicznych: Mercury, Gemini i Apollo.
Życiorys.
W latach 1940–1942 studiował technikę lotniczą w Newark College of Engineering, później kontynuował naukę w Akademii Marynarki Wojennej Stanów Zjednoczonych. Dyplom jej ukończenia uzyskał w czerwcu 1945 roku.
W ostatnich dniach II wojny światowej służył na wielkim krążowniku „Alaska”. Szkolenie lotnicze ukończył w 1948 roku w bazie lotniczej Pensacola na Florydzie. Po jego zakończeniu dostał przydział do 71 eskadry myśliwców. W latach 1952–1954 był pilotem oblatywaczem w bazie lotniczej China Lake ("Naval Air Weapons Station China Lake") w Kalifornii. Do 1959 roku był pilotem US Navy.
Mercury.
2 kwietnia 1959 roku został zakwalifikowany przez NASA do pierwszej grupy amerykańskich astronautów, których w USA nazywano „Original Seven”. Wybrano go z grupy 110 pilotów oblatywaczy. W misji Mercury 7 był dublerem Donalda Slaytona, który po stwierdzeniu u niego arytmii serca został odsunięty od lotu. Mimo to zamiast Schirry poleciał Scott Carpenter.
Schirra natomiast po raz pierwszy znalazł się w kosmosie 3 października 1962 roku na pokładzie statku Mercury 8, w kabinie, która nosiła nazwę „Sigma 7". Podczas lotu trwającego 9 godzin 13 minut i 11 sekund 6-krotnie okrążył Ziemię. Lot przebiegł praktycznie bez zakłóceń. Jedynym problemem były kłopoty z systemem chłodzenia skafandra astronauty. W NASA misję Mercury 8 określono wręcz jako „lot jak z podręcznika”.
Gemini.
Od 1963 roku pracował przy projekcie Gemini. W 1965 roku wraz z Thomasem Staffordem był dublerem dowódcy, Johna Younga, w czasie pierwszego załogowego lotu statku tego typu – Gemini 3. Po tej misji Schirra i Stafford zostali wyznaczeni do podstawowej załogi misji Gemini 6. Plan lotu przewidywał połączenie statku Gemini 6 z wystrzelonym wcześniej stopniem rakiety Agena D. Jednakże w październiku 1965 roku, po awarii rakiety Agena podczas startu, zmieniono zadanie, które postawiono przed załogą. Zaplanowano, że w grudniu 1965 roku Gemini 6A (zmieniono także nazwę misji) zbliży się do statku Gemini 7 z załogą: James Lovell i Frank Borman, który wcześniej znajdzie się na orbicie. Statek Gemini 6A nie wystartował jednak w planowanym terminie, tj. 12 grudnia 1965 roku. Podczas odpalania silników rakiety nośnej okazało się, że wewnątrz jednego z nich plastikowy ochraniacz zablokował przewód doprowadzający paliwo. W zaistniałej sytuacji Schirra wykazał się ogromnym opanowaniem i nie uruchomił procedury katapultowania się załogi. Wówczas nie byłoby mowy o locie z uwagi na zniszczenie kapsuły statku Gemini. W rezultacie technicy usunęli usterkę i trzy dni później – 15 grudnia 1965 roku – z Przylądka Canaveral wystartowała misja dowodzona przez Schirrę. Po kilku godzinach od startu i kilku korektach orbity Gemini 6A zbliżył się do statku Gemini 7 na odległość 30 cm. Lot obu statków w zbliżeniu trwał 5 godzin i 18 minut. 16 grudnia 1965 roku astronauci z Gemini 6A wodowali na Oceanie Atlantyckim. Ich misja trwała 1 dzień 1 godzinę 51 minut i 24 sekundy.
Apollo.
Po pomyślnie zakończonym locie Gemini 6A Schirra został skierowany do programu Apollo. Wyznaczono go na dowódcę drugiego, testowego lotu załogowego tego programu. Do załogi włączono również dwóch nowicjuszy – Donna Eisele'ego i Waltera Cunninghama. W listopadzie 1966 roku NASA wycofała się jednak z tego pomysłu, uznając za wystarczający jeden lot próbny, który odbędzie statek Apollo 1. Wskutek tego Shirra, Eisle i Cunningham stali się załogą rezerwową misji Apollo 1.
Po tragicznym, mającym miejsce 27 stycznia 1967 roku, pożarze Apollo 1 w trakcie testów na wyrzutni i śmierci załogi, pierwotny plan lotów został odwołany. 9 maja 1967 roku grupa Shirry otrzymała nowy przydział – misję Apollo 7, która "de facto" była pierwszą wyprawa załogową przeprowadzoną na statku typu Apollo. Jej start odbył się 11 października 1968 roku. Najważniejszym zadaniem stojącym przed astronautami było przetestowanie możliwości nowego statku załogowego (którym Amerykanie mieli polecieć na Księżyc) w warunkach realnego lotu kosmicznego. Na pokładzie statku u Shirry, a następnie u Eisele'ego, wystąpiły silne objawy przeziębienia. Obciążeni licznymi zadaniami astronauci zaczęli okazywać irytację i wielokrotnie dochodziło do sprzeczek między nimi a kontrolą lotu. W pewnym momencie wręcz odmówili wykonywania poleceń z Ziemi. W efekcie, po powrocie z orbity zostali wycofani ze składu osobowego programu Apollo i żaden z nich już nigdy nie poleciał w kosmos.
Wodowanie statku Apollo 7 odbyło się 22 października 1968 roku i miało również nietypowy przebieg. Kapsuła bowiem ustawiła się w wodzie wierzchołkiem do dołu (tzw. pozycja stabilna II). Sytuację przywróciło do normy dopiero wypełnienie gazem pontonów przytwierdzonych do korpusu statku. Misja trwała 10 dni 20 godzin 9 minut i 3 sekundy.
Walter Schirra, uczestnicząc w trzech misjach, spędził w kosmosie 12 dni 7 godzin 13 minut i 38 sekund.
Dalsze lata.
W 1969 Schirra w stopniu komandora ("Captain") odszedł zarówno z NASA, jak i Marynarki Wojennej. Głównym powodem tej decyzji było zawieszenie go w czynnościach astronauty. Do 1979 roku, kiedy założył Schirra Enterprises, pracował w zarządach różnych firm.
Zmarł 3 maja 2007 roku w szpitalu w La Jolla w Kalifornii. Przyczyną śmieci był zawał serca spowodowany międzybłoniakiem opłucnej, na który cierpiał w ostatnich latach życia.

</doc>
<doc id="182147" url="https://pl.wikipedia.org/wiki?curid=182147" title="Michael Bublé">
Michael Bublé

Michael Steven Bublé (ur. 9 września 1975 w Burnaby) – kanadyjski piosenkarz jazzowy i popowy oraz aktor.
Odznacza się oryginalną, ciepłą barwą głosu. Wykonuje głównie covery, m.in. Franka Sinatry, The Beatles, Raya Charlesa, Bee Gees, Elvisa Presleya. Współpracował m.in. z Davidem Fosterem, Stevie’em Wonderem, Nelly Furtado, Laurą Pausini i Chrisem Bottim.
Życiorys.
Dzieciństwo.
Urodził się i dorastał w Burnaby. Jest synem Amber (z d. Santago) i Lewisa Bublé, gospodyni domowej i rybaka. Ma dwie młodsze siostry: Crystal i Brandee. Jego dziadkowie byli włoskimi imigrantami: rodzice matki pochodzili z okolic Pescary, ojca – z Dalmacji.
Zainspirowany przez dziadka, Mitcha Santagę, zainteresował się amerykańskimi standardami jazzowymi i artystami, takimi jak Tony Bennett, Frank Sinatra czy Dean Martin. Duży wpływ na ukształtowanie jego gustu i późniejszego stylu muzycznego miał także album Binga Crosby’ego "Merry Christmas" oraz twórczość Harry’ego Connicka juniora.
Kariera zawodowa.
Jako nastolatek zaczął karierę aktorską, brał udział w licznych przesłuchaniach oraz grał w amatorskim teatrze. Coraz częściej występował także wokalnie – z powodzeniem uczestniczył w konkursach dla młodych talentów oraz zaczął koncertować po klubach jazzowych. W tym okresie jego pierwszą menedżerką została Beverly Delich, dzięki której pomocy przez następne kilka lat grał koncerty w Vancouver i Toronto, m.in. był stałą atrakcją w hotelu „Georgia”, a w 1997 podpisał kontrakt na regularne występy w klubie nocnym „BaBalu”, ponadto śpiewał gościnnie w programie telewizyjnym "Vicky Gabereau Show". W tym okresie kontynuował karierę aktorską: wystąpił jako młody Elvis Presley w musicalu "Red Rock Diner", zagrał w spektaklu "Forever Swing" oraz pojawił się epizodycznie m.in. w filmie Bruce’a Paltrow "Duety". Poza tym niezależna wytwórnia First Dance wydała jego pierwsze płyty: "BaBalu" (2001) i "Dream" (2002), na których umieścił jazzowe standardy.
Podczas występu na weselu Caroline Mulroney, córki byłego premiera Kanady Briana Mulroneya, zwrócił na siebie uwagę Davida Fostera, który zaoferował mu pomoc obejmującą m.in. umożliwienie koncertowania w Los Angeles, poza tym zachęcił go do zadbania o nowy wizerunek. Jesienią 2001 nawiązał współpracę z Paulem Anką, który zaoferował częściowe sfinansowanie jego płyty. Po podpisaniu w 2002 kontraktu z wytwórnią Warner Bros. rozpoczął nagrania kolejnych coverów jazzowych w studiu nagraniowym Davida Fostera w Malibu. Jego nowym menedżerem wówczas został Bruce Allen. 11 lutego 2003 należąca do Warner Bros. wytwórnia 143 Records wydała jego album, zatytułowany po prostu "Michael Bublé", który osiągnął ogromny sukces komercyjny, rozchodząc się w krótkim czasie w nakładzie 2 mln egzemplarzy. Promował go coverami utworów: „Kissing a Fool” George Michaela, „How Can You Mend a Broken Heart?” Bee Gees i „Sway” Deana Martina. Również w 2003 wydał świąteczny minialbum pt. "Let It Snow" oraz zagrał w filmie Charlesa Martina Smitha "Zimne piekło". W 2004 otrzymał nagrodę Juno w kategorii „najlepszy młody talent”, ponadto był nominowany do nagrody za album roku, ale przegrał z Samem Robertsem i płytą "We Were Born in a Flame". Po skompletowaniu zespołu koncertowego odbył międzynarodową trasę obejmującą występy w USA (m.in. przez dwa tygodnie grał w hotelu „Roosevelt” w Los Angeles) i Europie. Zarejestrowane występy z tras wydał na swoim pierwszym albumie koncertowym pt. "Come Fly with Me", który ukazał się w marcu 2004. W tym samym roku nawiązał współpracę z Alainem Changiem, który zaczął komponować, aranżować i produkować dla niego piosenki.
Podczas prac nad kolejnym albumem nawiązał współpracę m.in. z Amy Foster, z którą napisał utwór „Home” umieszczony na ścieżce dźwiękowej do filmu Clare Kilner "Pretty Man, czyli chłopak do wynajęcia" (2004). W lutym 2005 wydał album "It’s Time", który promował m.in. coverem przeboju Niny Simone „Feeling Good”. Płyta rozeszła się w nakładzie ponad 6 mln egzemplarzy na świecie. Album spędził 72 tygodnie na pierwszym miejscu listy "Billboard Jazz Albums". W listopadzie 2005 wydał drugi album koncertowy pt. "Caught in the Act", za który był nominowany do nagrody Grammy w kategorii „najlepszy wykonawca tradycyjnego popu”. Tuż przed galą rozdania statuetek w wywiadzie dla „The Canadian Press” wyraził niezadowolenie z powodu nietransmitowania w telewizji rozdania nagród w jego kategorii, jednocześnie zapowiedział bojkot imprezy, twierdząc, że nagrodę i tak otrzyma Tony Bennett. Wyjaśnił: "Czemu miałbym iść na rozdanie Grammy? Przecież przegram. Tak, przegram. W zasadzie mogą już od razu napisać jego nazwisko na tej przeklętej rzeczy. Nie idę". Słowa wywołały duże kontrowersje w mediach, a Bublé w wydanym oświadczeniu zapewnił, że jego wypowiedź była jedynie żartem, poza tym nie ma żalu do organizatorów wydarzenia oraz szczerze szanuje twórczość Bennetta.
1 maja 2007 wydał album pt. "Call Me Irresponsible", na którym – poza coverami jazzowych standardów – umieścił dwie autorskie piosenki: „Lost” i „Everything”. Za wydawnictwo odebrał swoją pierwszą w karierze nagrodę Grammy – za „najlepszy tradycyjny popowy album wokalny”. Płytę promował m.in. swoją wersją utworu „Me and Mrs. Jones”, która dotarła do pierwszego miejsca Listy Przebojów Programu Trzeciego za rok 2007. Sam album przez 57 tygodni pozostawał na pierwszym miejscu amerykańskiej listy "Billboard Jazz Albums". W czerwcu 2009 wydał koncertowy album pt. "Michael Bublé Meets Madison Square Garden". W sierpniu 2009 zakończył prace nad materiałem na kolejny album pt. "Crazy Love", który wydał 9 października 2009. Album zadebiutował na pierwszym miejscu amerykańskiej listy "Billboard 200" i przez 71 tygodnie pozostawał na szczycie notowania "Billboard Jazz Albums". Na płycie umieścił m.in. autorski singiel „Haven’t Met You Yet”, którym zwrócił się w kierunku muzyki popowej i który stał się jego kolejnym międzynarodowym przebojem. W lutym 2010 pobiegł w finiszu sztafety z ogniem olimpijskim podczas ceremonii rozpoczęcia Zimowych Igrzysk Olimpijskich 2010 organizowanych w Vancouver.
W październiku 2011 wydał album pt. "Christmas", na którym umieścił covery świątecznych przebojów, m.in. swoją interpretację piosenki Mariah Carey „All I Want for Christmas Is You”.
23 kwietnia 2012 po raz pierwszy wystąpił w Polsce, grając koncert w gdańskiej Ergo Arenie. W kwietniu 2013 wydał album pt. "To Be Loved", który promował m.in. teledyskami do singli „It’s a Beautiful Day” i „You Make Me Feel So Young”. W kwietniu tego samego roku do sprzedaży trafiła jego autobiografia pt. „Na scenie. Poza sceną”, a w listopadzie premierę miał album Robbie’ego Williamsa pt. "Swings Both Ways", na której znalazł się m.in. utwór „Soda Pop” nagrana przez wykonawcę w duecie z Bublé. Po wydaniu płyty "To Be Loved" wyruszył w kolejną międzynarodową trasę koncertową, obejmującą m.in. występ 4 listopada 2014 w Krakowie.
W październiku 2016 wydał album pt. "Nobody But Me", który promował m.in. tytułowym singlem. Miesiąc po premierze płyty ogłosił przerwę w karierze spowodowaną chorobą nowotworową jego syna. Ze względu na sytuację rodzinną odwołał szereg zaplanowanych występów, m.in. podczas gali rozdania "BBC Music Awards" 2016 i Brit Awards 2017, którą miał także poprowadzić. W lipcu 2018 powrócił na scenę, grając koncert podczas festiwalu "British Summer Time" w Londynie. W listopadzie tego samego roku wydał album pt. "Love", który promował podczas międzynarodowej trasy koncertowej, obejmującej m.in. dwa koncerty w Polsce.
Życie prywatne.
Był zaręczony z aktorką Debbie Timuss, jednak rozstali się w 2005. Następnie spotykał się z aktorką Emily Blunt, z którą pozostawał w nieformalnym związku do 2008. Pięć miesięcy po rozstaniu z Blunt poznał aktorkę Luisanę Lopilato, której oświadczył się w grudniu 2009 i z którą 31 marca 2011 wziął ślub cywilny w Buenos Aires. 27 sierpnia 2013 urodził się im syn Noah.
Jest miłośnikiem hokeja, w dorosłym życiu został współwłaścicielem klubu Vancouver Giants grającego w młodzieżowej lidze hokeja Western Hockey League.

</doc>
<doc id="182148" url="https://pl.wikipedia.org/wiki?curid=182148" title="Krynice (województwo lubelskie)">
Krynice (województwo lubelskie)

Krynice – wieś w Polsce położona w województwie lubelskim, w powiecie tomaszowskim, w gminie Krynice.
W latach 1954–1972 wieś należała i była siedzibą władz gromady Krynice. W latach 1975–1998 miejscowość administracyjnie należała do województwa zamojskiego.
Miejscowość jest siedzibą gminy Krynice, wieś stanowi sołectwo gminy Krynice.
Historia.
Wieś położona historycznie na południowo-zachodnim skraju staropolskiego powiatu grabowieckiego stanowiącego część ziemi bełskiej.
W 1435 r. wieś należała do Adama Łabuńskiego, a po nim w 1483 roku do Jana Łabuńskiego. Około roku 1492 przejęli ją na ponad 100 lat Oleśniccy z Oleśnik. Następnie była to wieś królewska, odzyskana w 1566 roku przez Oleśnickich drogą zamiany za dwoje podkrakowskich wsi. Według rejestru poborowego z 1564 roku Krynice miała 5 łanów gruntów uprawnych. W 1578 roku należały do Marcina Oleśnickiego podsędka ziemskiego bełskiego. Przejęte od 1603 roku za długi do Zamoyskich, wracają ponownie do Oleśnickich w 1627.
W roku 1846 wieś była w posiadaniu Stanisława Głogowskiego, a po 1880 r. do rodziny Lipczyńskich. Według spisu z 1880 roku wieś liczyła 6 domów i 479 mieszkańców.
W drugiej dekadzie XX wieku – spis powszechny z roku 1921, liczyły 29 domów oraz 201 mieszkańców, w tym 8 Żydów i 9 Ukraińców.
Zabytki.
Według rejestru zabytków NID na listę zabytków wpisany jest zespół dworski z 1 poł. XIX w., nr rej.: A/452 z 10.09.1988: ruina dworu i park.

</doc>
<doc id="182150" url="https://pl.wikipedia.org/wiki?curid=182150" title="Adam Jerzy Bielan">
Adam Jerzy Bielan



</doc>
<doc id="182151" url="https://pl.wikipedia.org/wiki?curid=182151" title="Puchar Polski">
Puchar Polski

Puchar Polski to nazwa wielu masowych rozgrywek sportowych organizowanych metodą pucharową (wygrywający awansuje, przegrywający odpada), chociaż regulaminy poszczególnych zawodów mogą się różnić dość znacznie.

</doc>
<doc id="182153" url="https://pl.wikipedia.org/wiki?curid=182153" title="Mieczysław Kasprzak">
Mieczysław Kasprzak

Mieczysław Kasprzak (ur. 30 marca 1953 w Ostrowie) – polski polityk i ekonomista. Działacz Polskiego Stronnictwa Ludowego, poseł na Sejm II, IV, V, VI, VII, VIII i IX kadencji (1993–1997, od 2001), w latach 2011–2013 sekretarz stanu w Ministerstwie Gospodarki.
Życiorys.
Ukończył w 1978 studia na Zamiejscowym Wydziale Ekonomiki Produkcji i Obrotu Rolnego Akademii Rolniczej w Krakowie, a także studia podyplomowe – w 1986 z zakresu kierowania i zarządzania w Szkole Głównej Gospodarstwa Wiejskiego w Warszawie i w 1996 z zakresu prawa europejskiego w Polskiej Akademii Nauk. Pracował w wojewódzkim Związku Rolników Kółek i Organizacji Rolniczych, m.in. jako kierownik wydziału, wiceprezes i prezes zarządu wojewódzkiego. W 1978 zaczął też prowadzić własne gospodarstwo rolne.
W 1979 wstąpił do Zjednoczonego Stronnictwa Ludowego, po przekształceniu tej partii został członkiem Polskiego Stronnictwa Ludowego. W latach 2015–2021 był prezesem podkarpackiego zarządu wojewódzkiego PSL.
W latach 1993–1997 pełnił po raz pierwszy funkcję posła na Sejm. W 1997 nie uzyskał mandatu, od 1999 do 2001 sprawował urząd stanowisko starosty powiatu jarosławskiego.
W 2001 i 2005 ponownie był wybierany do Sejmu z listy PSL. W wyborach parlamentarnych w 2007 po raz czwarty uzyskał mandat, otrzymując w okręgu krośnieńskim 10 331 głosów. W 2009 i 2014 bezskutecznie kandydował do Parlamentu Europejskiego.
W styczniu 2011 został powołany na stanowisko sekretarza stanu w Ministerstwie Gospodarki. W wyborach w tym samym roku z powodzeniem ubiegał się o reelekcję, dostał 6854 głosy. W grudniu 2011 został pełnomocnikiem rządu ds. deregulacji gospodarczych. W lutym 2013 odwołany z pełnionych funkcji rządowych.
W 2015 i 2019 był ponownie wybierany do Sejmu, otrzymując odpowiednio 5251 głosów oraz 11 363 głosy.
Odznaczenia.
Odznaczony Krzyżem Kawalerskim Orderu Odrodzenia Polski (1999). Jest krótkofalowcem, posiada znak SQ8CMV.

</doc>
<doc id="182156" url="https://pl.wikipedia.org/wiki?curid=182156" title="Negatyw (zespół muzyczny)">
Negatyw (zespół muzyczny)

Negatyw – polski zespół muzyczny założony w 1998 roku, grający rocka alternatywnego, wielokrotnie nagradzany i nominowany do różnych nagród muzycznych, w tym do Fryderyków. Zespół zakończył działalność w 2017 roku.
Historia zespołu.
1998–2002: Początki, "Paczatarez".
Zespół Negatyw powstał w drugiej połowie 1998 roku w Mysłowicach na Śląsku z inicjatywy wokalisty Mietalla Walusia oraz gitarzysty i klawiszowca Dariusza Kowolika. Wcześniej, członkowie współpracowali ze sobą w lokalnych formacjach: Skowyt i Kurtyna. Po rozpoczęciu projektu Negatyw, grupa intensywnie koncertowała – w ciągu trzech lat istnienia zespół zagrał ponad sto koncertów.
W pierwszej połowie roku grupa nagrała wersję demo kilku utworów na swoją debiutancką płytę, w tym singiel „Amsterdam”, który trafił na playlistę MTV oraz uplasował się na drugim miejscu listy przebojów stacji muzycznej VIVA Polska. Teledysk do kawałka został nakręcony dzięki pomocy szwedzkiej przyjaciółce zespołu, Mikaeli Sandell, natomiast jego reżyserem został Rafał Wieczorek. Na przełomie listopada i grudnia 2001 roku Negatyw towarzyszył grupie Hey podczas ich trasy koncertowej, promującej album "sic!".
23 października tego samego roku Negatyw postanowił podpisać kontrakt muzyczny z wytwórnią Warner Music Poland, która w marcu 2002 roku wydaje ich pierwszą płytę pt. "Paczatarez". Album zebrał pochlebne opinie wśród krytyków oraz słuchaczy, a oprócz utworu „Amsterdam”, promują go single „Lubię was” i „Dziewczyny nie palcie marihuany”.
2003–2004: "Pamiętaj".
W 2003 roku Waluś nawiązał współpracę z wokalistką zespołu Hey, Katarzyną Nosowską, z którą nagrał utwór „Siódemka” umieszczony na albumie kompilacyjnym projektu Sissy Records pt. "Projekt SI 031". W tym samym roku Negatyw wystąpił w pierwszej edycji festiwalu TOPtrendy, oraz zaczął pracę nad materiałem na drugi album studyjny, zatytułowany "Pamiętaj". Pierwszym singlem promującym wydawnictwo został utwór „Mam to co chciałem”, który przez ponad 3 tygodnie utrzymał się na pierwszym miejscu najczęściej emitowanych piosenek w lokalnych stacjach radiowych na terenie całego kraju. Płyta miała swoją premierę w marcu 2004 roku, jego realizacją zajął się Leszek Kamiński, natomiast za produkcję muzyczną odpowiadał Leszek Biolik, basista zespołu Republika.
2005–2007: "Manchester".
W 2005 roku pojawił się kolejny, trzeci album zespołu pt. "Manchester", który został wydany przez Radiową Agencję Fonograficzną Polskiego Radia. W Londynie nakręcony został teledysk promocyjny do utworu „Alone”. Rok później, płyta otrzymała nominację do nagrody Superjedynek w kategorii „płyta alternatywna”, dzięki czemu zespół wystąpił 2 czerwca 2006 roku podczas Krajowego Festiwalu Piosenki Polskiej w Opolu. W tym samym roku zespół otrzymał epizod w filmie Sylwestra Latkowskiego pt. "Nakręceni, czyli szołbiznes po polsku", wystąpił także m.in.: podczas gali Asy Empiku, Festiwalu Union of Rock w Węgorzewie oraz podczas specjalnego koncertu w Muzyczne Studiu Polskiego Radia im. Agnieszki Osieckiej. W listopadzie 2007 roku Negatyw reprezentował Polskę na międzynarodowym festiwalu "Moldova International", organizowanym w Kiszyniowie.
2008–2011: "Virus", trasa koncertowa.
7 grudnia 2009 roku Negatyw przeprowadził się do jednego z najlepszych studiów nagraniowych w Polsce, we wsi Łojki pod Częstochową, gdzie zarejestrował materiał na czwartą płytę pt. "Virus". Podczas całej sesji nagraniowej, w studiu była obecna kamera, która oddała klimat towarzyszący zespołowi podczas nagrywania w godzinnym filmie dokumentalnym (w systemie HD). Zapis filmu pojawił się na dołączonej do albumu płycie DVD, zawierającej również pełny koncert zespołu w Chorzowskim Planetarium oraz film dokumentalny rejestrujący pracę techniki operatorów kamer i zespołu nad koncertem. Wydawnictwo promowały single „Ty i Ja” oraz „Gra”.
Nowym managerem zespołu został Marcel Sobota. W maju 2011 roku grupa zagrała nietypowe koncerty, pojawiając się m.in. w Areszcie Śledczym w Katowicach, Zakładzie Karnym w Wojkowicach oraz na dachu Wydziału Fizyki Uniwersytetu Śląskiego w Katowicach. Pod koniec miesiąca zespół promował Polską Prezydencję w Unii Europejskiej na koncercie w Budapeszcie, a jesienią wyruszył w europejską trasę koncertową, zatytułowaną "Virus Autumn EuroTour 2011".
2012−2013: Dziesięciolecie pracy artystycznej.
Z okazji dziesięciolecia pracy artystycznej, 23 kwietnia 2012 roku Negatyw został gościem Programu Czwartego Polskiego Radia, a 7 maja w katowickim Teatrze Śląskim im. Stanisława Wyspiańskiego odbył się specjalny koncert jubileuszowy, podczas którego utwory zespołu wykonali tacy artyści, jak Hey, Muniek Staszczyk, Tymon Tymański i Maciej Cieślak. Koncert ten został zarejestrowany na DVD w technologii HD z udziałem publiczności, a premiera albumu, "Live10", odbyła się 12 stycznia 2013 roku. Na początku maja 2012 roku grupa wystąpiła na żywo w programie Najlepszej Rockowej Dwudziestki w Eska Rock.
2013: "Negatyw China Tour", "Albinos".
Od 22 kwietnia do 20 maja 2013 roku, zespół przebywał w Chinach podczas swojej trasy "Negatyw China Tour 2013", w ramach której zagrał dziewięć koncertów: w Pekinie, Xi’an, Changsha, Guiyang, Chongqing, Dali, Kunming, Chengdu i Wuhan. Oprócz koncertów, Negatyw zrealizował podczas trasy film dokumentalny, pokazujący życie polskiego zespołu podczas przygotowań do koncertów. Latem, grupa wystąpiła podczas "B-Festival", organizowanego w Brzeszczach pod Oświęcimiem.
18 lutego 2014 roku nakładem firmy fonograficznej My Music ukazał się piąty album studyjny zespołu pt. "Albinos". Na płycie znalazło się dziewięć utworów, materiał został zrealizowany we wrocławskim studiu Fonoplastykon, a jego producentem został Marcin Bors. W celach promocyjnych, zespół umieścił w 15 sklepach firmy Silesia Jeans 80 tysięcy reklamówek, na którym ukazana została okładka płyty.
2017: Rozpad.
W wywiadzie dla miesięcznika Teraz Rock, Mietall Waluś potwierdził rozpad Negatywu, który nastąpił w pokojowych warunkach, muzycy pozostają ze sobą w stałym kontakcie. Nastąpiło to również z powodu skoncentrowania się na karierze solowej przez Walusia.

</doc>
<doc id="182159" url="https://pl.wikipedia.org/wiki?curid=182159" title="London Bridge">
London Bridge

Most Londyński (ang. "London Bridge") – most nad Tamizą, w centralnym Londynie, łączący City of London na północnym brzegu rzeki z dzielnicą Southwark na południu. Obecna stalowo-betonowa konstrukcja wzniesiona została w 1973 roku i zastąpiła XIX-wieczny kamienny most łukowy, który z kolei zbudowano w miejscu średniowiecznego mostu, stojącego w tym miejscu przez ponad sześćset lat. Wcześniej istniało tu kilka innych konstrukcji, najwcześniejsza wzniesiona w I wieku przez Rzymian.
Do otwarcia Westminster Bridge w 1738 roku była to jedyna stała przeprawa przez rzekę na terenie Londynu.
Historia.
Lokalizacja.
Przyczółki współczesnego londyńskiego mostu spoczywają kilka metrów nad naturalnymi nasypami żwiru, piasku i gliny. Od późnej ery neolitu południowy nasyp stanowił naturalną groblę nad otaczającym bagnem i bagnami ujścia rzeki; północny wzniósł się na wyższy poziom w obecnym miejscu Cornhill. Pomiędzy nabrzeżami Tamizę można było przeprawić brodem, gdy fala była niska, lub promem, gdy była wysoka. Oba nasypy, szczególnie północny, oferowały stabilne miejsca do ruchu łodzi w górę i w dół rzeki. Oba stanowiły ważny szlak handlowy śródlądowy i kontynentalny od co najmniej IX wieku p.n.e.
Istnieją dowody archeologiczne na rozproszone osady neolityczne, epoki brązu i epoki żelaza w pobliżu, ale dopiero po zbudowaniu w tym miejscu mostu powstała pierwsza osada, która rozwinęła się w dzisiejszy Londyn.
Rzymskie mosty.
Pierwsze mosty na Tamizie zostały zbudowane przez Rzymian w formie mostów pontonowych, które stanowiły znaczny skrót w drodze w stronę Szkocji. Wojska mogły używać ich, zamiast Watling Street. W okolicach 55 roku naszej ery na północnym brzegu rzeki zaczęła powstawać rzymska osada Londinium.
Mosty wczesnego średniowiecza.
Po zakończeniu władzy Rzymian na Wyspach Brytyjskich we wczesnym V wieku n.e., Londinium zostało opuszczone, a znajdujący się w nim most popadł w ruinę. Do zdobycia Brytanii przez Normanów w 1066 roku pod wodzą króla Wilhelma Zdobywcy, przez rzekę nie przebiegał żaden most, Tamiza stanowiła granicę między królestwami Mercji i Wesseksu.
Po podbojach Normanów most został odbudowany, niestety został on zniszczony przez tornado w 1091 roku. Kolejny most został zbudowany przez króla Wilhelma II Rudego, spalił on się jednak w 1136 roku podczas jednego z pożarów Londynu. W 1164 roku biskup Colechurch wybudował ostatni most, wybudowany w całości z drewna, przez Tamizę.
„Stary” Most Londyński (1176–1831).
Po morderstwie swego dawnego przyjaciela, a później przeciwnika – Thomasa Becketa, arcybiskupa Canterbury, pokutujący król Henryk II zlecił nowy kamienny most zamiast starego, z kaplicą pośrodku poświęconą Becketowi jako męczennikowi. Arcybiskup był rodowitym londyńczykiem i popularną postacią. Kaplica św. Tomasza na moście stała się oficjalnym początkiem pielgrzymki do jego świątyni w Canterbury; była wspanialsza niż niektóre miejskie kościoły parafialne i miała dodatkowe wejście z poziomu rzeki dla rybaków i żeglarzy. Prace budowlane rozpoczęto w 1176 r. pod nadzorem Piotra z Colechurch. Koszty budowy mostu, poprzez wybudowanie kaplicy, były olbrzymie, a próba króla Henryka, który próbował pokryć je podatkiem na wełnę, zrodziła legendę, że most zbudowano na paczkach wełny. Budowa zakończyła się w 1209 roku, za panowania króla Jana Bez Ziemi, wykonanie mostu zajęło 33 lata. Jan próbował zwrócić część kosztów, wynajmując pozwolenia na prowadzenie sklepów na moście, nigdy nie pokryło to jednak nawet części kosztów budowy. W 1284 roku w zamian za pożyczkę dla Edwarda I, miasto Londyn uzyskało wieczną kontrolę nad mostem.
Most był szeroki na 8 metrów i długi ok. 240–270 metrów, a wspierało go 19 podstaw opartych na dnie Tamizy. Na środku mostu znajdowała się podnoszona część pozwalająca na przepłynięcie statków wyższych od mostu. Na obu końcach znajdowały się również bramy, które mogły być używane jako wieżyczki obronne.
Budynki oraz sklepy znajdujące się na moście przez długi czas były uważane za potencjalne źródła pożarów, a zwiększona masa na filarach mostu groziła jego zawaleniem. W 1312 roku pożar wybuchł i oba początki mostów zostały zniszczone, co doprowadziło do uwięzienia na moście wielu mieszkańców Londynu. W 1381 roku Wat Tyler, razem z wieloma niezadowolonymi rolnikami doprowadził do zajęcia mostu przez swoją rebelię, to samo stało się w 1450 roku, gdy Jack Cade przeprowadził swój bunt. Zawalenie się północnej części mostu na początku 1663 roku sprawiło, że most nie ucierpiał podczas Wielkiego Pożar Londynu z września 1663 roku. 
Za czasów Tudorów na moście znajdowało się ponad 200 budynków. Niektóre z nich miały ponad 7 pięter lub wychodziły ponad 2 metry nad drogę, co powodowało, że most stawał się też tunelem. Sprawiło to, że most zaczął się korkować, droga szeroka już tylko na 4 metry musiała być w stanie pomieścić stragany, pieszych, konie oraz wózki handlarzy. Pod koniec XVII wieku most był zakorkowany do tego stopnia, że pokonanie 300 metrów zajmowało ponad godzinę, a niektórzy wybierali prom jako środek transportu przez rzekę.
Strażnica na południowym końcu mostu stała się świadkiem wielu egzekucji w historii Londynu. Stała się również znana z wieszania głów zdrajców na pikach, żeby każdy mieszkaniec Londynu wiedział, co czeka go za przestępstwa. Głowa William Wallace’a zawisła jako pierwsza w 1305 roku, co rozpoczęło ponad 355 letnią tradycję, przez którą dołączyło do niej wiele głów innych sławnych postaci Jack Cade w 1450, Tomasz More i biskup John Fisher w 1535, oraz Thomas Cromwell w 1540. W 1598 roku niemiecki pisarz Paul Hentzner naliczył ponad 30 głów wiszących nad strażnicą.
Do 1710 roku większość domów została przebudowana w stylu restauracji, co pozwoliło poszerzyć drogę do 6 metrów. Nie poprawiło to jednak sytuacji w ruchu na moście, więc w 1722 roku Burmistrz Londynu wydał dekret stanowiący: „Wszystkie wozy, wózki i inne wagony jadące z Southwark do tego miasta trzymają się wzdłuż zachodniej strony wspomnianego mostu, a wszystkie wychodzące z miasta trzymają się wzdłuż wschodniej strony wspomnianego mostu”. Jest to uważane za jeden z możliwych powodów powstania ruchu lewostronnego w Wielkiej Brytanii.
Ostatni dom na moście został zbudowany w 1745 roku. Od roku 1756 miasto zaczęło wykupywać wszystkie pozwolenia na działki na moście, niektóre wydane jeszcze w 1176 roku przez Henryka II Plantageneta, który kazał wybudować most. Wykup wszystkich posesji na moście pozwolił miastu na powolną rozbiórkę budynków, co było niezbędne do rozbudowy mostu. W czasie trwania rozbiórki w 1757 roku otworzono mniejszy drewniany most przez Tamizę, jednak już parę dni po otwarciu zajął on się ogniem, co doprowadziło do naporu publicznego na budowę nowego technologicznie współczesnego mostu. Stary most był używany jako pomocniczy do czasu zakończenia budowy nowego mostu w 1831 roku. Został wyburzony w 1836 roku.
„Nowy” Most Londyński (1831–1967).
W 1799 roku City of London wspólnie z Londynem rozpisały konkurs na zaprojektowanie nowego mostu. Wśród propozycji był między innymi pomysł Thomasa Telforda, który zaproponował pojedyncze żelazne przęsło długie na 600 stóp (180 m) i szerokie na 65 stóp (20 m), które zawisłoby na 20 metrach wysokości, co umożliwiłoby transport po rzece nawet największym rzecznym statkom. Eksperci faworyzowali ten pomysł, jednak wymagałby on przebudowy nabrzeża z obu stron, został też uznany za zbyt drogi w związku z wymaganymi wykupami działek i wstrzymaniem ruchu na rzece. Ostatecznie został wybrany projekt składający się z 5 kamiennych łuków, który zaprojektował John Rennie. Prace nad mostem zaczęły się w 1824 roku, a kamień węgielny położył syn John Rennie Młodszy, syn architekta 15 czerwca 1825 roku.
Stary most był używany jako most pomocniczy oraz zastępczy dla nowego, nie był na nim jednak prowadzony już handel. Jego wyburzenie rozpoczęło się w 1821 roku. Przygotowanie nabrzeża kosztowało ponad 3 razy więcej niż sam most, a koszt 2.5 milionów £ (223 miliony funtów w 2018) został podzielony między Rządem Wielkiej Brytanii, władzami Londynu oraz władzami City of London
Ukończony most był długi na i szeroki na . Oficjalne otwarcie mostu nastąpiło o północy 1 sierpnia 1831 roku, a w otwarciu brał udział król Wilhelm IV Hanowerski z żoną królową Adelaidą, którzy urządzili piknik w namiocie postawionym na moście.
W 1896 roku most był najczęściej odwiedzanym punktem w Londynie, ponad 8.000 pieszych i 900 pojazdów przekraczało most każdej godziny. W 1924 przeprowadzono badanie, które dowiodło, że most pod ciężarem pojazdów zapadał się w rzece, co oznaczało, że będzie trzeba go usunąć i wybudować nowy.
Sprzedaż mostu Robertowi McCullochowi.
W 1967 roku Rada Londynu podjęła decyzję o sprzedaży mostu i rozpoczęła szukanie kupca. Radny Ivan Luckin, który zaproponował sprzedaż był krytykowany przez media, ale 18 kwietnia 1968 roku most został zakupiony przez kupca z Missouri, Roberta McCullocha, który kupił most za 2,460,000 dolarów amerykańskich. Początkowe plotki, że McCulloch pomylił się i chciał zakupić most Tower Bridge były wielokrotnie zaprzeczane przez Luckina w wielu wywiadach. Podczas rozbiórki mostu każdy z kawałków został ponumerowany, a bloki zostały za pomocą statku przewiezione z Londynu przez Kanał Panamski do Los Angeles, skąd w ciężarówkach zostały wysłane przez Long Beach do Lake Hevasu City w Arizonie, gdzie most został złożony z powrotem. Ponowne otwarcie nastąpiło 10 października 1971 roku.
Współczesny Most Londyński.
Obecnie istniejący most został zaprojektowany przez Williama Holforda, barona Holford, a zbudowany przez grupę budowniczą Mott, Hay and Anderson. Budowa trwała od 1967 roku do 1972, a most otworzyła królowa Elżbieta II 17 marca 1973 roku. Koszt mostu wyniósł 4 mln funtów (55,5 mln funtów w 2018). Most został wybudowany w tym samym miejscu, w którym stał Nowy Most Londyński, ponieważ cena wykupienia innych działek nie była możliwa do ekonomicznego uzasadnienia.
W 1984 roku okręt uderzył w most, powodując znaczne uszkodzenia zarówno dla statku, jak i mostu.
11 lipca 2009 roku, w 800. rocznicę oddania do użytku Starego Mostu Londyńskiego, Lord major Londynu przeprowadził przez most stado owiec, powołując się na antyczne prawo z czasów króla Jana bez Ziemi. Rozpoczęło to coroczną tradycję przeprowadzania owiec przez most, podczas którego zbierane są datki na cele charytatywne. 
3 czerwca 2017 roku most padł ofiarą ataku terrorystycznego. Trzech islamistów wjechało vanem w przechodniów, zabijając dwóch i raniąc trzech. Następnie na terenie Borough Market, dźgnęli śmiertelnie pięć osób i raniąc 48. Policja w pościgu zastrzeliła terrorystów. W odpowiedzi na atak, na moście zostały wzniesione bariery.
29 listopada 2019 roku doszło do ataku z użyciem ostrego narzędzia. W odpowiedzi na atak policja zastrzeliła napastnika.
Transport.
Najbliższe stacje metra w Londynie to Monument, u północnego końca mostu, oraz London Bridge na południowym końcu. Przy tej ostatniej zlokalizowana jest także stacja kolejowa London Bridge.

</doc>
<doc id="182163" url="https://pl.wikipedia.org/wiki?curid=182163" title="Dave England">
Dave England

Dave England, właśc. David England, pseud. Cocksuckin' Motherfucker, Chef Dave, Darf (ur. 30 grudnia 1969 w Venturze) – amerykański aktor naturszczyk występujący w kontrowersyjnym programie rozrywkowym "Jackass". Wystąpił również w filmie "Jackass: świry w akcji" z 2002.
Znany jest z gagów zawierających odniesienia do czynności fizjologicznych, zwłaszcza wymiotowania oraz ekskrementacji. Najlepszym jego przyjacielem w programie jest Ehren McGhehey. Ma bardzo charakterystyczną twarz, na skutek licznych kontuzji, których doznał w programie (m.in. w odcinku "Poo diaper"), przypomina wyglądem kloszarda. Również w wypadku, który zdarzył się podczas jazdy na deskorolce, utracił jedno z jąder.
Jest żonaty z Joanną England, mieszka w Portland w stanie Oregon.

</doc>
<doc id="182166" url="https://pl.wikipedia.org/wiki?curid=182166" title="Humbelina">
Humbelina

Humbelina – imię żeńskie pochodzenia łacińskiego, od "umbria" - "cień". W Polsce imię to nosiła m.in. Humbelina Kurdwanowska z Potockich (XVIII wiek).
Humbelina imieniny obchodzi 12 lutego i 13 lutego.
Patronką imienia jest bł. Humbelina (mniszka, zm. 12 lutego 1135 r.).

</doc>
<doc id="182171" url="https://pl.wikipedia.org/wiki?curid=182171" title="Lizard">
Lizard



</doc>
<doc id="182172" url="https://pl.wikipedia.org/wiki?curid=182172" title="Gaudentius Orfali">
Gaudentius Orfali

Gaudentius Orfali OFM (ur. 19 lutego 1889 w Nazarecie w Galilei, zm. 20 kwietnia 1926 w Szu’afat pod Jerozolimą) – palestyński biblista katolicki, archeolog, franciszkanin.
Życiorys.
W roku 1905 wstąpił do nowicjatu braci mniejszych w klasztorze przy Grocie Zwiastowania w Nazarecie. W następnych latach odbył studia filozoficzno-teologiczne w En Kerem (Św. Jan na pustyni), w Betlejem i w Jerozolimie. Złożył śluby wieczyste w Zakonie franciszkańskim 19 marca 1909. 21 grudnia 1912 został wyświęcony na kapłana. W roku 1913 rozpoczął studia biblijne w Kolegium Międzynarodowym św. Antoniego w Rzymie. Dwa lata później przeniósł się do Fryburga (Szwajcaria), gdzie w 1917 obronił tytuł doktora teologii. Licencjat z nauk biblijnych uzyskał następnego roku w Rzymie. Od roku 1919 wykładał Pismo św. w seminarium franciszkańskim w klasztorze Najświętszego Zbawiciela w Jerozolimie. Od roku 1924 pełnił funkcję rektora Studium Biblijnego przy klasztorze Ubiczowania Pana Jezusa w Starej Jerozolimie. W 1925 został wybrany na prezydenta Wschodniego Towarzystwa Archeologicznego (Palestine Oriental Society). Zmarł tragicznie w wypadku samochodowym w Szu’afat pod Jerozolimą 20 kwietnia 1926.
Opublikował "De arca Foederis" (1918), "Capharnaum et ses ruines" (1922) oraz "Gethsémani" (1924). Przed śmiercią przygotowywał publikację dotyczącą Góry Tabor. Za swojego mistrza uważał franciszkanina Barnabę Meistermanna († 1923). Prowadził wykopaliska i prace restauracyjne w Kafarnaum nad brzegami Jeziora Genezaret (synagoga i kościół bizantyjski) oraz w Getsemani w Jerozolimie.

</doc>
<doc id="182173" url="https://pl.wikipedia.org/wiki?curid=182173" title="Norbert Hapanowicz">
Norbert Hapanowicz

Norbert Hapanowicz (ur. 1887 we Lwowie, zm. 21 lipca 1915), polski inżynier, asystent na Politechnice Lwowskiej.
Życiorys.
W 1908 ukończył z najwyższym odznaczeniem Wydział Inżynierii Wodnej Politechniki Lwowskiej. Zainteresowania naukowe zaowocowały publikacją jeszcze na drugim roku studiów, w wieku 20 lat, pracy "O ruchu względem ciał niebieskich". Po studiach został zatrudniony jako asystent w katedrze astronomii i geodezji wyższej Politechniki Lwowskiej, a w 1914 obronił pracę doktorską "Teoria krzywych spiętrzenia" (opublikowaną w 1917 na łamach "Czasopisma Technicznego"). Był autorem wielu prac z inżynierii, matematyki, miernictwa, statyki, m.in. "Przepływ wody przy nawodnieniach" ("Przegląd Techniczny", 1914), "Natężenia w trójkątnych murach oporowych" (tamże, 1915); otrzymał pierwszą nagrodę na konkursie Związku Słuchaczów Inżynierii na najlepszą rozprawę teoretyczną w dziedzinie nauk inżynieryjnych.
Krótko po obronie doktoratu rozpoczął służbę wojskową w armii austriackiej; zginął (jako chorąży 30 pułku piechoty) na froncie włoskim, na górze Krcz.

</doc>
<doc id="182174" url="https://pl.wikipedia.org/wiki?curid=182174" title="Asia">
Asia



</doc>
<doc id="182176" url="https://pl.wikipedia.org/wiki?curid=182176" title="Latarnik">
Latarnik



</doc>
<doc id="182182" url="https://pl.wikipedia.org/wiki?curid=182182" title="1940 w filmie">
1940 w filmie



</doc>
<doc id="182183" url="https://pl.wikipedia.org/wiki?curid=182183" title="Droga krajowa nr 22 (Polska)">
Droga krajowa nr 22 (Polska)

Droga krajowa nr 22 – droga krajowa klasy GP oraz klasy S o długości około 460 km prowadząca od przejścia granicznego polsko-rosyjskiego w Grzechotkach do granicy polsko-niemieckiej w Kostrzynie nad Odrą. Przebiega przez województwa: lubuskie, zachodniopomorskie, wielkopolskie, pomorskie i warmińsko-mazurskie.
Historia.
Fragment drogi nr 22 jest częścią dawnej autostrady mającej łączyć Berlin z Kaliningradem, zwanej potocznie „Berlinką”. W latach 1936–1938 wybudowano tę autostradę na odcinkach Berlin – Szczecin (czteropasową) oraz Elbląg – Królewiec (dwupasową). W celu połączenia miast musiano wybudować także odcinek ze Szczecina do Elbląga. Utrudniał to jednak Niemcom fakt, że odcinek ten miał poprowadzić przez Polskę (tzw. korytarz gdański), co stało się jednym z drugorzędnych powodów zajęcia przez Niemcy Pomorza Gdańskiego we wrześniu 1939.
W wyniku działań wojennych większość obiektów mostowych na tych drogach została zniszczona. Część mostów została tuż po wojnie odbudowana, natomiast w związku z brakiem przejścia granicznego w Grzechotkach nie odbudowano drogi od Wielewa do Grzechotek. Ten fragment drogi od węzła „Elbląg-Wschód” z drogą nr 7 do Grzechotek został przebudowywany do klasy drogi ekspresowej S22 i oddany do użytku 24 września 2008 roku.
Trzeba, dla wyjaśnienia, jednak powiedzieć, że droga krajowa numer 22 od Kostrzyna nad Odrą do Gorzowa (czyli obecna DW 132) oraz kolejne odcinki DK 22 to pierwotna trasa Berlinki jako drogi jednojezdniowej „równoległej”, czyli jakby zapasowej dla Berlinki autostradowej.
Warto zauważyć, że na sporym odcinku: Chojnice – Czarlin – Gnojewo, droga została zbudowana przez Niemców z płyt betonowych, z wydzielonym poboczem (roboty wykonano przez jeńców wojennych i robotników zatrudnionych przez niemieckie władze okupacyjne). Szerokość jezdni z poboczem na tym odcinku wynosi 10 metrów. Niemcy planowali poszerzenie tej drogi na całej długości po wygranej wojnie w latach pięćdziesiątych XX wieku. Droga ta (odcinek na terenie Trzeciej Rzeszy) przed wojną miała nazwę Reichsstraße 1 (R 1). Do tej pory główna droga krajowa z Berlina do Kostrzyna nad Odrą jest to Bundesstraße 1 (B 1). Świadczy to o tym, jak ważną była ta droga skoro była numerem jeden w całej Rzeszy. Wystarczy spojrzeć na mapy i widać, że niemal po linii prostej prowadzi do Królewca z Berlina. Jako pozostałość po planach poszerzenia tejże trasy przez niemieckich drogowców zachował się do dziś asymetryczny kształt korony (nasypu) drogi na sporych odcinkach. Od Człuchowa poprzez Jastrowie, okolice Wałcza aż do Gorzowa wyraźnie widać, że po południowej stronie jezdni pobocze jest bardzo szerokie (trawiasto-gruntowe), o szerokości około 3 metrów, a od strony północnej jest sporo węższe – ma około 1-1,5 metra. Na odcinkach, gdzie wzdłuż drogi istnieją aleje zabytkowych drzew, sadzonych w trakcie budowy drogi, także jest widoczna przestrzeń pozostawiona na ewentualne poszerzenie drogi.
28 listopada 2008 roku w ciągu drogi nr 22 została oddana do użytku 14-kilometrowa obwodnica Chojnic. Prace nad obwodnicą trwały ponad 2 lata. Obwodnica posiada 2 węzły komunikacyjne (Chojnaty i Lipienice). Trasa została podzielona na trzy odcinki:
W latach 2006–2007 dokonano naprawy nawierzchni drogi w granicach miasta Starogard Gdański oraz wykonano (GDDKiA) poszerzenie 12-kilometrowego odcinka drogi na odcinku od granicy województw pomorskiego i wielkopolskiego do miejscowości Podgaje, umocniono i poszerzono z 5,7 do 7 metrów jezdnię, umocniono i wyrównano pobocza. Przebudowano także i oświetlono skrzyżowanie przy miejscowości Chwalimie. Na tym skrzyżowaniu przechodzi przez drogę 22 szlak rowerowy Transwielkopolskiej Trasy Rowerowej. W roku 2007 w ciągu 3 miesięcy przebudowano fragment tejże drogi na odcinku: Człuchów – Chrząstowo (8 kilometrów), jest to kolejny odcinek, który poszerzono do 7 metrów jezdni, a pobocza zostały wzmocnione i wyregulowane, nie jako pobocza bitumiczne, ale jest możliwy na nich lokalny ruch pojazdów wolnobieżnych.
Władze województwa pomorskiego wyraziły zamiar poszerzenia jezdni tej ważnej i historycznej drogi do 7 metrów na całym pozostałym odcinku w granicach tego województwa. Od roku 2010 cały odcinek w woj. pomorskim jest już szerokości 7 metrów (jezdnia) i obustronnie są umocnione 1,5-metrowe pobocza. W małej osadzie Buszkowo (przy granicy z woj. wielkopolskim) tuż po zmodernizowaniu tego odcinka drogi uruchomiono stację pomiarową drogową, która zaopatrzona jest też w kamery „obserwujące” ruch drogowy na Berlince. Pomiary stacja wykonuje automatycznie: temperatury drogi i powietrza oraz natężenia ruchu w konkretnych odstępach czasowych. Stacja ta wyposażona jest w dużą tablicę świetlną, tak zwany znak drogowy o zmiennej treści.
Obecnie trwa kompleksowa przebudowa drogi na odcinku Czarlin – Knybawa o długości 3,7 km.
Dawna numeracja.
Na przestrzeni lat trasa posiadała różne oznaczenia i klasyfikacje:
Przebudowa DK22.
Na lata 2024–2026 planowana jest przebudowa drogi krajowej nr 22 na terenie województwa zachodniopomorskiego. Droga na tym odcinku zyska nośność 11,5 ton/oś. Remont jest podzielony na 6 etapów:
Wszystkie obwodnice będą realizowane w ramach programu 100 obwodnic.
Droga ekspresowa S22.
Na odcinku Grzechotki (Przejście graniczne Grzechotki-Mamonowo II z obwodem kaliningradzkim) – Elbląg droga posiada status drogi ekspresowej.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku na pojedynczą oś napędową do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021.
Wcześniej droga krajowa nr 22 była objęta ograniczeniami dopuszczalnego nacisku pojedynczej osi:
W latach 2020–2022 dokonywana jest przebudowa drogi na odcinku Chojnice – Czersk, w celu dostosowania jej nośności do ruchu ciężkiego o nacisku 11,5 t/oś.
Do 2028 ma zostać zbudowana obwodnica Starogardu Gdańskiego, która ma przebiegać na odcinku Sucumin – Starogard Gdański. Ma przez nią przebiegać droga krajowa nr 22.

</doc>
<doc id="182186" url="https://pl.wikipedia.org/wiki?curid=182186" title="Droga krajowa nr 24 (Polska)">
Droga krajowa nr 24 (Polska)

 |commons = Category:National road 24 (Poland)
 |wikinews = 
 |www = 
Droga krajowa nr 24 (DK24) – droga krajowa klasy GP biegnąca między Pniewami a Rudnicą k. Gorzowa Wielkopolskiego, o długości 73 km. Odcinek tej drogi na terenie województwa wielkopolskiego posiada metrowej szerokości pobocza asfaltowe. Przebiega przez dwa województwa, tzn. lubuskie i wielkopolskie. Za pomocą DK92 oraz S3 łączy stolice tychże województw, Poznań i Gorzów Wielkopolski, a poprzez DK22 może połączyć je także z Kostrzynem nad Odrą. W maju 2014 zmienił się przebieg drogi krajowej w okolicy Skwierzyny – trasa poprowadzona została nową obwodnicą od strony południowo-wschodniej, częściowo wspólnym odcinkiem z drogą ekspresową S3.
Historia numeracji.
Na przestrzeni lat trasa posiadała różne oznaczenia:
Dopuszczalny nacisk na oś.
Od 13 marca 2021 roku na całej długości drogi dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021 r..
Wcześniej droga krajowa nr 24 była objęta ograniczeniami dopuszczalnego nacisku pojedynczej osi:

</doc>
<doc id="182188" url="https://pl.wikipedia.org/wiki?curid=182188" title="Włochaty">
Włochaty

Włochaty – zespół anarchopunkowy ze Szczecina, założony w 1987 roku.
Historia.
Zespół założono pod nazwą Włochaty Odkurzacz. Swój pierwszy koncert zagrał 1 maja 1987 w Szczecinie. W 1989 zespół zagrał koncert, w którym publicznie zadebiutowała Katarzyna Nosowska. Włochaty kilkakrotnie próbował zakwalifikować się na Festiwal Muzyków Rockowych w Jarocinie. W 1990 roku wysłali kasetę ze swoimi utworami na festiwal w Jarocinie. Jesienią tego samego roku do zespołu dołączył Paulus (Paweł Pawłowski) zmieniła się także nazwa na używaną do dziś „Włochaty”. W 1991 grupa wydała w 100 egzemplarzach kasetę „For sale” i wysyłała kilka utworów z niej do Jarocina. Rok później zespół osobiście pojechał do Jarocina na przesłuchanie – bez rezultatu.
Dopiero w 1993 zespół został zakwalifikowany, zdobył wyróżnienie oraz zagrał na dużej scenie. Jesienią 1993 oficjalnie wydana została kaseta „Live” – zapis koncertu zespołu na dużej scenie w Jarocinie. Zimą 1993 niezależna wytwórnia Nikt Nic Nie Wie wydała winylowy singel z kilkoma utworami z Jarocina 1993. W 1994 do zespołu dołączyła saksofonistka Anka. W marcu 1994 ukazała się kaseta „Włochaty” wydana przez Silverton. Została też ponownie wydana kaseta „For sale”. W 1995 wytwórnia Nikt Nic Nie Wie wydała LP „Włochaty” z materiałem z Silvertonu, z dogranym saksofonem. W 1996 zespół wydał album „Wojna przeciwko ziemi” oraz singel „Bank $wiatowy”. W 1997 z zespołu odeszli Fagas i Anka, do zespołu dołączył zaś gitarzysta Filip. We wrześniu 1998 perkusista Billy niefortunnie złamał nogę (otwarte złamanie, wymagające kilku lat rehabilitacji), jednak zdecydował się na dalsze granie w zespole.
W listopadzie 1999 na rynku ukazała się LP „Droga oporu”, a w 2000 „Zamiana pieniędzy na rebelię” i „Zmowa”. W 2001 Billy postanowił amputować swoją nogę (od kolana w dół), ponieważ dwuletnie leczenie nie przynosiło żadnej poprawy. W 2002 roku po roku przerwy grupa wróciła do gry z nowym gitarzystą – Grabą. 18 maja 2002 roku odbył się koncert urodzinowy „15 lat zmagań z systemem”, który został zarejestrowany na wideo. Pół roku później wydana została płyta „Tryumf anarchii nad tyranią”, będąca zapisem z 15-lecia. Na płycie znalazł się dodatkowo pierwszy w historii zespołu profesjonalnie zrealizowany teledysk („Każdy krok niesie pokój”). W maju 2003 nowym gitarzystą grupy został Skoda, który zajął miejsce Graby. W marcu 2004 ukazał się album „Dzień gniewu”, a w zespole nastąpiła kolejna zmiana – drugim gitarzystą został Florens. W Listopadzie 2005 wydana została płyta „Bunt i Miłość”.
21 grudnia 2007 na swojej oficjalnej stronie internetowej zespół poinformował o zawieszeniu działalności na czas nieokreślony, z przyczyn personalnych.
W kwietniu 2008 zespół nagrał w studiu w Szczecinie 4 utwory pod szyldem Włochaty Inaczej – projekt z założenia poetycko-akustyczny. Wśród nagranych utworów znalazł się m.in. „Pekin 2008”, głos sprzeciwu wobec organizacji Igrzysk Olimpijskich w Chinach, łamaniu tam praw człowieka oraz sytuacji panującej w Tybecie.
W listopadzie 2008 Włochaty po półtorarocznej nieobecności zagrał swoje pierwsze koncerty, promujące kampanię „Small Places” Amnesty International. Rok 2008 zespół zakończył zmianami personalnymi; z zespołem pożegnał się długoletni wokalista Pauluss; wrócił natomiast pierwszy perkusista.
W roku 2013 szeregi zespołu zasila Raga. Wokalista od lat zaprzyjaźniony z zespołem.
Po wydaniu pierwszych nagrań zespół porównywany był, nie bez podstaw, do Conflictu, będąc pod ich dość silnym wpływem, zarówno w warstwie muzycznej jak i tekstowej. Z czasem wytworzył własny, charakterystyczny styl.

</doc>
<doc id="182190" url="https://pl.wikipedia.org/wiki?curid=182190" title="Wojna francusko-austriacka">
Wojna francusko-austriacka

Wojna francusko-austriacka – konflikt zbrojny, toczący się w 1859 pomiędzy II Cesarstwem Francuskim i Królestwem Piemontu i Sardynii a Cesarstwem Austrii. 
W roku 1859 stojący na czele rządu piemonckiego Camillo Cavour zamierzał wypowiedzieć wojnę Austrii, co miało na celu wyparcie jej wpływów z Włoch i doprowadzenie do zjednoczenia pod rządami dynastii sabaudzkiej.
Jako sprzymierzeńca w tym przedsięwzięciu pozyskał on Napoleona III, zawierając z nim w czerwcu 1858 roku Układ z Plombières, w którym uzgodniono wspólne działania przeciwko Austrii. Celem obu stron było wyparcie Austriaków z Włoch, założenie trzech państw na ziemiach Italii: Górnej Italii pod przewodnictwem sardyńsko-piemonckim, królestwa środkowych Włoch i Mediolanu oraz Sycylii. Pieczę nad całym państwem miał sprawować papież. Za pomoc w wojnie Francja otrzymała od Królestwa Piemontu Lombardię, Sardynię, Niceę i Sabaudię. 
W odpowiedzi na ogłoszoną przez Piemont mobilizację Austriacy wystosowali 23 kwietnia 1859 ultimatum, żądające rozbrojenia armii piemonckiej. Żądania austriackie zostały przez Cavoura odrzucone, w związku z czym Franciszek Józef I wypowiedział Piemontowi wojnę. 29 kwietnia 1859 wojska austriackie przekroczyły granicę z Piemontem. W dwóch wielkich bitwach pod Magentą 4 czerwca 1859 oraz Solferino 24 czerwca 1859 Austriacy ponieśli klęski, co zmusiło ich do zawarcia zawieszenia broni w Villafranca 11 lipca 1859.
W wyniku zawartego porozumienia Austria zrzekła się na rzecz Napoleona III Lombardii, zatrzymując jednak Wenecję. Austria odmówiła bowiem cesji swojego terytorium na rzecz Wiktora Emanuela II, którego Franciszek Józef nazwał "kieszonkowcem i złodziejem" ("Taschen- und Landräuber"). Zawarty 10 listopada układ pokojowy w Zurychu potwierdził ustalenia zawarte w rozejmie z Villafranca.

</doc>
<doc id="182191" url="https://pl.wikipedia.org/wiki?curid=182191" title="Magda Femme">
Magda Femme

Magda Femme (ur. jako Magdalena Pokora, 22 maja 1971 w Łasku) – polska piosenkarka, kompozytorka i autorka tekstów, wokalistka zespołu Ich Troje w latach 1995–2001.
Wczesne lata.
Jest jedynym dzieckiem Kazimierza i Barbary Pokorów. W 2000 zmieniła nazwisko na Femme. Jest absolwentką Wydziału Ekonomiczno-Socjologicznego Uniwersytetu Łódzkiego.
Kariera muzyczna.
W latach 1995–2001 była wokalistką zespołu Ich Troje. Wydali wspólnie trzy albumy studyjne: "Intro" (1996), "ITI Cd." (1997) i "3" (1999).
Dwukrotnie brała udział w finale Krajowych Eliminacji do Konkursu Piosenki Eurowizji. W 2003 wystąpiła podczas krajowych eliminacji z piosenką „I Believe in You”, nagraną wspólnie z wokalistą Marcinem Koczotem i zespołem Spotlight. W 2006 zaśpiewała gościnnie w piosence „Follow My Heart” zespołu Ich Troje, który wygrał finał eliminacji, dzięki czemu reprezentował Polskę w 51. Konkursie Piosenki Eurowizji w Atenach. Zajęli 11. miejsce w półfinale konkursu, nie kwalifikując się do finału.
W 2000 wydała debiutancki, solowy album studyjny pt. "Empiryzm", który zrealizowała, będąc jeszcze wokalistką Ich Troje. W 2001 wydała drugą solową płytę pt. "5000 myśli", która sprzedała się w nakładzie ok. 32 tys. egzemplarzy, uzyskując status złotej płyty. Największymi przebojami z płyty były utwory „Rozmowa z Aniołem” i „Kłamstwo”, z którym wygrała konkurs audiotele w koncercie organizowanym przez TVP2. W 2004 wydała trzecią płytę pt. "Extremalnie". Teledysk do singla „Daleko stąd” został nominowany do nagrody Yach Film.
W 2006 wzięła udział w trasie koncertowej z okazji 10-lecia zespołu Ich Troje „Sami Swoi”. W 2009 nagrała i wydała czwartą solową płytę studyjną pt. "Magiczne nutki". Muzykę skomponował kompozytor i muzyk Janusz Tylman, a słowa są autorstwa Magdy Femme. W 2010 ubiegała się o miano "Polskiego Hitu Lata 2010" na Bydgoszcz Hit Festiwalu, a z piosenką „Jak diament”, wykonaną w duecie z Iwoną Węgrowską, zajęła 6. miejsce.
W 2014 wydała piąty album studyjny pt. "Retro Love", który nagrała razem z Adasiem Drzewieckim oraz we współpracy z Toffsonem, Ive i Gooferem. W pierwszym tygodniu od premiery cyfrowej album uzyskał status złotej płyty. W 2015 nagrała utwór „Jestem na tak” w duecie z Nowatorem, za który otrzymali nagrodę dla najlepszego duetu, przyznaną przez Radio Fama. W 2016 singiel znalazł się w rankingu „40 największych hitów 2015”, przygotowanym przez Kino Polska Muzyka, zajmując 28. miejsce. W tym samym roku za singiel otrzymała złotą płytę, w 2016 – platynową, a w 2021 singiel otrzymał status potrójnej platynowej płyty.
W 2017 zwyciężyła w kategorii „kultura” w plebiscycie „kobieta roku” organizowanym przez Stowarzyszenie Women For Live. W 2019 nagrała utwór „Słabo kłamiesz”, który znalazł się w rankingu „Hity lata 2019” przygotowanym przez Kino Polska Muzyka i zajął drugie miejsce w plebiscycie „Hit roku 2019” przygotowanym przez serwis Party.pl.
W 2020 wraz z Jay Marinem, Mavoii i Zawidzkim utworzyli zespół muzyczny o nazwie Project M.
Życie prywatne.
W latach 1996–2001 była żoną lidera grupy Ich Troje, Michała Wiśniewskiego. W 2008 urodziła córkę Nel. Od 2012 jest związana z Michałem Zawidzkim, raperem znanym jako „Zawidzki”.

</doc>
<doc id="182193" url="https://pl.wikipedia.org/wiki?curid=182193" title="Potok Oliwski">
Potok Oliwski

Potok Oliwski (Radosna Struga) (kaszub. "Òlëwskô Strëga") (w dolnym odcinku zwany również "Potokiem Jelitkowskim" bądź "Jelitkowską Strugą") – jeden z głównych cieków odwadniających obszar Lasów Oliwskich, spływający ze strefy krawędziowej wysoczyzny kaszubskiej znajdującej się na terenie Trójmiejskiego Parku Krajobrazowego i uchodzący bezpośrednio do Zatoki Gdańskiej.
Przebieg.
Źródła znajdują się na wysokości ok. 140 m n.p.m. w Złotej Karczmie. W początkowym biegu przecina drogę ekspresową S6, i dalej w swym odcinku źródłowym płynie wartkim nurtem poprzez Dolinę Bobrów. Wpływając do Doliny Radości przyjmuje stosunkowo duży lewy dopływ (Potok Zajączkowski, zwany też "Dziczym Potokiem") zwiększający w dwójnasób ilość wiedzionej wody.
Dysponując od tego miejsca znaczną ilością wód został w przeszłości zagospodarowany poprzez wykorzystanie energii spadku. Na jego drodze (aż niemal po same ujście) wybudowanych zostało szereg urządzeń z których najbardziej znane są młyny oraz Kuźnia Wodna w Oliwie.
Potok płynie dalej poprzez Oliwę, zasilając w wodę stawy parkowe, a następnie w kierunku wschodnim aż po swe ujście w Jelitkowie.
Sąsiednie dolinki obsługiwane są przez dopływy potoku. Obszar źródłowy jednego z dopływów (Potok Prochowy) objęty jest ochroną ("Rezerwat przyrody Źródliska w Dolinie Ewy"), a natomiast dolinka innego potoku (Potok Rynarzewski dl. 3,4 km) zajęta jest przez Gdański Ogród Zoologiczny. Pozostałe imienne dopływy to Potok Bobrowy oraz Potok Czystej Wody.
Historia.
Do 1945 roku dolna część przepływu potoku nosiła nazwę niemiecką "Glettkaubach".
Przy Potoku Oliwskim i jego dopływach funkcjonowało w ciągu wieków ponad dwadzieścia młynów i zakładów przemysłowych pracujących dzięki sile wody. Numerowane były pod prąd potoku – od I młyna w Jelitkowie, do XXIV w Dolinie Krzaczastego Młyna. Zespół młynów nad Potokiem Oliwskim w większości został zniszczony przez czas i różne okoliczności (wojny, pożary, brak gospodarza). Dokonane w przeszłości zagospodarowanie całego potoku jest przykładem na wykorzystanie naturalnych możliwości środowiska do rozwoju gospodarczego określonej przestrzeni osiedleńczej. Ten unoszący się w przestrzeni duch miejsca "(genius loci)" spowodował, iż właśnie w Dolinie Radości w oparciu o wody potoku, założył swoje poletko doświadczalne Instytut Budownictwa Wodnego PAN.
Ostatnimi czasy obserwuje się nasilone parcie miasta dążącego w swej ekspansji do własnego zagospodarowania (zabudowy) tego obszaru. Widomym dowodem tego nacisku jest nadanie obiektowi fizjograficznemu jakim jest Dolina Radości miana osiedla.

</doc>
<doc id="182194" url="https://pl.wikipedia.org/wiki?curid=182194" title="Slawizacja">
Slawizacja

Slawizacja − proces przyswajania (lub narzucania) języka lub kultury słowiańskiej.
Przykładem slawizacji jest zmiana składu etnicznego na Bałkanach po dotarciu tam Słowian (V-VII wieku). Wiele zamieszkujących te terytoria plemion, nie spokrewnionych bliżej ze Słowianami (np. Trakowie), przyjęło język słowiański jako własny, zaakceptowało także słowiańskie wierzenia i obyczaje, pozostawiając jednak po sobie pewne ślady, bądź to w języku (np. pewna liczba słów nieznanego, a w każdym razie nie słowiańskiego pochodzenia w języku bułgarskim), bądź w tradycyjnych zwyczajach (np. nestinarstwo, znany w Bułgarii obrzęd chodzenia boso po rozpalonych węglach, co uważa się za pozostałość starożytnych kultów pogańskich).
Slawizacja, podobnie jak i inne procesy asymilacyjne zachodzi w sytuacji, gdy element słowiański zaczyna wyraźnie dominować w danej społeczności, zaś przyjęcie języka słowiańskiego wiąże się z podniesieniem własnego prestiżu, statusu społecznego, itp. Współcześnie slawizacja zachodzi np. wśród niewielkich liczebnie narodów Syberii, które przyjmując za własny język rosyjski, oficjalny język państwa, przejmują także rosyjski tryb życia, rezygnując przy tym dość często z własnych, wielowiekowych tradycji, które uważane są za niższe i gorsze.

</doc>
<doc id="182199" url="https://pl.wikipedia.org/wiki?curid=182199" title="Karabinek Typ 03">
Karabinek Typ 03

Typ 03 – chiński karabinek automatyczny.
Historia konstrukcji.
W latach 70. XX wieku w Chinach Ludowych rozpoczęto prace nad nowym małokalibrowym nabojem pośrednim. Wraz z nowym nabojem planowano wprowadzić nowy karabinek. Opóźnienie spowodowane przedłużającymi się pracami nad nowym nabojem sprawiły, że na początku lat 80. wprowadzono do uzbrojenia karabinek Typ 81 kalibru 7,62 x 39 mm.
Wprowadzenie do uzbrojenia nowego karabinka nie spowodowało zatrzymania prac nad nowym nabojem. W 1984 roku nabój 5,8 x 42 mm był gotowy do produkcji. W tym samym roku powstała wersja karabinka Typ 81 zasilana nowym nabojem. Broń oznaczono jako Typ 87 wyprodukowano w krótkiej serii i użyto w testach porównawczych karabinków kalibru 7,62 i 5,8 mm. Testy wykazały zdecydowaną wyższość nowej amunicji. W 1988 roku system uzbrojenia złożony z karabinka Typu 87 i rkm-u Typ 87 otrzymał nazwę QBZ 87 (konstruktorem obu broni był Duo Yingxian).
Jednocześnie z próbami pierwszej serii karabinków Typ 87 trwały prace nad polepszeniem ergonomii tego karabinka. Efektem było wprowadzenie szeregu poprawek ułatwiających posługiwanie się bronią. Zmodernizowana wersja była oznaczona początkowo jako Typ 87A ale ponieważ wcześniejsza wersja nie była już produkowana powrócono do oznaczenia Typ 87.
Karabinki Typ 87 wyprodukowano w krótkiej serii, po czym produkcję wstrzymano. Przyczyną było powstanie rozpoczęcie testów konkurencyjnego karabinka w układzie bullpup Typ 95.
Po rozpoczęciu produkcji karabinka Typ 95 w połowie lat 90. wydawało się, że rozwój karabinka Typ 87 został zakończony. Dlatego niespodzianką było pojawienie się w 2003 roku karabinka Typ 03. Nowy karabinek był jeszcze bardziej dopracowaną wersją karabinka Typ 87 (karabinek wyglądem wyraźnie nawiązuje do belgijskiego karabinka FNC).
Pojawienie się prototypu karabinka Typ 03 sprawiło, że na nowo rozgorzała dyskusja dotycząca wyboru docelowej broni armii chińskiej. Ostatecznie podjęto decyzję o równoległym używaniu obu karabinków. Karabinek Typ 95 ma się stać uzbrojeniem jednostek elitarnych, natomiast karabinek Typ 03 – podstawowym karabinkiem armii chińskiej, zastępując karabinki Typ 81.
Opis konstrukcji.
Karabinek Typ 03 jest indywidualną bronią samoczynno-samopowtarzalną. Zasada działania oparta o wykorzystanie energii gazów prochowych odprowadzanych przez boczny otwór lufy. Ryglowanie przez obrót zamka. Po wystrzeleniu ostatniego naboju zamek zatrzymuje się w tylnym położeniu). Mechanizm spustowy umożliwia strzelanie ogniem pojedynczym i seriami. Przełącznik rodzaju ognia, pełniący także rolę bezpiecznika umieszczony nad chwytem pistoletowym, po lewej stronie broni. Zasilanie z dwurzędowych magazynków łukowych o pojemności 30 naboi. Karabinek wyposażony w kolbę składaną na prawą stronę broni.

</doc>
<doc id="182206" url="https://pl.wikipedia.org/wiki?curid=182206" title="Orzecznik">
Orzecznik

Orzecznik – część orzeczenia imiennego stanowiąca dopełnienie zdaniowe łącznika i orzekająca o podmiocie.
Orzecznik najczęściej występuje jako:
W języku polskim orzecznik rzeczownikowy stoi zazwyczaj w narzędniku, natomiast przymiotnikowy w mianowniku.
W funkcji orzecznika występuje najczęściej rzeczownik lub przymiotnik, ale rolę tę może pełnić także imiesłów przymiotnikowy (bierny lub czynny), przysłówek (w tym odimiesłowowy), zaimek, liczebnik, wyrażenie przyimkowe. Orzecznik można wyrazić w postaci szeregu (Kazik jest "pilny i pracowity").

</doc>
<doc id="182211" url="https://pl.wikipedia.org/wiki?curid=182211" title="Stridsvagn 103">
Stridsvagn 103

Stridsvagn 103 (inne nazwy Strv 103 lub S-103) – szwedzki czołg podstawowy budowany od 1966 roku w zakładach Boforsa.
Historia.
Po II wojnie światowej armia szwedzka posiadała tylko czołgi lekkie, co wiązało się przede wszystkim z warunkami panującymi w Szwecji i Skandynawii. Pod koniec lat 50. rozpoczęto prace nad czołgiem odpowiadającym nowym warunkom. Tak powstała koncepcja budowy nowego czołgu oznaczonego jako "Stridsvagn 103" (pol. "Czołg 103").
W czołgu tym konstruktorzy w celu obniżenia jego masy przyjęli rozwiązanie bezwieżowe z zamontowaną na stałe do kadłuba armatą 105 mm, jak w przypadku dział pancernych. Dzięki układowi bezwieżowemu udało się nie tylko zmniejszyć masę całkowitą czołgu, wysokość, ale uproszczono także konstrukcję kadłuba i znacząco wzmocniono odporność opancerzenia na przebicie poprzez jego lepsze ukształtowanie. Przednia górna część kadłuba została osłonięta pancerzem o bardzo dużym nachyleniu i znacząco zwiększyło się prawdopodobieństwo rykoszetowania pocisków. Nietypowo uformowano dno kadłuba, które w przekroju poprzecznym posiada kształt szerokokątnego klina z ostrzem skierowanym ku górze.
W skład załogi pojazdu wchodzą trzy osoby: kierowca-celowniczy, dowódca i radiooperator. Kierowca w czasie jazdy prowadzi pojazd, a w czasie postoju prowadzi ogień z armaty, gdyż aby naprowadzać nieruchomą armatę na cel musiano zastosować jej celowanie całym czołgiem. Naprowadzanie w poziomie następuje przez obrót całego wozu. By to umożliwić, zastosowano w układzie kierowania przekładnię hydrostatyczną, przez co pojazd może wykonać skręt o dowolnym promieniu lub nawet w miejscu. Aby umożliwić naprowadzanie armaty w pionie, zastosowano hydropneumatyczne zawieszenie wszystkich czterech par kół jezdnych z płynnie niezależnie regulowanym ciśnieniem w poszczególnych siłownikach. Dało to możliwość pochylania kadłuba w zakresie od –10° do +12° oraz obniżanie wozu do wysokości 1,75 m. Kierowca, a także dowódca czołgu (jego decyzje są traktowane przez system jako nadrzędne) dysponują uniwersalnym przyrządem obserwacyjno-celowniczym OPS-1, który jest stabilizowany w płaszczyźnie pionowej. Z kolei w płaszczyźnie poziomej jest stabilizowana wieżyczka dowódcy o kącie obrotu 208° z dodatkowymi czterema peryskopami do obserwacji. W Stridsvagn 103 brak przyrządu do obserwacji w nocy.
Czołg "Stridsvagn 103" jako główne uzbrojenie posiada gwintowaną armatę Bofors 105 mm typu L/62. Dzięki sztywnemu zabudowaniu armaty w kadłubie wozu uzyskano możliwość zastosowania automatu ładującego o szybkostrzelności rzędu 12 – 15 strz./min i stosunkowo prostej konstrukcji. Amunicja jest przewożona w kadłubie w 10 pojemnikach zawierających po 5 pocisków. Uzbrojenie dodatkowe to trzy karabiny maszynowe KSP 58 kal. 7,62 mm. Dwa z nich umieszczono w pojemniku po lewej stronie kadłuba, natomiast trzeci przeciwlotniczy obok włazu dowódcy czołgu.
Do napędu czołgu użyto dwóch silników: pomocniczego dwusuwowego silnika "Rolls – Royce K60" o mocy 245 KM (180 kW) i głównego – turbiny gazowej "Boeing 502-10MA" o mocy 740 KM (544 kW).
Produkcję seryjną czołgu "Stridsvagn 103" rozpoczęto w 1966 roku.
W 1969 roku zmodyfikowano czołg przez wyposażenie go w dalmierz laserowy LV-300 firmy Simrad sprzężony ze zmodyfikowanym przyrządem obserwacyjno-celowniczym OPS-1L. Zmieniono również turbinę gazową oraz przystosowano go do pływania. Jego prędkość maksymalna przy pokonywaniu przeszkody wodnej wynosi 6 km/h. W pojeździe jako dodatkowe standardowe wyposażenie zastosowano lemiesz do usuwania min, stanowiący dodatkową ochronę dolnej przedniej części kadłuba. Tak zmodyfikowany czołg otrzymał oznaczenie "Stridsvagn 103B". W 1971 roku zakończono produkcję seryjną tego czołgu.
W latach 1986–1989 przeprowadzono modernizację posiadanych przez armię szwedzką czołgów "Stridsvagn 103B" poprzez zainstalowanie systemu kierowania ogniem z dalmierzem laserowym i cyfrowym przelicznikiem balistycznym, zamontowanie nowych amerykańskich silników dwusuwowych "Detroit Diesel 6V-53T" o mocy 292 KM (215 kW). Tak zmodernizowane czołgi oznaczono jako "Stridsvagn 103C".
Łącznie w latach 1966–1971 zbudowano 300 czołgów "Stridsvagn 103".
Użycie.
Czołgi "Stridsvagn 103" były używane tylko przez armię szwedzką, choć pojawiały się zamówienia na ich zakup przez inne kraje. Użytkowano je do lat 90. XX wieku, po czym zaczęto zastępować niemieckimi czołgami Leopard 2.

</doc>
<doc id="182212" url="https://pl.wikipedia.org/wiki?curid=182212" title="Rąbin (Inowrocław)">
Rąbin (Inowrocław)

Rąbin – część miasta, osiedle mieszkaniowe Inowrocławia, położone w południowej jego części. Liczy około 20 tys. mieszkańców. 
Rąbin powstał na miejscu dawnej wsi o tej samej nazwie, w której podczas powstania wielkopolskiego przebywał ze swym wojskiem Paweł Cyms. Wieś Rąbin została przyłączona do Inowrocławia przed II wojną światową. W latach 70. powstały pierwsze bloki mieszkalne, na polach dawnego Zakładu Rolnego Państwowych Gospodarstw Rolnych. 
Na Rąbinie znajdują się: Kościół Zielonoświątkowy, kościół pw. św. Królowej Jadwigi, kościół pw. Chrystusa Miłosiernego, kino „KINOMAX”, targowisko zwane potocznie „Manhattan”, kilka sklepów wielkopowierzchniowych. Osiedle w dużej mierze pełni funkcję rezydencjalną, tzw. sypialnianą Inowrocławia. W 2013 roku na Rąbinie powstała Galeria „Solna”, pierwszy taki obiekt w mieście.
Rąbin dzieli się na Rąbin I, Rąbin II oraz Stary Rąbin. Nazwa Stary Rąbin, jest stosowana w pierwotnej części Rąbina, celu odróżnienia jej od powstałego blokowiska. W 2004 roku na mocy uchwały Rady Miasta Inowrocławia, Osiedle Rąbin wraz z pozostałymi Nowe, Zdrojowe, Cegielnia tworzy Osiedle Uzdrowiskowe

</doc>
<doc id="182215" url="https://pl.wikipedia.org/wiki?curid=182215" title="Promień grafu">
Promień grafu

Promień grafu – najmniejsza acentryczność wierzchołka wśród wszystkich wierzchołków grafu.

</doc>
<doc id="182216" url="https://pl.wikipedia.org/wiki?curid=182216" title="Acentryczność">
Acentryczność

Acentryczność wierzchołka grafu spójnego to maksymalna z odległości tego wierzchołka do innych wierzchołków grafu.
Acentryczność grafu nazywa się także jego ekscentrycznością.

</doc>
<doc id="182218" url="https://pl.wikipedia.org/wiki?curid=182218" title="Komiks internetowy">
Komiks internetowy

Komiks internetowy (), także: komiks sieciowy lub e-komiks – odmiana komiksu publikowana w sieci. Niektóre komiksy internetowe są później wydawane w formie papierowych zeszytów lub albumów.
Rys historyczny.
Pierwsze komiksy pojawiły się w Internecie już w 1992 roku ("Doctor Fun", "Where the Buffalo Roam") – były to jednak wydawnictwa dostępne wcześniej w wydaniach papierowych. W 1995 ukazały się natomiast pierwsze komiksy dostępne wyłącznie w Internecie ("Argon Zark!", "Kevin and Kell").
W dwudziestym wieku wiele komiksów anglojęzycznych zdobyło dużą popularność – często ich autorzy czerpią zyski z wydań zbiorczych, czy gadżetów związanych z komiksami; niektóre zyskują nieoficjalne tłumaczenia na inne języki. Należą do nich m.in. "Girl Genius", "Schlock Mercenary", "The Order of the Stick", "xkcd", "Gone with the Blastwave".
Komiksy polskojęzyczne.
W polskim internecie pierwsze wydawnictwa tego typu pojawiły się na początku XXI wieku – pionierami polskiej sceny byli twórcy takich komiksów jak Pvek, Komix, czy Rroarr. Były to jednak początkowo komiksy znane głównie w wąskich kręgach. Wielką popularność zdobył powstały w 2004 roku komiks Losux autorstwa PFreaka. Cieszył się dużą sławą wśród licealistów i studentów – osób w przeważającej części niezainteresowanych wcześniej zjawiskiem komiksu internetowego. Sukces tego komiksu spowodował wysyp całej rzeszy nowych amatorskich wydawnictw, o bardzo zróżnicowanym poziomie artystycznym. Wiele z nich nie przetrwało próby czasu.
W 2004 roku nakładem krakowskiego wydawnictwa „Atropos” ukazała się (w formie papierowej) antologia polskiego komiksu internetowego „Komiks w Sieci” zawierająca prace autorów, takich jak: Agata „Endo” Nowicka, Bartek „Belle” Felczak, Dominik „Enenek” Zacharski, Tomasz „Wuteter” Harczuk, Ernesto Gonzales, Jacek Karaszewski, i innych. Posłowie do albumu pod redakcją Artura Wabika napisał Bartosz Kurc.
Polska scena komiksu internetowego stale się rozwija, powstaje wiele nowych tytułów. Część z nich dość szybko upada na skutek niewielkiego zaangażowania twórców w ich własne projekty; najlepszym publikacjom udaje się jednak przetrwać. Podejmowane są próby integracji polskiej sceny webkomiksowej – od września 2005 odbywają się Bitwy komiksowe, czyli rysownicze starcia autorów najpopularniejszych polskich komiksów sieciowych. W lutym 2006 roku z inicjatywy godai’ego, znanego z komiksu "Co mówiłem, durniu?" oraz kmh, jednego z twórców Ke?, powstało Polskie Centrum WebKomiksu. Można w nim znaleźć bogatą bazę komiksów polskich i zagranicznych.
Gatunki.
W zasadzie gatunki komiksów internetowych nie odbiegają od tych typowych dla tradycyjnej formy komiksowej – w obydwu tych nośnikach występują powszechnie takie formy jak komiks obyczajowy, romans, komiks sensacyjny itp. Pewne gatunki jednak można częściej spotkać w wydawnictwach sieciowych, prawdopodobnie ze względu na ogromną swobodę możliwości publikacji. Są to m.in.

</doc>
<doc id="182221" url="https://pl.wikipedia.org/wiki?curid=182221" title="Maryn I">
Maryn I

Maryn I, Marynus I lub Marcin II (łac. w zależności od przyjętej wersji imienia: "Marinus I" albo "Martinus II", ur. w Gallese, zm. 15 maja 884) – papież w okresie od 16 grudnia 882 do 15 maja 884.
Błąd w imieniu.
W związku z faktem, że w średniowieczu wiele katalogów przekręcało imię papież: Maryna I (na „Marcin II”) i Maryna II (na „Marcin III”), kolejni papieże, którzy przyjęli imię Marcin zachowywali błędną numerację (Marcin IV powinien w rzeczywistości nazywać się "Marcinem II", a Marcin V "Marcinem III").
Życiorys.
Maryn urodził się w Gallese jako syn kapłana Palumbiusza z Toskanii.
Został wyświęcony na diakona przez papieża Mikołaja I. Brał udział w VIII Soborze Powszechnym w Konstantynopolu jako jeden z legatów papieża Hadriana II. Został archidiakonem i skarbnikiem Kościoła rzymskiego, a następnie został konsekrowany na biskupa Caere w Etrurii. Jego poprzednik Jan VIII wysyłał go na trudne misje: w 880 roku do Karola Grubego, a w 882 roku do biskupa Neapolu Anatazego.
Pontyfikat.
Po zabójstwie papieża Jana VIII, Maryn został wybrany papieżem jako biskup innej diecezji po raz pierwszy w dziejach Kościoła rzymskokatolickiego. Nie poinformował od razu o swoim wyborze cesarza Franków, lecz gdy tylko przybył on do Italii, papież spotkał się z nim niedaleko Modeny.
Jako papież utrzymywał przyjazne kontakty z cesarzem Karolem III Grubym (881–888) i Alfredem Wielkim (871–899) królem Wessexu, a także przebaczył Formozusowi z Porto spiskowanie przeciwko Janowi VIII i przywrócił go na stolicę biskupią.
Maryn I zmarł w Rzymie i został pochowany w bazylice św. Piotra.

</doc>
<doc id="182223" url="https://pl.wikipedia.org/wiki?curid=182223" title="Nabój 5,8 × 42 mm">
Nabój 5,8 × 42 mm

5,8 × 42 mm - chiński nabój pośredni.
Pojawienie się pod koniec lat pięćdziesiątych nowego naboju pośredniego 5,56 × 45 mm rozpoczęło wprowadzanie w wielu armiach świata broni na amunicję małokalibrową. W Chińskiej Republice Ludowej początkowo planowano skopiować amunicję amerykańską (rozpoczęto produkcję amunicji 5,56 × 45 mm z pociskiem M193 jako CJ) ale szybko zrezygnowano z tego pomysłu. Podobnie jak w innych krajach uznano nabój M193 za daleki od doskonałości, ale odmiennie od nich uznano, że Chiny mogą wprowadzić do uzbrojenia własny nieużywany nigdzie indziej nabój. Do 1974 roku testowano naboje w pięciu kalibrach żeby ostatecznie skoncentrować się na nabojach kalibru 5,8 i 6 mm.
W 1979 roku ostatecznie zdecydowano się na kaliber 5,8 mm. W ciągu następnych dwóch lat trwały prace nad dopracowaniem nowego naboju. Pomimo zakończenia prac nad nową amunicją jeszcze przez kilka lat trwały dyskusje nad wprowadzeniem jej do uzbrojenia.
Zakończyły się one po serii testów porównawczych karabinów kalibru 7,62 × 39 mm (karabin Typ 81) i 5,8 × 42 mm (karabin Typ 87). Nowy nabój ma w armii chińskiej zastąpić naboje pośrednie 7,62 × 39 mm i karabinowe 7,62 x 54 mm R.
Wersje naboju 5,8 x 42 mm:

</doc>
<doc id="182224" url="https://pl.wikipedia.org/wiki?curid=182224" title="Robert Dahl">
Robert Dahl

Robert Alan Dahl (ur. 17 grudnia 1915 w Inwood, zm. 6 lutego 2014) – amerykański politolog, socjolog i profesor.
W latach 1964–1986 był profesorem Uniwersytetu Yale (w New Haven). Wywierał znaczny wpływ na nauki polityczne swoim empirycznymi badaniami nad dystrybucją władzy w społeczności lokalnej i koncepcjami teoretycznymi, dotyczącymi zwłaszcza demokracji i pluralizmu.
Proceduralne minimum demokracji.
W swoich pracach Dahl rozwija proceduralną teorię demokracji. W jej ramach wyróżnia siedem warunków, określanych jako proceduralne minimum, które musi spełniać system, aby być uznanym za demokratyczny:

</doc>
<doc id="182227" url="https://pl.wikipedia.org/wiki?curid=182227" title="Natalia Gąsiorowska">
Natalia Gąsiorowska

Natalia Gąsiorowska-Grabowska (ur. 20 maja 1881 w Orzycu, zm. 30 listopada 1964 w Warszawie) – polska historyczka, badaczka dziejów ruchu robotniczego, profesor Uniwersytetu Łódzkiego i Uniwersytetu Warszawskiego, profesor i rektor Wyższej Szkoły Pedagogicznej w Łodzi, członkini PAN, Budownicza Polski Ludowej.
Życiorys.
Była córką Józefa Gąsiorowskiego (zubożałego szlachcica) i Marii z Trawińskich (urzędniczki); wychowywała się w trudnych warunkach materialnych, od młodości przyjaźniła się m.in. z Marią Koszutską i Leopoldem Infeldem. Kształciła się na pensji H. Czarnockiej w Warszawie (do 1897), następnie na Kursie Pedagogicznym w Warszawie (1902-1903). W latach 1903–1904 studiowała historię i historię prawa na uniwersytecie w Heidelbergu, 1904-1905 historię na uniwersytecie w Paryżu i ekonomię w Ecole de Droit i w Collège de France w Paryżu, 1906-1910 historię na Uniwersytecie Lwowskim. Później uzupełniała studia na uniwersytetach w Paryżu i Hamburgu (1925-1926). Wśród jej wykładowców byli m.in. Ludwik Krzywicki, Ludwik Finkel oraz Szymon Askenazy, pod opieką którego obroniła w 1910 doktorat na podstawie pracy "Wolność druku w Królestwie Kongresowym 1815-1830". W latach 1897–1903 była nauczycielką historii w szkołach prywatnych w Warszawie, działała jednocześnie w organizacjach rewolucyjnych (Koło Kobiet w Warszawie, kierowane przez Stefanię Sempołowską, zrzeszenie studenckie „Spójnia”, PPS, PPS-Lewica). W 1911 była więziona w X Pawilonie Cytadeli Warszawskiej. Działaczka Towarzystwa Kultury Polskiej (1908-1913). W latach 1914–1918 uczyła historii w szkołach żydowskich w Warszawie, a od 1918 wykładała historię Polski i powszechną historię gospodarczą w Wolnej Wszechnicy Polskiej w Warszawie i Łodzi (kierowała Katedrą Historii Gospodarczo-Społecznej i Powszechnej Nowożytnej). W 1918 wstąpiła do Komunistycznej Partii Polski.
Wykładała metodykę historii w Wolnej Wszechnicy Polskiej w Warszawie. W 1933 habilitowała się na Uniwersytecie Warszawskim (na podstawie pracy "Polityka gospodarcza Robespierre’a") i objęła Katedrę Historii Społeczno-Gospodarczej i Geografii Historycznej (jako docent, 1934-1939). W czasie okupacji niemieckiej brała udział w tajnym nauczaniu w ramach Wolnej Wszechnicy Polskiej; lata 1944–1945 spędziła w Niemczech na przymusowych robotach. Po wojnie została profesorem zwyczajnym Uniwersytetu Łódzkiego, gdzie była dyrektorem Instytutu Historycznego (1945–1958) oraz kierownikiem Katedry Historii Polski (1945-1952); w Wyższej Szkole Pedagogicznej w Łodzi pełniła funkcję rektora (1946-1948) oraz kierownika Katedry Historii Polski (1946-1952). W Ministerstwie Oświaty kierowała w latach 1946–1951 Komisją Programową Historii, a w Instytucie Historii PAN przewodniczyła Radzie Naukowej (od 1953). Pracowała także w Zakładzie Historii Partii przy KC PZPR w Warszawie (1956-1959) oraz była przewodniczącą Rady Naukowej Pracowni Historii Stosunków Polsko-Radzieckich PAN (od 1961).
Od 1952 członek rzeczywisty PAN, w latach 1955–1957 zasiadała w Prezydium Akademii. Pełniła również funkcję prezesa Oddziału Łódzkiego (1951-1953) i prezesa Zarządu Głównego Polskiego Towarzystwa Historycznego (1953-1956) oraz przewodniczyła Sekcji Historii Towarzystwa Wiedzy Powszechnej. Od 1950 należała do PZPR. Współtworzyła Marksistowskie Zrzeszenie Historyków.
W pracy naukowej specjalizowała się w nowożytnej historii gospodarczej, historii polskiego ruchu robotniczego oraz metodologii historii. Zgromadziła obszerne materiały do dziejów górnictwa, hutnictwa, włókiennictwa w Królestwie Polskim w początkowym okresie kapitalizmu, zainicjowała badania nad dziejami przemysłu i klasy robotniczej okręgu łódzkiego. Prowadziła badania nad najnowszymi dziejami Bułgarii oraz metodami pracy naukowej i nauczania historii w ZSRR. Współpracowała z wieloma pismami, m.in. „Myślą Socjalistyczną”, „Wiedzą”, „Światłem”, „Kuźnią”, „Myślą Współczesną”, „Z Pola Walki”, „Wiadomościami Historycznymi”, w latach 1950–1956 była redaktorem „Przeglądu Nauk Historycznych i Społecznych”. Brała udział m.in. w Zjeździe Nauczycieli Radzieckich w Moskwie (1930) oraz Międzynarodowych Kongresach Historycznych w Oslo (1928), Warszawie (1933), Zurychu (1938).
Pochowana 3 grudnia 1964 z honorami w Alei Zasłużonych na cmentarzu Powązki Wojskowe w Warszawie w kwaterze A26-tuje-13. W pogrzebie udział wzięli m.in. sekretarz Komitetu Centralnego PZPR Witold Jarosiński, wicepremier Stefan Ignar, prezes Polskiej Akademii Nauk prof. Janusz Groszkowski, minister szkolnictwa wyższego Henryk Golański, sekretarz naukowy PAN prof. Henryk Jabłoński oraz przedstawiciele środowisk naukowych z całego kraju.
Uczniowie.
Do uczniów Natalii Gąsiorowskiej należą: Witold Kula, Ireneusz Ihnatowicz, W. L. Karwacki, Juliusz Łukasiewicz.
Dorobek.
Ogłosiła ponad 300 prac naukowych, m.in.:
Odznaczenia i wyróżnienia.
W 1951 otrzymała nagrodę państwową I stopnia za całokształt pracy naukowej, ze szczególnym uwzględnieniem badań nad dziejami górnictwa i hutnictwa oraz przemysłu w Polsce w XIX wieku; odebrała również doktorat "honoris causa" Uniwersytetu Łódzkiego (1961) oraz wysokie odznaczenia państwowe: Order Budowniczych Polski Ludowej (pośmiertnie, 1965), Krzyż Komandorski z Gwiazdą Orderu Odrodzenia Polski, Order Sztandaru Pracy I klasy (1949), Złoty Krzyż Zasługi (1951) i Honorową Odznakę Miasta Łodzi (19 stycznia 1960).

</doc>
<doc id="182228" url="https://pl.wikipedia.org/wiki?curid=182228" title="Svend Dahl">
Svend Dahl

Svend Dahl (ur. 24 września 1887 – zm. 15 listopada 1963) – duński historyk książki, bibliotekoznawca i bibliograf.
Od 1907 był pracownikiem bibliotek: Uniwersyteckiej (kierownik w latach 1925-1944) i Królewskiej (kierownik 1943-1952) w Kopenhadze. Organizator bibliotek powszechnych i ich administrator generalny. Był autorem podręczników, bibliografii, a także współredagował duński słownik biograficzny (1933-1944).
Twórczość.
Svend Dahl, "Dzieje książki", red. Bronisław Kocowski ; przekł. dokonali [z duń.] Eugeniusz Garbacik, [z niem.] Tadeusz Zapiór i [z fr.] Helena Devechy ; tekst uzup. dziejami książki słowiańskiej Karol Heintsch, dziejami książki polskiej Aleksander Birkenmajer [et al.]. Wrocław : Ossolineum, 1965.

</doc>
<doc id="182229" url="https://pl.wikipedia.org/wiki?curid=182229" title="Paweł Cieślik (duchowny)">
Paweł Cieślik (duchowny)

Paweł Cieślik (ur. 15 lipca 1940 w Czernicach) – polski duchowny rzymskokatolicki, doktor teologii biblijnej, rektor Arcybiskupiego Wyższego Seminarium Duchownego w Szczecinie w latach 1993–1995, biskup pomocniczy koszalińsko-kołobrzeski w latach 1995–2015, od 2015 biskup pomocniczy senior diecezji koszalińsko-kołobrzeskiej.
Życiorys.
Urodził się 15 lipca 1940 w Czernicach. W latach 1954–1958 kształcił się w zakresie szkoły średniej w niższych seminariach duchownych we Wschowie i w Słupsku, gdzie złożył egzamin dojrzałości. W latach 1958–1964 odbył studia filozoficzno-teologiczne w Wyższym Seminarium Duchownym w Gościkowie-Paradyżu. Święceń prezbiteratu udzielił mu 21 czerwca 1964 w rodzinnym kościele św. Marii Magdaleny w Zakrzewie biskup Jerzy Stroba. Studia specjalistyczne w zakresie teologii biblijnej rozpoczął w 1968 na Wydziale Teologicznym Katolickiego Uniwersytetu Lubelskiego. W 1969 przeniósł się na Wydział Teologii Katolickiej Uniwersytetu w Strasburgu, gdzie w 1970 uzyskał licencjat. Dalsze studia odbył w latach 1970–1973 w Papieskim Instytucie Biblijnym w Rzymie i w latach 1973–1976 ponownie w Strasburgu, gdzie otrzymał doktorat z teologii biblijnej Nowego Testamentu.
Pracował jako wikariusz w parafiach: św. Jana Chrzciciela w Międzyrzeczu (1964–1966), Świętej Rodziny w Szczecinie (1966–1968) i Najświętszego Zbawiciela w Szczecinie (1976–1979). Po powrocie ze studiów zagranicznych był duszpasterzem akademickim w Szczecinie. W 1980 został mianowany kanonikiem gremialnym szczecińskiej kapituły katedralnej. Wszedł w skład rady kapłańskiej archidiecezji szczecińsko-kamieńskiej.
W latach 1976–1979 prowadził w Wyższym Seminarium Duchownym w Gościkowie-Paradyżu wykłady z biblistyki. Następnie w latach 1979–1982 wykładał w tymże seminarium Pismo Święte, równocześnie pełniąc funkcję prefekta. W latach 1982–1985 był wicerektorem Wyższego Seminarium Duchownego w Szczecinie, w latach 1987–1993 dyrektorem Punktu Konsultacyjnego w Szczecinie Instytutu Studiów nad Rodziną Akademii Teologii Katolickiej w Warszawie, a w latach 1993–1995 rektorem Arcybiskupiego Wyższego Seminarium Duchownego w Szczecinie. W szczecińskim seminarium prowadził wykłady z egzegezy Nowego Testamentu i introdukcji Pisma Świętego. Wszedł w skład zespołu redakcyjnego „Szczecińskich Studiów Kościelnych”. W 1995 został wykładowcą Pisma Świętego w Wyższym Seminarium Duchownym w Koszalinie.
3 grudnia 1994 papież Jan Paweł II mianował go biskupem pomocniczym diecezji koszalińsko-kołobrzeskiej ze stolicą tytularną Britonia. Święcenia biskupie otrzymał 6 stycznia 1995 w bazylice św. Piotra w Rzymie. Udzielił mu ich Jan Paweł II, któremu towarzyszyli arcybiskup Giovanni Battista Re, substytut ds. Ogólnych Sekretariatu Stanu, i arcybiskup Jorge María Mejía, sekretarz Kongregacji ds. Biskupów. Jako dewizę biskupią przyjął słowa „"Evangelizare misit me"” ("Posłał mnie Pan, abym głosił Dobrą Nowinę"). W 1995 objął urząd wikariusza generalnego diecezji. W kurii diecezjalnej został przewodniczącym wydziału nauki katolickiej, w jego gestii znalazły się sprawy formacji młodego duchowieństwa. 19 września 2015 papież Franciszek przyjął jego rezygnację z obowiązków biskupa pomocniczego koszalińsko-kołobrzeskiego.
W Konferencji Episkopatu Polski objął funkcję protektora Ruchu Szensztackiego w Polsce, był także sekretarzem Komisji ds. Duchowieństwa oraz członkiem Komisji ds. Instytutów Życia Konsekrowanego i Stowarzyszeń Życia Apostolskiego. W 2016 asystował w sakrze biskupa pomocniczego koszalińsko-kołobrzeskiego Krzysztofa Włodarczyka.
Wyróżnienia.
Nadano mu honorowe obywatelstwa gminy Dygowo (2014) i gminy Zakrzewo (2021).

</doc>
<doc id="182231" url="https://pl.wikipedia.org/wiki?curid=182231" title="Carl Dahlhaus">
Carl Dahlhaus

Carl Dahlhaus (ur. 10 czerwca 1928 w Hanowerze, zm. 13 marca 1989 w Berlinie) — niemiecki muzykolog.
Był wykładowcą uniwersyteckim w Saarbrücken i Berlinie. 
Znane publikacje.
Jego zainteresowania muzyczne były bardzo szerokie, zajmował się historią muzyki, zwłaszcza XIX wieku, a także teorią i estetyką muzyki.
Przełomowe były jego prace o Wagnerze.

</doc>
<doc id="182232" url="https://pl.wikipedia.org/wiki?curid=182232" title="Karabin Typ 88">
Karabin Typ 88

Typ 88 (QBU-88) – chiński samopowtarzalny karabin wyborowy. Ma zastąpić karabiny wyborowe Typ 85 (licencyjna wersja SWD).
Karabin Typ 88 jest bronią kalibru 5,8 × 42 mm, zbudowaną w układzie bullpup. Zasada działania oparta na odprowadzaniu gazów prochowych przez boczny otwór lufy (budowa prawdopodobnie analogiczna jak w karabinie Typ 95). Karabin jest zasilany z dziesięcionabojowych magazynków pudełkowych.

</doc>
<doc id="182236" url="https://pl.wikipedia.org/wiki?curid=182236" title="Piotr Dahlman">
Piotr Dahlman

Piotr Dahlman (Dahlmann) (ur. 28 czerwca 1810 w Cieślach k. Buku, zm. 25 października 1847 w Poznaniu) – polski poeta i publicysta.
Piotr Dahlman był synem Karola Henryka Filipa Dahlmanna, ekonoma, pochodzącego z Wrocławia, i Heleny Matysówny (Matyski), córki komorników z Lusowa. Kształcił się w latach 1824–1828 w gimnazjum Marii Magdaleny w Poznaniu. W Berlinie w 1828 rozpoczął studia prawnicze, ale przerwał je w 1831, żeby wziąć udział w powstaniu listopadowym. Udał się po powstaniu do Krakowa, a w 1833 powrócił do Poznania. Został tam aresztowany i skazany na 6 miesięcy więzienia. Pracował po ułaskawieniu jako grawer, z przerwą w latach 1836–1839, kiedy studiował na Uniwersytecie Wrocławskim. Został  wówczas członkiem  Towarzystwa  Literacko-Słowiańskiego. 
W 1841 został bliskim współpracownikiem „Tygodnika Literackiego”, w którym zamieszczał artykuły publicystyczne. Pisał utwory poetyckie i recenzje literackie. Opublikował tragedię historyczną "Maryna Mniszchówna" wraz z "Poezjami pomniejszymi" (1841). Przełożył wiersze południowych Słowian. Opracował także wielokrotnie wznawiany słownik francusko-polski (1846). Mieszkał w Poznaniu. W lutym 1846 będąc jednym z konspiratorów przygotowujących powstanie jednocześnie w trzech zaborach został aresztowany w Śremie i osadzony w Moabicie. Ze względu na zły stan zdrowia został zwolniony i zmarł 25 października 1847 w Szpitalu Sióstr Miłosierdzia w Poznaniu. Pochowany na Cmentarzu Zasłużonych Wielkopolan.

</doc>
<doc id="182237" url="https://pl.wikipedia.org/wiki?curid=182237" title="Aeroplankton">
Aeroplankton

Aeroplankton, anemoplankton, plankton powietrzny, plankton eoliczny (gr. "aer" „powietrze”, "planktós" „błąkający się”) – ogół organizmów unoszonych ruchami powietrza w atmosferze. Do organizmów takich zaliczane są bakterie, zarodniki grzybów, drobne pajęczaki, owady i inne drobinki organiczne.
Struktura aeroplanktonu uzależniona jest od pory roku i od środowiska w jakim występuje. W borach sosnowych na przykład wiosną przeważają pyłki sosen i brzóz natomiast latem spory.
Obecność owadów w aeroplanktonie notowano na wysokości do 2200 m.
Większość organizmów tworzących plankton eoliczny rozprzestrzenia się na znaczne odległości.

</doc>
<doc id="182240" url="https://pl.wikipedia.org/wiki?curid=182240" title="Def Leppard">
Def Leppard

Def Leppard – brytyjski zespół muzyczny wykonujący muzykę z pogranicza hard rocka i glam metalu, powstały w 1977 roku w Sheffield. Czas największej popularności grupy to lata 80. oraz początek 90., kiedy to wydane zostały takie albumy jak "Pyromania" (1983) oraz "Hysteria" (1987), obie certyfikowane jako diamentowe w USA za sprzedaż 10 milionów kopii każda. Całkowity nakład ze sprzedaży wydawnictw muzycznych zespołu, zgodnie z oficjalnymi certyfikatami, sięgnął liczby ponad 45 milionów egzemplarzy na całym świecie. Zostali uplasowani na 31. miejscu listy najlepszych artystów hardrockowych przez stację VH1 oraz na 70. miejscu listy najlepszych artystów wszech czasów. W 2019 grupa została wprowadzona do Rock and Roll Hall of Fame.
Historia.
Zespół został założony w 1977 roku przez początkującego wokalistę Joe Elliotta, basistę Ricka Savage’a, gitarzystę Pete’a Willisa i perkusistę Tony’ego Kenninga. Muzycy nazwali swój zespół Deaf Leopard i zagrali pierwszy koncert w szkole, wykonując covery m.in. Thin Lizzy, Led Zeppelin i Davida Bowiego. Niedługo później powstała pierwsza kompozycja zespołu o tytule „Misty Dreamer”. W 1978 roku, gdy do zespołu dołączył drugi gitarzysta – Steve Clark, grupa zmieniła nazwę na Def Leppard, a jeszcze w tym samym roku miejsce Tony’ego Kenninga zajął Rick Allen. Mniej więcej w tym samym okresie powstało pierwsze demo zespołu zatytułowane "The Def Leppard E.P.", a kapela stała się częścią nurtu muzycznego nazwanego New Wave of British Heavy Metal.
Pierwsza płyta Def Leppard, "On Through the Night", ukazała się w marcu 1980 roku i dotarła do 15. miejsca na brytyjskiej liście sprzedaży. Zespół wkrótce zdobył uwagę producenta AC/DC, Roberta Johna Lange’a, który zaproponował im współpracę. Efektem był album "High ’n’ Dry", zawierający utwór „Bringin’ On the Heartbreak”, którego teledysk był jednym z pierwszych klipów rockowych emitowanych w stacji MTV. W lipcu 1982 Phil Collen zastąpił gitarzystę Pete’a Willisa i w nowym składzie grupa dokończyła nagrywanie swojej trzeciej płyty. Wydany w styczniu 1983 roku album "Pyromania" przyniósł zespołowi ogromną popularność, lansując hity „Photograph i „Rock of Ages”, ostatecznie rozchodząc się w wielomilionowym nakładzie.
Grupa przeniosła się do Dublina by pracować nad następną płytą. W wypadku samochodowym 31 grudnia 1984 roku perkusista Rick Allen stracił lewą rękę i do dziś gra w zespole tylko jedną. Po ponad trzech latach pracy, czwarta płyta zespołu, "Hysteria", ukazała się latem 1987 roku. Album zadebiutował na 1. miejscu listy sprzedaży w Wielkiej Brytanii, na szczyt listy amerykańskiej dotarł jednak dopiero w 1988 roku, po wydaniu przebojowego singla „Pour Some Sugar on Me”. Piosenka uplasowała się na 2. miejscu listy Billboard Hot 100 w Stanach Zjednoczonych i jest obecnie uważana za jeden z największych hitów zespołu. Ballada „Love Bites” również okazała się sukcesem i dotarła na sam szczyt tego zestawienia. Album "Hysteria" ostatecznie sprzedał się w ponad 25-milionowym nakładzie i jest najlepiej sprzedającą się płyta w dorobku Def Leppard.
W trakcie nagrywania kolejnego projektu, w styczniu 1991 roku gitarzysta Steve Clark zmarł wskutek przedawkowania leków i alkoholu. Zespół kontynuował nagrywanie w czteroosobowym składzie, a ich piąty album, "Adrenalize", został wydany wiosną 1992 roku. Płyta zadebiutowała na 1. miejscu list sprzedaży jednocześnie w Wielkiej Brytanii i USA, a promujące ją single „Let’s Get Rocked”, „Make Love Like a Man” i „Have You Ever Needed Someone So Bad” zostały przebojami. Jeszcze w tym samym roku nowy gitarzysta Vivian Campbell zastąpił Clarka. Zespół wydał składankę rzadkich i wcześniej niepublikowanych piosenek "Retro Active" w 1993 roku, a następnie kompilację największych przebojów "", która spotkała się z dużym sukcesem komercyjnym i kilkumilionową sprzedażą. Singel „When Love &amp; Hate Collide” okazał się sukcesem, zwłaszcza w Wielkiej Brytanii i Irlandii.
Zmieniające się trendy muzyczne w latach 90. odbiły się na popularności Def Leppard i innych zespołów odnoszących sukcesy w poprzedniej dekadzie. Na kolejnej płycie, "Slang" (1996), grupa czerpała z rocka alternatywnego i nurtu grunge. Płyta nie spotkała się jednak z sukcesem. W 1998 roku telewizja VH1 wyemitowała odcinek cyklu "Behind the Music" poświęcony Def Leppard, co przyczyniło się do wzrostu zainteresowania zespołem. Rok później ukazał się ich następny album, "Euphoria", będący powrotem do klasycznego brzmienia, jaki zespół prezentował na swoich najbardziej popularnych płytach. Album, jak i pierwszy singel „Promises”, spotkały się ze średnim sukcesem.
W 2002 roku zespół wydał płytę zatytułowaną "X", która odchodziła od brzmienia rockowego w stronę popu. Album spotkał się z chłodnym odbiorem i nie odniósł sukcesu na listach sprzedaży, chociaż pierwszy singel „Now” cieszył się względną popularnością. Trasa koncertowa promująca płytę przyciągnęła za to największą widownię od czasów "Adrenalize". Zespół następnie wydał dwie składanki, "Best of Def Leppard" i "", które okazały się sukcesem i zostały certyfikowane jako platynowe w Wielkiej Brytanii i USA. W 2006 roku zespół wydał płytę "Yeah!", która składała się wyłącznie z coverów piosenek takich wykonawców jak Roxy Music, T. Rex czy Electric Light Orchestra.
Kolejna płyta zawierająca premierowy materiał, "Songs from the Sparkle Lounge", została wydana w kwietniu 2008 roku, debiutując na 5. miejscu w USA. Na pierwszym singlu „Nine Lives” gościnnie pojawił się piosenkarz country Tim McGraw. W październiku zespół zagrał wspólny koncert z Taylor Swift w Nashville, który został zarejestrowany i następnie wydany na DVD wyłącznie w sieci sklepów Walmart. Wydawnictwo spotkało się z dużym zainteresowaniem. W 2011 roku ukazała się pierwsza płyta koncertowa zespołu, "Mirror Ball – Live &amp; More". Wiosną 2013 roku, Def Leppard dali krótką serię występów w Hard Rock Hotel and Casino w Las Vegas. Show składało się z dwóch części: mniej popularnych piosenek rzadko wykonywanych na żywo oraz albumu "Hysteria" zagranego od początku do końca. Zapis z występów ukazał się później na kolejnym koncertowym albumie "Viva! Hysteria". W październiku 2015 wydany został ich kolejny album studyjny, zatytułowany "Def Leppard", towarzyszyła mu trasa koncertowa Def Leppard World Tour 2015.

</doc>
<doc id="182244" url="https://pl.wikipedia.org/wiki?curid=182244" title="Agadez">
Agadez

Agadez – miasto w środkowym Nigrze, w oazie Agadez. Ludność: 118,6 tys. (2013). Ośrodek administracyjny regionu Agadez.
Agadez to ośrodek handlu dla rolniczego regionu uprawy zbóż, palmy daktylowej oraz hodowla bydła i kóz. Prowadzą przez nie szlaki karawanowe. Miasto znane od XV wieku jako ośrodek Tuaregów, centrum islamu. W 2013 roku historyczne centrum Agadezu zostało wpisane na listę światowego dziedzictwa UNESCO.
W mieście znajduje się stadion Stade d'Agadez.
Historia.
Miasto powstało w XI wieku i począwszy od XIV wieku zaczęło się rozwijać dzięki strategicznemu położeniu na skrzyżowaniu szlaków transsaharyjskich. Szczególnie znaczenie miały karawany transportujące sól z Bilmy.
W roku 1449 Agadzez został siedzibą sułtana, a około roku 1500 podbite przez Songhaj. W tym czasie miasto liczyło około 30 tys. mieszkańców i był ważnym przystankiem dla karawan pomiędzy miastami Kano i Timbuktu na południu, a oazami Ghat, Ghadamis oraz Trypolisem na północy. 
Powolna utrata znaczenia miasta miała miejsce po inwazji marokańskiej.
Miasto zostało zdobyte przez Francuzów około 1900 r., którzy krwawo stłumili powstanie pod przywództwem Kaocen Ag Mohammeda w 1916 r. W latach dziewięćdziesiątych XX wieku było ważnym centrum oporu Tuaregów.
W latach osiemdziesiątych miasto było rozwijającym się centrum handlowym. Rajd Dakar, który miał początki w tym okresie, również przyczynił się do przyciągnięcia turystów w te rejony. 
Obecnie gospodarka miasta znacznie podupadła, co spowodowane jest odpływem turystów ze względu na niepewną sytuację powodowaną obecnością licznych grup przestępczych.
Na dzień dzisiejszym największe znaczenie ma wydobycie uranu, którego to złoża w okolicach miasta są jednymi z największych na świecie. 
Ponadto miasto jest znane z handlu wielbłądami oraz produkcji skór.
Godnymi uwagi zabytkami są:
Miasto posiada międzynarodowy port lotniczy im. Mano Dayak. Imię zostało nadane na cześć politycznego lidera Tuaregów w regionie.

</doc>
<doc id="182245" url="https://pl.wikipedia.org/wiki?curid=182245" title="Andriej Bielanin">
Andriej Bielanin

Andriej Olegowicz Bielanin (ros. "Андрей Олегович Белянин"; ur. 24 stycznia 1967 w Astrachaniu, Rosyjska Federacyjna SRR) – rosyjski pisarz, poeta i malarz, autor utworów z gatunku fantastyki humorystycznej i science fiction.
Życiorys.
Po ukończeniu plastycznej szkoły średniej w Astrachaniu odbył dwuletnią służbę wojskową na granicy z Turcją.
Poezją zaczął się zajmować już w szkole średniej. W 1994 roku został przyjęty do Związku Pisarzy Rosji. Miał wtedy w dorobku trzy tomiki wierszy i bajki opublikowane w czasopiśmie "Юность".
Od 1995 roku jest związany z wydawnictwem Arnada. Tu ukazała się jego debiutancka powieść fantasy "Miecz Bez Imienia". Jej tytuł dał nazwę nagrodzie, przyznawanej przez wydawnictwo dla najbardziej obiecujących debiutantów.
W 2009 roku otrzymał medal im. Nikołaja Gogola za zasługi dla kultury rosyjskiej.
Mieszka w Astrachaniu.
W roku 2004 porwano syna Bielanina. Porywacze zażądali okupu w wysokości stu tysięcy dolarów. Trzynastoletni Iwan został jednak zamordowany przez bandytów mimo zebrania pieniędzy przez rodzinę.

</doc>
<doc id="182248" url="https://pl.wikipedia.org/wiki?curid=182248" title="Jabłonka (dopływ Gaci)">
Jabłonka (dopływ Gaci)

Jabłonka – rzeka, prawostronny dopływ Gaci o długości 30,92 km. 
Rzeka płynie w województwie podlaskim, przepływa przez Zambrów i Wolę Zambrowską. Jest rzeką nizinną, tworzy liczne meandry. Na terenie Woli Zambrowskiej do Jabłonki wpada Zambrzyca, a drugi ciek Prątnik uchodzi do rzeki tuż za szosą Zambrów – Warszawa. 

</doc>
<doc id="182249" url="https://pl.wikipedia.org/wiki?curid=182249" title="Ajtiologia">
Ajtiologia

Ajtiologia, etiologia – wyjaśnienie w formie mitu lub legendy przyczyny (gr. "aitia") powstania tradycji, zwyczajów, instytucji społecznych, kultów religijnych, konstelacji gwiezdnych itp.
Był to temat poezji ajtiologicznej. Tworzyli ją głównie w starożytności tacy autorzy jak m.in.:

</doc>
<doc id="182254" url="https://pl.wikipedia.org/wiki?curid=182254" title="Aversa">
Aversa

Aversa – miasto w południowych Włoszech (Kampania) na północ od Neapolu; ośrodek winniarstwa i handlu w regionie uprawy winorośli i melonów.
Było to pierwsze miasto zdobyte przez Normanów w południowych Włoszech.
11 września 1714 urodził się tutaj Niccolò Jommelli, a 17 grudnia 1749 Domenico Cimarosa, kompozytorzy epoki klasycyzmu.

</doc>
<doc id="182265" url="https://pl.wikipedia.org/wiki?curid=182265" title="Smarków">
Smarków

Smarków – wieś w Polsce położona w województwie świętokrzyskim, w powiecie koneckim, w gminie Stąporków.
W latach 1975–1998 miejscowość administracyjnie należała do województwa kieleckiego.
Wierni kościoła rzymskokatolickiego należą do parafii św. Mikołaja w Końskich.

</doc>
<doc id="182266" url="https://pl.wikipedia.org/wiki?curid=182266" title="Opera balladowa">
Opera balladowa

Opera balladowa () − forma opery komicznej powstała w XVII wieku w Anglii, polegająca na przeplataniu fragmentów mówionych ludowymi melodiami. Forma wyrosła z opery barokowej z silnymi elementami satyrycznymi i parodystycznymi. Najbardziej znaną operą balladową jest "Beggar's opera" Johna Gaya (1728).
Początek gatunku stanowił żywiołowy tryumf komedii "Beggar's opera" ("Opera żebracza") Johna Gaya (1685–1732), włóczęgi, a po trosze poety, dramaturga i eseisty bez sukcesów. Rozczarowany życiem i korupcją polityczną w ówczesnej Anglii napisał sztukę rozgrywającą się w świecie podziemnego Londynu, której bohaterami są ulicznice, złodzieje kieszonkowi, sutenerzy, paserzy i wszelkiego rodzaju indywidua, które, jak pisał doktor Johnson, spotkać można w ciemnych zaułkach, na sali sądowej lub pod szubienicą. Sztuka łączyła sentymentalną czułostkowość z groteską i zjadliwą satyrą. Muzykę będącą zestawieniem 69 znanych arii i ballad różnych kompozytorów, między innymi Händla, zaaranżował Johann Christoph Pepusch (1667–1752).
Sztuka Gaya, odrzucona przez dwa główne teatry Londynu, została wystawiona, dzięki wsparciu księżnej Queensburry w mającym dopiero rozpocząć działalność teatrze Lincoln's Inn Field. Do jej sukcesu niemało przyczyniła się również, obsadzona w roli Polly Peachum, dziewiętnastoletnia Lavinia Fenton, córka właściciela kawiarni z Charing Cross. "Opera żebracza", żywiołowo przyjęta przez publiczność, buntującą się przeciw supremacji opery włoskiej, zapoczątkowała w Anglii nowy gatunek rozrywki, nazwany "ballad opera". Największy rozkwit tego gatunku przypadł na lata 1728–1736, w którym powstało około 80 tego typu utworów. Żaden z nich nie powtórzył jednak sukcesu sztuki Gaya. 
"Opera żebracza" Gaya wystawiona ponownie na początku XX wieku miała 1463 przedstawienia i zainspirowała spółkę autorską Weill-Brecht do stworzenia "Opery za trzy grosze".

</doc>
<doc id="182272" url="https://pl.wikipedia.org/wiki?curid=182272" title="AS Saint-Étienne">
AS Saint-Étienne

AS Saint-Étienne, właśc. Association sportive de Saint-Étienne Loire, oficjalny skrót ASSE – francuski klub piłkarski z siedzibą w Saint-Étienne założony w 1919 (od lipca 1933 pod aktualną nazwą i ze statusem klubu profesjonalnego).
Historia.
Klub założony został w 1919 roku przez członków "Amicale des employés de la Société des magasins Casino" – związku zawodowego pracowników grupy sklepów spożywczych firmy handlowej Casino. Początkowa nazwa klubu była identyczna z nazwą związku, jednak w roku 1920 francuska federacja piłkarska zakazała używania w nazwach klubów nazw firm i z tego powodu z nazwy usunięto słowo "Casino". W lipcu 1933 roku klub stał się klubem zawodowym i jednocześnie zmienił nazwę na do dziś obowiązującą – "Association Sportive de Saint-Étienne".
Obecnie klub występuje w drugiej lidze francuskiej (Ligue 2).

</doc>
<doc id="182276" url="https://pl.wikipedia.org/wiki?curid=182276" title="Karabin maszynowy Typ 88">
Karabin maszynowy Typ 88

Typ 88 (QJY-88) – chiński uniwersalny karabin maszynowy kalibru 5,8 x 42 mm.
Prace nad tą bronią rozpoczęły się w 1989 roku a do uzbrojenia został przyjęty w 1999 roku. Karabin maszynowy Typ 88 spełnia zarówno rolę erkaemu jak i ukaemu. Jest to możliwe dzięki nowej chińskiej amunicji 5,8 mm o własnościach pośrednich pomiędzy amunicją karabinową a pośrednią.
Karabin maszynowy Typ 88 działa na zasadzie odprowadzania gazów prochowych przez boczny otwór lufy, zasilanie taśmowe.

</doc>
<doc id="182277" url="https://pl.wikipedia.org/wiki?curid=182277" title="Faux pas">
Faux pas



</doc>
<doc id="182279" url="https://pl.wikipedia.org/wiki?curid=182279" title="Modlitewnik">
Modlitewnik



</doc>
<doc id="182282" url="https://pl.wikipedia.org/wiki?curid=182282" title="Deportivo La Coruna">
Deportivo La Coruna



</doc>
<doc id="182283" url="https://pl.wikipedia.org/wiki?curid=182283" title="Ciosny (województwo mazowieckie)">
Ciosny (województwo mazowieckie)

Ciosny – wieś w Polsce położona w województwie mazowieckim, w powiecie siedleckim, w gminie Wiśniew, 2,5 km na wschód od Wiśniewa.
Wierni Kościoła rzymskokatolickiego należą do parafii Najświętszego Serca Jezusowego w Wiśniewie.
W latach 1975–1998 miejscowość administracyjnie należała do województwa siedleckiego.
Przez wieś przebiega droga powiatowa z Wiśniewa do Starych Oknin i Oknin-Podzdroju.

</doc>
<doc id="182284" url="https://pl.wikipedia.org/wiki?curid=182284" title="Mikrohistoria">
Mikrohistoria

Mikrohistoria – praktyka historiograficzna polegająca na historycznym opisie niewielkich przestrzeni terytorialnych i czasowych, oraz silnie akcentująca zainteresowanie problemami życia codziennego, świadomości, przekonań, obyczajów członków społeczności lokalnych. Zagadnienia te są często pomijane przez tradycyjną historiografię zajmującą się głównie wielkimi procesami i wybitnymi jednostkami.
Badania mikrohistoryczne wspomagane są często antropologią i naukami o kulturze, seksualności czy religii.
Przykłady dzieł z zakresu mikrohistorii.
Przykładem mikrohistorii jest książka autorstwa Emmanuela Le Roy Ladurie "Montaillou – wioska heretyków". Montaillou leżało w podpirenejskim hrabstwie Foix, w górach Ariège. Praca opisuje wewnętrzny świat katarskiej wioski, do której przybywa trybunał inkwizycyjny (z jego archiwów Le Roy Ladurie czerpał informacje). Praca pokazuje całość wiejskiego życia przełomu XIII i XIV wieku: spory wewnątrz wspólnoty, seksualność bohaterów czy ich postawy wobec zagrożenia sądu inkwizycyjnego.
Innym przykładem jest praca "Ser i robaki. Wizja świata pewnego młynarza z XVI w." Carlo Ginzburga (1976).
Linki zewnętrzne.
Microhistory Network

</doc>
<doc id="182288" url="https://pl.wikipedia.org/wiki?curid=182288" title="Leszek Kubicki">
Leszek Kubicki

Leszek Mariusz Kubicki (ur. 19 maja 1930 w Pruszkowie) – polski prawnik, profesor nauk prawnych, sędzia Sądu Najwyższego w stanie spoczynku, w latach 1981–2012 redaktor naczelny miesięcznika „Państwo i Prawo”, minister sprawiedliwości i prokurator generalny w latach 1996–1997.
Życiorys.
Absolwent VI Liceum Ogólnokształcącego im. Tadeusza Reytana w Warszawie (1948). W 1952 ukończył studia na Wydziale Prawa i Administracji Uniwersytetu Warszawskiego, był uczniem Jerzego Sawickiego. W 1960 uzyskał stopień doktora nauk prawnych, w 1975 w Instytucie Nauk Prawnych Polskiej Akademii Nauk uzyskał stopień doktora habilitowanego. W 2000 otrzymał tytuł profesora nauk prawnych. Specjalizuje się w zakresie prawa karnego i prawa medycznego.
W latach 1950–1952 był pracownikiem departamentu legislacyjnego Ministerstwa Sprawiedliwości. W latach 50. pełnił funkcję sekretarza zarządu Zrzeszenia Prawników Polskich. Przyczynił się do powstania wydawanego od 1956 czasopisma „Prawo i Życie”, do 1957 pracował w jego redakcji. Od 1953 do 1954 zatrudniony w redakcji „Nowego Prawa”. W latach 1956–1990 był członkiem Polskiej Zjednoczonej Partii Robotniczej.
Od 1951 do 1968 pracował w Katedrze Prawa Karnego Materialnego na Wydziale Prawa i Administracji Uniwersytetu Warszawskiego. W 1965 został zatrudniony w Instytucie Nauk Prawnych Polskiej Akademii Nauk, w latach 1981–1983 pełnił funkcję zastępcy sekretarza Wydziału I Nauk Społecznych PAN. Autor wydanej w 1963 publikacji pt. "Zbrodnie wojenne w świetle prawa polskiego".
W latach 90. dwukrotnie był członkiem Krajowej Rady Sądownictwa jako przedstawiciel prezydenta Wojciecha Jaruzelskiego (1990) i z urzędu jako minister sprawiedliwości (1996–1997). W latach 1999–2004 był członkiem Komitetu Nauk Prawnych Polskiej Akademii Nauk, podczas kadencji 2011–2014 był członkiem Komitetu Bioetyki PAN. Był również przewodniczącym Rady Naukowej Instytutu Nauk Prawnych, wiceprezesem Komitetu Nauk Prawnych oraz członkiem Komitetu Badań Naukowych PAN.
Od 1989 do 1991 zasiadał w Trybunale Stanu. W latach 1990–1999 orzekał jako sędzia Sądu Najwyższego. Od lutego 1996 do października 1997 sprawował urząd ministra sprawiedliwości i prokuratora generalnego w rządzie Włodzimierza Cimoszewicza.
W 1998 zasiadł w Międzynarodowej Akademii Prawa Porównawczego, w 1999 w zarządzie Międzynarodowego Stowarzyszeniach Prawa Karnego. Obejmował również szereg funkcji w organach doradczych. W 1980 zasiadał w komisji etycznej przy zarządzie głównym Polskiego Towarzystwa Psychiatrycznego. W 1989 był doradcą w Komitecie Badań Naukowych, a w 1997 w Krajowej Radzie Transplantacyjnej. Był członkiem Rady Legislacyjnej działającej przy prezesie Rady Ministrów, Komisji ds. Reformy Prawa Karnego przy ministrze sprawiedliwości, rady naukowej przy ministrze zdrowia i opieki społecznej oraz od 2004 Rady ds. Uchodźców przy prezesie Rady Ministrów. Został też stałym konsultantem Sejmu w zakresie kodyfikacji prawa karnego oraz członkiem zespołu eksperckiego ds. reformy szkolnictwa wyższego przy ministrze nauki i szkolnictwa wyższego Barbarze Kudryckiej.
W latach 1981–2012 był redaktorem naczelnym wydawanego przez Komitet Nauk Prawnych PAN periodyku „Państwo i Prawo”. W latach 2001–2018 był pracownikiem naukowym Wyższej Szkoły Przedsiębiorczości i Zarządzania im. Leona Koźmińskiego w Warszawie (przekształconej później w ALK), w której objął stanowisko kierownika Katedry Prawa Karnego. W 2018 wszedł w skład komitetu honorowego Społecznego Komitetu Lewicy 100-lecia Odzyskania Niepodległości.
Odznaczony Krzyżem Komandorskim z Gwiazdą Orderu Odrodzenia Polski (2001). Był sekretarzem Kapituły Orderu Odrodzenia Polski. W 2011 uhonorowany tytułem doktora honoris causa Uniwersytetu Wrocławskiego.
Życie prywatne.
W latach 1951–2017 był żonaty z profesor Krystyną Kubicką, z którą ma córkę. Jego stryjem był Marian Kubicki (1908–1972), literat, działacz ruchu ludowego i poseł na Sejm PRL.

</doc>
<doc id="182289" url="https://pl.wikipedia.org/wiki?curid=182289" title="Jabłonka (województwo małopolskie)">
Jabłonka (województwo małopolskie)

Jabłonka (węg., słow. Jablonka) – wieś w Polsce, położona w województwie małopolskim, w powiecie nowotarskim, w gminie Jabłonka. Miejscowość jest siedzibą gminy Jabłonka.
Położona jest w regionie geograficznym Kotlina Orawska (zachodnia część Kotliny Orawsko-Nowotarskiej) i historyczno-etnograficznym Orawa, nad potokiem Czarna Orawa, na zachód od Nowego Targu.
W miejscowości znajduje się Liceum Ogólnokształcące im. Bohaterów Westerplatte i internat, ośrodek turystyczno-wypoczynkowy oraz centrum kultury mniejszości słowackiej w Polsce. W pobliżu w Zubrzycy Górnej znajduje się Orawski Park Etnograficzny.
Przez wieś przebiega droga krajowa nr 7 oraz droga wojewódzka nr 957 i droga wojewódzka nr 962.
Nazwa.
Nazwa miejscowości pochodzi od polskiej nazwy drzewa owocowego jabłoni. Szwajcarski kartograf i geograf Mateusz Merian w swoim dziele "Topographia" wydanym w roku 1650 podaje dwie zgermanizowane formy nazwy miejscowości: "Jablonke" oraz "Jabluncka".
Historia.
W 1368 na terenie miejscowości znajdowała się komora celna ustanowiona przez króla Kazimierza Wielkiego, gdyż biegł tędy szlak solny z kopalni soli w Wieliczce na Węgry. W XVI w. miejscowość została włączona do Węgier. Według spisu z 1910 Polacy stanowili 95% ogółu mieszkańców (2713 osób). 
Do roku 1918 wieś była częścią Królestwa Węgier. Po I wojnie światowej, 5 listopada 1918 r., mieszkańcy dokonali wyboru Polskiej Rady Narodowej i zadeklarowali przyłączenie do Polski. 28 listopada 1918 r. Dekretem Tymczasowego Naczelnika Państwa Józefa Piłsudskiego, przyjętym przez rząd ludowy Jędrzeja Moraczewskiego zarządzone zostały tu wybory powszechne do Sejmu Ustawodawczego na dzień 26 stycznia 1919 r. Przynależność do Polski potwierdziło 31 grudnia 1918 r. polsko-czechosłowackie porozumienie zawarte w Chyżnem wyznaczające przebieg tymczasowej granicy wprost od Babiej Góry do Tatr. Jednakże 13 stycznia 1919 r. na skutek sfingowanego rozkazu naczelnego wodza Sił Sprzymierzonych gen. Ferdynanda Focha, Wojsko Polskie otrzymało nakaz wycofania się z tego terenu i w jego miejsce wkroczyło wojsko czechosłowackie. 27 września 1919 r. Rada Ambasadorów zapowiedziała przeprowadzenie tu plebiscytu, i wiosną 1920 r. teren plebiscytowy (całość Górnej Orawy) znalazł się pod kontrolą Międzysojuszniczej Komisji Rządzącej i Plebiscytowej, ale do plebiscytu nie doszło. Decyzją Rady Ambasadorów z 28 lipca 1920 r. wieś powróciła w granice państwa polskiego.
W okresie międzywojennym w miejscowości stacjonowała placówka Straży Granicznej I linii „Jabłonka”. Ponadto w części wsi zwanej "Bory"' stacjonowała placówka Straży Celnej ze składu komisariatu Straży Celnej „Chyżne”.
Podczas kampanii wrześniowej 3 września 1939 w godzinach rannych 24 Eskadra Rozpoznawcza kpt. obs. Stefana Hoydy z Armii Kraków dokonała lotu bojowego w rejonie Jabłonki w składzie 6 samolotów bombowych Karaś, bombardując kolumnę niemieckiej 2 Dywizji Pancernej.
Od 1918 Jabłonka ponownie należy do Polski (z 1,5 roczną przerwą w okresie 18 stycznia 1919-28 lipca 1920, gdy początkowo okupowana była przez Czechosłowację a następnie znajdowała się na obszarze podległym Międzysojuszniczej Komisji Rzadzącej i Plebiscytowej oraz w czasie II wojny światowej, kiedy (od 21 listopada 1939 r.) okupowana była wraz z całością terytorium polskiej Orawy przez Słowację).
W latach 1954–1972 wieś należała i była siedzibą władz gromady Jabłonka. W latach 1975–1998 miejscowość administracyjnie należała do województwa nowosądeckiego.
Kultura.
We wsi jest używana gwara orawska, zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.

</doc>
<doc id="182293" url="https://pl.wikipedia.org/wiki?curid=182293" title="Rapcore">
Rapcore

Rapcore – nurt muzyczny łączący rap z hardcore (stąd nazwa, która pierwotnie i poprawnie odnosi się do mieszanki hardcore punk z hip-hopem). 
Istnieją podobne style bazujące na fuzji rapu z: funk rock bądź nowoczesnym hard rock (tzw. rap rock), metal (tzw. rap-metal). Często spotykane są hybrydy nu metal/rapcore i rapcore/rap metal.
Na przełomie lat 80. i 90. w USA wiele zespołów hip-hopowych (np. N.W.A, EPMD) i hardcore’owych (np. Pro-Pain, Inside Out) zaczęło eksperymentować z łączeniem tych gatunków. Skutkiem tego, powstało Rapcore, które jest połączeniem rapu i ostrej, hardcore’owej gitary.
Zdaniem krytyków muzycznych najważniejszym pionierem rapcore’u jest zespół Rage Against the Machine, który wypromował ten gatunek i zainspirował większość obecnych zespołów rapcore’owych. Zaznaczyć trzeba, że muzyka zespołu bywa również określana jako rap metal, rap rock czy funk rock, funk metal. W odróżnieniu od typowego rapcore’u jaki reprezentuje np. Onyx i Biohazard w utworze "Slam", w muzyce Rage Against The Machine słychać wyraźne wpływy muzyki funk i hard rock.
Zespołem grającym muzykę rapcore’ową lub podobną jest: Dog Eat Dog (obok R.A.T.M przyczynili się do popularyzacji stylu, płyta All Boro Kings), Senser, Downset, Limp Bizkit, Hollywood Undead, Rage Against the Machine, P.O.D., Linkin Park, Run-D.M.C., Public Enemy, Cypress Hill i wiele innych. Amerykański zespół (hed) P.E stworzył swój styl bazując na mieszance hip hopu, hardcore i funk, który określił nazwą G-Punk.
W 1993 ukazał się soundtrack do filmu Judgment Night na którym można usłyszeć w różnych formach hybrydę rocka z hip hopem.
Pionierami polskiego rapcore’u są Kazik na Żywo, Dynamind (oraz współpracujący z zespołem raper Bolec), Flapjack, jak i Illusion.
Łączenie gitarowego grania z hip hop można usłyszeć przykładowo w twórczości: Bakflip, Sweet Noise, My Riot oraz Hans Solo. W 2011 Rapcorową płytę wydali raper Vienio i hardcore punkowa grupa Way Side Crew (Vienio vs. Way Side Crew pt. Wspólny mianownik).
Ciekawym połączeniem jest industrial i rap. Przykładem takiej muzyki jest zespół Hermetic Evolution, który zawiera takie elementy jak djent, rap, industrial, metal, a nawet funk.
W wyniku ewolucji z biegiem lat wytworzył się pokrewny styl Crunkcore, którego przykładowymi przedstawicielami są: 3OH!3, Kesha, BrokeNCYDE, Pants Party, I Set My Friends On Fire czy Breathe Carolina.

</doc>
<doc id="182294" url="https://pl.wikipedia.org/wiki?curid=182294" title="Elektrownia Chorzów">
Elektrownia Chorzów



</doc>
<doc id="182297" url="https://pl.wikipedia.org/wiki?curid=182297" title="Transferryna">
Transferryna

Transferryna (od łac. "trans", przez, i "ferrum", żelazo), transferyna – białko (glikoproteina) regulujące stężenie jonów żelaza w osoczu krwi i transportujące je do tkanek.
Ludzkim genem kodującym cząsteczkę transferryny jest gen "TF".
Jedna cząsteczka transferryny jest w stanie transportować jednocześnie dwa atomy żelaza (w postaci skompleksowanych jonów Fe3+). Istotną cechą tego białka jest jego duża masa cząsteczkowa (79 570 Da), dzięki czemu nie ulega ono filtracji w kłębuszkach nerkowych (odfiltrowywane są cząsteczki o masie poniżej 58 kDa), co zabezpiecza organizm przed utratą żelaza. Transferryna wysycona żelazem łączy się z receptorem transferryny i na drodze endocytozy kompleks ten zostaje wchłonięty do wnętrza komórki, gdzie dochodzi do uwolnienia żelaza, po czym kompleks wraca na błonę komórkową i apotransferryna (czyli transferryna niewysycona żelazem) wraca do krwiobiegu. 
Prawidłowe wartości badań laboratoryjnych transferryny:
Badaniem laboratoryjnym związanym z transferryną jest także TIBC.

</doc>
<doc id="182299" url="https://pl.wikipedia.org/wiki?curid=182299" title="Horst Schuman">
Horst Schuman



</doc>
<doc id="182303" url="https://pl.wikipedia.org/wiki?curid=182303" title="ISFET">
ISFET

ISFET (ang. Ion-Sensitive Field Effect Transistor – "czuły na jony tranzystor polowy") - tranzystor polowy, sterowany koncentracją określonych jonów, których obecność w bramce przesuwa napięcie progowe. Jest szczególnym rodzajem elektrody jonoselektywnej z membraną polimerową umieszczoną na podłożu krzemowym.
Jest dobrym czujnikiem pH.

</doc>
<doc id="182305" url="https://pl.wikipedia.org/wiki?curid=182305" title="Stok Wiśniewski">
Stok Wiśniewski

Stok Wiśniewski – wieś w Polsce położona w województwie mazowieckim, w powiecie siedleckim, w gminie Wiśniew. 
Wierni Kościoła rzymskokatolickiego należą do parafii Najświętszego Serca Jezusowego w Wiśniewie.
W latach 1975–1998 miejscowość administracyjnie należała do województwa siedleckiego.
Przez wieś przebiega droga gminna z oddalonego o 3 km Wiśniewa do Myrchy.

</doc>
<doc id="182307" url="https://pl.wikipedia.org/wiki?curid=182307" title="Karabinek Typ 86">
Karabinek Typ 86

Typ 86 – chiński karabinek automatyczny kalibru 7,62 x 39 mm. Była to opracowana w latach 1985–1987 wersja karabinka Typ 56, zbudowana w układzie bullpup. Po pierwszej prezentacji w roku 1987 roku wyprodukowany w krótkiej serii.
Prawdopodobnie miała być to konstrukcja eksperymentalna, wprowadzona na uzbrojenie w niewielkiej ilości w celu określenia wad i zalet broni w układzie bullpup. Niektóre testowane rozwiązania (np. rękojeść przeładowania umieszczoną na szczycie komory zamkowej pod dużym chwytem transportowym) zostały zastosowane w karabinku automatycznym Typ 95.
Poza wersją samoczynno-samopowtarzalną dla armii chińskiej, na amerykański rynek cywilny produkowano także odmianę samopowtarzalną (Typ 86S).

</doc>
<doc id="182308" url="https://pl.wikipedia.org/wiki?curid=182308" title="Adam Wadecki">
Adam Wadecki

Adam Wadecki (ur. 23 grudnia 1977 w Elblągu) – polski kolarz szosowy. Mistrz Polski (2005).
Życiorys.
Jego pierwszym zespołem był Mlexer Elbląg, a pierwszą grupą zawodową Mróz (w 1999). W 2001 był najlepszy w Memoriale Andrzeja Trochanowskiego. W 2003 startował w Wyścigu Pokoju, zajmując 55. miejsce. Jego największymi sukcesami w karierze były zwycięstwo w Wyścigu dookoła Mazowsza w 2004 oraz mistrzostwo Polski w wyścigu ze startu wspólnego w 2005.
Jest bratem Piotra Wadeckiego.

</doc>
<doc id="182310" url="https://pl.wikipedia.org/wiki?curid=182310" title="Kaczory (gmina Wiśniew)">
Kaczory (gmina Wiśniew)

Kaczory – wieś w Polsce położona w województwie mazowieckim, w powiecie siedleckim, w gminie Wiśniew. 
Opis.
Wierni Kościoła rzymskokatolickiego należą do parafii Najświętszego Serca Jezusowego w Wiśniewie.
W latach 1975–1998 miejscowość należała administracyjnie do województwa siedleckiego.
Wieś liczy 148 mieszkańców (dane z 1 maja 2005). Przebiega tędy droga gminna Gostchorz – Łupiny, a w odległości 0,5 km droga krajowa nr 63. W 2010 roku została oddana do użytku droga gminna Kaczory – Wiśniew. Obecnie w miejscowości znajduje się Pracownia Cukiernicza Prima s.c. B. Krupa G. i A. Chraniuk.
W 1940 żandarmeria niemiecka rozstrzelała we wsi pięciu mężczyzn.

</doc>
<doc id="182313" url="https://pl.wikipedia.org/wiki?curid=182313" title="Gostchorz">
Gostchorz

Gostchorz (daw. Goschorz)– wieś w Polsce położona w województwie mazowieckim, w powiecie siedleckim, w gminie Wiśniew. Leży nad Muchawką.
Wierni Kościoła rzymskokatolickiego należą do parafii Najświętszego Serca Jezusowego w Wiśniewie.
W latach 1975–1998 miejscowość administracyjnie należała do województwa siedleckiego.
Przez wieś przebiega droga krajowa nr 63 Węgorzewo – Sławatycze i dwie drogi powiatowe: do Domanic i do Kaczor. 
Znajduje się tu Szkoła Podstawowa im. Kazimierza Odnowiciela oraz stary młyn.
W miejscowości działa założona w 1923 roku jednostka ochotniczej straży pożarnej. Na wyposażeniu jednostki znajdują się dwa samochody gaśnicze: średni GBA 2,8/16 MAN z 1994 roku oraz lekki GLBM Fiat Ducato z 1997 roku.

</doc>
<doc id="182318" url="https://pl.wikipedia.org/wiki?curid=182318" title="Karabin maszynowy Typ 95">
Karabin maszynowy Typ 95

Typ 95 (QBB-95) – chiński ręczny karabin maszynowy w układzie bullpup. Wchodzi w skład systemu broni QBZ-95.
Historia.
W latach siedemdziesiątych XX wieku w Chinach Ludowych rozpoczęto prace nad nowym małokalibrowym nabojem pośrednim. Wraz z nowym nabojem planowano wprowadzić nowy ręczny karabin maszynowy.
W 1984 roku nabój 5,8 x 42 mm był gotowy do produkcji. W tym samym czasie trwały już prace nad nowym karabinem w układzie bullpup. Z układem tym chińczycy eksperymentowali już wcześniej (karabin Typ 86) ale dopiero wraz z wprowadzeniem nowej amunicji postanowiono, że nowy standardowy karabin armii chińskiej będzie zbudowany w tym układzie. Nowy erkaem miał być pochodną karabinu szturmowego Typ 95 i razem z nim tworzyć system uzbrojenia drużyny piechoty QBZ-95. Karabin maszynowy Typ 95 po raz pierwszy publicznie zaprezentowano w 1997 roku.
Wprowadzenie do uzbrojenia karabinu Typ 03 sprawiło, że przyszłość karabinu maszynowego Typ 95 jest zagrożona. Jest bardzo prawdopodobne że podobnie jak karabin Typ 95 zostanie uzbrojeniem jednostek powietrznodesantowych i piechoty morskiej. Pozostałe formacje otrzymają prawdopodobnie ręczne karabiny maszynowe będące pochodną karabinu Typ 03 lub ukaemy Typ 88
Opis konstrukcji.
Karabin maszynowy Typ 95 jest zespołową bronią samoczynno-samopowtarzalną. Zasada jego działania oparta jest o wykorzystanie energii gazów prochowych odprowadzanych przez boczny otwór lufy (układ z krótkim ruchem tłoka gazowego). Ryglowanie przez obrót zamka (trzy rygle). Rękojeść przeładowania umieszczona na szczycie komory zamkowej. Mechanizm spustowy umożliwia strzelanie ogniem pojedynczym, seriami trójstrzałowymi i ogniem ciągłym. Przełącznik rodzaju ognia (pełniący także rolę bezpiecznika) ma w postaci skrzydełka przy stopce kolby. Zasilanie z dwurzędowych magazynków bębnowych o pojemności 75 naboi (możliwość użycia magazynków łukowych do karabinu szturmowego Typ 95 o pojemności 30 naboi). Mechaniczne przyrządy celownicze składają się z celownika umieszczonego w tylnej części chwytu transportowego i muszki na podstawie znajdującej się na przedniej części chwytu. Szczyt chwytu transportowego tworzy podstawę do mocowania celownika optycznego.

</doc>
<doc id="182320" url="https://pl.wikipedia.org/wiki?curid=182320" title="Gujana Brytyjska">
Gujana Brytyjska

Gujana Brytyjska – w XIX i XX wieku posiadłość brytyjska w Ameryce Południowej. Obecnie państwo – Gujana.
W 1718 Wielka Brytania zajęła obszar obecnej Gujany i w 1814 ostatecznie zdobyła go na własność. W 1831 zjednoczyła kolonie Demerara-Essequibo i Berbice, tworząc Gujanę Brytyjską.
Późniejszy premier kraju Forbes Burnham 26 maja 1966 doprowadził do przyznania Gujanie Brytyjskiej niepodległości.

</doc>
<doc id="182322" url="https://pl.wikipedia.org/wiki?curid=182322" title="Śmiary">
Śmiary

Śmiary – wieś w Polsce położona w województwie mazowieckim, w powiecie siedleckim, w gminie Wiśniew. Przez wieś przebiega droga gminna Łupiny – Mroczki.
Miejscowość była niegdyś siedzibą gminy Jastrzębie. W latach 1975–1998 miejscowość administracyjnie należała do województwa siedleckiego.
W Śmiarach ma siedzibę Parafia Świętej Rodziny. Jest również szkoła podstawowa. 
W miejscowości znajduje się założona w 1946 roku jednostka ochotniczej straży pożarnej. Jednostka posiada średni samochód gaśniczy GBA 2,5/16 Star 244. 

</doc>
<doc id="182323" url="https://pl.wikipedia.org/wiki?curid=182323" title="Ruud Van Nistelrooy">
Ruud Van Nistelrooy



</doc>
<doc id="182324" url="https://pl.wikipedia.org/wiki?curid=182324" title="Jerzy Grycz">
Jerzy Grycz

Jerzy Grycz (ur. 9 stycznia 1855 w Łyżbicach k. Cieszyna, zm. 31 października 1910) – polski działacz społeczny na Śląsku Cieszyńskim, rolnik i młynarz.
Otrzymał w posagu żony młyn wiejski w Łyżbicach, który prowadził z dużym powodzeniem. Był zaangażowany w działalność polskich organizacji narodowych i społeczno-gospodarczych, m.in. Towarzystwa Oszczędności i Zaliczek w Cieszynie (członek Rady Nadzorczej i Komisji Rewizyjnej) i Towarzystwa Rolniczego Księstwa Cieszyńskiego. Pełnił również funkcję kuratora zboru ewangelickiego. , był jednym z najbardziej wpływowych ludzi w gminie cieszyńskiej.
Zmarł wskutek nieszczęśliwego wypadku. Miał trzech synów: Karola (1883–1963), Jana, Jerzego (1892–1986) i cztery córki.

</doc>
<doc id="182325" url="https://pl.wikipedia.org/wiki?curid=182325" title="Rocky Marciano">
Rocky Marciano

Rocky Marciano, właśc. Rocco Francis Marchegiano (ur. 1 września 1923 w Brockton, zm. 31 sierpnia 1969) – amerykański bokser, jedyny niepokonany mistrz świata wagi ciężkiej (od 9/23/1952 do 11/30/1956), pierwszy niepokonany mistrz świata wszechwag, z bilansem 49 wygranych walk na 49 pojedynków (w tym 43 przez nokaut, 88%). Jego kariera bokserska trwała od 1946 do 1956 roku.
Życiorys.
Okres młodzieńczy.
Urodził się w Brockton w stanie Massachusetts w rodzinie włoskich imigrantów. Był najstarszym z sześciorga dzieci pracownika miejscowej fabryki butów Pierino Marchegiano i Pasqualiny Picciuto (bracia Louis i Peter oraz siostry Alice, Concetta i Elizabeth). Jako półtoraroczne dziecko ledwo przeżył ciężkie zapalenie płuc. Będąc nastolatkiem aktywnie uprawiał sport. Trenował baseball i futbol amerykański. Edukację zakończył na 10 klasie szkoły średniej, po czym imał się różnych prac fizycznych (m.in. ładował węgiel na ciężarówki, kopał rowy melioracyjne i zamiatał w fabryce butów).
Służba wojskowa.
W marcu 1943 roku został powołany do wojska. Przydzielono go do 150. brygady saperów i w 1944 roku skierowano do Walii, gdzie zajmował się załadunkiem okrętów pływających z dostawami dla wojsk alianckich walczących we Francji. Po kilku miesiącach wysłano go z powrotem do ojczyzny do Fort Lewis, gdzie oczekiwał przerzutu na Pacyfik. Wojna jednak wkrótce się skończyła, ale wciąż pozostał mu jeszcze rok służby. Aby uchylić się od znienawidzonych dyżurów w garnizonowej kuchni i dać upust swej energii zaczął startować w organizowanych przez wojsko turniejach bokserskich. Krępy, ale obdarzony niezwykłą siłą ciosu Marchegiano wkrótce stał się postrachem innych współzawodników (do tego stopnia, że z trudem udawało mu się znaleźć sparingpartnerów).
W kwietniu 1946 otrzymał przepustkę, podczas której stoczył w rodzinnym Brockton swoją pierwszą oficjalną amatorską walkę przeciwko utytułowanemu amatorskiemu bokserowi Henry’emu Lesterowi (wicemistrz Nowej Anglii). Lester górujący nad Marchegiano techniką i doświadczeniem kontrolował przebieg walki, choć Rocco kilkakrotnie trafił go swoimi potężnymi hakami i sierpowymi. W trzeciej rundzie Lester został umyślnie kopnięty kolanem w krocze. Walka zakończyła się skandalem i dyskwalifikacją Marchegiano. Porażka ta zniechęciła go do dalszego uprawiania boksu. Przytył, zaczął nadużywać alkoholu i palił dwie paczki papierosów dziennie. Jednak dzięki namowom znajomych, wkrótce po powrocie do Fort Lewis znów zaczął intensywnie trenować i rzucił używki. Wziął udział w organizowanym przez Amateur Athletic Union (AAU) turnieju bokserskim. Chociaż wygrał dwie pierwsze walki przez nokaut w pierwszej rundzie, doznał poważnej kontuzji lewej dłoni. W trzeciej, decydującej walce walczył więc tylko jedną ręką. Przegrał i musiał poddać się skomplikowanej operacji, po której lekarze odradzili mu powrót do boksu. W lecie 1946 został zdemobilizowany.
Kariera baseballisty.
Po powrocie do Brockton postanowił spełnić swoje dziecięce marzenie i zostać profesjonalnym baseballistą. Zapisał się do miejscowej półamatorskiej drużyny Taunton Lumber Team. W 1947 roku był na trzytygodniowych testach w filialnej drużynie Chicago Cubs, ale uznano go za nieprzydatnego. Zdesperowany Marchegiano powrócił do tego, co wychodziło mu najlepiej – boksu.
Kariera boksera.
Treningi wznowił pod okiem swojego przyjaciela, mechanika z zawodu, Alliego Colombo. 17 marca 1947 stoczył swoją pierwszą profesjonalną walkę przeciwko Lee Eppersonowi. Aby ukryć ten fakt przed matką, która nie chciała żeby został zawodowym pięściarzem, wystąpił pod pseudonimem Rocky Mack. Wygrał przez nokaut w 3 rundzie inkasując $35. Następnie zdecydował się na nietypowy ruch i powrócił do amatorskiego boksu. W lutym 1948 roku został mistrzem Nowej Anglii, którą reprezentował na turnieju Golden Gloves w Nowym Jorku. Skrzyżował tam rękawice z Colley Wallacem i według większości obserwatorów walkę wygrał, jednak sędziowie byli odmiennego zdania. Była to ostatnia kontrowersyjna porażka w bokserskiej karierze Marchegiano. Wkrótce potem wziął udział w regionalnym turnieju eliminacyjnym do Igrzysk Olimpijskich w Londynie. W finale pokonał George’a McGinnisa, ale doznał kontuzji kciuka, która wyeliminowała go z kadry. Była to jego ostatnia walka w amatorskiej karierze (9-4 albo 8-4-0). Od 12 lipca 1948, gdy znokautował Harry’ego Bilzeriana, walczył już tylko zawodowo.
Eksperci nie wróżyli mu wielkiej kariery. Uważali, że jest za stary (miał już 24 lata), za niski (179 cm), za lekki (88 kg), z krótkim zasięgiem (172 cm) i słabą techniką. Nad poprawieniem tej ostatniej pracował z nim nowy trener, wychowawca czterech mistrzów świata, Charley Goldman. Szczególny nacisk położył na pracę nóg i balans (podczas sparingów związywał podopiecznemu buty sznurówkami) oraz uderzenia lewą ręką. Nauczył też Rocco walczyć z charakterystycznego przysiadu. Jego managerem został znany nowojorski promotor Al Weill. Namówił on Marchegiano, którego nazwisko było przekręcane przez konferansjerów, aby zaczął walczyć pod pseudonimem Rocky Marciano.
Następnych 14 walk Marciano wygrał przed czasem, najpóźniej w piątej rundzie. Jak sam potem przyznał, w tym okresie Weill dobierał słabych rywali, żeby zbudować mu korzystny bilans. Pierwszym bokserem, który był w stanie przetrwać do ostatniej rundy był Don Mogard, który w maju 1949 roku przegrał przez decyzję po 10 rundach. Rok 1949 Rocky kończył jako niepokonany z 21 nokautami w 23 walkach. Pomimo wciąż skromnych umiejętności defensywnych, żadnemu z dotychczasowych przeciwników nie udało się go trafić na tyle mocno, aby choć na chwilę nim zachwiać. Dzięki ponadprzeciętnej odporności na ciosy i ból zyskał przydomek „The Rock” (Skała).
Weill uznał w końcu, że Marciano jest już gotowy do zmierzenia się z lepszymi rywalami. 30 grudnia 1949 roku Rocky walczył w słynnym nowojorskim Madison Square Garden przeciwko solidnemu Carmine Vingo (16-1-0). Marciano zakończył jego karierę brutalnie nokautując go w szóstej rundzie. Vingo został przewieziony do szpitala ze złamaną podstawą czaszki i wylewem krwi do mózgu. Był w śpiączce i miał sparaliżowaną połowę ciała. Przez 7 dni lekarze walczyli o jego życie. W końcu, gdy okazało się, że przeżyje, Marciano czując się winny zapłacił 2000 dolarów za koszty hospitalizacji i podarował mu dalsze $500 na znalezienie nowej pracy.
Po prawie trzech miesiącach Rocky wrócił na ring w pojedynku z najtrudniejszym do tej pory rywalem, niepokonanym Rolandem La Starzą (37-0-0). Była to jedyna walka w jego zawodowej karierze, w której był o włos od porażki. Wygrał minimalnie przez niejednogłośną decyzję. Walka ta była również pierwszym pojedynkiem Rocky’ego transmitowanym przez telewizję.
Marciano tryumfował w następnych 11 walkach. Wśród pokonanych był Rex Layne (34-1-2), swego czasu ochrzczony przez Jacka Dempseya najlepszym bokserem wagi ciężkiej młodego pokolenia. Pojedynek ten był kolejną demonstracją brutalnej siły ciosów Marciano, które wybiły zęby i zgruchotały most protetyczny noszony przez Layne’a. Hołubiony przez fachową prasę nowojorczyk leżał na deskach w trzeciej i czwartej rundzie. W piątej na skutek nieustannych ciosów w korpus był już w stanie skrajnego wyczerpania i na krawędzi nokautu. Jednak dopiero w szóstej, trafiony prawym sierpowym w szczękę, stracił przytomność i powoli osunął się na ring. Nokautując Layne’a Marciano stał się jednym z głównych pretendentów do mistrzostwa świata.
Walka z Louisem.
Wizja pojedynku o czempionat globu oddaliła się jednak, gdy dotychczasowy mistrz Ezzard Charles stracił pas na rzecz pretendenta numer jeden Jersey Joe Walcotta. Oznaczało to, że dojdzie najpierw między nimi do walki rewanżowej. W rezultacie najbliższym rywalem Marciano ogłoszono legendę boksu, byłego mistrza świata Joe Louisa (który był idolem Rocky’ego). Louis (65-2-0), który rok wcześniej powrócił do boksu ze sportowej emerytury, nie był już jednak tym samym, niepokonanym pięściarzem sprzed paru lat. „Bombardier” miał już 37 lat i walczył jedynie po to, aby spłacić długi fiskusowi. Mimo to bukmacherzy typowali 6:5 na rzecz Louisa. Walka została zakontraktowana na 10 rund i odbyła się 26 października 1951 roku w Madison Square Garden. Marciano posłał na deski Louisa po raz pierwszy w 8 rundzie. Ex-mistrz podniósł się na „8”, lecz niecałe 30 sekund później Rocky osaczył go przy linach, trafił w szczękę potężnym lewym sierpowym i poprawił prawym prostym. Louis zatoczył się i wypadł nieprzytomny za liny. Była to jego ostatnia walka w karierze.
Zdobycie mistrzostwa świata.
Nokautując żywą legendę boksu Marciano był teraz na ustach całego bokserskiego świata. Nim jednak doszło do długo oczekiwanego starcia z mistrzem Jersey Joe Walcottem (który w międzyczasie obronił tytuł w swojej czwartej walce z Charlesem), musiał stoczyć walkę eliminacyjną przeciwko doświadczonemu „Kidowi” Matthewsowi (81-3-5). Marciano szybko uporał się z rywalem nokautując go już w drugiej rundzie.
Do 15-rundowej walki o mistrzostwo świata z Walcottem (51-16-2) doszło 23 września 1952 roku na wypełnionym po brzegi Municipal Stadium w Filadelfii. Ponad 40 000 widzów było świadkami dramatycznego boju, w którym szala zwycięstwa przechylała się w obie strony. Walcott, który zwykle zaczynał pierwsze rundy bardzo ostrożnie, tym razem zaatakował od pierwszego gongu. Udało mu się zaskoczyć Marciano szybkim lewym sierpowym. Rocky był liczony po raz pierwszy w swojej karierze, ale podniósł się na „4”. Mistrz ponawiał ataki w następnych rundach zdobywając przewagę. Dopiero w dalszej części walki pretendentowi udało się zniwelować nieco straty, lecz Walcott umiejętnie się bronił nie pozwalając Rocky’emu przejąć trwałej inicjatywy. Starcie było brutalne, obaj bokserzy broczyli obficie krwią. Marciano miał ranę na czole, a Walcott rozcięty lewy łuk brwiowy. Sekundanci obu pięściarzy zużyli więc dużą ilość żrącej maści zasklepiającej rozcięcia zwanej popularnie „dynamitem”. Prawdopodobnie substancja ta dostała się do oczu Rocky’ego, co wywołało jego częściową ślepotę pomiędzy 7. a 10. rundą, kiedy to Walcott raz za razem bezkarnie go trafiał. Do 13. rundy obrońca tytułu wyszedł z bezpieczną przewagą punktową. W tym momencie jedyną szansą na zdobycie mistrzostwa był dla Marciano już tylko nokaut. Rocky zaatakował, lecz Walcott umiejętnie się wycofywał unikając konfrontacji. W końcu po 33 sekundach krążenia wokół ringu Marciano zapędził rywala pod liny. Obaj zadali w tym samym momencie cios, lecz to krótki prawy prosty Rocky’ego dotarł ułamek sekundy wcześniej. Mistrz upadł na kolana, po czym tracąc przytomność powoli osunął się twarzą na deski. Rocky Marciano został mistrzem świata wagi ciężkiej inkasując 100 000 dolarów, a nokautujący cios przeszedł do historii pod nazwą „Suzie Q” (tak ochrzcił go sam Rocky).
Obrony tytułu.
Pierwszy raz Marciano bronił tytułu w rewanżu przeciwko Walcottowi w maju 1953 roku. Tym razem pojedynek był bardzo krótki. Ex-mistrz został znokautowany w 145 sekundzie pierwszej rundy. Następnie Rocky po raz drugi potykał się z La Starzą (53-3-0). Ten wykazał się dobrze zorganizowaną defensywą i umiejętnie kontrował momentami bezradnego mistrza. Goldman widząc, że Marciano nie radzi sobie z przebiciem się przez szczelną gardę rywala, nakazał mu obijać jego ramiona i korpus. Taktyka ta okazała się na tyle skuteczna, że już w 10. rundzie La Starza nie mógł utrzymać wystarczająco wysoko rękawic, a w 11. praktycznie zaprzestał obrony. W końcu, gdy po jednym z ciosów wypadł za liny, sędzia ringowy nakazał przerwać walkę. Dewastująca siła uderzeń Marciano sprawiła, że La Starza miał popękane kości w okolicach obu łokci oraz wymagające chirurgicznej rekonstrukcji porozrywane żyły przedramion.
W 1954 roku Rocky dwukrotnie obronił tytuł przeciwko byłemu mistrzowi Ezzardowi Charlesowi (82-10-1), jednemu z najwybitniejszych w historii bokserów wagi półciężkiej. Pierwszą, niezwykle zaciętą i brutalną walkę wygrał przez jednogłośną decyzję. Druga przybrała dramatyczny obrót w 6. rundzie, gdy Charles chybił podbródkowym uderzając Marciano łokciem w nos. Niefortunne trafienie pozostawiło głęboką, obficie krwawiącą ranę, którą w przerwie Goldman i Colombo próbowali zatkać gazą. Po 7. rundzie rozcięcie było już jednak na tyle głębokie, że wyraźnie przepoławiało nos, a zatamowanie krwi stało się praktycznie niemożliwe. Lekarz oraz sędzia ringowy Al Berl warunkowo pozwolili Marciano wyjść do następnej rundy, ostrzegając jednak jego narożnik, że będą zmuszeni przerwać wkrótce walkę. 8. runda stała więc pod znakiem desperackich ataków Rocky’ego, które przyniosły w końcu efekt w postaci nokdaunu, a następnie, sekundę przed gongiem, nokautu Charlesa.
W maju 1955 roku znokautował w dziewiątej rundzie mistrza Brytyjskiej Wspólnoty Narodów i Europy Dona Cockella (66-11-1).
21 września 1955 roku na Yankee Stadium w Nowym Jorku w swojej szóstej i ostatniej obronie mistrzowskiego pasa zmierzył się z mistrzem świata wagi półciężkiej Archiem Moore’em (148-19-1). Rozpoczęcie walki było opóźnione ze względu na poprzedzający ją mecz baseballowy New York Yankees, dlatego gdy pojedynek skończył się był już ranek 22 września. Marciano był liczony w drugiej, a Moore w szóstej i dwukrotnie w ósmej rundzie. W końcu w dziewiątej pretendent został znokautowany. Na tej walce Marciano zarobił najwięcej w swojej karierze – 468 374 $.
Zakończenie kariery.
27 kwietnia 1956 roku w wieku 33 lat Rocky Marciano ogłosił zakończenie kariery. Na zawodowym ringu był niepokonany. Wygrał 49 walk z rzędu (z tego 88% przed czasem), ustanawiając rekord do dziś niepobity przez żadnego boksera kategorii ciężkiej. Oficjalnym powodem zerwania z boksem była kontuzja pleców. Jego księgowy sugeruje jednak, że w rzeczywistości decyzję tę przyśpieszył konflikt na tle finansowym z managerem Alem Weillem, który żądał coraz większego procentu od wygranych.
Marciano poważnie rozważał powrót na ring w 1960 roku, gdy Szwed Ingemar Johansson odebrał mistrzowski tytuł Floydowi Pattersonowi, jednak po miesiącu przygotowań z pomysłu zrezygnował. W połowie lat 60. odrzucił wartą 2 mln dolarów propozycję walki z młodym mistrzem Cassiusem Clayem (czyli późniejszym Muhamadem Alim).
Po zakończeniu kariery.
Zamieszkał na Florydzie, gdzie zarobione na ringu pieniądze (ok. 2 mln dolarów) inwestował w różne, najczęściej nieudane przedsięwzięcia (m.in. restaurację, łodzie, spółkę węglową i nieruchomości). Znany był z pożyczania dużych kwot pieniędzy bez żadnego zabezpieczenia, większości nigdy nie odzyskał (jak 100 000 dolarów, które pożyczył bez pokwitowania lichwiarzowi i spekulantowi Pete’owi DiGravio). Do dziś niejasne pozostają jego związki z mafią, choć pewne jest, że utrzymywał przyjacielskie kontakty z niektórymi jej przedstawicielami (np. rodziną Fretto). Przez rok prowadził w telewizji show o tematyce bokserskiej oraz przez krótki okres był sędzią wrestlingu. Do końca życia sędziował i komentował walki bokserskie.
W lipcu 1969 roku, na krótko przed śmiercią, zgodził się wystąpić u boku Muhamada Alego (który był w tym czasie również niepokonany) w sfilmowanym fikcyjnym pojedynku bokserskim. Wynik walki został wygenerowany przez ówcześnie najnowocześniejszy komputer NCR-315 na podstawie 58 różnych parametrów (m.in. słabości, atutów i stylu walki obu bokserów), ale nie został ujawniony aż do premiery filmu. Podczas zdjęć cztery kamery nagrywały Marciano i Alego, którzy stoczyli ponad 70 jednominutowych rund sparingowych. Sfilmowano siedem alternatywnych zakończeń walki. Na potrzeby produkcji Marciano schudł ponad 20 kg i nosił perukę, aby upodobnić się do siebie samego z lat bokserskiej świetności. Film zatytułowany "The Super Fight" został wyświetlony tylko raz 20 stycznia 1970 roku w ponad 1500 kinach w USA, Kanadzie i Europie. Okazało się, że według obliczeń NCR-315 Marciano wygrałby przez nokaut w 13 rundzie. Po obejrzeniu filmu Ali miał ironicznie stwierdzić, że „komputer musiał zostać wyprodukowany w Alabamie” (sugerując, że Marciano został zwycięzcą ze względu na biały kolor skóry).
Śmierć.
Nocą 31 sierpnia 1969, dzień przed swoimi 46. urodzinami, Rocky Marciano podróżował na pokładzie prywatnej Cessny 172 lecącej z Chicago do Des Moines, gdzie czekało na niego niespodziankowe przyjęcie urodzinowe. Samolot wleciał w burzę, więc pilot Glenn Belz, który miał zaledwie 230 wylatanych godzin i nie był uprawniony do latania w takich warunkach, skierował się na lotnisko w Newton w stanie Iowa. Cessna rozbiła się jednak zaledwie dwie mile od pasa startowego. Marciano, Belz i drugi pasażer Frankie Farrell (syn gangstera Louisa Fretto) zginęli na miejscu. Jak ustalono, bezpośrednią przyczyną wypadku był błąd niedoświadczonego pilota, który stracił orientację w trudnych warunkach pogodowych.
Osierocił dwójkę dzieci: 16-letnią Mary Anne i 17-miesięcznego Rocco Kevina. Spoczywa na cmentarzu Forest Lawn Memorial Gardens Central w Fort Lauderdale na Florydzie obok swej żony Barbary (zm. 1974).
Wyróżnienia i rankingi.
Jest jednym z nielicznych zawodowych mistrzów świata i jedynym w kategorii ciężkiej, którzy zakończyli karierę wygrywając wszystkie walki. W jego rękach spoczywa również rekord największej liczby wygranych z rzędu przez boksera wagi ciężkiej. Najbliżej jego pobicia był Larry Holmes, który jednak przy stanie 48-0-0 w 1985 roku przegrał z Michaelem Spinksem. Zajmuje wysokie miejsca w licznych rankingach na najlepszego boksera i mistrza wagi ciężkiej wszech czasów:
Trzykrotnie był wybierany przez prestiżowy Ring Magazine pięściarzem roku (1952, 1954, 1955), a trzy jego walki uzyskały tytuł walki roku (pierwsza z Walcottem, druga z La Starzą i druga z Charlesem). W ankiecie ESPN przeprowadzonej w 2006 roku jego nokaut Walcotta z 1952 roku został uznany za nokaut wszech czasów. W 1990 roku został włączony do Międzynarodowej Galerii Sław Boksu (The International Boxing Hall of Fame). W 1999 roku został uhonorowany przez amerykańską pocztę, która wydała pamiątkowy znaczek z jego podobizną i podpisem "Rocky Marciano, Undefeated".
W Brockton, rodzinnym mieście boksera, w 2009 roku zostanie odsłonięta 7-metrowej wysokości statua z jego wizerunkiem. Monument autorstwa meksykańskiego artysty Mario Rendona został sfinansowany przez WBC.
Bilans walk amatorskich.
8 zwycięstw (7 przez (T)KO) – 4 porażki

</doc>
<doc id="182327" url="https://pl.wikipedia.org/wiki?curid=182327" title="Klon polny">
Klon polny

Klon polny, paklon ("Acer campestre" L.) – gatunek drzewa z rodziny mydleńcowatych ("Sapindaceae"). Występuje w południowej i środkowej Europie, na Kaukazie i w Azji Mniejszej. W Polsce rozpowszechniony na Pogórzu Karpackim, w dolinie Wisły, na Śląsku Górnym i Dolnym, w Wielkopolsce i Kujawach. Status gatunku na Pomorzu niepewny – prawdopodobnie jest tu tylko zawleczony, podobnie jak na pojedynczych stanowiskach w Polsce północno-wschodniej.
Ekologia.
Gatunek mało wymagający, odporny na trudne warunki (zapylenie i zanieczyszczenie powietrza), dobrze znosi suszę, odporny na choroby i szkodniki. Rośnie zarówno na stanowiskach słonecznych jak i zacienionych. W Polsce występuje znacznie rzadziej niż inne klony (klon pospolity i jawor). Rośnie na niżu i w niższych położeniach górskich (do ok. 700 m n.p.m.). Najczęściej jednak spotyka się go w zaroślach śródpolnych, na suchych, ciepłych zboczach, w lasach dębowych lub w zaroślach i czyżniach, złożonych z gatunków ciepłolubnych. Sadzony, rośnie na większości gleb, ale w naturze preferuje gleby świeże, przepuszczalne, o odczynie zasadowym. W fitosocjologii gatunek charakterystyczny dla Cl. "Querco-Fagetea", Cl. "Rhamno-Prunetea", wyróżniający dla SAll. "Ulmenion" oraz charakterystyczny i wyróżniający dla Ass. "Galio-Carpinetum" (regionalnie).
Ochrona.
Okazałe drzewa w Polsce podlegają ochronie jako pomniki przyrody. Kryterium kwalifikującym do ochrony w przypadku tego gatunku jest rozmiar 150 cm obwodu na wysokości 130 cm. W Centralnym rejestrze form ochrony przyrody w maju 2022 znajdowało się 69 drzew tego gatunku chronionych jako pomniki przyrody.

</doc>
<doc id="182328" url="https://pl.wikipedia.org/wiki?curid=182328" title="RTG (ujednoznacznienie)">
RTG (ujednoznacznienie)



</doc>
<doc id="182330" url="https://pl.wikipedia.org/wiki?curid=182330" title="Roque Júnior">
Roque Júnior

Roque Júnior, właśc. José Vítor Roque Jr. (ur. 31 sierpnia 1976) – brazylijski piłkarz grający na pozycji obrońcy. W latach 1999–2005 rozegrał 48 meczów dla reprezentacji Brazylii, zdobywając przy tym dwie bramki. Przez wiele lat swojej kariery występował w Europie, grając m.in. w barwach A.C. Milan czy Bayeru 04 Leverkusen. Największym sukcesem w karierze Roque Júnior’a jest zdobycie wraz z reprezentacją Brazylii tytułu Mistrza Świata w 2002 roku (w finałowym meczu przeciwko Reprezentacji Niemiec Roque Júnior, jak i pozostałych meczach [prócz grupowego meczu z reprezentacją Kostaryki] rozegrał pełne spotkania). Ponadto w dorobku zawodnika znajdujemy dwukrotne zwycięstwo w turnieju Copa América (w latach 1999 i 2004), triumf w Lidze Mistrzów w 2003 roku wraz z zespołem A.C. Milan oraz Superpuchar Europy UEFA za 2003 rok, również w barwach Milanu. Roque Júnior przyczynił się także do wywalczenie przez A.C. Milan tytułu Mistrza Włoch w sezonie 2003/2004 oraz sukcesu w Pucharze Włoch w roku 2003. Grał także w zespole Ituano Itu, występującym w brazylijskiej Série D. W 2010 zakończył karierę.

</doc>
<doc id="182332" url="https://pl.wikipedia.org/wiki?curid=182332" title="Gromadka">
Gromadka

Gromadka (niem. "Gremsdorf") – wieś w Polsce, położona w województwie dolnośląskim, w powiecie bolesławieckim, w gminie Gromadka. Siedziba gminy Gromadka i największą wsią gminy, liczącą 2029 mieszkańców (III 2011 r.). Wieś Gromadka ma 2029 mieszkańców, z czego 51,0% stanowią kobiety, a 49,0% mężczyźni. Według danych archiwalnych pochodzących z Narodowego Spisu Powszechnego Ludności i Mieszkań w 2002 roku we wsi Gromadka było 701 gospodarstw domowych. Wśród nich dominowały gospodarstwa zamieszkałe przez dwie osoby – takich gospodarstw były 164.
W latach 1954–1972 wieś należała i była siedzibą władz gromady Gromadka. W latach 1975–1998 wieś administracyjnie należała do województwa legnickiego.
W 1988 roku do Gromadki przyłączono sąsiednią wieś Grodzanowice (do 1945 "Greulich").
Historia.
Pierwsza źródłowa wzmianka na temat miejscowości Gremsdorf została wymieniona w dokumencie rady miejskiej Bolesławca z 1554 r. Przez pierwsze wieki swojego istnienia leżała w dobrach lenna zamkowego w Bolesławcu. Powstanie osady wiąże się z eksploatacją rudy darniowej oraz pierwszymi okolicznymi kuźnicami i hutami. W 1845 r. wieś posiadała 1 młyn, 1 wiatrak, 1 tartak, 1 cegielnię, 6 karczm oraz 15 zakładów rzemieślniczych. Liczba ludności wsi w ówczesnym okresie kształtowała się na poziomie 490 osób. W 1859 roku Johann Gottlieb Wiedermann zakupił stary zakład hutniczy w Grodzanowicach i na jego podwalinach zbudował hutę z wielkim piecem. Odlewnia żelaza, a po wojnie żeliwa, pracowała jako przedsiębiorstwo państwowe, praktycznie nieprzerwanie do 2002 r. Obecnie teren należy do prywatnego właściciela. W 1913 wieś otrzymała połączenie kolejowe, w latach 30. XX wieku Gromadka i Grodzanowice liczyły łącznie 2200 mieszkańców.
Zabytki.
Jednym z nielicznych ocalałych zabytków na terenie Gromadki jest neogotycki kościół parafialny, zbudowany w latach 90. XIX w. Do 1945 r. był to kościół ewangelicki. Na wieży kościoła warto przyjrzeć się dwóm dzwonom wykonanym ze spiżu w latach 1902 i 1911 – jeden z tych dzwonów został przywieziony przez reemigrantów z Jugosławii, natomiast drugi dzwon, po wojnie, został zabrany z kościoła w Wierzbowej i do dziś nie został zwrócony (podobnie jak, służące za ozdoby, piszczałki organowe).

</doc>
<doc id="182333" url="https://pl.wikipedia.org/wiki?curid=182333" title="The Prodigy">
The Prodigy

The Prodigy – brytyjski zespół muzyczny tworzący muzykę elektroniczną.
Muzyka zespołu stanowi pochodną wielu gatunków muzycznych. Styl muzyczny formacji ewoluował począwszy od techno i rave we wczesnych latach 90. XX w., po breakbeat, hardcore, dance, big beat, industrial i rock z elementami punkowej ekspresji wokalnej w latach późniejszych. Od 2000 roku w zespole grali: Liam Howlett (kompozytor), Keith Flint (wokalista, zm. 2019) oraz Maxim Reality (wokalista). W latach 1989–2000 do zespołu należał tancerz Leeroy Thornhill, a we wczesnych latach istnienia The Prodigy występowała także wokalistka i tancerka Sharky. Grupa jest uznawana przez krytyków muzycznych za pionierów muzyki breakbeat.
Historia.
Początki zespołu sięgają roku 1989, kiedy w Wielkiej Brytanii popularność zyskała muzyka rave. Liam Howlett został zatrudniony jako DJ w klubie Barn w mieście Rayne, gdzie montował własne przeróbki rozmaitych utworów techno, a głównie takich jego odmian jak minimal i detroit. Howlett poznał wówczas Thornhilla, który przychodził do Barn tańczyć. Niedługo później w klubie zaczął pojawił się Keith Flint. Howlett zdobył doświadczenie w grupie Cut 2 Kill, w której występował jako drugi DJ.
Po konflikcie wewnątrz grupy Liam Howlett odszedł i postanowił rozpocząć karierę solową. W krótkim czasie nagrał swoją pierwszą kasetę demo, którą zaprezentował Thornhillowi i Flintowi. Zaproponowali oni wspólne występy: Howlett jako muzyk a Flint i Thornhill jako tancerze. Howlett przystał na tę propozycję, dając tym samym początek The Prodigy.
Pierwszym menedżerem zespołu został Ziggy, znajomy Howletta. Zaproponował on, by do grupy dołączył MC. Uzyskawszy aprobatę zespołu, Ziggy znalazł Keitha Palmera, lepiej znanego jako Maxim Reality, który stał się pełnoprawnym członkiem grupy. Przez pewien czas z grupą występowała tancerka Sharky, która ostatecznie jednak opuściła zespół. Grupa wystąpiła po raz pierwszy w Boże Narodzenie 1990 roku w londyńskim klubie The Labyrinth, a w styczniu 1991 w Wielkiej Brytanii ukazał się ich pierwszy EP „What Evil Lurks”. Dopiero jednak singiel „Charly” spowodował, że zespół stał się znany na brytyjskiej scenie rave.
Pierwszym albumem The Prodigy był wydany 28 września 1992 roku "Experience", utrzymany w stylistyce rave. Zajął on 12. miejsce na liście najlepiej sprzedających się albumów w Wielkiej Brytanii. Międzynarodową sławę przyniósł grupie drugi album, "Music for the Jilted Generation", wydany w 1994 roku i promowany m.in. przez singiel „No Good (Start the Dance)”. Album ten był inspirowany m.in. sprzeciwem wobec wprowadzonych wówczas w Wielkiej Brytanii ustaw "de facto" delegalizujących imprezy rave. Teledysk do singla „Voodoo people” nakręcony został na wyspie St. Lucia. Prowokacyjny teledysk z piosenką „Poison” przyniósł także dużą popularność zespołowi.
Największy sukces komercyjny odniósł trzeci album "The Fat of the Land" (1997) zawierający 10 utworów, w tym hity „Firestarter”, „Breathe” i kontrowersyjne „Smack My Bitch Up”, do których nakręcono teledyski. Teledysk "Firestarter" nakręcony został w londyńskim metrze. Później na kilka lat zespół wycofał się ze sceny muzycznej. W 1999 Liam Howlett wydał didżejski album "The Dirtchamber Sessions Volume One", solowych występów próbowali też inni członkowie zespołu, jednak bez większych sukcesów. W 2000 zespół opuścił Leeroy Thornhill.
W 2002 The Prodigy wydali singiel „Baby's Got a Temper”, za którym jednak nie poszło wydanie nowego albumu. Dopiero w 2004 roku ukazał się album "Always Outnumbered, Never Outgunned", który jednak nie zyskał większej popularności. Rok później zespół wydał swoje największe przeboje na płycie "", na której znalazła się przerobiona wersja piosenki „Voodoo people”.
23 lutego 2009 grupa wydała nowy album zatytułowany "Invaders Must Die". W kwietniu 2010 w Budapeszcie Lasertheater w Budapesti Planetárium założył spektakl laserowy do muzyki The Prodigy. Był on wyświetlany do grudnia 2010. Szósty studyjny albumu grupy, zatytułowany "The Day Is My Enemy", ukazał się 30 marca 2015. Promowały go takie piosenki, jak „Nasty” i „Wild Frontier”.
2 listopada 2018 roku miała miejsce premiera siódmego studyjnego albumu o nazwie "No Tourists", promowanego m.in. przez „Need Some1", „Light up the Sky” i „Timebomb Zone”. Jest to ostatni album grupy nagrany z udziałem wokalisty Keitha Flinta. Wokalista i tancerz The Prodigy odebrał sobie życie 4 marca 2019 r. "No Tourists" zadebiutował na pierwszym miejscu notowania UK Albums Chart, stając się siódmym z rzędu albumem The Prodigy, który tego dokonał. W Polsce album dotarł do 33 miejsca w notowaniu OLiS.
17 i 18 maja 2021 roku The Prodigy udostępnili na swoim Instagramie, Twitterze i innych mediach społecznościowych krótki film wideo z sesji nagraniowej sugerując, że nowa muzyka od zespołu pojawi się wkrótce. 18 czerwca natomiast zespół wypuścił nową wersję swojego hitu Breathe z gościnnym udziałem RZA z grupy Wu-Tang Clan. Utwór ukazał się w formie cyfrowej na serwisach streamingowych i ozdobił soundtrack do filmu "Szybcy i wściekli 9".
W lipcu 2022 roku The Prodigy zagrali składająca się z 10 koncertów trasę w Anglii z okazji 25-lecia albumu "The Fat of the Land".

</doc>
<doc id="182335" url="https://pl.wikipedia.org/wiki?curid=182335" title="Tłuchowo">
Tłuchowo

Tłuchowo – wieś w Polsce położona w województwie kujawsko-pomorskim, w powiecie lipnowskim, w gminie Tłuchowo.
Podział administracyjny.
W latach 1975–1998 miejscowość administracyjnie należała do województwa włocławskiego. Miejscowość jest siedzibą gminy Tłuchowo.
Demografia.
Według Narodowego Spisu Powszechnego (III 2011 r.) liczyła 1179 mieszkańców. Jest największą miejscowością gminy Tłuchowo.
Grupy wyznaniowe.
We wsi znajduje się parafia Wniebowzięcia Najświętszej Maryi Panny.
Zabytki.
Według rejestru zabytków NID na listę zabytków wpisana jest drewniana stodoła z XVIII/XIX w. przy ul. 1 Maja 19, nr rej.: 212/A z 21.10.1986.

</doc>
<doc id="182337" url="https://pl.wikipedia.org/wiki?curid=182337" title="Wilhelm de Courbière">
Wilhelm de Courbière

Wilhelm de Courbière, właśc. Wilhelm René baron de l’Homme, Seigneur de Courbière (ur. 25 lutego 1733 w Maastricht; zm. 23 lipca 1811 w Grudziądzu) – pruski generał, który stał się sławny dzięki swemu stwierdzeniu: „il existe encore un Roi de Graudenz” („"Jest jeszcze król Grudziądza"”) w odpowiedzi na wezwanie do poddania uzasadnione abdykacją króla Fryderyka Wilhelma III.
Guillaume René de l'Homme de Courbière pochodził ze starej francuskiej rodziny arystokratycznej z Delfinatu we Francji. Syn holenderskiego oficera. Wstąpił w wieku 14 lat do służby holenderskiej, którą jednak opuścił i przeszedł do armii pruskiej.
Courbière był gubernatorem generalnym Prus Zachodnich i gubernatorem Grudziądza, szefem 58. Pułku Piechoty i rycerzem wszelkich pruskich zakonów.
Wsławił się obroną grudziądzkiej Cytadeli przed wojskami Napoleona, podczas gdy wszystkie inne pruskie twierdze poddawały się bez walki.
W 1814 roku na terenie cytadeli wybudowano pomnik ku czci jej byłego komendanta Courbiere'a. Budowę monumentu sfinansował król Prus Fryderyk Wilhelm III.
Jego grób znajduje się na terenie 3 bastionu twierdzy w Grudziądzu.

</doc>
<doc id="182338" url="https://pl.wikipedia.org/wiki?curid=182338" title="Kikół">
Kikół

Kikół – wieś w Polsce, położona w województwie kujawsko-pomorskim, w powiecie lipnowskim, w gminie Kikół. Siedziba gminy Kikół.
W latach 1954–1972 wieś należała i była siedzibą władz gromady Kikół. W latach 1975–1998 wieś administracyjnie należała do województwa włocławskiego.
Kikół uzyskał lokację miejską w 1745 roku, zdegradowany w 1869 roku. 
Położenie.
Wieś znajduje się nad Jeziorem Kikolskim, przy drodze krajowej nr 10 Szczecin – Warszawa, około 9,5 km na północny zachód od Lipna.
Historia.
W 2. połowie XVII wieku właścicielem wsi był generał Jan Stachurski, komendant twierdzy w Białej Cerkwi. W roku 1870 za udział w powstaniu styczniowym Kikół utracił prawa miejskie.
Demografia.
Według Narodowego Spisu Powszechnego (III 2011 r.) wieś liczyła 2241 mieszkańców. Jest największą miejscowością gminy Kikół.
Cmentarze.
W Kikole znajduje się cmentarz żydowski.
Sport.
Kikół posiada klub "Klub Rekreacyjno-Sportowy Ogończyk Kikół", założony w roku 1998. Piłkarze tego klubu do sezonu 2010/2011 (włącznie) występowali głównie w B Klasie włocławskiej. Ich największym sukcesem było zajęcie 2. miejsca w sezonie 2004/2005 (22 mecze, 45 pkt, bilans: 13-6-3).
Rekreacja.
W pobliżu znajdują się malowniczo położone Rodzinne Ogródki Działkowe (ROD) "Szarotka".
Zabytki.
Według rejestru zabytków NID na listę zabytków wpisane są
Pałac.
W Kikole znajduje się pałac z 1790 roku wybudowany przez rodzinę Zboińskich. Otacza go park założony w latach 40. XIX wieku przez Karola Zboińskiego. Obecnym właścicielem jest przedsiębiorca i inwestor giełdowy Roman Karkosik, jeden z najbogatszych ludzi w Polsce.

</doc>
<doc id="182341" url="https://pl.wikipedia.org/wiki?curid=182341" title="Juliusz Poniatowski">
Juliusz Poniatowski

Juliusz Poniatowski (ur. 17 stycznia 1886 w Petersburgu, zm. 16 listopada 1975 w Warszawie) – ekonomista polski, działacz ruchu ludowego i niepodległościowego, od 1934 minister rolnictwa i reform rolnych II RP, wicemarszałek Sejmu, piłsudczyk związany z PSL „Wyzwolenie”, członek zarządu powołanego w Palestynie Związku Pracy dla Państwa. 
Życiorys.
Wychował się w Wilnie, gdzie uzyskał maturę w gimnazjum realnym. Ukończył Studium Rolnicze na Uniwersytecie Jagiellońskim w Krakowie. Studiował w Brukseli i Pradze; był członkiem „Strzelca”. Po powrocie do kraju od listopada 1914 walczył w Legionach – wtedy znalazł się w gronie współpracowników Józefa Piłsudskiego. Należał także do Polskiej Organizacji Wojskowej.
W 1915 przyczynił się do powstania PSL „Wyzwolenie” – odegrał znaczącą rolę w kształtowaniu programu agrarnego Stronnictwa. Od 1917 zasiadał w zarządzie głównym, a w latach 1918–1926 był wiceprezesem partii. Członek Centralnego Komitetu Narodowego w Warszawie (VII 1916 – V 1917) Był jednym z czołowych działaczy Komisji Porozumiewawczej Stronnictw Demokratycznych. Był posłem na Sejm Ustawodawczy oraz I kadencji w latach 1919–1927, a także sześciokrotnie ministrem rolnictwa: w Tymczasowym Rządzie Ludowym Republiki Polskiej w Lublinie, w pierwszym rządzie Witosa, w rządach Kozłowskiego, Sławka, Zyndrama-Kościałkowskiego i Sławoja Składkowskiego. W latach 1922–1927 piastował stanowisko wicemarszałka Sejmu I kadencji. Później wystąpił z PSL „Wyzwolenie”.
W latach 1922–1924 twórca szkoły rolniczej w Czarnocinie. W latach 1927–1934 kurator Liceum Krzemienieckiego, następnie od 1934 do 1935 na podobnym stanowisku w Gimnazjum i Liceum im. Sułkowskich w Rydzynie. Od września 1939 do grudnia 1957 przebywał na emigracji (jako Onufry Zawada) w Turcji, Palestynie, Rzymie, Paryżu i w Wielkiej Brytanii. Po powrocie do kraju związany z PAN, SGGW i ART w Olsztynie. Jest pochowany na cmentarzu Powązkowskim (kwatera: Aleja Zasłużonych 1-151).
Jego bratem stryjecznym był Józef Maria Poniatowski.
Żoną Juliusza Poniatowskiego była Zofia Pohoska, która studiowała w Brukseli i Lozannie z Marią Dąbrowską. 13 marca 1913 roku urodziła się ich córka Barbara, zamordowana w czasie powstania warszawskiego.

</doc>
<doc id="182343" url="https://pl.wikipedia.org/wiki?curid=182343" title="RC Lens">
RC Lens

Racing Club de Lens (RC Lens) – francuski klub piłkarski z siedzibą w mieście Lens, departament Pas-de-Calais. Nazwa nieoficjalna, "Sang et Or" (dosłownie 'krew i złoto'), pochodzi od tradycyjnych barw klubowych: czerwonego i złotego. Motywem przewodnim hymnu kibiców zespołu jest piosenka Pierre Bacheleta „Les Corons”.
Historia.
Założony w 1906 roku klub RC Lens przez dłuższy czas reklamował się jako klub regionalny, a nie miejski i osiągnął bardzo duże poparcie w okolicy, mimo tego, że w regionie istnieje jeszcze jeden pierwszoligowy klub, Lille OSC, działający w pobliskim mieście Lille. Klubowy stadion: Stade Félix-Bollaert, może pomieścić 41 233 widzów w mieście posiadającym 37 000 mieszkańców (ale Lens jest centrum znacznie bardziej zaludnionego obszaru).
Największe sukcesy klubu to mistrzostwo Francji w 1998 i wicemistrzostwo w 2002. W sezonie 2010/2011 klub spadł do niższej klasy rozgrywkowej Ligue 2.
Obecny skład.
Zastrzeżone numery.
Od roku 2003 w składzie RC Lens nie ma numeru 17. Jest on zastrzeżony aby uczcić pamięć Marca-Viviena Foé. Gracz ten zmarł w czasie meczu reprezentacji Kamerunu w ramach Pucharu Konfederacji w 2003 roku.

</doc>
<doc id="182344" url="https://pl.wikipedia.org/wiki?curid=182344" title="Michaił Saakaszwili">
Michaił Saakaszwili



</doc>
<doc id="182345" url="https://pl.wikipedia.org/wiki?curid=182345" title="Ratrak">
Ratrak

Ratrak – przyjęta w Polsce, Bułgarii i Rosji (rzadziej na Słowacji) nazwa pojazdu gąsienicowego służącego do przygotowywania tras narciarskich. Nazwa pochodzi od marki pierwszych maszyn sprowadzanych do Polski na początku lat 80 XX wieku, natomiast nie jest używana w Austrii ani we Francji (w języku angielskim "snowgroomer/snowgrooming tractor" lub "Snowcat").
W wersji podstawowej z przodu jest zaopatrzony w lemiesz, a z tyłu pojazdu płytę dociskową wyrównująca stok narciarski, lub multifrez o szerokości nieco większej niż sam pojazd. Ratrak może być wyposażony w multifrez do śniegu o półkolistym kształcie służący do budowy "fun parków" dla snowboardzistów oraz do zwykłego zagładzania tras. Może również posiadać wirnik do przerzucania śniegu. W pojeździe środek ciężkości przesunięto do przodu, co pozwala pokonywać bardzo strome wzniesienia. W przypadku gdy nachylenie stoku przekracza możliwości pojazdu, może skorzystać z będącej w jego wyposażeniu wyciągarki. Ponadto, ze względu na swoje doskonałe własności jezdne w terenie górskim, używane są do transportu sanitarnego – transport poszkodowanych narciarzy oraz transportu towarowego do schronisk górskich.
Największym producentem jest niemiecka firma Kässbohrer (producent najpopularniejszej marki PistenBully) przed włoską firmą Leitner (producent marki Prinoth), która przejęła wydział ratraków od koncernu Bombardier.

</doc>
<doc id="182346" url="https://pl.wikipedia.org/wiki?curid=182346" title="Daćbogi (województwo mazowieckie)">
Daćbogi (województwo mazowieckie)

Daćbogi – wieś w Polsce położona w województwie mazowieckim, w powiecie siedleckim, w gminie Wiśniew. Przez wieś przebiega droga powiatowa Domanice – Gostchorz.
Wierni Kościoła rzymskokatolickiego należą do parafii Świętej Rodziny w Śmiarach.
W latach 1975–1998 miejscowość administracyjnie należała do województwa siedleckiego.

</doc>
<doc id="182347" url="https://pl.wikipedia.org/wiki?curid=182347" title="Prawo Gaussa (elektryczność)">
Prawo Gaussa (elektryczność)

Prawo Gaussa dla elektryczności – prawo wiążące pole elektryczne z jego źródłem, czyli ładunkiem elektrycznym. Natężenie pola elektrycznego jest polem wektorowym i spełnia twierdzenie Gaussa-Ostrogradskiego:
Prawo Gaussa w próżni.
W ujęciu całkowym.
Strumień formula_2 natężenia pola elektrycznego formula_3 przenikający przez zamkniętą powierzchnię formula_4 ograniczającą obszar o objętości formula_5 jest proporcjonalny do ładunku elektrycznego formula_6 zawartego w tym obszarze (objętości):
przy czym:
W ujęciu różniczkowym.
Dywergencja natężenia pola elektrycznego równa jest ilorazowi gęstości ładunku i przenikalności elektrycznej próżni:
przy czym:
Prawo Gaussa w materii.
W materii pole elektryczne wywołuje przesunięcie ładunków elektrycznych, co skutkuje powstaniem ładunków zwanych ładunkami indukowanymi. Prawo Gaussa obowiązuje także w tej sytuacji, ale trzeba uwzględnić ładunki indukowane w ośrodku. Jest to podejście bardzo niewygodne w związku z czym uwzględnia się ten wkład za pomocą przenikalności elektrycznej materiału ośrodka:
przy czym:
W ujęciu różniczkowym prawo Gaussa można teraz zapisać jako
w którym:
Wkład ośrodka można też uwzględnić za pomocą indukcji elektrycznej związanej z natężeniem pola elektrycznego przez
Dla której prawo Gaussa brzmi:
Strumień indukcji elektrycznej formula_25 przenikający przez zamkniętą powierzchnię formula_26 jest równy ładunkowi elektrycznemu formula_6 zawartemu w objętości zamkniętej powierzchnią formula_28
lub w postaci różniczkowej
w którym:
Konsekwencje prawa Gaussa.
Wzór: formula_32 jest wyrazem faktu, że pole wektorowe formula_33 jest polem źródłowym.
Dla ładunku punktowego formula_6 pole ma symetrię sferyczną, dzięki czemu strumień pola w odległości formula_35 można zapisać jako:
w którym formula_37 jest powierzchnią kuli o promieniu formula_38
Z powyższego wynika:
Pole powierzchni kuli jest równe formula_40 Stąd wynikają wzory na natężenie pola elektrycznego oraz siłę oddziaływania ładunku próbnego formula_41 z ładunkiem punktowym:
Otrzymany wzór wyraża prawo Coulomba. Dodatkowym wnioskiem z powyższego równania jest to, że jeżeli w prawie Coulomba występuje wykładnik równy dokładnie 2 (co jest wyznaczane eksperymentalnie), to nasza przestrzeń ma dokładnie 3 wymiary. Jest to jedna z niewielu bezpośrednich metod badania „wymiarowości” naszej przestrzeni.
Prawo Gaussa zostało później ujęte w równaniach Maxwella.
Odpowiednik dla magnetyzmu.
Całkowity strumień indukcji magnetycznej przechodzący przez powierzchnię zamkniętą równa się zeru. Fakt ten wynika stąd, iż pole magnetyczne jest bezźródłowe – nie istnieją ładunki magnetyczne, dywergencja pola jest wszędzie równa zero.
Odpowiednik dla grawitacji.
Prawo Gaussa dotyczy także pól grawitacyjnych:
przy czym:
Strumień natężenia pola formula_46 przez powierzchnię zamkniętą formula_26 równy jest całkowitej masie formula_50 zamkniętej przez tę powierzchnię pomnożonej przez formula_51
Uwaga: Ta postać prawa Gaussa jest prawdziwa jedynie w teorii grawitacji Newtona. W ogólnej teorii względności już nawet w najprostszym przypadku jednorodnego pola przyspieszeń w zadanym obszarze (wektory przyspieszenia są w tym obszarze równoległe) zachodzi bowiem:

</doc>
<doc id="182351" url="https://pl.wikipedia.org/wiki?curid=182351" title="Łupiny (województwo mazowieckie)">
Łupiny (województwo mazowieckie)

Łupiny – wieś w Polsce położona w województwie mazowieckim, w powiecie siedleckim, w gminie Wiśniew.
Wierni Kościoła rzymskokatolickiego należą do parafii Świętej Rodziny w Śmiarach.
W latach 1975–1998 miejscowość administracyjnie należała do województwa siedleckiego.
Przez wieś przebiega droga powiatowa Gostchorz – Domanice i droga do wsi Mroczki. W Łupinach znajdują się stawy rybne.
W miejscowości działa założona w 1962 roku jednostka ochotniczej straży pożarnej. Obecnie na swoim wyposażeniu jednostka ma średni samochód gąśniczy GBA 2/17/2,5 Volvo.

</doc>
<doc id="182352" url="https://pl.wikipedia.org/wiki?curid=182352" title="Puchar Intertoto UEFA">
Puchar Intertoto UEFA

Puchar Intertoto (UEFA Intertoto Cup) był letnim turniejem piłkarskim dla klubów europejskich, które nie zakwalifikowały się do innych głównych rozgrywek europejskich prowadzonych przez UEFA (Ligi Mistrzów i Pucharu UEFA) poprzez rozgrywki ligowe. Zwycięzcy Intertoto (w latach 2006–2008 11 zespołów) byli włączani do kwalifikacji w Pucharze UEFA. W 2008 odbył się ostatni turniej Intertoto.
W edycjach w których rozgrywano fazę pucharową, spośród polskich klubów tylko Polonia Bytom (sezon 1964/1965) triumfowała w tych rozgrywkach. Poza tym, jeszcze dwukrotnie polskie zespoły docierały do finału (Polonia Bytom w 1963/1964 oraz Ruch Chorzów w 1998).
Ponadto polskie drużyny wielokrotnie zwyciężały swoje grupy w edycjach, w których nie rozgrywano fazy pucharowej. Najwięcej razy Pogoń Szczecin, Polonia Bytom oraz Wisła Kraków (każda po trzy).
Historia.
Początki.
Koncepcja Pucharu Intertoto została stworzona przez austriackiego trenera Karla Rappana, brakowało mu jednak funduszy na jej zrealizowanie. Poszukując ich poznał Ernsta Thommena. Thommen, późniejszy wiceprezydent FIFA, od roku 1937 zajmujący się zakładami sportowymi w Szwajcarii, był bardzo zainteresowany pomysłem rozgrywek piłkarskich w lecie, tak by również w tym okresie roku istniał powód do obstawiania wyników meczów (stąd w nazwie pucharu słowo "toto").
Pomysł na zawody będące w istocie tylko pretekstem dla zakładów nie podobał się UEFA, niemniej jednak organizacja zgodziła się na stworzenie takich rozgrywek. Nie objęła jednak oficjalnego patronatu nad nimi, nie pozwalała również na udział w nich klubów, które zakwalifikowały się do innych, rozpoczynających się jesienią turniejów, np. Pucharu Miast Targowych (z tego powodu, w sezonie 66/67 po wygraniu swej grupy z udziału w ćwierćfinale musiał zrezygnować Górnik Zabrze). Sprawiało to, że w Pucharze Intertoto nie mogły wziąć udziału najlepsze zespoły z najsilniejszych lig, a jedynie „średniacy” bądź mistrzowie słabszych piłkarsko krajów. Zespoły z Anglii, Włoch czy Hiszpanii w ogóle nie brały udziału.
Lata 60..
Pierwsza edycja turnieju miała miejsce w roku 1961, pod nazwą Międzynarodowy Puchar Piłkarski (International Football Cup - IFC); od nazwiska twórcy rozgrywki nazywano go również Pucharem Karla Rappana. Przez sześć lat turniej miał następujący format: najpierw rozgrywki grupowe, po nich ćwierćfinały, półfinały i finał. W pierwszej edycji większość zespołów pochodziła z Holandii, RFN i Szwajcarii. Z czasem prestiż Pucharu rósł, zachęcając do udziału coraz więcej państw. Z drugiej strony, organizowanie meczów zaczęło nastręczać coraz większe trudności i po roku 1967 zdecydowano się zlikwidować fazę pucharową, pozostawiając jedynie rozgrywki na poziomie grupowym. W ten sposób Intertoto stało się turniejem bez zwycięzcy.
Lata 90..
Taki stan rzeczy trwał aż do roku 1994, gdy UEFA przejęła oficjalnie kontrolę nad turniejem i postanowiła zmienić jego format. W kolejnym sezonie (1995/96), powrócono do rozgrywania fazy pucharowej, kończącej się dwoma równoważnymi finałami. Ich zwycięzcy mieli zostać premiowani awansem do Pucharu UEFA. Sukces jednego z wygranych klubów, francuskiego Girondins Bordeaux, który po zwycięstwie w Intertoto dotarł aż do finału Pucharu UEFA, skłonił federację do powiększenia liczby równoległych finałów Pucharu Intertoto aż do trzech, dając wszystkim ich zwycięzcom możliwość udziału w Pucharze UEFA.
Nowy format.
Począwszy od sezonu 2006/07, zmieniła się formuła rozgrywania Pucharu. Zamiast, jak wcześniej, pięciu rund, były jedynie trzy. Wszyscy ich zwycięzcy - łącznie jedenaście drużyn - przechodzili do drugiej rundy kwalifikacyjnej Pucharu UEFA (wcześniej trzy zwycięskie zespoły Intertoto awansowały do pierwszej rundy samego Pucharu).
Każde państwo mogło wystawić tylko jeden klub. Jedynie w wypadku, gdy któryś z krajów zdecydował się nie brać udziału w ogóle, możliwe było przejęcie jego miejsca przez inny kraj, który w ten sposób mógł wystawić dwa zespoły.
Stosunek do Pucharu Intertoto.
Niektóre kluby bojkotowały ten turniej, uznając że udział w nim przeszkadza w przygotowaniach do nowego sezonu ligowego. Na przykład w 1995, pierwszym Pucharze po zmianie formuły, Anglia miała możliwość wystawienia trzech zespołów, jednak wszystkie kluby Premier League odmówiły udziału. Po interwencji UEFA, grożącej wyrzuceniem angielskich klubów ze wszystkich międzynarodowych rozgrywek, Anglicy nominowali ostatecznie trzy słabsze zespoły, z których żaden nie dostał się do dalszej fazy Pucharu, m.in. dlatego, że wystawiały one rezerwowy skład (z tego powodu Tottenham Hotspur przegrał 0:8 mecz z 1. FC Köln). W późniejszych latach UEFA zgodziła się na rezygnację klubów z udziału w tym turnieju.
Z drugiej strony, wiele zespołów po sukcesie w Intertoto osiągało bardzo dobre wyniki w Pucharze UEFA. Dwóch spośród trzech zwycięzców sezonu 2004/05 rok później grało już w Lidze Mistrzów.
Zwycięzcy rozgrywek.
1967 - 1994.
W latach 1967 – 1994 odbywały się jedynie rozgrywki grupowe, bez finałów.
1995 - 2005.
W 1995 roku rozegrano dwa równorzędne spotkania finałowe, od 1996 – trzy.
Podano łączne wyniki dwumeczów.
od 2006.
Zgodnie z nową formułą, nie rozgrywa się już meczów finałowych. Jedenaście zespołów uzyskuje awans do drugiej rundy kwalifikacyjnej Pucharu UEFA.
Osiągnięcia według państw.
"Stan na 31.08.2008:"

</doc>
<doc id="182354" url="https://pl.wikipedia.org/wiki?curid=182354" title="Zduńska Wola Karsznice">
Zduńska Wola Karsznice

Zduńska Wola Karsznice – jedna z trzech stacji w Zduńskiej Woli, położona na magistrali węglowej Śląsk – Trójmiasto.
Jej użytkowanie zostało zawieszone 9 grudnia 2012 wraz z wejściem w życie nowego rozkładu jazdy. Wznawiane jest wyłącznie sezonowo.
Stacja była tłem do epizodycznej sceny w 9. odcinku serialu "07 zgłoś się" zatytułowanym „Rozkład jazdy”.

</doc>
<doc id="182355" url="https://pl.wikipedia.org/wiki?curid=182355" title="Parki narodowe w Niemczech">
Parki narodowe w Niemczech

Na terenie Niemiec utworzono 16 parków narodowych o łącznej powierzchni 10 478,59 km² (stan z listopada 2015 r.), z czego jedynie 2145,58 km² znajduje się na lądzie, a 8333,01 km² chroni przybrzeżne obszary Morza Północnego i Morza Bałtyckiego. W marcu 2015 r. powołano do istnienia Park Narodowy Hunsrück-Hochwald; w dalszej przyszłości rozpatrywane jest utworzenie kolejnych parków. Krótko, w latach 1998–1999 istniał "Park Narodowy Elbetalaue", rozwiązany z przyczyn niespełniania wymogów formalnych.

</doc>
<doc id="182356" url="https://pl.wikipedia.org/wiki?curid=182356" title="Tworki (powiat siedlecki)">
Tworki (powiat siedlecki)

Tworki – wieś w Polsce położona w województwie mazowieckim, w powiecie siedleckim, w gminie Wiśniew. Według danych z 1 maja 2005 wieś liczyła 243 mieszkańców. Przez Tworki przebiega droga powiatowa Domanice – Gostchorz. W odległości 1 km od wsi przebiega droga krajowa nr 63 Sławatycze – Węgorzewo.
Wierni Kościoła rzymskokatolickiego należą do parafii Najświętszego Serca Jezusowego w Wiśniewie.
W latach 1975–1998 miejscowość należała administracyjnie do województwa siedleckiego.
Mord w Tworkach.
13 lutego 1943 r. w Tworkach okupanci niemieccy zamordowali Zofię i Feliksa Bogusława Krasuskich za udzielanie pomocy Żydom. Rodzina Krasuskich żywiła ukrywających się w pobliskim lesie Żydów od 1942 r., natomiast od jesieni ukrywała ich w piwnicy. W wyniku zorganizowanej obławy kryjówka została znaleziona, po czym sześciu ukrywanych w niej mężczyzn, a także Zofia i jej sześcioletni syn zostali rozstrzelani. 
Upamiętnienie.
Wydarzenia z 1943 r. upamiętniono w ramach projektu Instytutu Pileckiego Zawołani po imieniu. 19 czerwca 2020 r. w Tworkach odbyło się uroczyste odsłonięcie tablicy upamiętniającej zamordowanych Zofię i Feliksa Bogusława Krasuskich. W uroczystości wzięła udział m.in. minister kultury i dziedzictwa narodowego Magdalena Gawin. 

</doc>
<doc id="182357" url="https://pl.wikipedia.org/wiki?curid=182357" title="Puchar Intertoto">
Puchar Intertoto



</doc>
<doc id="182359" url="https://pl.wikipedia.org/wiki?curid=182359" title="Mroczki (powiat siedlecki)">
Mroczki (powiat siedlecki)

Mroczki – wieś w Polsce położona w województwie mazowieckim, w powiecie siedleckim, w gminie Wiśniew. Przez wieś przebiega droga powiatowa Domanice – Gostchorz i droga do wsi Łupiny.
Wierni Kościoła rzymskokatolickiego należą do parafii Świętej Rodziny w Śmiarach.
W latach 1975–1998 miejscowość należała administracyjnie do województwa siedleckiego.

</doc>
<doc id="182360" url="https://pl.wikipedia.org/wiki?curid=182360" title="Ponętów">
Ponętów

Ponętów – jedna z węzłowych stacji kolejowych na magistrali węglowej w Ponętowie Górnym Pierwszym (powiat kolski), powstała przy skrzyżowaniu z linią kolejową nr 3 Poznań – Kutno – Warszawa. Znajduje się na niej duża liczba torów stacyjnych. Możliwość dojazdu do międzynarodowej linii kolejowej E20 Berlin – Moskwa.
Ruch pociągów.
Obecnie kursują tu wyłącznie pociągi towarowe.

</doc>
<doc id="182361" url="https://pl.wikipedia.org/wiki?curid=182361" title="Rəşad Sadıqov">
Rəşad Sadıqov

Rəşad Fərhad Sadıqov (transkrypcja rosyjskiej pisowni: "Raszad Sadygow"; ur. 16 czerwca 1982 w Baku) – azerski były piłkarz grający na pozycji napastnika, obecnie trener w klubie Zirə Baku.
Sadıqov w reprezentacji swojego kraju zadebiutował 7 października 2001 roku w meczu ze Szwecją. Został uznany przez pismo "Champion" za najlepszego piłkarza w 2004 roku w Azerbejdżanie. Rəşad Sadıqov gra w lidze azerbejdżańskiej. Jest wychowankiem klubu FK Şərur, następnie grał w klubach HHG, Turan Tovuz, Neftçi Baku, Fulad Ahvaz (Iran). W 2004 roku wraz z zespołem Neftçi wygrał ligę i Puchar Azerbejdżanu. Dla kadry narodowej zagrał 67 razy i strzelił 4 gole. Ma 180 cm wzrostu i waży 75 kg.
W 2006 roku na jakiś czas skończył grać w piłkę nożną i gra w koszykówkę

</doc>
<doc id="182362" url="https://pl.wikipedia.org/wiki?curid=182362" title="Wólka Wołyniecka">
Wólka Wołyniecka

Wólka Wołyniecka – wieś w Polsce położona w województwie mazowieckim, w powiecie siedleckim, w gminie Wiśniew. Leży nad Muchawką dopływem Liwca.
Miejscowość podlega rzymskokatolickiej parafii św. Józefa Robotnika w Wołyńcach.
W latach 1975–1998 miejscowość administracyjnie należała do województwa siedleckiego.
Przez wieś przebiega droga powiatowa Mościbrody – Rakowiec.

</doc>
<doc id="182364" url="https://pl.wikipedia.org/wiki?curid=182364" title="Hansjochem Autrum">
Hansjochem Autrum

Hansjochem Autrum (ur. 6 lutego 1907 w Bydgoszczy, zm. 23 sierpnia 2003 w Monachium) – niemiecki zoolog.
Od 1952 był profesorem zoologii na Uniwersytecie w Würzburgu. W 1958 rozpoczął pracę na Uniwersytecie Ludwika i Maksymiliana w Monachium, gdzie kontynuował swoją karierę aż do przejścia na emeryturę.

</doc>
<doc id="182365" url="https://pl.wikipedia.org/wiki?curid=182365" title="Szara strefa">
Szara strefa

Szara strefa (ang. "informal economy, informal sector") – finansowy obszar gospodarki państwa, którego dochody osiągane z działalności niezakazanej przez prawo, są ukrywane w całości lub w części przed organami administracji państwowej, podatkowej, celnej itp. Jest nielegalnym obrotem legalnymi towarami i usługami. Nie należy jej mylić z czarnym rynkiem, który obejmuje nielegalne towary i usługi.
Jako zjawisko społeczne łączy się z pracą „na czarno”, co wiąże się m.in. z łamaniem przepisów dotyczących ubezpieczeń społecznych. W Polsce często jest to sposób pracodawcy na obniżenie kosztów zatrudnienia, a dla pracownika – lepiej płatna lub jedyna możliwa do znalezienia praca:
Istotnym czynnikiem sprzyjającym powstawaniu szarej strefy jest niska jakość usług publicznych oraz niska kultura prawna administracji publicznej. Czynniki te z jednej strony zmniejszają ryzyko ukarania za prowadzenie działalności nieewidencjonowanej, a drugiej ograniczają korzyści z prowadzenia jej pod ochroną prawa. Szara strefa przekłada się także na zmniejszenie wpływów podatkowych i wzrost inflacji.
Kolejnym czynnikiem jest błędnie prowadzona pomoc społeczna prowadząca do uzależnienia i dalszego zmniejszenia szans na zatrudnienie w oficjalnym stosunku pracy.
Udział „szarej strefy” jest szacowany przez Pawła Wójcika na 25% wartości PKB, średnia europejska to 15%. W 2012 roku w badaniach PKPP Lewiatan 33,2% firm zatrudniało pracowników w szarej strefie (w porównaniu do 28,9% w 2011 roku). Według GUS w 2010 roku udział pracujących w „szarej strefie” wynosił 4,9% ogółu pracujących, a jako udział w PKB – 13,1% w 2009 roku. Straty dla skarbu państwa szacowane są na ok. 6 mld zł rocznie. Z badań CBOS przeprowadzonych w 2013 roku wynikało, że 47% badanych zna osoby zatrudnione na czarno, 25% zna osoby, które bezpodstawnie pobierają zasiłki z pomocy społecznej, 17% zna osobę wyłudzającą rentę.
W 2015 roku firma EY szacowała wielkość szarej strefy na 12,4% polskiego PKB ogółem, przy czym w niektórych branżach – np. tytoniowej czy paliwowej – sięga ona 23%.
Szara strefa stymuluje gospodarkę w czasie kryzysu, zwiększając płynność przedsiębiorstw dzięki niższym kosztom obrotu gospodarczego, co miało związek ze spowolnieniem gospodarczym, podniesieniem składki rentowej i podwyżką minimalnej pensji. W niektórych sektorach odsetek ten jest znacznie wyższy – w budownictwie wynosi ponad 60%.
Upraszczanie systemu podatkowego i racjonalizacja stawek skutkuje wychodzeniem objętych nimi form działalności z szarej strefy i zwiększeniem wpływów podatkowych.
Szara strefa, a PKB.
Szara strefa, podobnie jak niezarejestrowana część czarnego rynku i praca nieodpłatna (w tym wolontariat) nie jest wliczana do PKB państw, gdyż jej oszacowanie nie jest możliwe z taką dokładnością jak praca opodatkowana, ograniczając szacunek jej wartości do spektrum prawdopodobieństwa danej transakcji.
W krajach Europy Zachodniej i niektórych krajach Azji, produkcja z szarej strefy została w dużej mierze opodatkowana i co za tym idzie - wliczona do PKB, tracąc status szarej strefy. W innych krajach jest ona znacznie wyższa - wynosi nawet 60% w Ameryce Południowej i Afryce, oraz nawet połowę w Europie Wschodniej. W Indiach 98% pracowników pracuje w produkcji nie wliczanej do PKB, zaś średnia dla Azji to 45-85%. W tych krajach PKB jest stosunkowo niskie, za to bardzo wysokie są całkowicie niewidzialne dla oficjalnego systemu urzędowego obroty nieopodatkowane, podobnie jak praca nieodpłatna stanowiąca wraz z szarą strefą, niemal całość produkcji krajów południa. Czyni to system liczenia PKB (oraz systemy używający go jako jeden z substratów licznika) jako mocy gospodarki i zamożności, praktycznie bezużytecznym, z powodu dominacji szarej strefy nad rynkiem opodatkowanym w większości państw świata, szczególnie na południu, gdzie niskie PKB jest przyczyną braku jego rejestracji, nie zaś braku fizycznej produkcji, dając mylną iluzję przewagi państw Europy Zachodniej w kwestii wytworzonych dóbr.

</doc>
<doc id="182368" url="https://pl.wikipedia.org/wiki?curid=182368" title="Bydgoszcz Główna">
Bydgoszcz Główna

Bydgoszcz Główna – jeden z największych dworców kolejowych w Polsce oraz największy w województwie kujawsko-pomorskim. Według klasyfikacji PKP ma najwyższą kategorię Premium.
Pasażerowie.
W roku 2017 wymiana pasażerska wyniosła 4,4 mln osób (12 tys. dziennie), co dało jej 15. miejsce w Polsce.
W roku 2018 stacja obsługiwała 12,3 tys. pasażerów na dobę (łącznie 4,5 mln osób), co dawało jej 18. miejsce w Polsce.
W roku 2019 wymiana pasażerska wyniosła 4,9 mln osób (13,4 tys. dziennie), co dało jej 15. miejsce w Polsce.
W roku 2020 wymiana pasażerska wyniosła 3,1 mln osób (8,4 tys. dziennie), co dało jej 15. miejsce w Polsce.
W roku 2021 wymiana pasażerska wyniosła 3,6 mln osób (9,9 tys. dziennie), co dało jej 15. miejsce w Polsce.
Historia.
Budynek pierwotny z 1851.
Pierwszy budynek dworca kolejowego w Bydgoszczy powstał w 1851, podczas budowy Pruskiej Kolei Wschodniej z Krzyża do Królewca. 25 lipca 1851 na dworcu odbyła się oficjalna uroczystość otwarcia odcinka kolei wschodniej Krzyż-Bydgoszcz (145 km), z udziałem króla Prus Fryderyka Wilhelma IV. Przed udekorowanym dworcem odbyło się widowisko, podczas którego wystąpił w strojach regionalnych zespół ludowy z Kujaw, który śpiewał po polsku. Pierwszy pociąg dostępny dla ogółu podróżnych odjechał z Bydgoszczy 27 lipca 1851. W 1853 do zabudowań dworca przeniesiono z kamienic przy Nowym Rynku urzędników Dyrekcji Kolei Wschodniej.
W miarę rozwoju połączeń kolejowych i wzrostu przewozów pojawiła się konieczność rozbudowy dworca kolejowego. Jedną z istotnych przyczyn rozbudowy była konieczność zapewnienia odpowiedniej bazy lokalowej dla rozrastającej się Dyrekcji Kolei Wschodniej w Bydgoszczy, która zarządzała budową, eksploatacją i prowadzeniem ruchu kolejowego we wschodnich prowincjach Prus (na wschód od Berlina).
Pierwsza rozbudowa w 1861.
Pierwszą rozbudowę dworca zrealizowano w 1861, podczas budowy pruskiego odcinka Kolei Warszawsko-Bydgoskiej. Do istniejącego gmachu dobudowano wówczas masywne skrzydła zamkowe.
Powstał trójkondygnacyjny budynek, z czterokondygnacyjnymi, wieżowymi ryzalitami bocznymi oraz wysuniętą częścią środkową z arkadowym portykiem.
Całość elewacji była zwieńczona gzymsem konsolowym, a partie ryzalitów ozdobione tralkową attyką z akroterionami.
W 1861 między budynkiem a ul. Zygmunta Augusta (wówczas Friedrich-Wilhelm-Straβe) założono tzw. skwer dworcowy o powierzchni 0,4 ha. Miał on układ tarasowy, ozdobiony był murkami, schodkami, płotkami i murowaną pergolą. Trzy poziomy zieleńca połączono schodami.
Druga rozbudowa w 1870.
Z powodu znacznego wzrostu ruchu pasażerskiego, mimo olbrzymiej kubatury, gmach nie spełniał dobrze roli budynku dworcowego. W związku z tym w 1870 równolegle do niego, u wylotu ul. Dworcowej, wybudowano klasyczny dworzec kolejowy, w którym zlokalizowano kasy biletowe, odprawę bagażu oraz wejścia do podziemnych przejść na poszczególne perony. Nowy budynek, tzw. dworzec zewnętrzny nawiązywał do stylistyki starszego budynku poprzez podobne ryzality i kształt otworów okiennych i drzwiowych.
Dotychczasowy gmach zamieniono na poczekalnię, restaurację, a na piętrach zlokalizowano biura administracji Dyrekcji Kolei Wschodniej.
Przed nowym dworcem założono zieleniec dworcowy o powierzchni 0,35 ha.
W latach 1872–1875 przy dworcu zbudowano również Urząd Ekspedycji Pocztowej.
W 1888 dworzec połączono z centrum miasta linią tramwajową wzdłuż ulicy Dworcowej, początkowo o trakcji konnej, a od 1896 elektrycznej.
W 1889 urzędnicy Dyrekcji Kolei opuścili budynki dworca, przenosząc się do nowo zbudowanego, reprezentacyjnego gmachu przy ul. Dworcowej.
Odbudowa budynku dworcowego w latach 1910–1915.
W 1910, po pożarze dworca, przystąpiono do jego odbudowy w formie nowego gmachu. Odbudowę zakończono w 1915.
Nowy budynek był masywnym, prostopadłościennym gmachem krytym dachem namiotowym. W kubicznej wieży pośrodku dachu zlokalizowano duży zegar. Na placu przed dworcem nadal zachowano ozdobny zieleniec, który stanowił wizytówkę miasta dla przyjezdnych. Został on przebudowany w 1926, zyskując bardziej reprezentacyjną formę. W takiej formie budynek dworca przetrwał okres międzywojenny i II wojnę światową. W latach 1936–1937 w miejscu dawnego Urzędu Ekspedycji Pocztowej (ul. Zygmunta Augusta 3) zbudowano Urząd Pocztowy Bydgoszcz 2.
Przebudowa w latach 1965–1972.
Ostatnią (do roku 2014) przebudowę dworca wykonano na przełomie lat 60. i 70. XX wieku, nadając mu współczesną formę. Usunięto wówczas stromy dach budynku wraz z wieżą zegarową oraz przeszklono elewację frontową. Wykonano również przejście podziemne do dworca pod ul. Zygmunta Augusta. Oficjalne oddanie budynku do użytku nastąpiło w roku 1966, natomiast faktycznie prace trwały do roku 1972.
W okresie powojennym zlikwidowano również zieleniec przed dworcem, urządzając w jego miejscu parking dla samochodów i autobusów. W 2012 miejsca postojowe zostały przeniesione na nową pętlę przy ulicy Rycerskiej, a w ich miejscu poprowadzono tory nowej linii tramwajowej.
Na budynku znajdowały się dwie tablice pamiątkowe: pierwsza, odsłonięta we wrześniu 2003, upamiętniała 70. rocznicę budowy i eksploatacji magistrali węglowej; druga, odsłonięta 3 czerwca 2007, poświęcona była "Pamięci 12 ofiar, 26 ciężko poszkodowanych w katastrofie kolejowej pod Ślesinem 3.06.1972". Jej fundatorem był Andrzej Skibicki – uczestnik wypadku. Obecnie tablice te znajdują się w podziemiu budynku.
Mieszcząca się do 2012 roku przy III peronie Izba Tradycji Bydgoskich Dróg Żelaznych, prowadzona przez Bydgoskie Towarzystwo Przyjaciół Kolei, została przeniesiona do budynku dworca Bydgoszcz Wschód, po czym w 2019 powróciła w pierwotne miejsce. Nieopodal izby postawiony został jedyny zachowany w Polsce egzemplarz lokomotywy TKp1-46.
Modernizacja w latach 2014–2015.
W latach 2014–2015 kosztem 164 mln zł dokonano kompleksowej przebudowy dworca głównego. Autorem projektu jest Przedsiębiorstwo Organizacji Inwestycji Allplan Sp. z o.o., które przedstawiło 4 koncepcje realizacji inwestycji o nazwach „Inside-outside”, „Wehikuł czasu”, „Clockwork station” oraz „Węzeł przesiadkowy”. Zrealizowano pierwszą z koncepcji, która zakładała odrestaurowanie starego dworca wyspowego, odtworzenie podziałów oraz budowę nowego, 5-kondygnacyjnego obiektu przy ulicy Zygmunta Augusta o szklanej fasadzie (3409 m2), kubaturze 40.065 m3(dotychczasowy obiekt miał 16.837 m3). Na najwyższej kondygnacji umieszczono biura, na najniższej – 9 kas biletowych oraz tunel prowadzący na perony. Pomiędzy kondygnacjami znalazł się prześwit, odsłaniający odrestaurowany budynek dworca wyspowego. Podwyższone zostały również perony, znajdujące się do tej pory na poziomie 30 cm ponad główką szyny – perony 1, 2 i 5 do wysokości 55 cm, a znajdujące się przy zabytkowym budynku dworca wyspowego perony 3 i 4 o około 10 cm.
28 maja 2014 PKP podpisało umowę na przebudowę z konsorcjum Budimexu SA i PW Lech, które za kwotę 165 mln zobowiązało się do realizacji inwestycji do listopada 2015 roku. 13 kwietnia 2015 nad bryłą nowego budynku zawisła tradycyjna wiecha.
25 czerwca 2014 dawny dworzec zamknięto, po czym przystąpiono do jego rozbiórki. Trwała ona zaledwie cztery dni od 30 czerwca do 3 lipca 2014, przy czym zasadniczą część budynku zburzono 2 lipca 2014. W czasie przebudowy odprawa podróżnych odbywała się w prowizorycznym budynku kontenerowym, a ruch pieszych na perony odbywał się dawnym tunelem pocztowym. Nowy obiekt, mimo trwających prac wykończeniowych, został oddany do użytku podróżnych 24 sierpnia 2015. 10 października 2015 nowy dworzec został oficjalnie otwarty, pomimo tego, że prace przy przebudowie peronu 5 zostały zakończone dopiero w połowie listopada 2015.
Wraz z przebudową obiektu perony 3a i 4a zostały pozbawione wiat, a poziom podłogi budynku dworcowego został podwyższony powyżej poziomu ul. Zygmunta Augusta, co utrudniło dostęp do budynku dla osób niepełnosprawnych.
Jednocześnie miasto przystąpiło do budowy nowych wejść do przejścia podziemnego od strony przystanków autobusowych i tramwajowych wraz z nieistniejącymi dotąd windami. Wykorzystany w dotychczasowych konstrukcjach przezroczysty poliwęglan został zastąpiony przez szkło hartowane o odcieniu szaro-niebieskim. Oświetlenie wejść, nad którymi pojawiły się podświetlane napisy, zapewniły listwy LED. Wyremontowany kosztem 1,4 mln zł odcinek przejścia podziemnego oddano do użytku na przełomie 2015 i 2016 roku.
19 marca 2016 w holu dworca została odsłonięta tablica z 1931, upamiętniająca przybycie do Bydgoszczy marszałka Piłsudskiego 6 czerwca 1921 o 9 rano. Zniszczoną w 1939 tablicę zrekonstruowano z inicjatywy Towarzystwa Miłośników Miasta Bydgoszczy. Wykonana z białego marmuru zawiera napis i plakietę z popiersiem marszałka z brązu.
Odnowiona elewacja dworca wyspowego otrzymała w 2018 wyróżnienie w 11. edycji konkursu Fasada Roku w kategorii „Budynek po renowacji”. Jury doceniło odtworzenie historycznego wyglądu budynku: przebudowę dachu, odbudowę wież, przywrócenie oryginalnych otworów okiennych i odtworzenie sztukaterii.
2 lutego 2022 bydgoskiemu dworcowi nadano imię Mariana Rejewskiego.
Dojazd.
Od 6.12.2020 do stacji Bydgoszcz Główna można dojechać następującymi liniami autobusowymi:
tramwajowymi:
Linie kolejowe przechodzące przez stację.
Przez stację przechodzą następujące linie kolejowe:

</doc>
<doc id="182371" url="https://pl.wikipedia.org/wiki?curid=182371" title="Web Ontology Language">
Web Ontology Language

OWL (ang. "Web Ontology Language") – język ze składnią opartą na XML, a semantyką opartą na logice opisowej (ang. "description logics"). Stanowi rozszerzenie RDF (ang. "Resource Description Framework"). Służy do reprezentacji i przetwarzania danych w sieci WWW. OWL służy do opisywania danych w postaci ontologii i budowania w ten sposób tzw. Semantycznego Internetu.
Istnieją trzy odmiany języka OWL:
OWL został uznany w lutym 2004 roku za standard przez W3C.
RDF i OWL są bardzo podobne i dotyczą tego samego problemu, jednak OWL jest językiem bardziej rozbudowanym, z większym słownikiem i mocniejszą składnią.

</doc>
<doc id="182372" url="https://pl.wikipedia.org/wiki?curid=182372" title="Szarża pod Morańcami">
Szarża pod Morańcami

Szarża pod Morańcami - ostatnia szarża kawalerii podczas kampanii wrześniowej. Miała miejsce 26 września 1939 roku.
27 pułk ułanów z Nowogródzkiej Brygady Kawalerii wykonał dwie szarże na niemiecki batalion piechoty broniący wsi Morańce. Atak został odparty, ale po nim Niemcy opuścili wieś. Poległo 20 ułanów.

</doc>
<doc id="182373" url="https://pl.wikipedia.org/wiki?curid=182373" title="Nowa Technika Wojskowa">
Nowa Technika Wojskowa

Nowa Technika Wojskowa – ukazujący się od 1991 pierwszy w Polsce niezależny (od MON) miesięcznik hobbystyczny o tematyce ogólnowojskowej, poświęcony technice wojskowej, wydawany przez wydawnictwo Magnum-X. Początkowo od maja 1991 ukazywał się pod tytułem „Technika Wojskowa”, od lipca 1992 roku zmienił tytuł na obecny „Nowa Technika Wojskowa”.
Historia.
Pierwszy numer, oznaczony 1/91, był wydany w maju 1991 roku, liczył 32 strony, w tym cztery kolorowe i kolorowe strony okładki, a cena wynosiła 9000 ówczesnych złotych. Pierwotnie czasopismo nosiło tytuł „Technika Wojskowa”. Pierwszym redaktorem naczelnym był Cezary Szoszkiewicz, a wydawcą spółka cywilna Technika Wojskowa. Od lipca 1992 roku wydawcą została spółka cywilna Lampart, a miesięcznik zmienił nazwę na „Nowa Technika Wojskowa”, z taką samą szatą graficzną i składem redakcji. Liczba stron sięgała wówczas 40. Pod koniec 1992 roku redaktorem naczelnym został Krzysztof Zalewski, a liczba kolorowych stron wzrosła do ośmiu. Od początku 1993 roku wydawcą została ostatecznie Magnum-X Sp. z o.o.

</doc>
<doc id="182374" url="https://pl.wikipedia.org/wiki?curid=182374" title="8 ball">
8 ball



</doc>
<doc id="182375" url="https://pl.wikipedia.org/wiki?curid=182375" title="Joachim Fernau">
Joachim Fernau

Joachim Fernau (ur. 11 września 1909 w Bydgoszczy, zm. 24 listopada 1988 we Florencji) – malarz, pisarz i dziennikarz.
Studiował w Berlinie. W 1939 r. został powołany do wojska, służył w policji, marynarce wojennej oraz propagandzie. Po wojnie podjął pracę dziennikarską w Stuttgarcie. W 1952 r. przeniósł się do Monachium, następnie do Florencji we Włoszech, gdzie zmarł. Został pochowany na Cmentarzu Bogenhausen w Monachium.

</doc>
<doc id="182377" url="https://pl.wikipedia.org/wiki?curid=182377" title="Muchawka">
Muchawka

Muchawka - rzeka, lewy dopływ Liwca o długości 32,11 km. Muchawka ma swoje źródła w okolicach wsi Pluty. Płynie przez następujące miejscowości: Gostchorz, Wiśniew-Kolonia i Rakowiec, a następnie przez miasto Siedlce, wyznaczając zarazem jego zachodnią granicę. Na Muchawce w Siedlcach wybudowany jest zalew, wykorzystywany do celów rekreacyjnych.
W okolicach wsi Borki-Paduchy przyjmuje prawy dopływ Zbuczynkę.

</doc>
<doc id="182379" url="https://pl.wikipedia.org/wiki?curid=182379" title="Brendan Żeglarz">
Brendan Żeglarz

Brendan Żeglarz (z Clonfert), "Brénainn Cluana Ferta", irl. "Naomh Breandán", Święty Brendan, również Brandan, Brénaind (ur. ok. 484 w Ciarraighe Luachra, zm. 577 lub 583 w Enachduin) – irlandzki mnich, założyciel opactwa w Clonfert (irl. "Cluain Fearta", hrabstwo Galway) oraz jego pierwszy przełożony, żeglarz i podróżnik, święty Kościoła katolickiego, jedna z najsławniejszych postaci hagiografii średniowiecza i jeden z Dwunastu apostołów Irlandii.
Zwany był „podróżnikiem” z racji wypraw, które odbył według legendy w poszukiwaniu Ziemi Obiecanej, opisanych jako „Navigatio Sancti Brendani” - przypisuje mu się pobyt m.in. na Azorach, w Islandii, na Grenlandii i w Ameryce Północnej.
Źródła.
Istnieje bardzo mało pewnych informacji na temat życia Brendana, mimo że w irlandzkich kronikach i genealogiach można odnaleźć przynajmniej przybliżone daty jego urodzin i śmierci oraz relacje z pewnych wydarzeń z jego życia. Po raz pierwszy Brendan pojawia się w "Vita Sancti Columbae" Adamnana z Hy, napisanej pomiędzy 679 a 704 rokiem. Jako żeglarz pojawia się po raz pierwszy w martyrologii z Talaght pochodzącej z dziewiątego wieku.
Główne dzieła poświęcone świętemu i jego legendzie to “Życie Brendana” w kilku wersjach łacińskich i irlandzkich ("Vita Brendani/Betha Brenainn") i szerzej znana “Żegluga świętego Brendana opata” ("Navigatio sancti Brendani abbatis"). Niestety, zarówno “Życie...”, jak i “Podróże...” nie dostarczają zbyt wielu wiarygodnych informacji o jego życiu i podróży, jednakże zdają sprawę z rozwoju historii o nim w ciągu kilku stuleci po jego śmierci. Dodatkowy problem stanowi fakt, że nie jest znany dokładny związek między tradycją “Życia...” a tradycją “Podróży...”.
Nie wiadomo kiedy narodziła się tradycja “Życia...”. Najwcześniejsze ocalałe kopie pochodzą z końca XII wieku, ale uczeni sądzą, że istniała wcześniejsza jego wersja sprzed 1000 roku. “Podróż...” została najprawdopodobniej napisana wcześniej, w drugiej połowie VIII wieku. W litanii ułożonej pod koniec VIII wieku święty Oengus przywołuje “sześćdziesięciu, którzy towarzyszyli świętemu Brendanowi w jego poszukiwaniu Ziemi Obiecanej”.
Wszelkie próby rekonstrukcji szczegółów z życia historycznego Brendana i zrozumienia istoty jego legendy muszą się opierać przede wszystkim na irlandzkich kronikach i genealogiach oraz różnych wersjach “Życia Brendana”.
Wczesne życie.
Brendan urodził się w 484 roku naszej ery w Tralee w hrabstwie Kerry w prowincji Munster w południowo-zachodniej Irlandii. Pochodził z plemienia Altraige, które zamieszkiwało okolice zatoki Tralee. Jego rodzice nazywali się Finnlug i Cara. Zgodnie z tradycją urodził się w okolicy Kilfenora/Fenit na północnej części zatoki, a ochrzczony został w Tubrid koło Ardfert przez świętego Erca. Miał otrzymać imię Mobhí, lecz jako że jego narodzinom i chrzcinom towarzyszyły omeny i złe znaki, został nazwany Broen-finn (ang. “fair-drop”, “kropla piękna/sprawiedliwości”). Przez pięć lat zdobywał wykształcenie pod okiem Ity Irlandzkiej, zwanej “drugą świętą Brygidą”. Gdy miał sześć lat, został wysłany do szkoły przyklasztornej świętego Jarlatha w Tuam by kontynuować naukę. Brendan jest jednym z dwunastu apostołów Irlandii, którzy pobierali nauki u wielkiego mistrza, świętego Finiana.
Założone klasztory.
Święty Brendan został wyświęcony na księdza w 512 roku przez świętego Erca. Przez następne dwadzieścia lat żeglował do wszystkich wysp otaczających Irlandię niosąc słowo Boże i zakładając klasztory. Jednym z najważniejszych był klasztor w Clonfert w Galway, założony w 557 roku, który przetrwał aż do początku XVII wieku. Podczas pierwszej podróży Brendan udał się na Wyspy Aran, gdzie założył klasztor, po czym opłynął wiele innych wysepek, w tym Hinbę (Argyll) u wybrzeży Szkocji, gdzie podobno spotkał świętego Kolumbę opata z Hy. Podczas tej podróży udał się też do Walii, a w końcu do Bretanii na północnym wybrzeżu Francji. W latach 512 - 530 Brendan zbudował cele klasztorne w Ardfert i Shanakeel (Seana Cill, “stary kościół”) u podnóża góry Brandon. Stąd właśnie miał wyruszyć na swą słynną podróż w poszukiwaniu Raju. W starych irlandzkich kalendariach istnieje specjalne święto "Egressio familiae S. Brendani".
Legendarna podróż.
Święty Brendan jest znany przede wszystkim ze swej legendarnej podróży do Wyspy Błogosławionych opisanej m.in. w pochodzącej z dziewiątego wieku “Podróży świętego Brendana Żeglarza”. Istnieje wiele wersji opowieści o tym, jak wypłynął na Ocean Atlantycki z szesnastoma pielgrzymami (w niektórych wersjach - z czternastoma i dodatkowymi trzema niewierzącymi, którzy dołączyli do wyprawy w ostatniej chwili) w poszukiwaniu Edenu. Jednym z jego towarzyszy miał być święty Malon, od którego imienia pochodzi nazwa miasta portowego w Bretanii, Saint-Malo. Jeśli to faktycznie miało miejsce, musiało nastąpić pomiędzy 512 a 530 rokiem, zanim udał się do Brytanii. Podczas swej podróży miał zobaczyć Wyspę Świętego Brendana, świętą wyspę pokrytą bujną roślinnością. Miał też, podobnie jak święty Kolumba opat z Hy, spotkać potwora morskiego. Jego najczęściej ilustrowaną przygodą jest przybycie na wyspę, która okazała się grzbietem wielkiego potwora Jasconiusa. Ta opowieść również znajduje odpowiedniki w innych historiach, i to nie tylko w mitologii irlandzkiej, ale i innych tradycjach, od przygód Sinbada Żeglarza po historię Pinokia.
Podróż świętego Brendana.
Najwcześniejsza zachowana wersja “Podróży świętego Brendana” powstała około roku 900. Istnieje około 100 manuskryptów tej historii rozsianych po całej Europie, jak również wiele dodatkowych tłumaczeń. “Podróż świętego Brendana” jest jawnie chrześcijańską opowieścią, ale zawiera również opisy zjawisk naturalnych i fantastycznych miejsc i zdarzeń, które przemawiały do szerszej publiczności. “Podróż świętego Brendana” zawiera wiele podobieństw i intertekstualnych odniesień do “Podróży Brana” i “Podróży Maelduna”.
Zbudował on na wybrzeżu Kerry łódź z wikliny podobną do tradycyjnej irlandzkiej łodzi currach, pokrył ją skórami wygarbowanymi korą dębu i zmiękczonymi masłem, postawił maszt i żagiel. Przez czterdzieści dni pościł wraz z małą grupą mnichów, po czym zmówił modlitwę na wybrzeżu i w imię Świętej Trójcy odbił od brzegu. Opis tych zdarzeń charakteryzuje się sporą dozą "licentia poetica" i zawiera odniesienia do piekła, gdzie “potężne demony wyrzucają bryły ognistego żużlu z wyspy spływającej rzekami złotego ognia” i “wielkich kryształowych słupów”. Obecnie sądzi się, że są to odniesienia do aktywności wulkanicznej wokół Islandii i do gór lodowych.
Streszczenie kolejnych rozdziałów:
Kontekst.
“Podróż świętego Brendana” wpasowuje się w ramy popularnego w czasach jej powstania, charakterystycznego dla Irlandii gatunku literackiego zwanego "immramem". Irlandzkie "immramy" przeszły największy rozkwit w VII i VIII wieku naszej ery. Typowy immram jest opowieścią o serii morskich przygód głównego bohatera. (W niektórych z nich występuje motyw poszukiwania i wizyt na Tir na nOg, wyspie znajdującej się daleko na zachodzie, poza krawędzią mapy świata.) Istnieją pewne podobieństwa między “Podróżą świętego Brendana” a “Podróżą Brana”, która powstała znacznie wcześniej. W “Podróży świętego Brendana” typowy dla "immramu" styl opowieści został połączony z ascetyczną tradycją religijną, w której mnisi podróżują samotnie w łodziach, izolując się, podobnie jak ich bracia z pustyni, którzy zaszywali się w jaskiniach.
Podróże Brendana stanowią jedną z najbardziej niezwykłych i trwałych europejskich legend. Jako że wiele z przygód Brendana znanych jest tylko z “Podróży…”, uczonym trudno jest rozróżnić co jest faktem, a co mitem. Powstała w tamtym czasie historia podróży Brendana posiada pewne cechy charakterystyczne "immramu". Zupełnie jak w "immramie", “Podróż…” opowiada historię Brendana, który z kilkoma towarzyszami wyrusza, by odnaleźć "terra repromissionis" "sanctorum", Ziemię Obiecaną Świętych albo Ziemski Raj.
Jude S. Mackley uważa, że nacisk na odnalezienie możliwych faktycznych lokalizacji z “Podróży…” odciąga uwagę od głównego celu autora, czyli przedstawienia historii o “...zbawieniu, klasztornym posłuszeństwie i wierze niezbędnej, by podjąć się takiej wyprawy”.
Intertekstualność.
Między badaczami nie ma zgody co do tego, czy to “Podróż świętego Brendana” wywarła wpływ na “Podróż Maelduna” czy odwrotnie. Jude Mackley sugeruje, że wczesna wersja “Brendana” wpłynęła na wczesnego “Maelduna”, a potem w miarę rozwoju obu tradycji następowały kolejne zapożyczenia. “Podróż świętego Brendana” adaptuje tradycje "immramu" w kontekście chrześcijańskim.
Głównym podobieństwem między “Podróżą świętego Brendana” a “Podróżą Maelduna” jest wprowadzenie trzech dodatkowych pasażerów. Do Maelduna dołącza trzech jego przyrodnich braci; do Brendana trzech mnichów. W obu przypadkach to dołączenie zaburza równowagę podróży i dopiero gdy dodatkowe osoby nie będą już dłużej na pokładzie, może ona dobiec końca.
Wersja staroniderlandzka.
Jedną z najstarszych zachowanych na piśmie wersji tej legendy jest powstała w XII wieku w języku niderlandzkim "De Reis van Sinte Brandaen" (“Podróż świętego Brendana”). Według uczonych powstała ona na podstawie zaginionego tekstu w dialekcie wysokoniemieckim z uwzględnieniem wpływów celtyckich, chrześcijańskich i elementów baśniowych. “De Reis van Sinte Brandaen” opisuje Brandaena, mnicha z Galway, i jego dziewięcioletnią podróż dookoła świata. Miała ona być karą od anioła, który zobaczył, że Brandaen, nie uwierzywszy w prawdziwość księgi opisującej cuda stworzenia, rzucił ją w ogień. Anioł powiedział mu, że prawda została właśnie zniszczona. W czasie swej podróży Brandaen natrafił na wiele cudów i okropności tego świata, takich jak Judasza zamarzniętego z jednej strony i płonącego po drugiej, ludzi ze świńskimi głowami, psimi nogami i wilczymi zębami uzbrojonych w łuki i strzały, czy ogromną rybę, która okrążała statek trzymając w pysku własny ogon. Późniejszą angielską wersją tej opowieści jest wiersz “Life of Saint Brendan”.
Możliwe powiązania z Ameryką Północną.
Legendę o Brendanie często uważa się za alegorię religijną, nie jest jednak jasne, czy opiera się na rzeczywistych zdarzeniach czy nie. Przez wiele lat akademickich dyskusji powstało wiele hipotez dotyczących możliwego położenia geograficznego Wyspy Świętego Brendana. Lokowano ją w najróżniejszych miejscach na prekolumbijskich mapach: od południowego wybrzeża Irlandii przez Wyspy Kanaryjskie, Wyspy Owcze, Azory, Maderę, aż po obszar w pobliżu równika. Przekonanie o faktycznym istnieniu tej wyspy zostało niemal całkowicie odrzucone wraz z powstaniem nowej teorii przypisującej Irlandczykom zaszczyt odkrycia Ameryki. Istnieje Stowarzyszenie Świętego Brendana głoszące, że Brendan był pierwszym Europejczykiem, który dotarł do Ameryki Północnej.
Tim Severin udowodnił, że jest możliwe dopłynięcie do Ameryki opisaną w “Podróży świętego Brendana” pokrytą skórą łodzią. Nakręcony przez niego film z 1978 roku stał się inspiracją dla Shauna Daveya do skomponowania suity orkiestrowej zatytułowanej “Podróż świętego Brendana”.
“Podróż…” była w średniowieczu powszechnie znana w Europie. Na mapach z czasów Kolumba bardzo często umieszczano Wyspę Świętego Brendana w zachodniej części Oceanu Atlantyckiego. Według Paula Chapmana, Kolumb właśnie z “Podróży…” dowiedział się, że najbardziej sprzyjające prądy morskie i wiatry do podróży na zachód są w okolicy Wysp Kanaryjskich, a do podróży na wschód na trasie położonej bardziej na północ, i tychże szlaków trzymał się podczas wszystkich swoich czterech wypraw.
Późniejsze życie.
Brendan podróżował do Walii i na świętą wyspę Ionę na zachodnim wybrzeżu Szkocji; w drodze powrotnej do Irlandii założył klasztor w Annaghdown, gdzie pozostał do końca życia. Założył tam również żeński klasztor dla swej siostry Brigi. Został uznany za świętego przez Kościół Katolicki. Jego święto obchodzone jest 16 maja. Ustanowił biskupstwo w Ardfert, po czym udał się do Thomondu, gdzie około roku 550 założył klasztor w Inis-da-druim (obecnie Coney Island) w parafii Killadysert w hrabstwie Clare. Wyruszył do Llancarfan, gdzie studiował pod okiem Gildasa Mędrca, a następnie na Ionę, gdzie uważa się, że na wybrzeżach Kil-brandon i Kil-brennan pozostały ślady jego apostolskiej gorliwości. Po trzyletniej misji w Brytanii powrócił do Irlandii, by konwertować niewiernych na różnych obszarach Leinster, przede wszystkim w Dysart (hrabstwo Kilkenny), Killiney (Tubberboe) i Brandon Hill. Założył kościoły w Inchiquin (hrabstwo Galway) i Inishglora (hrabstwo Mayo). Zmarł około roku 577 w Annaghdown, podczas odwiedzin u siostry. Chcąc uniknąć sytuacji, w której jego wyznawcy uczyniliby z jego ciała relikwie, Brendan przed swoją śmiercią zorganizował przeniesienie swego ciała do założonego przez niego klasztoru w Clonfert, gdzie został pochowany.
Kult.
W średniowieczu kult św. Brendana był bardzo rozpowszechniony (zob. katedra w Ardfert z XII wieku). Legendarną wyspę do której miał dopłynąć podróżnik nazwano Wyspą Świętego Brendana.
Katedra w Clonfert (powstała w miejsce klasztoru, założonego w 563 przez Brendana) nosi jego wezwanie i tu też spoczywają relikwie świętego. W Bothell w stanie Waszyngton, USA) kościół i szkoła obrały sobie św. Brendana za patrona.
Istnieją także miejsca nawiązujące nazwą do świętego: m.in. miasto Saint-Brandan we Francji czy grupa wysp Cargados Carajos, znanych jako "Saint Brandon Rocks" lub "Saint Brendan's".
Dzień obchodów.
Wspomnienie liturgiczne św. Brendana obchodzone jest 16 maja (obecnie w Irlandii wspomnienie jest dowolne).
Lokalnie wspominany jest również przez wyznawców prawosławia 16/29 maja, tj. 29 maja według kalendarza gregoriańskiego.

</doc>
<doc id="182382" url="https://pl.wikipedia.org/wiki?curid=182382" title="Odwracacz ciągu">
Odwracacz ciągu

Odwracacz ciągu (rewers, ciąg wsteczny) – urządzenie służące do zmiany kierunku ciągu silnika samolotu, tak że jest on skierowany przeciwnie do kierunku ruchu. Podstawowym jego zastosowaniem jest wspomaganie hamowania w trakcie dobiegu po lądowaniu.
Działanie odwracacza ciągu w samolotach śmigłowych opiera się na zmianie kąta natarcia łopat śmigła. W samolotach odrzutowych stosuje się urządzenia kierujące część strumienia spalin do przodu.
Zaletą stosowania odwracacza ciągu jest, poza skróceniem wymaganego dobiegu, umożliwienie lądowania na drogach startowych o zmniejszonej przyczepności (na przykład mokrych, oblodzonych lub pokrytych śniegiem), a także mniejsze zużycie hamulców i ogumienia.
Do wad zalicza się zwiększenie masy i stopnia skomplikowania zespołów napędowych, co zwiększa koszty produkcji i eksploatacji. Samolot jest także narażony na uszkodzenia, spowodowane uderzaniem o jego elementy zanieczyszczeń, unoszonych przez strumień powietrza generowany przez odwracacz ciągu. W przypadku silników odrzutowych istnieje również zagrożenie ponownego zassania gorących spalin, mogące doprowadzić do zatrzymania lub uszkodzenia silnika. W celu zmniejszenia ryzyka wystąpienia tych zjawisk odwracacze ciągu powinny być używane jedynie gdy samolot porusza się ze stosunkowo dużą prędkością.
Odwracacz ciągu może być też stosowany do cofania samolotu znajdującego się na ziemi, lecz praktyka taka uznawana jest za niebezpieczną i niezalecana. Większość istniejących samolotów, poza kilkoma konstrukcjami eksperymentalnymi, nie jest przystosowana do użycia odwracacza ciągu podczas lotu, mimo iż rozwiązanie takie może być zasadne. Przykładem może być Shuttle Training Aircraft, zmodyfikowany samolot Grumman Gulfstream II, używany do szkolenia załóg wahadłowców kosmicznych. Dzięki użyciu odwracacza ciągu podczas lotu może on osiągać bardzo stromą ścieżkę podejścia do lądowania.
Użycie odwracaczy ciągu do manewrowania samolotu na płycie lotniska w warunkach śnieżycy doprowadziło do nagromadzenia się śniegu i lodu w gondolach silnika, co przyczyniło się do katastrofy lotu Air Florida 90 w 1982 r. Niesymetryczne (tylko w lewym silniku) uruchomienie odwracacza ciągu w locie doprowadziło do katastrofy lotu Lauda Air 004.

</doc>
<doc id="182383" url="https://pl.wikipedia.org/wiki?curid=182383" title="Alfred Ernst Johann">
Alfred Ernst Johann

Alfred Ernst Johann, właśc. Alfred Ernst Johann Wollschläger (ur. 3 września 1901 w Bydgoszczy, zm. 8 października 1996 w Oerrel) – niemiecki pisarz i dziennikarz.
Studiował w Berlinie geografię, teologię i socjologię. W 1927 przeniósł się do Kanady. W latach 1928-1929 odbył podróż po Rosji, Chinach, Japonii i Singapurze. Uważany jest za czołowego autora niemieckiej literatury podróżniczej.

</doc>
<doc id="182384" url="https://pl.wikipedia.org/wiki?curid=182384" title="Tramwaje w Karlsruhe">
Tramwaje w Karlsruhe

Tramwaje w Karlsruhe – system tramwajowy w niemieckim mieście Karlsruhe, obsługiwany przez komunalną spółkę Verkehrsbetriebe Karlsruhe.
Historia.
Tramwaje na ulicach Karlsruhe pojawiły się 21 stycznia 1877. Najpierw był to tramwaj konny, prowadzący w kierunku wschód-zachód, z Mühlburger Tor przez Rynek do koszar Gottesaue (obecnie "Staatliche Hochschule für Musik Karlsruhe"). W tym samym roku przedłużono linię do Mühlburga oraz zbudowano boczne odgałęzienie z Rynku do dworca głównego. Po przedłużeniu głównej linii do położonego o 4 km na wschód Durlachu (16 lipca 1881) jej wschodni odcinek wydzielono jako tramwaj parowy. Przez dalsze 19 lat sieć linii tramwajowych nie ulegała żadnym zmianom.
Tramwaje konne i parowe w Karlsruhe nie przynosiły dużych zysków. Mimo że liczba przewiezionych pasażerów stale rosła (1,6 mln w 1882, 2,5 mln w 1893 i 3,6 mln w 1899) sytuacja finansowa zakładu była zła, tak że wielokrotnie zmieniał on właściciela. Ostatecznie trafił on w ręce "Zjednoczonego Towarzystwa Tramwajów Konnych i Parowych Karlsruhe, Mühlburg i Durlach" ("Vereinigte Karlsruher, Mühlburger und Durlacher Pferde- und Dampfbahngesellschaft"). W 1893 posiadało ono pięć lokomotyw parowych (dla linii do Durlachu), 46 koni i 32 wagony, z czego 15 dla pociągów parowych, zaś pozostałe dla tramwaju konnego.
W 1894 r. przedsiębiorstwo zostało przejęte przez AEG w celu elektryfikacji, a w 1900 r. trakcję konną i parową zastąpiono zasilaniem elektrycznym. 10 lutego tegoż roku ruszył w trasę pierwszy tramwaj elektryczny, podczas gdy ostatni konny zakończył kursowanie 19 marca. W 1904 rozbudowana już sieć tramwaju przeszła na własność miasta. Od tego czasu sieć stale się rozbudowuje, z przerwami w okresie wojen. Podczas fali wielkiej likwidacji tramwajów w latach 50. i 60. XX w. zlikwidowano jedynie 500 m torów. Od 1984 r. średnio co 3 lata otwierany jest nowy odcinek, przeciętnie 1 km dwutorowej linii.
Sieć linii tramwajowych.
28 maja 2006 został otwarty nowy odcinek torowiska, prowadzący w kierunku Nordstadt i Neureut-Heide. W związku z tym przeprowadzono pierwszą poważniejszą reorganizację linii od 1997 r., trasy zmieniły linie 2, 3, 6 i S2. Obecnie VBK obsługuje następujące linie tramwajowe:
Linie tramwaju dwusystemowego są obsługiwane przez Albtal-Verkehrs-Gesellschaft mbH.
Historyczny układ linii.
Od roku 1997 do 2006 linie miały następujący układ:
Tabor.
Obecnie VBK używają następujących wagonów tramwajowych:

</doc>
<doc id="182385" url="https://pl.wikipedia.org/wiki?curid=182385" title="Za wszelką cenę (film 2004)">
Za wszelką cenę (film 2004)

Za wszelką cenę (ang. "Million Dollar Baby") – amerykański dramat sportowy z 2004 roku, w reżyserii Clinta Eastwooda, zdobywca Oscarów za 2004 rok.
Fabuła.
Trzydziestokilkuletnia Maggie Fitzgerald (Hilary Swank) próbuje osiągnąć sukces w kobiecym boksie zawodowym; stara się dostać pod opiekę znanego trenera Frankiego Dunna (Clint Eastwood). Ten na początku odmawia, jednak z czasem zmienia decyzję, obserwując zaangażowanie Maggie. Trener odkrywa w niej prawdziwy talent, a zawodniczka rozpoczyna błyskotliwą karierę, nokautując przeciwniczki zwykle w pierwszej rundzie.
Podczas walki o mistrzostwo wagi półciężkiej dochodzi do wypadku na ringu, spowodowanego nieczystym zagraniem przeciwniczki. Dla Maggie kończy się to paraliżem czterokończynowym. Trener opiekuje się nią, przyjmując rolę jej zmarłego ojca. Pewnego wieczora kobieta prosi go o pomoc w eutanazji. Frankie, mimo początkowego sprzeciwu, po pewnym czasie spełnia jej prośbę, odłączając respirator oraz wstrzykując jej zabójczą dawkę adrenaliny.
Nagrody.
Film otrzymał 4 Oscary w kategoriach: Najlepszy Film, Najlepsza Reżyseria, Najlepsza Aktorka – Hilary Swank i Najlepszy Aktor Drugoplanowy – Morgan Freeman. Otrzymał poza tym nominacje w kategoriach Najlepszy Aktor – Clint Eastwood, Najlepszy Scenariusz Adaptowany i Najlepszy Montaż.
Hilary Swank otrzymała ponadto nominację do MTV Movie Awards w kategorii Najlepsza Aktorka.

</doc>
<doc id="182386" url="https://pl.wikipedia.org/wiki?curid=182386" title="VBK">
VBK



</doc>
<doc id="182387" url="https://pl.wikipedia.org/wiki?curid=182387" title="Lipniak (województwo mazowieckie)">
Lipniak (województwo mazowieckie)

Lipniak – wieś w Polsce położona w województwie mazowieckim, w powiecie siedleckim, w gminie Wiśniew.
Miejscowość podlega rzymskokatolickiej parafii św. Józefa Robotnika w Wołyńcach
W latach 1975–1998 miejscowość administracyjnie należała do województwa siedleckiego.
W odległości 1 km od Lipniaka przebiega droga powiatowa Siedlce – Domanice. We wsi znajduje się leśniczówka.

</doc>
<doc id="182389" url="https://pl.wikipedia.org/wiki?curid=182389" title="Myrcha">
Myrcha

Myrcha – wieś w Polsce położona w województwie mazowieckim, w powiecie siedleckim, w gminie Wiśniew.
Wierni Kościoła rzymskokatolickiego należą do parafii Najświętszego Serca Jezusowego w Wiśniewie.
W latach 1975−1998 miejscowość administracyjnie należała do województwa siedleckiego.
Od 1827 r. wieś rządowa. Obecnie przebiega tędy droga powiatowa Mościbrody − Rakowiec. Wieś ta leży na obrzeżach Siedlec.

</doc>
<doc id="182390" url="https://pl.wikipedia.org/wiki?curid=182390" title="Synezjusz">
Synezjusz

Synezjusz, Synezjusz z Cyreny, gr. "Synesios" (ur. około 370 w Cyrenie, zm. około 414) – filozof neoplatoński, retor i poeta, ojciec Kościoła, biskup Ptolemaidy w Cyrenajce, uczeń Hypatii z Aleksandrii.
Synezjusz urodził się około 370 roku w Cyrenie w zamożnej rodzinie właścicieli ziemskich. Studiował matematykę i filozofię u Hypatii w Aleksandrii. W latach dojrzałych zajmował się administrowaniem ojcowskim majątkiem, jego obroną przed najazdami band koczowników oraz lekturą i pisaniem. W 399 roku posłował do Konstantynopola w sprawie obniżenia podatków. W 402 roku poślubił chrześcijankę z Aleksandrii, z którą miał trzech synów. Około 410 roku został wybrany przez ludność Cyrenajki biskupem Ptolemaidy. Być może wówczas dopiero ochrzczony, został zatwierdzony na tym stanowisku, mimo osobistych wątpliwości związanych z jego neoplatońską filozofią, w wielu punktach niezgodną z doktryną chrześcijańską. Odznaczył się jako biskup broniąc ludności przed najazdami koczowników i nadużyciami administracji cesarskiej. Pozostawił po sobie szereg utworów prozą: zwierciadło dobrego władcy zawarte w mowie "O królestwie", alegorię polityczną zatytułowaną "Opowieść egipska czyli o Opatrzności", "Diona czyli o swoim życiu" stanowiącego rodzaj credo literackiego i filozoficznego, "Pochwałę łysiny" oraz "O snach" i 156 listów. Synezjusz jest też autorem dziewięciu hymnów religijno-filozoficznych, w których łączą się elementy chrześcijańskie z neoplatońskimi.
Życiorys.
Młodość.
Synezjusz urodził się około 370 roku w Cyrenie, według własnego świadectwa pochodził ze szlachetnego rodu Hezychidów (List 57, 113). Rodzina jego wywodziła swe początki od Heraklidy Eurystenesa (który niegdyś sprowadził Dorów do Sparty). Nie wiadomo czy jego rodzice byli chrześcijanami i czy on sam przyjął chrzest w dzieciństwie czy też, co bardziej prawdopodobne, dopiero w wieku dojrzałym. Po ojcu odziedziczył posiadłość ziemską w południowej Cyrenajce, na granicy pustyni. Około roku 393 udał się wraz z bratem do Aleksandrii, gdzie studiował matematykę i filozofię neoplatońską u Hypatii. Przez całe życie zachował dla niej najwyższy szacunek. Po latach, w ostatnim z jego zachowanych listów, adresowanym do niej, nazywa ją swoją "matką, siostrą i nauczycielką". Studia matematyczne kontynuował następnie w Cyrenie, a równocześnie rozpoczął naukę astronomii, literatury i retoryki.
Lata dojrzałe.
Po odbyciu służby wojskowej, zajął się prowadzeniem ojcowskiego gospodarstwa: administracją majątkiem, jego obroną przed bandami z pustyni, prawdopodobnie przy pomocy własnej policji, polowaniem i poważną lekturą.
W 399 roku został wybrany przedstawicielem miast "Pentapolis", który miał prosić w Konstantynopolu o zmniejszenie obciążeń podatkowych. Spędził w stolicy cesarstwa trzy lata czekając na dopuszczenie przed oblicze cesarza Arkadiusza. Uważał je za najnieszczęśliwsze w swoim życiu. Posłuchanie u cesarza uzyskał dopiero w 402 roku. Ostatecznie udało mu się uzyskać pozytywne rozpatrzenie prośby. Wygłosił też przed cesarzem mowę "O królestwie", która wzbudziła podziw wśród słuchaczy i zyskała mu wpływowych przyjaciół: konsula Aureliana, Paoniusza, patriarchę Jana Chryzostoma. W tym czasie, być może w drodze powrotnej do domu, odwiedził też Ateny, o których pisał: "jak po złożonym na ofiarę zwierzęciu pozostaje tylko skóra, po której można poznać istotę dawniej żyjącą, tak po wyniesieniu się stąd filozofii przybysz może podziwiać tylko Akademię, Liceum i malowaną Stoę".
Lata 402-404 spędził w Aleksandrii. W 402 roku poślubił tam chrześcijankę, ślubu udzielił mu patriarcha Teofil, z którym był już w tym czasie w zażyłych stosunkach (List 153). Jest kwestią sporną czy ochrzcił się już w tym czasie, czy zawarł ślub jako poganin. Na początku 404 roku wrócił z rodziną do Cyreny, aby z dala od spraw publicznych wieść zamożne życie oddane filozofii i pracom wiejskim: rolnictwu, ogrodnictwu i myślistwu (Listy 4, 105 i 147) Szczęśliwe życie małżeńskie (z jego związku urodziło się trzech synów) mąciły mu zatargi z przekupną administracją państwową i cesarskimi załogami niezdolnymi do obrony mieszkańców Cyrenajki przed łupieżczymi napadami z pustyni. Gdy w 404 roku wskutek opieszałości wojska cały kraj został wydany mauretańskim Maketom, a bezpośrednio zagrożona została Cyrena, Synezjusz uzbroiwszy współobywateli, stanął na ich czele i odparł najeźdźców.
Biskup Ptolemaidy.
Około roku 410 po śmierci biskupa Ptolemaidy został przez mieszkańców Cyrenajki wybrany jego następcą. W liście do brata Euopcjusza, piastującego wysokie stanowisko w administracji, napisał wówczas, że nie ma zamiaru opuszczać swej żony, powoływał się także na swe poglądy na wieczność świata i preegzystencję dusz, niezgodne z nauką chrześcijańską i wyrażał wątpliwość czy z tych powodów może zostać biskupem. Jednocześnie w zakończeniu listu oświadczał, że decyzję patriarchy pragnie przyjąć jako wolę Bożą. Ostatecznie przyjął tytuł z rąk patriarchy Aleksandrii Teofila. Najpóźniej wówczas został też ochrzczony. W pisanym już po objęciu biskupstwa piśmie do prefekta, w związku z zatargiem, jaki z nim miał, wyrażał tęsknotę za dawnym szczęściem prywatnego życia, które wspominał jako nieustanne święto dzielone między modlitwę, filozofię, wolne zajęcia, lekturę i polowanie. Pisał, że jako filozof swobodnie obcujący z wolnymi duchami, dusi się pod ciężarem przymusowych obowiązków. Nie może jak dawniej modlić się, rozrywany sprzecznymi namiętnościami, bólem i gniewem. Przyjęcie urzędu biskupiego traktuje jako ofiarę na rzecz dobra współobywateli, a zatwierdzenie jego osoby przez znającego poglądy kandydata Teofila, dowodzi zdaniem Synezjusza, dużej wyrozumiałości ze strony patriarchy. W czasach, gdy wobec słabości państwa niejednokrotnie to biskup był obrońcą nie tylko ubogich, ale wszystkich swoich diecezjan przed zagrożeniami zewnętrznymi, niewykluczone, że zarówno ludność Cyrenajki, jak i patriarcha Teofil, widzieli w Synezjuszu, wielkim właścicielu ziemskim, przede wszystkim obrońcę przed napadami zewnętrznymi i niesprawiedliwością urzędników cesarskich.
Cztery lata, podczas których przyszło mu sprawować urząd biskupi, naznaczone były ciężkimi doświadczeniami osobistymi. W początkach jego rządów zmarli jeden po drugim jego trzej synowie i żona. Później, w obronie uciśnionego ludu i praw Kościoła, zmuszony był wystąpić przeciw prefektowi Andronikowi, który nie zgadzał się na prawo azylu w świątyni. Na synodzie ptolemaidzkim rzucił nań wielką ekskomunikę. Występował też w obronie czystości wiary przeciw niektórym kapłanom z sekty Eunomiusza, którzy przeniknęli na teren jego diecezji i starali się pozyskać zwolenników. Napisał w tej sprawie list pasterski (List 5), w którym zaklinał księży, aby z całym zapałem i czujnością strzegli lud przed fałszywymi nauczycielami. W 411 roku korzystając ze słabości namiestnika Inocencjusza hordy koczowników, Maketów i Asurianów, wtargnęły do Cyrenaiki, pustosząc kraj. Synezjusz wykazał duże zdolności militarne, organizując obronę przeciw nim. Przed śmiercią wystąpił jeszcze w obronie następcy Inocencjusza, Marcelina, niesłusznie oskarżonego przed cesarzem. W ostatnim hymnie prosił Zbawiciela o przebaczenie grzechów i dopuszczenie do Jego chwały. Datę śmierci Synezjusza określa się na okolice roku 414, na podstawie tego, że wydaje się on nic nie wiedzieć o śmierci Hypatii.
Pisma prozą.
Wczesne utwory.
Podczas bytności w Konstantynopolu Synezjusz wygłosił przed cesarzem Arkadiuszem mowę "O królestwie", tradycyjne "zwierciadło" władcy, niepozbawione elementów politycznych. Synezjusz zwraca w nim bowiem uwagę cesarzowi na złe skutki, jakie mogą wyniknąć dla państwa z błędnej polityki władcy.
Zapoznanie się z panującymi na dworze prądami i intrygami, skłoniło go do przedstawienia walki cnoty z występkiem w postaci alegorycznej walki dwóch bogów egipskich Ozyrysa i Tyfona. Opowiadanie zatytułował "Opowieść egipska czyli o Opatrzności". Umieszczona na początku utworu „protheoría” dawała współczesnym klucz do opowieści wskazując na losy synów Taurusa (konsula w 361 roku), prefekta Aureliana i jego brata Cezariusza. Ich nieznajomość nie pozwala obecnie na pełne zrozumienie tekstu. Przed Synezjuszem osąd współczesności przybrany w formie alegorii nie był literaturze greckiej znany.
W okresie pobytu Synezjusza w Konstantynopolu powstało również niewielkie pismo "Mowa o podarowanym astrolabium" ("De dono astrolabii" lub "Ad Paeonium de dono"), w którym opisuje podarowany przyjacielowi przyrząd.
Dion czyli o swoim życiu.
Najważniejsze utwory Synezjusza powstały po jego powrocie z Konstantynopola, a przed obiorem na biskupa. Swój ideał filozoficzny i życiowy przedstawił pisarz w utworze napisanym dla zapowiedzianego mu we śnie syna, zatytułowanym "Dion czyli o swoim życiu". W piśmie tym Synezjusz, nawiązując do wędrownego życia cynickiego filozofa Diona z Prusy, dokonuje przeglądu różnych rodzajów egzystencji, by przyznać najwyższą wartość życiu filozofa, najbardziej wznoszącemu człowieka ku Bogu. Za miarę życia filozoficznego uznaje przy tym przejście od życia praktycznego do "obcowania z duszami", przez które rozumie zajmowanie się poezją, historią, nauką i wymową, które nawet ludziom mniej wzniosłym udzielają wdzięku. Nie chodzi mu zresztą o czytanie dzieł na podane tematy, ale o ich pisanie. Sam postępuje w ten sposób – gdy nie ma żadnych zobowiązań, przystępuje do pisania. "Śpiewam dla siebie, śpiewam tu dla cyprysów [...] mogę używać swej niezależności i przedłużać swą mowę do woli, bo sam jestem miarą dla siebie". Lektura czyniona na sposób gramatyków, którzy przystępują do niej uzbrojeni w swe nożyce do cięcia tekstów, jest mu obmierzła. Dlatego biblioteka, jaką gromadzi dla syna, nie zawiera opracowań krytycznych, lecz teksty często zdefektowane, które pobudzają do robienia własnych uzupełnień i uwolnienia się od poglądów czytanych autorów. Ich myśli i styl odwzorowują się w jego duszy ("jak na miękkim wosku") i sprawiają, że może je dalej rozwijać.
W zakończeniu "Diona" Synezjusz opowiada, że poproszony pewnego razu o przeczytanie jakiegoś utworu, przez chwilę czytał, po czym zaczął improwizować w tym samym stylu, tak że się słuchacze nie zorientowali, nagradzając oklaskami czytanego autora, a nie jego. Zdarzało mu się odkładać czytaną książkę i dalej snuć wątek cudzych myśli. "Często z tragikami stawałem się tragiczny, często plotłem komicznie na sposób czytanego autora [...] Nie ma formy wiersza, ani rodzaju poezji, których nie odważyłbym się spróbować". W ten sposób za Dionem z Prusy naśladuje dawną literaturę, w tym różniąc się od niego i dawniejszych sofistów, że czerpie nie od jednego autora, ale wielu. Literatura nie pobudza go już do własnych myśli, lecz do naśladowania cudzych. Nie będąc zawodowym literatem, nie musi się natomiast stosować do gustów publiczności, choć pozostaje wierny regułom ówczesnej retoryki.
Pozostałe pisma.
Pod wpływem Dionowej "Pochwały włosów" napisał Synezjusz humorystyczną obronę swojej własnej łysiny, zatytułowaną "Pochwała łysiny" ("De laudibus calvitii"). Przytacza w niej szereg argumentów z mitologii, filozofii, liturgii, literatury, historii, przyrody i kosmologii na rzecz łysiny i ma nadzieję, że jego mowa spodoba się filozofom, kapłanom i rządzącym, bo na zrozumienie prostego ludu raczej nie liczy. Jako neoplatonik wierzący w sny napisał, w oparciu o lekturę "Świętych mów" Eliusza Arystydesa, rozprawę "O snach", dodając od siebie partię o znaczeniu snów dla literata. Wyżywają się w nich, jego zdaniem, namiętności i fantazje prowadzące śniącego aż do nieba. Dlatego powinno się prowadzić oprócz dzienników (εφημερίδες) również zapisy snów (επινυκτίδες), by czytelnicy i potomni mogli poznać całe życie autora z jego radościami i smutkami. Pismo cieszyło się wielką popularnością w Bizancjum, gdzie doczekało się licznych komentarzy, i w renesansowych Włoszech, a współcześnie budzi zainteresowanie psychoanalityków.
Z ostatniego okresu twórczości zachowały się fragmenty dwóch jego homilii, o obchodzeniu świąt i o świętej nocy Narodzenia Zbawiciela oraz dwie mowy biskupie. W pierwszej chwali postawę dzielnego wodza Anicjusza, poprzednika prefekta Inocencjusza, w drugiej opisuje spustoszenia dokonane przez barbarzyńców w Pentapolis w 411 roku. Zachowało się także jego 156 listów, pisanych od młodości. Pozwalają one lepiej poznać ówczesne stosunki polityczne, społeczne i kulturalne oraz samego autora. Charakteryzując sztukę korespondencji Synezjusz pisał, że pozwala ona gawędzić z nieobecnymi przyjaciółmi, żyć z nimi i cieszyć się ich miłością, a czytającym pomaga lepiej poznać jej autora, pociągając ich ku niemu. Bizantyńczycy uważali listy Synezjusza za wzór epistolografii, a Suidas nazywa je „podziwianymi”. Naśladował je Michał Psellos , a Tomasz Magister pisał do nich scholia i cytował je jako przykłady attycyzmu.
Hymny.
Pod imieniem Synezjusza zachowało się 10 hymnów, z czego jeden jest nieautentyczny. Powstały w większości w ostatnich latach jego życia, gdy był już biskupem. W hymnie 8., pisanym przed przyjściem na świat trzeciego syna i objęciem biskupstwa, zwraca się do "szczęsnego, nieśmiertelnego, sławnego Syna Dziewicy" z prośbą o zdrowie w młodości i starości, o zachowanie przy życiu brata, uratowanego dopiero co ze śmiertelnej choroby, o opiekę nad dwiema siostrami, obydwu synami i żoną.
W najdłuższym hymnie, trzecim, wzywa swoją duszę, by uspokoiła burze materii i uzbroiła się w siłę rozumu, bo zamierza spleść wieniec królowi królów, bezkrwawą libację, ofiarę wierszy. Opiewa dalej Stworzyciela świata na morzu i wyspach, na lądzie i w miastach, na górach i gdy stąpa po sławnych równinach (Cyrenaiki)w każdej porze dnia odkąd przybył z Konstantynopola do Libii: "Tu mi nie przeszkadza żaden bezbożny oddech, tu nie przychodzi żaden niewtajemniczony mieszkaniec miasta, tu mogę się skupić na pieśni. Niech teraz umilkną wszystkie żywioły, niech węże wpełzną do kryjówek, a wraz z nimi także wąż skrzydlaty, demon materii". Następnie wyśpiewuje pochwałę Boga w Trójcy Jedynego i emanacji boskości na całe stworzenie, na roślinny i trawy, korzenie i zioła, na wszystko, co lata, pełza i pływa. Hymn na chwałę Bożą kończy się wezwaniem: "Niech ta pieśń będzie podziękowaniem za pomyślność mej podróży do Konstantynopola, podczas której modliłem się we wszystkich kościołach w Tracji i Chalcedonie. Com z gorzkim trudem osiągnął dla swej ojczyzny, pozwól jej to utrzymać, a mnie użycz bezpiecznego żywota i zachowaj mi ciało i duszę bez zmazy". Utwór został w późniejszym czasie poszerzony o wiersze 548-644, zawierające wyznania skalanej duszy i prośbę o oczyszczenie i zbawienie, a następnie, prawdopodobnie już po objęciu biskupstwa, o gorzką apostrofę: "Idźcie precz, zaszczyty bezbożnych ludzi, urzędy w państwie, idźcie precz wszystkie słodkie zaślepienia i niełaskawa łasko".
W hymnie 3. pisze o Bogu: "Tyś jest ojciec, tyś jest matka, – tyś mężczyzna i niewiasta, – głos donośny i milczenie, – tyś przyroda i jej stwórca, – wieczny pan wiekuistości ... Cześć ci, cześć, korzeniu świata, cześć ci prasiło stworzenia, – i liczb świętych ty jedności, – władających bez substancji, – cześć ci, cześć po wieki wieków, – bo się cześć należy bóstwu". Zarysowaną jedynie w hymnie 3. metafizykę neoplatońską rozwijają hymny 2., 5. i 6. W hymnie 6. Synezjusz opiewa Trójcę Świętą, a szczególnie działalność Syna Bożego, którego w hymnie 5. nazywa Chrystusem. W hymnie 2. tak opisuje Trójcę Świętą: "Jedno źródło, jeden korzeń, trójświetlana zabłysła postać. Gdzie bowiem jest głębia ["býthos"] ojcowska, tam jaśnieje i sławny Syn, serdeczny poród, mądrość światłotwórcza i jednościowe światło Tchu św. ["epipnoías" zamiast "Pneứmatos"] ". Ta pochwała Trójcy nawiązuje do wschodzącego słońca. Dalej tekst staje się jeszcze bardziej hermetyczny: "stąd już jego kosmiczny chór niezniszczalnych władców [gwiazd] opiewa sławę rodzącą i pierworodną postać myślnymi hymnami blisko życzliwych rodzicieli, nie starzejącego się wojska aniołów, i już to na rozum patrząc zrywa początek piękności, już to na sklepienie spoglądając rządzi głębinami świata i ciągnie świat górny aż do ostatniej materii". W tej metafizyce więcej jest neoplatonizmu niż chrystianizmu, chociaż to właśnie biorące początek od Orygenesa zbliżenie pomiędzy chrześcijaństwem a neoplatonizmem pozwoliło zostać Synezjuszowi neoplatońskim chrześcijaninem. Jego neoplatonizm ma charakter elementarny. Można u niego spotkać wpływy "Wyroczni chaldejskich" i Jamblicha, a nowe w stosunku do tradycyjnego neoplatonizmu jest u niego włączenie idei chrześcijańskich.
Tylko w dwóch hymnach Synezjusz sięga po tematy z Nowego Testamentu i z apokryfów. W hymnie 7. zajął się poeta pokłonem magów, a w 9. Wniebowstąpieniem Chrystusa, poprzedzonym zstąpieniem do piekieł, gdzie śmierć „pasie" niezliczone gromady dusz: "Wzdrygnął się wtedy sędziwy starzec Hades, ludożerczy pies ustąpił z progu [piekieł]. Wybawiłeś od mąk święte chóry dusz i w gęstych korowodach wyprowadziłeś synów do ojca". Sławiąc w dalszej części utworu powrót Zwycięzcy śmierci do nieba, opisuje zachowanie się Kosmosu: "Gdyś wstępował do nieba, Panie, drżały przed Tobą niezliczone tłumy demonów powietrza, zdumiewał się ogromny chór czystych gwiazd, uśmiechał się eter, mądry ojciec harmonii, i wmieszał muzykę siedmiostrunowej liry w pieśń zwycięstwa. Śmiał się do Ciebie Fosforos, zwiastun dnia, złoty Hesperos, gwiazda cyterejska. Księżyc wypełnił blask swoich rogów do okrągłości i prowadził strumień ognisty [tj. mleczną drogę] jako pasterz nocnych bogów. A Tytan [tj. słońce] rozpostarł szerokoświecące włosy pod Twoimi niewidzialnymi stopami; poznał bowiem Syna Bożego, najdoskonalszy um Stwórcy, początek własnego ognia...".
Alegorycznie interpretował wszystkie fragmenty Biblii, które nie zgadzały się z jego neoplatońskimi poglądami
Język, styl, metrum.
W retoryce Synezjusz był umiarkowanym attycystą. Dbał o klauzule akcentowe z predylekcją do kadencji z trzech daktylów. Sprawia to, że elegancją i sztuką góruje nad współczesnymi mu twórcami, choć stylistycznie pozostaje imitatorem.
W poezji wrażenie podniosłości osiąga przez doryckie zabarwienie języka (stosuje "alfa" zamiast "eta", "omega" zamiast "ou", zamiast "ousa" – "oisa"), chociaż w doryckiej Cyrenajce dialekt dorycki był już wówczas nieznany. Podniosłość hymnów obniża użyte metrum. Hymny 1. i 2. ujęte są w anakreonteje, stopy o układzie |, względnie |. Hymny 3. i 4. zbudowane są z anapestycznych () monometrów w kilku odmianach, bez tzw. synafii (ścisłego łączenia jednego monometru z drugim) obowiązującej w poezji klasycznej. Hymn 5. jest zbudowany z paremiaków spondeicznych, a więc ze stóp zbudowanych z samych spondei; hymn 6. z trymetrów jońskich; hymny od 7. do 9. z anapestów hyperkatalektycznych i katalektycznych. Z uwagi na popularność w dawniejszej poezji ludowej metrów anakreontycznych i anapestycznych, które naśladował w swej poezji Anakreont, przypuszczano, że Synezjusz próbował naśladować poezję ludową, o której wspominał w liście 158, informując, że chłopi w Cyrenajce "mają jakąś pasterską lirenkę i śpiewają przy jej wtórze o koźle i o psie odstraszającym hieny, o kozie co miała dwoje jagniąt, o krzewie figowym i winnej latorośli, a treścią tych piosenek jest prośba o powodzenie dla ludzi, roślin i bydła". Za czasów Synezjusza wiersze ludowe miały już jednak budowę akcentową, a metra iloczasowe były używane tylko w poezji uczonej.

</doc>
<doc id="182391" url="https://pl.wikipedia.org/wiki?curid=182391" title="Mirosław Mikietyński">
Mirosław Mikietyński

Mirosław Benedykt Mikietyński (ur. 20 lutego 1957 w Okonku) – polski samorządowiec, lekarz, w latach 2002–2010 prezydent Koszalina.
Życiorys.
Ukończył studia na Wydziale Lekarskim Pomorskiej Akademii Medycznej w Szczecinie. Pracował w Zakładzie Ubezpieczeń Społecznych, Powszechnym Zakładzie Ubezpieczeń, Zespole Opieki Zdrowotnej w Białogardzie, Pogotowiu Ratunkowym w Koszalinie, Przedsiębiorstwie Połowów Dalekomorskich i Usług Rybackich w Szczecinie. W latach 1982–1991 był lekarzem oddziału chirurgii dziecięcej Szpitala Wojewódzkiego w Koszalinie. Od 1991 do 2002 pełnił funkcję dyrektora tego szpitala.
W wyborach w 1993 bez powodzenia ubiegał się o mandat poselski z ramienia KLD. W wyborach samorządowych w 2002 został wybrany na prezydenta miasta w pierwszej turze, uzyskując 50,62% głosów. W następnych wyborach z 12 listopada 2006 ponownie zwyciężył już w pierwszej turze z wynikiem 20 066 głosów (61,23%).
W 2008 ujawnił publicznie, że cierpi na nieuleczalną rzadką chorobę. 7 czerwca 2010 zapowiedział odejście na urlop i zwolnienie lekarskie, powierzając swoje obowiązki sekretarzowi miasta Piotrowi Jedlińskiemu i powołując go na stanowisko pierwszego zastępcy prezydenta miasta. Nie ubiegał się o reelekcję. W późniejszym czasie ujawniono, że dotknęło go stwardnienie zanikowe boczne, w wyniku którego został całkowicie sparaliżowany.
Odznaczenia i wyróżnienia.
Odznaczony Krzyżem Kawalerskim (2009) i Krzyżem Oficerskim (2011) Orderu Odrodzenia Polski, Srebrnym Krzyżem Zasługi (2001), a także Odznaką Honorową za Zasługi dla Samorządu Terytorialnego (2015). W 2009 otrzymał tytuł honorowego obywatela Koszalina.
Życie prywatne.
Jest żonaty (żona Urszula), ma dwoje dzieci (Grzegorza i Michała).

</doc>
<doc id="182394" url="https://pl.wikipedia.org/wiki?curid=182394" title="Radomyśl (województwo mazowieckie)">
Radomyśl (województwo mazowieckie)

Radomyśl – wieś w Polsce położona w województwie mazowieckim, w powiecie siedleckim, w gminie Wiśniew. 
Przez Radomyśl przebiega linia kolejowa E 20 Moskwa – Warszawa – Berlin z przystankiem kolejowym Radomyśl oraz droga powiatowa Dziewule – Stare Okniny. 
We wsi funkcjonuje rzymskokatolicka parafia św. Andrzeja z Awelinu w Radomyślu należąca do dekanatu Zbuczyn i Zespół Oświatowy, w którego skład wchodzą: Szkoła Podstawowa im. Henryka Sienkiewicza oraz publiczne gimnazjum.
W latach 1975–1998 miejscowość położona była w województwie siedleckim.
Ochotnicza Straż Pożarna w Radomyśli istnieje od 1928. W 2015 jednostka OSP Radomyśl została włączona do Krajowego Systemu Ratowniczo-Gaśniczego

</doc>
<doc id="182395" url="https://pl.wikipedia.org/wiki?curid=182395" title="Franciszek Dachtera">
Franciszek Dachtera

Franciszek Dachtera (ur. 22 września 1910 we wsi Salno pod Bydgoszczą, zm. 22 sierpnia 1944 (23 sierpnia 1942) w obozie koncentracyjnym Dachau) – błogosławiony Kościoła katolickiego, męczennik II wojny światowej, polski duchowny katolicki, kapelan rezerwy Wojska Polskiego.
Życiorys.
Był synem Leona – nauczyciela i Hilarii z Karnowskich. Do szkoły powszechnej uczęszczał w Wierzchucinie Królewskim, dokąd przeniesiono jego ojca. Od 1920 r. uczył się w Wyższej Szkole Chłopców (potem Wydziałowej) w Koronowie, a ponadto prywatnie języka łacińskiego u księdza Żelaznego, wikariusza parafii koronowskiej. Od 1922 r. uczęszczał do Państwowego Gimnazjum Klasycznego w Bydgoszczy. Czynny był w harcerstwie, należał do koła abstynentów oraz organizacji „Filomaci”. Egzamin dojrzałości zdał 14 maja 1928. Po miesiącu zgłosił się do Seminarium Duchownego w Gnieźnie.
10 czerwca 1933 r. przyjął święcenia kapłańskie z rąk kardynała Augusta Hlonda. Mszę św. prymicyjną odprawił 12 czerwca 1933 r. w swoim kościele parafialnym pw. Najświętszego Serca Pana Jezusa w Bydgoszczy. 1 lipca 1933 r. rozpoczął pracę jako wikariusz w parafii pw. Najświętszej Maryi Panny w Inowrocławiu.
We wrześniu 1935 r. ks. Franciszek Dachtera został nauczycielem religii w Miejskim Gimnazjum Kupieckim w Bydgoszczy, a ponadto uczył religii w bydgoskiej Publicznej Szkole Dokształcającej Zawodowej Nr 1 (do 1938 r.). Jednocześnie przygotowywał się do egzaminu prefektowskiego przewidzianego dla księży nauczających w szkołach średnich. Napisał podręcznik „"Nauka wiary"” dla szkół tego typu. We wrześniu 1937 r. podjął studia z zakresu historii Kościoła w Uniwersytecie Jana Kazimierza we Lwowie i ukończył je w czerwcu 1939, uzyskując stopień magistra teologii. Opracował „"Historię parafii bydgoskiej do r. 1772"”, pozostającą w rękopisie w zbiorach Wojewódzkiej i Miejskiej Biblioteki Publicznej w Bydgoszczy.
W sierpniu 1939 r. został mianowany administratorem wiejskiej parafii Łubowo pod Gnieznem. Wybuch II wojny światowej uniemożliwił jednak objęcie tego stanowiska. 
W sierpniu 1939 został zmobilizowany do 62 Pułku Piechoty Wielkopolskiej w Bydgoszczy na stanowisko kapelana. W szeregach tego oddziału walczył w kampanii wrześniowej. 17 września 1939 r. podczas bitwy nad Bzurą dostał się do niemieckiej niewoli. Od 10 grudnia 1939 przebywał w Oflagu IX C Rotenburg (jeniec nr 176). 
W kwietniu 1940 został pozbawiony statusu jeńca wojennego i wywieziony do obozu koncentracyjnego, najpierw do Buchenwaldu (25 kwietnia 1940), a potem, od 7 lipca 1942 r. do obozu w Dachau. Tam otrzymał numer więźnia 31199. Podczas pobytu w obozie koncentracyjnym więźniowie nazywali go „Cherubinkiem'” z uwagi na pogodny wygląd oraz równowagę duchową mimo wyniszczającej pracy, głodu i szykan. W grudniu 1942 r. został wyselekcjonowany na tzw. doświadczenia medyczne, którymi kierował z dużym okrucieństwem prof. Klaus Schilling. Stację doświadczalną opuścił zarażony malarią i niewyleczony (żółtaczka, znacznie uszkodzona wątroba i śledziona). Ciężko chorując i męcząc się zmarł w Dachau 22 sierpnia 1944 r. Bezpośrednią przyczyną zgonu był prawdopodobnie trujący zastrzyk z piroferu. Jego zwłoki spalono.
Pamięć.
Ks. Franciszek Dachtera otrzymał pośmiertnie kilka odznaczeń. W 1985 r. otrzymał Medal Za udział w wojnie obronnej 1939, zaś za zasługi dla harcerstwa otrzymał Srebrny Krzyż Zasługi z rozetą (marzec 1992). Jego nazwisko widnieje na kilku tablicach pamiątkowych umieszczonych w różnych miejscach dla upamiętnienia pomordowanych Polaków, m.in. w bydgoskich kościołach: Najświętszego Serca Pana Jezusa i Klarysek oraz w Salnie. W Bydgoszczy w 2016 roku nazwano nowo wybudowaną ulicę jego imieniem.
Beatyfikacja.
Dwaj współbracia, którzy przeżyli obóz w Dachau, zgłosili go samorzutnie jako kandydata na sługę Bożego, gdy ogłoszono rozpoczęcie procesu beatyfikacyjnego.
W 1999 został przez Jana Pawła II ogłoszony błogosławionym w grupie 108 Polaków, zmarłych tragicznie w czasie II wojny światowej.

</doc>
<doc id="182397" url="https://pl.wikipedia.org/wiki?curid=182397" title="Karmelitanie">
Karmelitanie



</doc>
